[
{"title": "Pasaulē tirdzniecībā nonācis jaunais 'iPhone 15'; pircēji 'gāž apkārt' veikalus", "category": "Tehnoloģijas", "body": "Piektdien, 22. septembrī, daudzās pasaules valstīs sākta tehnoloģiju uzņēmuma \" Apple \" viedtālruņa \"iPhone\" jaunāko modeļu tirdzniecība. Eksperti pauž dažādas prognozes par to, vai jaunais tālrunis un veiktās viedpulksteņu izmaiņas palīdzēs uzņēmumam atgriezties uz izaugsmes takas. Pirmajā tirdzniecības dienā ierīču pārdošana uzsākta aptuveni 40 valstīs, tostarp Austrālijā, Ķīnā, Apvienotajā Karalistē, ASV un Francijā. \"iPhone\" veido aptuveni pusi no \"Apple\" kopējiem ieņēmumiem, un uzņēmums cer, ka jaunā ierīce tai palīdzēs tai pārtraukt pārdošanas krituma sēriju un atgriezties pie izaugsmes nozīmīgajā Ziemassvētku brīvdienu periodā, kas ir uzņēmuma jaunā fiskālā gada pirmais ceturksnis. Jāatgādina, ka jaunais \"iPhone 15\", tāpat kā līdz šim, pieejams divos izmēros – ar 6,1 un 6,7 collu ekrāniem. Abu modeļu tehniskās spējas ir vienādas, atšķiras vien ekrāni un baterijas. Vairāk par jaunajiem \"Apple\" produktiem iespējams lasīt publikācijā \" Nav kļuvuši dārgāki – jaunie 'Apple iPhone 15 '\" \"Apple\" fiskālā gada trešajā ceturksnī, kas noslēdzās šā gada jūnijā, strādāja ar 19,9 miljardu dolāru peļņu, un tas ir par 2,3% vairāk nekā attiecīgajā laika periodā pirms gada. Peļņas kāpumu veicinājuši rekordlielie ieņēmumi no \"Apple\" sniegtajiem pakalpojumiem, kas kompensēja viedtelefonu \"iPhone\" tirdzniecības apjoma kritumu par 2,4%. Uzņēmuma ienākumi trešajā ceturksnī sarukuši par 1,4% un veidojuši 81,8 miljardus dolāru, tādējādi kritums reģistrēts trešo ceturksni pēc kārtas.", "link": "https://www.delfi.lv/bizness/44467736/tehnologijas/55965208/pasaule-tirdznieciba-nonacis-jaunais-iphone-15-pirceji-gaz-apkart-veikalus"},
{"title": "Nekustamā īpašuma nodokļa paziņojumu piegāde pa pastu pašvaldībām gadā izmaksā vairāk nekā miljonu eiro", "category": "Tehnoloģijas", "body": "316 tūkstoši jeb 28,5% no fiziskām personām sagatavotajiem NĪN maksāšanas paziņojumiem ir nosūtīti uz e-pastu, bet 74 tūkstoši jeb 6,5% uz oficiālo e-adresi. Tomēr joprojām 709 tūkstoši NĪN maksāšanas paziņojumu fiziskām personām tiek sūtīti pa pastu, tai skaitā gandrīz 15 tūkstoši uz ārzemēm. \"Iedzīvotāji joprojām ir kūtri elektronisko saziņas līdzekļu izmantošanā informācijas saņemšanā no pašvaldībām, līdz ar to nekustamā īpašuma nodokļa maksāšanas paziņojumu sagatavošana un piegāde pa pastu Latvijas pašvaldībām gadā izmaksā vairāk kā miljonu eiro, liecina mūsu veiktie aprēķini. Vidēja izmēra pašvaldībām šīs izmaksas gadā ir ap 20 tūkstošiem eiro,\" saka SIA \"ZZ Dats\" direktors Edžus Žeiris. Sākot ar 2023. gadu pilnīgi visām juridiskajām personām ir nepieciešams aktivizēt oficiālo e‑adresi. Pēc datiem novērojam, ka oficiālajā elektroniskajā adresē jeb e-adresē tikai 42% no juridiskām personām ir saņēmuši NĪN maksāšanas paziņojumus. Tas norāda uz ļoti lielu juridisko personu skaitu, kuras pretēji normatīvajos aktos noteiktajam nav aktivizējušas e-adresi. \"Ir patiess prieks, ka ir pašvaldības ar ļoti labiem elektronizācijas rādītājiem. Jāatzīmē, ka līderis NĪN maksāšanas paziņojumu izsūtīšanas elektroniskā veidā pieauguma ziņā ir Kuldīgas novads - salīdzinot ar 2022. gadu šajā pašvaldībā par 16% pieauga elektroniski nosūtīto maksāšanas paziņojumu skaits fiziskām personām. Diemžēl vienlaicīgi jāatzīst, ka ir atsevišķas pašvaldības, kurās, lai arī ir pieaugums elektroniski nosūtīto maksāšanas paziņojumu ziņā, tomēr joprojām to kopskaits ir tikai 15-16% robežās,\" norāda Žeiris. 2023. gada pirmajos sešos mēnešos fiziskām personām ir sagatavoti 1,107 miljoni NĪN maksāšanas paziņojumu, no kuriem tikai 35% ir nosūtīti elektroniski – pārējie pašvaldībās tiek sagatavoti drukātā veidā un nosūtīti pa pastu gan Latvijā, gan ārzemēs. 316 tūkstoši jeb 28,5% no fiziskām personām sagatavotajiem NĪN maksāšanas paziņojumiem ir nosūtīti e-pastā, 74 tūkstoši jeb 6,5% ir nosūtīti uz oficiālo e-adresi. Salīdzinājumam 2022. gadā 306 tūkstoši (jeb 26%) NĪN maksāšanas paziņojumu tika nosūtīti uz e-pastu, 30 tūkstoši (jeb 2,5%) uz e-adresi. Savukārt juridiskām personām 2023. gada sešos mēnešos kopā nosūtīti 58 tūkstoši NĪN maksāšanas paziņojumu, no tiem nepilni 22 tūkstoši (jeb 37%) uz e-pastu, nepilni 25 tūkstoši (jeb 42%) uz e-adresi. 2022. gadā no 67 tūkstošiem NĪN maksāšanas paziņojumu 41 tūkstotis (61%) tika nosūtīti uz e-pastu un 8 tūkstoši (12%) uz e-adresi. Trīs pašvaldības 2023. gadā pārsniegušas simbolisko 50% robežu fiziskām personām elektroniski nosūtīto maksāšanas paziņojumu ziņā. Tas izdevies Kuldīgas, Ādažu un Ogres novadiem. 2023. gadā vienlaicīgi ar Kuldīgas novadu nozīmīgu pieaugumu elektroniski nosūtīto maksāšanas paziņojumu proporcijā panākuši arī Jēkabpils un Valkas novadi un Rīgas valstspilsētas pašvaldība. Visām šīm minētajām pašvaldībām pieaugums par 10% pārsniedz 2022. gada rādītājus. Bez iepriekš minētajām ašvaldībām labi elektronizācijas rādītāji NĪN maksāšanas paziņojumu izsūtīšanā elektroniskā veidā ir Cēsu, Preiļu, Smiltenes, Ventspils, Ķekavas, Mārupes, Olaines novadu un Rīgas valstspilsētas pašvaldībām. Ticam, ka šo pašvaldību labajam piemēram var sekot iedzīvotāji arī citās pašvaldībās, pauž Žeiris.", "link": "https://www.delfi.lv/bizness/44467736/tehnologijas/55807330/nekustama-ipasuma-nodokla-pazinojumu-piegade-pa-pastu-pasvaldibam-gada-izmaksa-vairak-neka-miljonu-eiro"},
{"title": "'Rīgas namu pārvaldnieks' izveidojis jaunu mobilo lietotni", "category": "Tehnoloģijas", "body": "Turpinot digitālo risinājumu ieviešanu ikdienas pakalpojumu sniegšanā, klientiem lietotnē ir pieejamas vairākas funkcionalitātes, atbilstoši viņu lietotāja profila veidam. Tās lietotājs var būt ikviens RNP klients, kurš ir reģistrējies vortālā \"e-parvaldnieks.lv\". Līdzīgi kā vortālā, arī lietotnē klienti varēs to izmantot atbilstoši savam lietotāja profila veidam. Jau tagad lietotāji var nodot ikmēneša ūdens patēriņa skaitītāju rādījumus, apskatīt informāciju par rēķinu statusu, saņemt aktuālos paziņojumus par nekustamā īpašuma pārvaldīšanu un sazināties ar sava nekustamā īpašuma pārvaldnieku, kas nākotnē tiks papildināts ar jaunām funkcijām. Turpinot pilnveidot \"e-parvaldnieks.lv\" funkcionalitāti, papildus funkcijas iegūs arī RNP lietotne. Drīzumā tai tiks pievienotas un dzīvokļu īpašnieki varēs izmantot papildu iespējas apskatīt ikmēneša aktuālos rēķinus un rēķinu arhīvu, veikt rēķinu apmaksu, piedalīties kopības lēmumu pieņemšanā, iesniegt avārijas pieteikumus un iesniegumus, pieteikt pakalpojumus un iepazīties ar citu informāciju.", "link": "https://www.delfi.lv/bizness/44467736/tehnologijas/55683860/rigas-namu-parvaldnieks-izveidojis-jaunu-mobilo-lietotni"},
{"title": "Ieguldot 14 miljonus, 'Schneider Electric' paplašina savu Rīgas 'gudro' rūpnīcu", "category": "Tehnoloģijas", "body": "Jaunās piebūves platība būs 20 000 m .  Būvniecības  darbus plānots pabeigt 2023. gada nogalē, savukārt ražošanu jaunā rūpnīca uzsāks 2024. gada janvārī. Līdz ar paplašināšanos, \"Schneider Electric\" Rīgas rūpnīca tiecas kļūt par lielāko \"Schneider Electric\" elektronisko produktu ražotāju Eiropā. 1995. gadā mūsu valstī tika izveidota \"Schneider Electric\" pārdošanas organizācija. \"Schneider Electric\" ražošanu Latvijā sāka 1999. gadā, un sākotnēji specializējās elektromehānisko un elektronikas produktu ražošanā, tai skaitā izgatavoja gaismas regulatorus, termostatus, kustību sensorus, dūmu detektorus, gaismas slēdžus. Šobrīd rūpnīca ražo arvien sarežģītākus elektronikas produktus. 2008. gadā Latvijā tika izveidots arī \"Schneider Electric\" Baltijas loģistikas centrs, kas atrodas Salaspilī.", "link": "https://www.delfi.lv/bizness/44467736/tehnologijas/55487782/ieguldot-14-miljonus-schneider-electric-paplasina-savu-rigas-gudro-rupnicu"},
{"title": "'Microsoft' paziņo par jaunu 'Bing' versiju ar mākslīgā intelekta tehnoloģiju", "category": "Tehnoloģijas", "body": "ASV datortehnoloģiju gigants \" Microsoft  Corp.\" paziņojis par jaunu meklēšanas pakalpojuma \"Bing\" versiju, kurā iestrādāta jaunākā mākslīgā intelekta tehnoloģija. \"Bing\" jaunajā versijā izmantota uzņēmuma \"OpenAI\" izstrādātā tehnoloģija \"ChatGPT\", kas kopš tās laišanas tirgū pērn strauji ieguvusi popularitāti pasauli. \"Microsoft\" norāda, ka, pateicoties \"ChatGPT\", \"Bing\" tagad uz meklēšanas jautājumiem atbildēs ar krietni detalizētākām atbildēm, nevis tikai ar saitēm uz mājaslapām. Tāpat lietotāji arī varēs tērzēt ar robotu, lai labāk pielāgotu savus meklējumus. Šāda \"Microsoft\" inovācija rada līdz šim lielākos draudus interneta gigantam \"Google\" attiecībā uz tā dominēšanu meklēšanas pakalpojumu jomā. \"Microsoft\" paziņojums publiskots dienu pēc tam, kad \"Google\" prezentēja savu jauno tērzēšanas robotu \"Bard\".", "link": "https://www.delfi.lv/bizness/44467736/tehnologijas/55206192/microsoft-pazino-par-jaunu-bing-versiju-ar-maksliga-intelekta-tehnologiju"},
{"title": "Kļūdas, kuras var maksāt dārgi. Startup dibinātājs stāsta par savām biznesa mācībām", "category": "Tehnoloģijas", "body": "Viņš neslēpj kļūdas, kuras pieļāvuši \"PrintOnPack.com\" dibinātāji, un, ņemot vērā gūto pieredzi, iesaka, ko \"likt aiz auss\" biznesa uzsācējam Latvijā.   Uzņēmēji ar saviem stāstiem dalījās konkursa \"E-komercijas zvaigzne 2023\" ietvaros organizētā pasākumā. Zagorskis stāsta, ka lielāko daļu savas karjeras aizvadījis  uzņēmumos, un beidzamo no tiem kopā ar partneriem \"būvējis\" arī pats. Vairāk nekā trīs gadus viņš dzīvojis un veidojis biznesu Dienvidaustrumāzijā, kur iepazinis milzīgās atšķirīgas dažādos tirgos gan kultūras, gan mentalitātes dēļ. Un, kā vērtē uzņēmējs, tas noteikti ir palīdzējis, arī attīstot \"PrintOnPack.com\". Atskatoties uz to, kā radās iepakojuma platformas biznesa ideja, Zagorskis stāsta, ka produktu ražotājiem, kuriem nepieciešams iepakojums, bija ārkārtīgi grūti pāriet no viena iepakojuma ražotāja pie cita, kas saistīts ar šīs jomas specifiku. Tas savukārt rezultējās cenu kāpumā – iepakojuma ražotāji strauji cēla cenas, bet tikai ļoti neliela daļa klientu meklēja citus variantus.", "link": "https://www.delfi.lv/bizness/44467736/tehnologijas/55384736/kludas-kuras-var-maksat-dargi-startup-dibinatajs-stasta-par-savam-biznesa-macibam"},
{"title": "Krāpnieki izplata viltus loterijas, izmantojot 'Swedbank' un 'Circle K' zīmolus", "category": "Tehnoloģijas", "body": "Valsts policija  brīdina par interneta vidē izplatītām dažādām viltus loterijām. Nupat, noticot ziņām par laimestu, apkrāpts kāds vīrietis Ogres pusē, proti, noziedznieki uz viņa vārda paņēmuši kredītu. Likumsargi aicina iedzīvotājus būt uzmanīgiem. 4. janvārī Valsts policijas Rīgas reģiona pārvaldes Ogres iecirknī vērsies kāds iedzīvotājs, kurš bija iekritis krāpnieku slazdos, noticot viltus loterijai. Proti, cietušais sociālajā tīklā \" Facebook \" bija pamanījis it kā \" Swedbank \" loteriju – virtuālu laimes ratu. To \"iegriežot\", uzrādījies, ka viņš laimējis 1000 eiro. Turpat prasīts arī norādīt viņa bankas kontu, uz kuru it kā pārskaitīt laimestu. Pēc mirkļa viņam piezvanījusi kāda persona, kas uzdevusies par \"Swedbank\" darbinieku. Zvanītājs apgalvojis, ka notikusi krāpšana un, lai to novērstu, jānosauc savs Smart-ID kods. Vīrietis rīkojies pēc šī krāpnieka instrukcijām, kā rezultātā viņa kontā tik tiešām ieskaitīti 1000 eiro, taču jau mirkli vēlāk šī nauda pārskaitīta uz citu bankas kontu. Valsts policijas rīcībā esošā informācija liecina, ka minētie 1000 eiro, kas sākotnēji tika ieskaitīti vīrieša bankas kontā, ir ātrais kredīts, ko krāpnieki paņēmuši uz viņa vārda, izvilinot datus. Turklāt policijai ir informācija, ka viltus loterijas tiek rīkotas, arī izmantojot zīmolu \" Circle K \". Šajā gadījumā iedzīvotājiem tiek prasīts lejupielādēt aplikāciju, kas, visticamāk, satur ļaunatūru un, iespējams, zog personu datus. Tāpat krāpnieki var izmantot arī citu atpazīstamu uzņēmumu nosaukumus, lai apkrāptu iedzīvotājus. Valsts policija vērš uzmanību, ka krāpnieki ar numuru viltošanas tehnoloģiju atdarina dažādu iestāžu telefona numurus. Arī šajā gadījumā zvana saņēmēja telefona ekrānā uzrādījies \"Swedbank\" numurs, lai gan nav zvanīts no šīs bankas. Valsts policija aicina iedzīvotājus būt uzmanīgiem, nevienam ne telefoniski, ne rakstiski neatklāt piekļuves datus saviem bankas kontiem (kredītkaršu numurus, PIN kodus, Smart-ID paroles, CVC kodus u.tml.). Piedaloties loterijās, ir svarīgi vispirms noskaidrot, vai konkrētais uzņēmums tādu loteriju patiešām rīko. Tāpat iedzīvotāji ir aicināti neinstalēt savos datoros un telefonos dažādas aizdomīgas programmatūras un aplikācijas.", "link": "https://www.delfi.lv/bizness/44467736/tehnologijas/55101114/krapnieki-izplata-viltus-loterijas-izmantojot-swedbank-un-circle-k-zimolus"},
{"title": "Latvija veikusi plašu IKT sistēmu draudu meklēšanas operāciju", "category": "Tehnoloģijas", "body": "Latvijas Informācijas tehnoloģiju drošības incidentu novēršanas institūcija Cert.lv ir veikusi plašu informācijas un komunikācijas tehnoloģiju draudu meklēšanas operāciju, lai identificētu uzbrucēju klātbūtni Latvijas kritiskās infrastruktūras sistēmās, informē  Aizsardzības ministrija . Lai veiktu šo operāciju, Cert.lv uzrunājusi starptautiskos partnerus, veidojot kopīgu kiberkomandu ar Kanādas bruņoto spēku kiberekspertiem, pārstāvjiem no Kanādas kiberdrošības centra (The Communications Security Establishment's Canadian Centre for Cyber Security), Beļģijas Militāro kiberpavēlniecību un Eiropas Savienības Kiberdrošības aģentūru (ENISA). Komanda veica draudu meklēšanu vairākās Latvijas Republikas kritiskās informācijas sistēmās. Šī kopīgā operācija bijusi unikāla iespēja pārbaudīt kiberdraudu izlūkošanas informācijas apmaiņas un incidentu reaģēšanas procedūras starp vairākiem  NATO  sabiedrotajiem kibertelpā, kā arī turpināt attīstīt operatīvās spējas un uzlabot savstarpējo savietojamību. Sadarbības projekts ļāvis testēt un nostiprināt labākās prakses efektīvu kopīgu draudu meklēšanas operāciju veikšanai. Šī operācija sniegusi labāku izpratni par uzbrucēju un ievērojami veicinājusi sabiedroto komandu un to valstu kiberspējas, lai turpinātu aizsargāt sistēmas, balstoties uz kopīgi iegūto informāciju, skaidro ministrijā.", "link": "https://www.delfi.lv/bizness/44467736/tehnologijas/54987942/latvija-veikusi-plasu-ikt-sistemu-draudu-meklesanas-operaciju"},
{"title": "Astoņpadsmit gadus ilgā karjera 'Tet' noslēgusies: valdi atstājusi Ingrīda Rone", "category": "Tehnoloģijas", "body": "No tehnoloģiju uzņēmuma \" Tet \" valdes locekles amata atcelta Ingrīda Rone, kura šajā amatā bija jau kopš 2004. gada, informē \" Lursoft  Klientu portfelis\". Pēc izmaiņu reģistrēšanas SIA \"Tet\" valde turpina darbu piecu amatpersonu sastāvā. Uzņēmuma valdes priekšsēdētāja amatu ieņem Uldis Tatarčuks, savukārt valdes locekļu krēslos atrodas Gints Bukovskis, Sergejs Kostjučenko, Alla Krūmiņa un Dmitrijs Ņikitins. SIA \"Tet\" pārstāve Lāsma Trofimova \"Delfi Bizness\" sacīja: \"Darba gaitas pēc 18 gadu karjeras \"Tet\" noslēgusi Cilvēku un vides dienesta direktore un valdes locekle Ingrīda Rone. Ingrīda ir vadījusi un organizējusi neskaitāmus pārmaiņu procesus, kas nesuši rezultātu, ir sasniegta darba pieredzes pilngadība un laiks jauniem izaicinājumiem nākamajā līmenī.\" \"Uzņēmums strādā, lai pēc iespējas veiksmīgāk turpinātu uzsāktos attīstības projektus, vienlaicīgi pielāgojoties mainīgajai situācijai ekonomikā. Jau tuvākajā laikā tiks izsludināts konkurss uz vakanto Cilvēku un vides dienesta amata vietu,\" informēja Trofimova. Ingrīdas Rones atbildības sfēra SIA \"Tet\" bija cilvēkresursi, un viņa turpina ieņemt amatu Latvijas Personāla vadīšanas asociācijā. 2021. gadā SIA \"Tet\" veica vērienīgus ieguldījumus pamattīkla un esošo pakalpojumu pilnveidē, kā arī jaunu risinājumu izstrādē, investējot 35,8 miljonus eiro. Iesniegtais gada pārskats liecina, ka 2021. gadā SIA \"Tet\" kāpināja apgrozījumu par 12,52%, rādītājam sasniedzot 200,62 miljonus eiro. Finanšu gadu uzņēmums noslēdza ar 26,78 miljonu eiro peļņu. \"Tet\" konsolidētais apgrozījums aizvadītajā gadā palielinājies līdz 253,25 miljoniem eiro, bet konsolidētā peļņa veidoja 28,85 miljonus eiro. \"Lursoft\" informācija liecina, ka pagājušajā gadā SIA \"Tet\" ar darba vietām nodrošināja 1221 strādājošo, kopumā nodokļu maksājumos valsts kopbudžetā samaksājot 40,72 miljonus eiro. No tiem 10,15 miljonus eiro veidoja valsts sociālās apdrošināšanas obligātās iemaksas, bet 4,89 miljonus eiro – iedzīvotāju ienākuma nodoklis. Pērn uzņēmums uzbūvējis un nodevis ekspluatācijā 6. datu centru ar 60 statnēm, kā arī uzsāka mākoņpakalpojuma platformas paplašināšanu. Iesniegtajā vadības ziņojumā SIA \"Tet\" norāda, ka pagājušajā gadā tas arī turpināja investēt digitālajā transformācijā, kas ietver būtiskāko uzņēmuma darbībai nepieciešamo IT sistēmu nomaiņu un visaptverošu biznesa procesu pārskatu, efektivizējot uzņēmuma darbību, uzlabojot klientu pieredzi un ievērojami paātrinot klientu apkalpošanu. Šogad SIA \"Tet\" turpinās tālāko attīstību, turpinot digitālās transformācijas programmu. Programmā tiek pārskatīts uzņēmuma produktu portfelis, biznesa procesi un biznesa līnijas pakāpeniski pārceltas uz jaunu IT infrastruktūru ar mērķi uzlabot klientu pieredzi, ievērojami paātrināt klientu apkalpošanu un turpināt celt uzņēmuma darbības efektivitāti.", "link": "https://www.delfi.lv/bizness/44467736/tehnologijas/54806796/astonpadsmit-gadus-ilga-karjera-tet-noslegusies-valdi-atstajusi-ingrida-rone"},
{"title": "'Tele2' e-veikala attīstībā šogad investējis vairāk nekā 700 000 eiro", "category": "Tehnoloģijas", "body": "Mobilo sakaru kompānija \" Tele2 \" šogad ieguldījusi vairāk nekā 700 000 eiro e-veikala attīstībā, \"Delfi Bizness\" informēja uzņēmumā. Līdzekļi novirzīti gan digitālās vides tehniskajai attīstībai, gan pārdošanas procesu pilnveidošanai un preču sortimenta paplašināšanai. “Mēs turpinām attīstīt mūsu daudzpakalpojumu uzņēmuma konceptu, kas nozīmē to, ka klientiem piedāvājam arvien plašāku pakalpojumu klāstu. E-veikala attīstība ir viens no būtiskiem soļiem šī koncepta iedzīvināšanā,” stāsta “Tele2” komercdirektors Raivo Rosts. \"Tele2\" vienīgais īpašnieks ir Zviedrijas \"Tele2 Sverige\". Pagājušajā gadā \"Tele2\" strādāja ar 152,246 miljonu eiro apgrozījumu un 31,864 miljonu eiro peļņu, liecina \"Lursoft\" informācija.", "link": "https://www.delfi.lv/bizness/44467736/tehnologijas/54873976/tele2-e-veikala-attistiba-sogad-investejis-vairak-neka-700-000-eiro"},
{"title": "Saziņas lietotnes 'WhatsApp' darbība atjaunota (papildināta plkst.12.11)", "category": "Tehnoloģijas", "body": "Otrdien jaunas ziņas \"WhatsApp\" nebija iespējams ne saņemt, ne nosūtīt vairāk nekā stundu. Par to liecināja arī sociālo tīklu ieraksti citviet pasaulē. Par jebkādām problēmām paša \"WhatsApp\" sociālo tīklu konti gan komentārus nesniedza. \"WhatsApp\" mātesuzņēmuma \"Meta\" pārstāvji otrdien paziņoja, ka kompānijai ir zināms, ka cilvēkiem šodien bija problēmas ar ziņojumu nosūtīšanu vietnē \"WhatsApp\". \"Mēs esam novērsuši problēmu un atvainojamies par sagādātajām neērtībām,\" norādīja kompānijā. Sociālo tīklu \"Instagram\" un \"Facebook\" darbība šobrīd nav traucēta.", "link": "https://www.delfi.lv/bizness/44467736/tehnologijas/54874410/sazinas-lietotnes-whatsapp-darbiba-atjaunota-papildinata-plkst1211"},
{"title": "'Twitter' plāno ieviest iespēju labot ierakstus", "category": "Tehnoloģijas", "body": "Mikroblogošanas vietne \" Twitter \" beidzot izlēmusi ieviest iespēju labot ierakstus, liecina uzņēmuma paziņojums. Pēc tam, kad lietotāji gadiem ir izteikuši lūgumus pēc šādas iespējas, \"Twitter\" ceturtdien, protams, ar tvīta starpniecību paziņoja, ka atsevišķi lietotāji jau tagad var redzēt rediģētus ierakstus, jo tiek testēta ilgi gaidītā rediģēšanas poga, raksta \"CNN Business\". Uzņēmums skaidrojis, ka rediģētie ieraksti sākotnēji tiks pārbaudīti uzņēmuma iekšienē, un tad šī funkcija šomēnes tiks paplašināta līdz maksas pakalpojuma \"Twitter Blue\" abonentiem. Lietotāji, kas neietilpst testa grupā, varēs redzēt rediģētos ierakstus. \"Twitter\" aprīlī ziņoja, ka jau gadu testē rediģēšanas funkciju, un prognozēja, ka tā būs pieejama \"Twitter Blue\" abonentiem dažu mēnešu laikā. Kaut arī daudzi lietotāji jau gadiem rosina \"Twitter\" iekļaut šādu funkciju, drošības eksperti pauduši bažas par to, ja, piemēram, nekaitīgs tvīts kļūtu ļoti populārs, bet vēlāk tas tiktu rediģēts, pievienojot dezinformāciju vai citu negatīvu informāciju, kas citādā veidā netiktu izplatīta.", "link": "https://www.delfi.lv/bizness/44467736/tehnologijas/54698648/twitter-plano-ieviest-iespeju-labot-ierakstus"},
{"title": "Uzskatot to par negodīgu, 'Tele2' atsakās piedalīties Rīgas pašvaldības iepirkumā", "category": "Tehnoloģijas", "body": "Rīgas pašvaldības izsludinātais mobilo sakaru pakalpojumu iepirkums ir formāls, jo tā noteikumi ir izteikti labvēlīgi vienam tirgus spēlētājam, uzskata Daudzpakalpojumu uzņēmums \" Tele2 \". Šī iemesla dēļ \"Tele2\" atsakās piedalīties šādā iepirkumā, kura mērķis nav izvēlēties saimnieciski izdevīgāko piedāvājumu, bet gan nodrošināt uzvaru esošajam pakalpojuma sniedzējam. (papildināts pulksten 14.55 ar Rīgas pašvaldības komentāru) Iepirkumā ietvertie kritēriji ir arī klajā pretrunā  Satiksmes ministrijas  (SM) izstrādātajām un Iepirkumu uzraudzības biroja (IUB) mājaslapā publicētajām rekomendācijām mobilo sakaru iepirkumu jomā, kā arī jaunākajai tiesu praksei, pauž uzņēmums. \"Mūs turpina pārsteigt atsevišķu valsts un pašvaldību institūciju ciniskā attieksme pret iepirkumiem, kuros tiek tērēta nodokļu maksātāju nauda. Jau gadiem cīnāmies, lai mobilo sakaru nozarē publiskajos iepirkumos valdītu godīga konkurence, bet vēl joprojām saskaramies ar iepirkumiem, kuros ir izteikts favorītisms vienam tirgus spēlētājam un kuros tiek pārmaksāts par pakalpojumiem,\" uzsver \"Tele2\" komercdirektors Raivo Rosts. \"Rīgas pašvaldība ir kārtējais negatīvais piemērs, lai gan bija cerība, ka, ņemot vērā domes valdošo politiķu izteikumus par uzņēmējdarbības vidi un korupcijas jautājumiem, vismaz galvaspilsētā situācija būs mainījusies. Diemžēl izskatās, ka arī šis iepirkums ir tas gadījums, kad iepirkuma procedūra ir formāla un jau šobrīd faktiski ir skaidri zināms mobilo sakaru operators, kurš uzvarēs, jo vairāki kritēriji ir pielāgoti vienam konkrētam tirgus spēlētājam.\" Kā informē \"Tele2\", arī šoreiz kā viens no izšķirošajiem kritērijiem iepirkumā ir iekļauts mobilo sakaru bāzes staciju skaits, kā arī finanšu piedāvājumu sadaļa ir strukturēta tā, ka reālā finanšu piedāvājuma vērtība iepirkumā tiek mākslīgi samazināta. Līdz ar to pamatpakalpojumu cenu sadaļā faktiski nenotiek konkurence par labāko piedāvājumu, vērtē kompānija. Rīgas pašvaldība savā atbildes vēstulē uz \"Tele2\" iebildumiem par izteiktām favorītisma pazīmēm iepirkumā atsaukusies uz novecojusi judikatūru jeb tiesu praksi, ignorējot arī to, ka pašvaldības piederošais uzņēmums \" Rīgas meži \" jau aizvadītā gada beigās zaudēja tiesā, kas atzina, ka kritērijs par bāzes staciju skaitu rada acīmredzamas priekšrocības vienam pretendentam. Tāpat Rīgas pašvaldība nav spējusi atbildēt uz jautājumiem par citiem kritērijiem, piemēram, kādēļ viņiem tik mazsvarīgs ir mobilā interneta lejupielādes ātrums, kas mūsdienās ir viens no būtiskākajiem rādītājiem, kas nosaka mobilo sakaru kvalitāti, klāsta uzņēmums. Rīgas pašvaldības izsludinātais iepirkums paredz slēgt līgumu uz vienu gadu, ar tiesībām pagarināt līguma darbības laiku uz vēl vienu gadu, ņemot vērā piešķirto finansējumu, bet ne ilgāk kā par četriem gadiem. \"Tele2\" jau iepriekš norādījis, ka publiskajos iepirkumos pastāv izteiktas favorītisma pazīmes vienam tirgus spēlētājam. Tajos tiek iekļauti kritēriji, kas nedefinē sniegtā un klientam nepieciešamā pakalpojuma kvalitāti, mākslīgi tiek samazināta finanšu sadaļas proporcija attiecībā pret tehnisko sadaļu, kā arī iekļautas absurdas prasības, piemeklējot tās vienam konkrētam tirgus spēlētājam. Rīgas domē portālam “Delfi” pauž, ka Rīgas pašvaldībā ir plānots izvērtēt, vai iepirkuma kritēriji ir pamatoti un atbilst godīgas konkurences nosacījumiem un normatīvo aktu prasībām. Šāds lēmums pieņemts, ņemot vērā izteiktās bažas. Pēc izvērtējuma, pamatojoties tā rezultātos, tikšot lemts par tālāko rīcību. Tāpat pašvaldībā atgādina, ka iepirkuma mērķis ir iegādāties kvalitatīvus mobilo sakaru pakalpojumus, virzoties uz mobilo sakaru plašāku izmantošanu pilsētas darba nodrošināšanā. Pēc domes paustā, iepirkuma dokumentācijā iekļauto prasību struktūra tika veidota, lai sabalansētu pakalpojuma kvalitāti un cenu. \"Tele2\" ir daudzpakalpojumu uzņēmums cilvēkiem, kas nodrošina mobilos sakarus, mājas internetu, viedierīces, televīziju un apdrošināšanas pakalpojumus.", "link": "https://www.delfi.lv/bizness/44467736/tehnologijas/54432136/uzskatot-to-par-negodigu-tele2-atsakas-piedalities-rigas-pasvaldibas-iepirkuma"},
{"title": "Latvijā darbu sāk vēl viens skrejriteņu operators – igauņu 'Tuul'", "category": "Tehnoloģijas", "body": "Igaunijas  elektrisko skrejriteņu operators \"Tuul\" sāk savu darbību Latvijā; līdz vasaras sākumam Rīgas ielās parādīsies vairāk kā 1000 elektrisko skrejriteņu. \"Tuul\" (\"vējš\" no igauņu valodas) skrejritenis tiek ražots Baltijā, stāsta \"Tuul\" vadītājs Latvijā Raivis Ozoliņš. Tā izgatavošanai tiek izmantots pārstrādāts materiāls (42%), atjaunojamā enerģija. Skrejritenis ir izgatavots no tērauda, un pēc 5 gadu darba mūža tas ir 92% pārstrādājams, kas padara to līdz pat 20 reizēm ilglaicīgāku nekā citi tirgū pieejamie skrejriteņi, apgalvo uzņēmumā. Elektrisko krejriteni ir izstrādājusi mātes uzņēmuma IoT iekšējā komanda, kurai ir 6 gadu pieredze nozarē un tā pilnībā kontrolē produkta attīstību, ražošanu un lietotnes izstrādi. Tas ļāvis izveidot videi draudzīgu un reģionam piemērotu skrejriteni, komentē mātes uzņēmuma \"Comodule\" \"Tuul\" biznesa virziena vadītājs Jaans Kekiševs. Tam ir lielas pumpējamas riepas, plašāka stāvēšanas platforma, platāka stūre. \"Neskatoties uz lielajām investīcijām skrejriteņu flotē un procesu attīstībā Igaunijā, ar veiksmīgu biznesa stratēģiju, ar uzsvaru uz izmaksu efektivizāciju, \"Tuul\" ir spējis pārsniegt 1 miljonu eiro apgrozījumu un uzrādīt peļņu jau savā otrajā darbības gadā,\" viņš teic. Šī gada martā  Nasdaq  Tallinas biržā \"Tuul\", izlaižot obligācijas, piesaistīja 3,1 miljonu eiro, lai veicinātu paplašināšanos jaunos tirgos un tiektos uz videi draudzīgo mērķu sasniegšanu. \"Tuul\" misija ir samazināt ekoloģisko pēdu, gaisa piesārņojumu un satiksmes radīto troksni pilsētās. Šīs izmaiņas var veikt, nodrošinot zaļā transporta iespējas pilsētās. Tāpēc pēc pāris veiksmīgiem gadiem Igaunijas pilsētās Tallinā un Pērnavā, \"Tuul\" būs redzams arī Rīgas ielas.", "link": "https://www.delfi.lv/bizness/44467736/tehnologijas/54226360/latvija-darbu-sak-vel-viens-skrejritenu-operators-igaunu-tuul"},
{"title": "Pieaug vidējā summa, kādu pircēji gatavi atvēlēt jauna viedtālruņa iegādei", "category": "Tehnoloģijas", "body": "Mobilo sakaru lietotāji visbiežāk (43%) izvēlas telefonus, kas nemaksā vairāk par 250 eiro, liecina uzņēmuma \" Tele2 \" dati. Vienlaicīgi ir novērojams, ka pēdējo gadu laikā pieaug vidējā summa, kādu klienti gatavi atvēlēt jauna viedtālruņa iegādei. Gada laikā šī summa ir palielinājusies par aptuveni 23% un sasniegusi 363 eiro. \"Mūsdienu cilvēka ikdiena tikpat kā vairs nav iedomājama bez mobilā tālruņa, jo tas nodrošina ne tikai saziņu ar tuviniekiem, bet arī pilda daudzas citas funkcijas. Arī populārie budžeta klases telefoni nodrošina visu nepieciešamo funkcionalitāti, lai cilvēks varētu izmantot mobilo tehnoloģiju sniegtās priekšrocības,\" atzīst \"Tele2\" komercdirektors Raivo Rosts. \"Tajā pašā laikā ir arī novērojams, ka pakāpeniski samazinās to iegādāto telefonu skaits, kas tiek pirkti uz nomaksu. Šobrīd jau gandrīz katrs ceturtais telefons tiek pirkts, izmantojot vienreizējo maksājumu, neskatoties uz to, ka mēs, piemēram, saviem klientiem piedāvājam bezprocentu nomaksu.\" Uzņēmums arī atzīmē, ka klienti arvien biežāk izvēlas flagmaņu jeb augstākās klases telefonus, kuru dēļ arī vidējā summa, kādu klienti ir gatavi maksāt par jauna telefona iegādi, pēdējā gada laikā ir pieaugusi. Palielinoties to cilvēku skaitam, kas iegādājās flagmaņu klases telefonus, pieaug pieprasījums arī pēc bezvadu austiņām, viedpulksteņiem un eSIM, jo visas šīs viedierīces var ļoti ērti sinhronizēt.", "link": "https://www.delfi.lv/bizness/44467736/tehnologijas/54311748/pieaug-videja-summa-kadu-pirceji-gatavi-atvelet-jauna-viedtalruna-iegadei"},
{"title": "Novērsts uzbrukums 'Centrālās laboratorijas' tīmekļa vietnei", "category": "Tehnoloģijas", "body": "17. janvārī novērsts uzbrukums \" Centrālās laboratorijas \" tīmekļa vietnei, liecina uzņēmuma sniegtā informācija. Pirmdienas rītā konstatēts mēģinājums mērķtiecīgi pārslogot \"Centrālās laboratorijas\" sistēmas, kas radīja īslaicīgas piekļuves problēmas mājas lapas informācijai un pieraksta iespējām tīmekļa vietnē. Saistībā ar uzbrukumu veidojās pārslodze zvanu centrā. \"Uzbrukums ir operatīvi novērsts un \"Centrālā laboratorija\" atvainojas par īslaicīgajām neērtībām saviem klientiem. Lietotāju dati nav skarti, \"Centrālā laboratorija\" ievēro stingras drošības procedūras, sadarbojas ar drošības iestādēm,\" informē uzņēmumā. \"Centrālā laboratorijas\" ir viens no lielākajiem SARS-CoV-2 paraugu testu veicējiem Latvijā un tās kapacitāte pašlaik ļauj veikt 15 000 SARS-CoV-2 paraugu testēšanu dienā. Pieprasījums pēc testiem ir augsts, šajā periodā tiek veikti vairāk nekā 5 000 testu dienā. Zvanu centra kapacitāte tiek papildināta.  Medicīnas  personāla (medicīnas māsu) trūkums var radīt šķēršļus sasniegt lielāku ikdienā veikto testu apjomu, jo arī medicīnas personāls slimo, skaidro uzņēmumā. \"Centrālā laboratorija\" ņem bioloģisko materiālu Covid-19 testiem vairāk nekā 30 paraugu paņemšanas punktos visā Latvijā, veic paraugu paņemšanu mājas vizītēs, kā arī pieņem dažādu citu laboratorisko analīžu paraugus vairāk nekā 60 filiālēs visā Latvijā. Laboratorijā strādā vairāk nekā 450 darbinieku. SIA \"Centrālā laboratorija\" ir viens no grupas \"Repharm\" uzņēmumiem. \"Repharm\" ietilpst arī AS \"Veselības centru apvienība\", akciju sabiedrība \"Sentor farm aptiekas\" (zīmols \"Mēness aptieka\"), kā arī zāļu vairumtirgotāja AS \"Recipe plus\" un augu valsts ārstniecisko līdzekļu ražotāja AS \"Rīgas farmaceitiskā fabrika\".", "link": "https://www.delfi.lv/bizness/44467736/tehnologijas/53961879/noversts-uzbrukums-centralas-laboratorijas-timekla-vietnei"},
{"title": "Saules paneļi Latvijā – kam atmaksāsies visātrāk", "category": "Tehnoloģijas", "body": "Daudzi Latvijas uzņēmumi ir uzstādījuši saules paneļus, citi pagaidām rēķina izmaksas un atdevi. Redzams, ka Latvijas apstākļos uzņēmumu un mājsaimniecību līmenī nelielās vēja turbīnas pagaidām zaudē konkurences cīņā ar saules paneļiem, kaut ir uzņēmumi, kas eksperimentē arī ar tām. Portāls \" Delfi Bizness \" vērtē, kā dažādu nozaru uzņēmumi aplēsuši, cik ātri uzstādītās atjaunīgo energoresursu jaudas atmaksāsies un pie kādām elektrības cenām, kādas bijušas pieļautās kļūdas ieviešanas procesa gaitā. Saules paneļu uzstādīšanā ieguldīto investīciju atmaksāšanās periods ir atkarīgs no elektrības cenas, patēriņa diennakts laika, kā arī paneļu kopējās jaudas, un uzņēmumi ar to rēķinās. Tāpat būtiski, ka elektrību, kuru saražo paši, nav jāpērk tirgū ar visām komponentēm. Turklāt uzņēmumu priekšrocība, iegādājoties produktus, ir iespēja atgūt  PVN , kas mājsaimniecībām ir jāmaksā. Lai sāktu aplēst atjaunīgo energoresursu tehnoloģiju atmaksāšanās laiku, jāņem vērā, ka šobrīd vidējā pēdējo sešu mēnešu elektrības cena (\"Nord Pool\" biržas Latvijas cenu apgabalā) ir bijusi ap 0,13 EUR/kWh, kam jāpieskaita vēl obligātā iepirkuma komponentes ( OIK ) un sadales pakalpojumu izmaksas. Turklāt jārēķinās, ka šobrīd valsts atbalsts uzņēmumiem un privātpersonām elektroenerģijas rēķinu nomaksai ir īslaicīgs, savukārt Krievijas iebrukums Ukrainā atkal spiež energoresursu cenas augšup.", "link": "https://www.delfi.lv/bizness/44467736/tehnologijas/54109544/saules-paneli-latvija-kam-atmaksasies-visatrak"},
{"title": "Eiropas 'start-up' šogad piesaistījuši rekordlielu finansējumu; radušies 98 jauni vienradži", "category": "Tehnoloģijas", "body": "Šajā gadā  start-up  uzņēmumi Eiropā piesaistījuši rekordlielu finansējuma apmēru – 121 miljardu ASV dolāru, kas ir trīs reizes vairāk nekā 2020. gadā, kad sektors piesaistīja 41 miljardu dolāru, liecina riska kapitāla kompānijas \"Atomico\" pārskats. Šis ir pirmais gads vēsturē, kad Eiropas start-up uzņēmumi gada laikā piesaistījuši vairāk nekā 100 miljardus dolāru, un iezīmē investoru interesi par strauji augošo tehnoloģiju nozari. \"Šis ir bijis nozīmīgs gads Eiropas tehnoloģiju kompānijām,\" komentē \"Atomico\" analītiķis Toms Vēmers. \"Šie dati apliecina, ka Eiropas tehnoloģiju kompānijas rada pievienoto vērtību straujāk nekā jebkad iepriekš,\" viņš sacījis portālam \"CNBC\". Balstoties uz \"Dealroom\" datiem, \"Atomico\" ziņojums liecina, ka kopējā Eiropas tehnoloģiju kompāniju vērtība privātajos un publiskajos tirgos šogad pirmo reizi vēsturē pārsniegusi 3 triljonu dolāru robežu. \"Bija nepieciešamas vairākas desmitgades, lai Eiropas tehnoloģiju sektors sasniegtu pirmo triljonu,\" sacījis eksperts. Šo pagrieziena punktu nozare sasniedza tikai pirms trim gadiem, 2018. gada decembrī. Pēc tam 24 mēnešu laikā izdevās palielināt vērtību no 1 triljona līdz 2 triljoniem dolāru, un pēdējais triljons sasniegts astoņu mēnešu laikā. Eiropa patlaban ir mājvieta 321 tā dēvētajam \"vienradzim\", no kuriem 98 radušies šajā gadā. Tāpat patlaban 26 kompānijas sasniegušas 10 miljardu dolāru vērtību, starp kurām ir tādas kompānijas kā \"Klarna\", \"Revolut\" un \"Checkout.com\". Tiesa gan, ne visiem veicas tik labi. Saskaņā ar \"Atomico\" pētījumu, agrīnās stadijas kompāniju izaugsme ir ierobežota, jo šā gada pirmajos deviņos mēnešos tikai mazāk nekā 1% no riska kapitāla investīcijām aizplūda uz šo sektoru. Iepriekš šis skaitlis svārstījās no 1-3%.", "link": "https://www.delfi.lv/bizness/44467736/tehnologijas/53846071/eiropas-start-up-sogad-piesaistijusi-rekordlielu-finansejumu-radusies-98-jauni-vienradzi"},
{"title": "'Sony' tehnoloģiju skauts: Meklējam aizraujošus atklājumus visā pasaulē", "category": "Tehnoloģijas", "body": "Kā \" Delfi Bizness \" oktobrī stāstīja Latvijas zinātņietilpīgo jaunuzņēmumu \"Komercializācijas reaktora\" vadītāja  Ilona Guļčaka , pretēji \"start-up\", kas orientējas uz patērētājiem, zinātnēs balstītie uzņēmumi pārsvarā piedāvā savus atklājumus un tehnoloģijas citiem uzņēmumiem, bet to attīstības ceļā, kas var ilgt pat desmit gadus, ļoti svarīgi ir biznesa partneri. Viens no šādiem potenciālajiem partneriem ir Japānas tehnoloģiju milzis \"Sony\", un \"Delfi Bizness\" sarunājās ar uzņēmuma zinātnes skautu Tonino Greko, kura uzdevums ir apmeklēt konferences, iepazīties ar pētījumiem un dibināt kontaktus ar aizraujošu inovāciju radītājiem. Tas ir labs salīdzinājums, jo, līdzīgi kā sporta skauti, mēs meklējam jaunos talantus. Mēs meklējam jaunas sadarbības iespējas. Sekojam zinātnes jomai un cenšamies savienot cilvēkus, kas dara aizraujošas lietas, ar mūsu \"Sony\" iekšējām komandām.", "link": "https://www.delfi.lv/bizness/44467736/tehnologijas/53757509/sony-tehnologiju-skauts-meklejam-aizraujosus-atklajumus-visa-pasaule"},
{"title": "Jaunuzņēmuma 'Nordigen' darbinieki varēs kļūt par tā līdzīpašniekiem", "category": "Tehnoloģijas", "body": "Pasaules un arī Igaunijas veiksmīgāko jaunuzņēmumu pieredze rāda, ka veiksmīgas jaunuzņēmuma attīstības gadījumā darbinieki var kļūt par miljonāriem, norāda uzņēmuma pārstāvji. \"Akciju opcijas ļauj darbiniekiem būt daļai no jaunuzņēmuma veiksmes stāsta. Tādējādi komanda ir daudz motivētāka un orientēta uz kopīgu mērķu sasniegšanu. Akciju opciju pieejamība ir ļoti svarīgs faktors arī, lai piesaistītu augsti kvalificētus darbiniekus. Mēs \"Nordigen\" esam pārliecināti, ka izveidot nākamo vienradzi jeb miljardu vērtu uzņēmumu bez akciju opciju izsniegšanas nav iespējams,\" saka Roberts Bernāns, \"Nordigen\" līdzdibinātājs. 2020. gada decembrī Latvijā tika pieņemti grozījumi Komerclikumā un likumā \"Par iedzīvotāju ienākuma nodokli\". Likumos tika iekļauti labvēlīgāki nosacījumi attiecībā uz nodokļiem un sakārtots mehānisms kā uzņēmums ar juridisko formu SIA var piešķirt kapitāla daļu pirkuma tiesības saviem darbiniekiem. Tādējādi Latvija ir viena no tām valstīm Eiropā, kur normatīvais regulējums darbinieku akciju opciju piešķiršanai ir kļuvis īpaši pievilcīgs darba devējiem un darbiniekiem. Eiropas tehnoloģiju medijs \"Sifted\" Latvijas akciju opciju regulējumu pat nosauca par labāko pasaulē.  Jaunuzņēmumi  īpaši gaidīja šo regulējumu, jo tā ir ierasta prakse Silīcija ielejā. Tā ir arī lieliska iespēja darbiniekam redzēt sava darba augļus. \"Šeit būtu nepieciešams paskaidrot, ka akciju opcijas vēl nav daļas uzņēmumā. Akciju opciju izsniegšana ir vienošanās ar darbiniekiem, ka pēc noteikta laika viņiem būs iespēja iegādāties noteiktu daļu skaitu par noteiktu cenu. Tā ir ierasta prakse, ko esam aizguvuši un ieviesuši arī \"Nordigen\" no tādiem nu jau arī ārpus jaunuzņēmumu vides atpazīstamiem vārdiem kā \"Revolut\" un \"Wise\". Ieviešot akciju opcijas, šie uzņēmumi ir padarījuši savus darbiniekus par miljonāriem. Arī mēs vēlamies iet šo ceļu,\" paskaidro Bernāns. Latvijas finanšu tehnoloģiju jaunuzņēmums \"Nordigen\" ir datu analītikas uzņēmums, kas nodrošina konta informācijas pakalpojumu finanšu institūcijām un tehnoloģiju uzņēmumiem 31 Eiropas valstī. Šobrīd \"Nordigen\" bezmaksas un maksas risinājumus izmanto vairākas Eiropas bankas, aizdevēji kā arī inovatīvi tehnoloģiju jaunuzņēmumi. \"Nordigen\" nodrošināt bezmaksas konta informācijas pakalpojumu regulē  Finanšu un kapitāla tirgus komisija . Līdz šim \"Nordigen\" investīcijās ir piesaistījis 3,5 miljonus eiro.", "link": "https://www.delfi.lv/bizness/44467736/tehnologijas/53710499/jaunuznemuma-nordigen-darbinieki-vares-klut-par-ta-lidzipasniekiem"},
{"title": "Ceļa posmā Jelgavas novadā ieklās asfaltbetonu, kura ražošanā izmantotas nolietotas riepas", "category": "Tehnoloģijas", "body": "Jelgavas novada Vilces pagastā uz ceļa, ko intensīvi izmanto smagās automašīnas, eksperimentāli tiks ieklāts asfaltbetona segums, kura sastāvā izmantots inovatīvs risinājums bitumena saistvielas modificēšanai ar gumijas granulām no nolietotām automašīnu riepām. Inovatīvo ceļa seguma recepti izstrādājuši  Rīgas Tehniskās universitātes  (RTU) zinātnieki, un laboratoriskos testos tas uzrāda ievērojamu noturību pret noguruma plaisu un risu veidošanos. \"Bitumena, saukta arī par piķi vai līmi šķembu salīmēšanai asfaltbetonā, īpašības ietekmē ceļa seguma ekspluatācijas īpašības. Pievienojot bitumenam gumijas granulas, kas iegūtas no nolietotam automašīnu riepām, tiek risinātas vairākas problēmas. Pirmkārt, inovatīvais kompozītmateriāls ir elastīgs, tādēļ tam ir ievērojami augstāka noturība pret risu un plaisu veidošanos, nekā līdz šim izmantotajam. Otrkārt, atkārtoti izmantojot nolietotas automašīnu riepas, tiek samazināts to kaitējums videi un veicināta aprites ekonomikas un ilgtspējas principu ievērošana ceļu būves nozarē,\" norāda RTU  Būvniecības  inženierzinātņu fakultātes (BIF) Ceļu un tiltu katedras vadošais pētnieks Viktors Haritonovs. Kompozītmateriālu izstrādāja RTU Ceļu un tiltu katedras un RTU Materiālzinātnes un lietišķās ķīmijas fakultātes (MLĶF) Polimēru materiālu tehnoloģijas katedras zinātnieki starpdisciplinārā pētījumā, apvienojot savas kompetences un zināšanas. Recepte tapusi Latvijas Riepu apsaimniekošanas asociācijas (LRAA) realizētā pilotprojekta ietvaros pēc Latvijas Vides aizsardzības fonda administrācijas (LVAFA) pasūtījuma. Kompozītmateriālā 15 – 20% bitumena ir aizvietoti ar gumijas granulām. Šāda recepte uzrāda optimālas īpašības asfaltbetona seguma ekspluatācijas uzlabošanai. Laboratoriskie pētījumi liecina, ka ar riepām modificētais bitumens ir ievērojami izturīgāks, tādēļ to var izmantot, būvējot ceļus ar vidēju un augstu noslodzi. Dažādi slodzes testi uzrāda, ka tā izturība pret noguruma plaisu veidošanos ir no 20 – 30% līdz pat vairākām reizēm augstāka, salīdzinot ar references materiālu, kam gumijas riepu granulas nebija pievienotas. Arī izturība pret risu veidošanos ir līdz pat divām reizēm lielāka, stāsta Haritonovs. Tas tieši saistīts ar gumijas īpašībām – tā ir elastīga, labi atgūst sākotnējo formu gan slodzes, gan temperatūras svārstību ietekmē. Uz eksperimentālā ceļa posma inovatīvais materiāls tiks uzklāts 4 cm biezā kārtā. Ceļa ekspluatācijas laikā zinātnieki turpinās pētījumus, lai noskaidrotu tā dzīves ciklu, reciklēšanas iespējas utt. Zinātnieki arī analizēs enerģijas patēriņu materiāla ražošanai un aprēķinās potenciālos ekonomiskos ieguvumus. Pilotprojekts \"Nolietoto riepu gumijas granulu pievienošana bitumena modificēšanā un asfaltbetona ražošanā un eksperimentālā ceļa posma ieklāšana\" tiek realizēts kopā ar Rīgas Tehnisko universitāti,  VARAM  un SIA \"Ceļu būvniecības sabiedrība \"Igate\"\", kam ir infrastruktūra modificēta bitumena ražošanai. Kompozītmateriāla izstrādei gumijas granulas piegādāja SIA \" Eco Baltia vide \". Tāpat projektā piedalās VAS \"Latvijas Valts ceļi\".", "link": "https://www.delfi.lv/bizness/44467736/tehnologijas/53588359/cela-posma-jelgavas-novada-ieklas-asfaltbetonu-kura-razosana-izmantotas-nolietotas-riepas"},
{"title": "Interneta lietotāju skaits Latvijā turpina pieaugt; aizrauj komentāru rakstīšana", "category": "Tehnoloģijas", "body": "Pēdējo trīs mēnešu laikā vidēji 93,8% jeb 1 miljons 444 tūkstoši Latvijas iedzīvotāju vecumā no 16 līdz 74 gadiem ir lietojuši internetu, kas ir par 4 procentpunktiem vairāk nekā 2020. gada pavasarī šajā vecuma grupā, liecina jaunākie \" Kantar  Latvia Digital\" pētījuma rezultāti. Šā gada pavasara periodā vidēji 90,8% jeb 1 miljons 389 tūkstoši Latvijas iedzīvotāju aptaujātajā mērķa grupā internetu lieto regulāri – katru dienu, un regulāro interneta lietotāju skaits ir pieaudzis par 3,8 procentpunktiem salīdzinājumā ar 2020. gada pavasara periodu. Regulāro interneta lietotāju īpatsvars visvairāk ir pieaudzis šādās demogrāfiskās grupās: vecumā no 50 līdz 74 gadiem, vīriešu un lauku iedzīvotāju vidū vecumā no 16 līdz 74 gadiem. Šā gada pavasarī katru dienu 92% vīriešu vecumā no 16 līdz 74 gadiem lietojuši internetu katru dienu, un tas ir par 5 procentpunktiem vairāk nekā 2020.gada pavasarī. Ikdienā vismaz reizi dienā internetu lietojuši 87% iedzīvotāju vecuma grupā no 50 līdz 74 gadiem, kas ir par 11 procentpunktiem vairāk nekā 2020.gada pavasara periodā. Savukārt 88% lauku teritoriju iedzīvotāju vecumā no 16 līdz 74 gadiem lietojuši internetu katru dienu, kas ir par 5 procentpunktiem vairāk nekā 2020.gada pavasarī. Kā liecina pētījuma dati, interneta lietotāju skaits vecuma grupā no 16 līdz 29 gadiem ir sasniedzis maksimālu piesātinājumu – praktiski visi šīs vecuma grupas iedzīvotāji vismaz reizi dienā ir lietojuši internetu. Mediju pētījumu klientu vadītāja Solvita Kronberga komentē: \"Šā gada pavasarī visvairāk palielinājies ikdienas interneta lietotāju īpatsvars vīriešu vidū vecuma grupā no 50 līdz 74 gadiem, kuri internetu visvairāk izmantojuši viedtālruņos, un tā izmantošana palielinājusies par 10 procentpunktiem, salīdzinot ar 2020. gada pavasari. Šajā demogrāfiskā grupā par interneta galvenajiem lietošanas iemesliem tika atzīmēti: jaunāko ziņu lasīšana ziņu portālos, sociālo tīklu pārlūkošana un laika ziņu prognožu apskate, tomēr par šīm tēmām interese ir samazinājusies salīdzinājumā ar iepriekšējo gadu. Savukārt šīs vecuma grupas vīriešu vidū ir palielinājusies interese par video satura caurlūkošanu un video zvaniem, radio staciju klausīšanos internetā un maksājumu veikšanu ar interneta banku un citu finanšu norēķinu platformu starpniecību. Šā gada pavasarī kopumā ir palielinājusies interneta lietošana un tā lietošana viedtālruņos visu Latvijas iedzīvotāju vidū vecumā no 16 līdz 74 gadiem, kas liecina par iedzīvotāju vēlmi pēc mobilas komunikācijas pandēmijas apstākļos. Kā vienu no interneta izmantošanas nolūkiem, par kuru palielinājusies interese šā gada pavasarī, tika atzīmēta komentāru rakstīšana ziņu, sociālos portālos, blogos un citās interneta vietnēs, kas norāda, ka sabiedrība aktīvi iesaistījusies diskusijās. Vēl kā viens no mērķiem, kas palielināja interneta lietošanu, bija pandēmijas laikā aktīva attālināta komunikācija ar video zvanu \"MS Teams\", \"Zoom\" u.tml. platformu starpniecību.\" Pētījuma mērķis ir iegūt informāciju par pastāvīgo Latvijas iedzīvotāju vecumā no 16 līdz 74 gadiem paradumiem digitālajā vidē. Pētījums tiek veikts, izmantojot tiešās datorizētās intervijas respondenta dzīvesvietā un aptaujas internetā. Pētījumu kompānija \"Kantar\" interneta patēriņa paradumu pētījumu veica laika periodā no 2021. gada 11.marta līdz 2021.gada 20.jūnijam. Visā Latvijā tika aptaujāti 2045 pastāvīgie Latvijas iedzīvotāji vecumā no 16 līdz 74 gadiem.", "link": "https://www.delfi.lv/bizness/44467736/tehnologijas/53366427/interneta-lietotaju-skaits-latvija-turpina-pieaugt-aizrauj-komentaru-rakstisana"},
{"title": "'Tet' atklāj jaunāko datu centru, plāno audzēt datu centru biznesu par 15% gadā", "category": "Tehnoloģijas", "body": "Tehnoloģiju un izklaides uzņēmums \" Tet \" atklāj sesto datu centru, tā būvniecībā investējot 1,4 miljonus eiro un paplašinot datu centru jaudas par vēl 60 statnēm. Kā informē uzņēmums, pēdējos gados strauji pieaug datu centru pakalpojumu pieprasījums, turklāt tirgus prognozes liecina par šīs tendences saglabāšanos arī nākotnē. Vairāk nekā 20% no Latvijas uzņēmumiem, kuri šobrīd vēl neizmanto datu centru pakalpojumus, plāno to sākt darīt, savukārt saskaņā ar \"Gartner\" prognozēm pieprasītākie mākoņpakalpojumi pasaulē IaaS (Infrastructure as a Service) šogad augs par 27%. Šobrīd \"Tet\" eksportē 75% no datu centru pakalpojumiem un tuvākajos gados plāno audzēt datu centra biznesa apgrozījumu par vidēji 15% gadā. \"Pēdējos 10 gados IKT ir kļuvusi par vienu no Latvijas TOP eksporta nozarēm, un tā arī ir viena no visstraujāk augošajām Latvijā. Tāpat nemitīgi attīstās datu centru pakalpojumu joma, par ko liecina arī mākoņpakalpojumu lietošanas pieaugums Latvijas uzņēmēju vidū – kopš 2018. gada tas ir pieaudzis divas reizes – un šobrīd 45% uzņēmumu izmanto mākoņpakalpojumus,\" saka \"Tet\" izpilddirektors un valdes priekšsēdētājs Uldis Tatarčuks. \"Tet\" datu centru tirgus daļa Latvijā ir 30%, divas trešdaļas no to pakalpojumiem tiek eksportētas. \"Tet\" grupas eksporta apgrozījums 2021. gada pirmajā pusgadā pieauga par 46%, salīdzinot ar attiecīgo periodu pērn, sasniedzot piektdaļu no kopējā apgrozījuma. Integrētie IT risinājumi, tostarp arī datu izvietošanas pakalpojumi datu centros un mākonī ir viens no būtiskākajiem Tet eksporta virzieniem. Viens no \"Tet\" galvenajiem eksporta tirgiem ir  Ukraina , kur uzņēmums jau vairāku gadu garumā ir starp datu centru pakalpojumu līderiem, konkurējot ar globālajiem spēlētajiem. \"2020. gadā \"Tet\" tirgus daļa Ukrainas datu centru tirgū sasniedza 8%. Viens no iemesliem, kāpēc Latvijai ir izveidojusies produktīva un panākumiem bagāta sadarbība ar Ukrainu, ir arī atbalsts no Latvijas vēstniecības Ukrainā,\" raksturo U. Tatarčuks. Pirmo datu centru ar 20 statnēm \"Tet\" atklāja 2000. gadā Rīgā, Keldiša ielā. Savukārt šobrīd sešos datu centros būs pieejamas 400 statnes. \"Pieprasījums pēc datu izvietošanas arvien vairāk pieaug – vidēji katru gadu tiek aizpildītas 25-30 statnes \"Tet\" datu centros. Šobrīd jau ir izmantotas divas trešdaļas no pieejamajām jaudām, un vienīgajā TIERIII sertificētajā datu centra Latvijā – \"Dattum\" pat 87%. Prognozējam, ka arī turpmāk \"Tet\" datu centru apgrozījums pieaugs vidēji par 15% gadā, un jau šobrīd plānojam turpmāko attīstību,\" U.Tatarčuks.", "link": "https://www.delfi.lv/bizness/44467736/tehnologijas/53481125/tet-atklaj-jaunako-datu-centru-plano-audzet-datu-centru-biznesu-par-15-gada"},
{"title": "'Facebook' plāno piedāvāt savu pirmo viedpulksteni", "category": "Tehnoloģijas", "body": "Tehnoloģiju kompānija \" Facebook \" nākamā gada vasarā plāno plašākai sabiedrībai piedāvāt savu pirmo viedpulksteni, atsaucoties uz \"The Verge\", raksta \"Business Insider\". Jau februārī portāls ziņoja, ka \"Facebook\" attīsta šādu produktu, taču šonedēļ izskanējusī informācija plašāk izgaismo plānoto projektu. Viedpulkstenim būs displejs un divas kameras, ko varēs izmantot fotogrāfiju un video uzņemšanai. Tās pēc tam būs iespējams publicēt \"Facebook\" un \" Instagram \", kā arī citās lietotnēs, kas pieder kompānijai. \"Facebook\" darbinieki atklājuši, ka viedpulkstenis varētu maksāt aptuveni 400 dolārus, taču tās pagaidām ir tikai aplēses. Saistītās personas \"Facebook\" atklājušas, ka uzņēmums kopš 2019. gada viedpulksteņa izveidē ieguldījis aptuveni vienu miljardu ASV dolāru. \"Facebook\" pagaidām atteikušies komentēt šo informāciju. Šis produkts būs vēl viens \"Facebook\" solis ierīču tirgū, un ar to uzņēmums sāks cīnīties ar \" Apple \" viedtālruņu arēnā, raksta \"Business Insider\". 2020. gada pirmajā ceturksnī \"Apple\" bija viedpulksteņu tirgus līderis ar 55% lielu tirgus daļu. Tiek ziņots, ka \"Facebook\" patlaban runā ar ASV kompānijām, kas varētu pulksteni aprīkot ar LTE tehnoloģiju, un pulkstenis būs pieejams trīs krāsās: baltā, melnā un zelta. Tālākie plāni paredz, ka viedpulksteni varētu savienot ar kompānijas nākotnē radītajām paplašinātās realitātes brillēm.", "link": "https://www.delfi.lv/bizness/44467736/tehnologijas/53286311/facebook-plano-piedavat-savu-pirmo-viedpulksteni"},
{"title": "'TechChill' aicina tehnoloģiju entuziastus piedalīties lietu interneta hakatonā", "category": "Tehnoloģijas", "body": "No 14. līdz 16. maijam Baltijas tehnoloģiju nozares pasākuma  TechChill  satelītprogrammas ietvaros Rīgā jau otro reizi norisināsies \"LMT IoT hakatons\", kas atklās lietu interneta risinājumu aizvien pieaugošo potenciālu mobilo sakaru tīklā, informē rīkotāji. Šogad tiešsaistes pasākuma galvenais fokuss būs dažādi jauni sensoru risinājumi mūsdienu biznesa vides un iedzīvotāju ikdienas izaicinājumiem, sniedzot vēl nebijušu iespēju izmantot LMT lietu interneta vadības platformu. Hakatona ietvaros piedāvās iespēju tehnoloģiju jomas entuziastiem gūt pieredzi lietu interneta (IoT - Internet of things) pielietojuma atrašanā, piemēram, uzņēmumu darba efektivitātes celšanai, jaunu biznesa modeļu un sabiedrībai svarīgu risinājumu izstrādei, lietotāju pieredzes uzlabošanai un potenciālo klientu piesaistei. Pieteikties hakatonam ir aicināts ikviens - gan IT jomas profesionāļi un digitalizācijas procesu arhitekti, gan dizaineri, kā arī biznesa un mārketinga speciālisti. \"Līdz ar jaunās paaudzes 5G tīkla attīstību sensori un lietu internets ir viena no straujāk augošajām jaunā biznesa nišām. Latvija ir izcila vieta, kur izstrādāt un izmēģināt jaunākās tehnoloģijas, jo mums ir augsti attīstīta infrastruktūra - komercrežīmā pieejami abi divi jaunākās paaudzes lietu internetu tīkli. Šajā hakatonā piedāvāsim ekskluzīvu iespēja izmēģināt LMT IoT platformu, pirms vēl tā ir pieejama komercrežīmā, lai radītu dažādus sensoru risinājumus un lietotnes. Aicinu to izmantot, lai kopā ar nozares ekspertiem radītu jaunus, eksportspējīgus risinājumus,\" komentē LMT viceprezidents Ingmārs Pūķis. \"Mēs dzīvojam laikā, kad ļoti daudzas lietas ir viedas, un mums vajadzētu rast veidus, kā izmantot to pilno potenciālu. Viena no iespējām ir šo lietu apvienošana kopīgā platformā, ar kuras palīdzību iespējams ne tikai kontrolēt konkrētas gudrās ierīces, bet arī veidot savstarpējus, unikālus risinājumus. Tādējādi šī gada hakatona mērķis ir radīt jaunus un plaši pielietojamus gudro māju un pilsētu risinājumus, ko, iespējams, jau drīzumā varēsim integrēt mūsu ikdienā,\" papildina TechChill valdes loceklis Ernests Štāls. Hakatonam iespējams reģistrēties līdz 13. maijam, un tajā plānots uzņemt aptuveni 50 dalībniekus, kuri, veidojot komandas, meklēs jaunas IoT ierīču sniegtās iespējas, lai atklātu pilnu sensoru tehnoloģiju potenciālu. Komandas varēs piedalīties, gan pievienojot tīklam savas ierīces, gan arī izmantojot ierīces, kuras jau ir izvietotas pilsētvidē. Finālā daudzsološākie hakatona dalībnieki gūs iespēju savus radošos risinājumus prezentēt uz TechChill 2021 virtuālās skatuves vairāk nekā 2000 apmeklētāju auditorijas priekšā, kuru vidū būs arī investori, mediju pārstāvji un potenciālie darba devēji. TechChill mērķis ir sekmēt Baltijas jaunuzņēmumu kopienas sasniegumus un ik gadu pulcēt tūkstošiem apmeklētāju, tostarp perspektīvu jaunuzņēmumu pārstāvjus, inovatīvas korporācijas, dažādu biznesa jomu ekspertus, reģiona aktīvākos investorus un talantīgus tehnoloģiju nozares entuziastus. TechChill organizē bezpeļņas organizācija ar tādu pašu nosaukumu, kas visa gada garumā sniedz atbalstu Baltijas jaunuzņēmumu ekosistēmai un sekmē tās izaugsmi.", "link": "https://www.delfi.lv/bizness/44467736/tehnologijas/53167705/techchill-aicina-tehnologiju-entuziastus-piedalities-lietu-interneta-hakatona"},
{"title": "Plāno izstrādāt jaunuzņēmumu ekosistēmas attīstības stratēģiju un tās ieviešanas plānu", "category": "Tehnoloģijas", "body": "Ar mērķi sekmēt un pilnveidot jaunuzņēmumu ekosistēmu, tostarp veicinot investīciju izaugsmi,  Ekonomikas ministrija  (EM) sadarbībā ar jaunuzņēmumu nevalstiskajām organizācijām un citām valsts institūcijām apņēmusies līdz 2021. gada 31. augustam izstrādāt jaunuzņēmumu ekosistēmas attīstības stratēģiju un tās ieviešanas rīcības plānu, informē EM. \"Latvijas ekonomikas stiprināšanai ir svarīgi inovatīvi jaunuzņēmumi, kas strauji spēs izaugt par veiksmīgiem lieliem uzņēmumiem. Mūsu uzņēmējiem ir potenciāls attīstīt šādus uzņēmumus, ko apliecina pēdējos gados vērojamā straujā jaunuzņēmumu vairošanās un attīstība. Pērn Latvijas jaunuzņēmumi ir spējuši piesaistīt investīcijas vairāk nekā 26 miljonu eiro apmērā. Tāpēc mums ir jārada labvēlīga vide šādu uzņēmumu izveidei un attīstībai, vienlaikus sekmējot dažādu valstu jaunuzņēmumu ekosistēmu integrāciju un sadarbību,\" uzsver ekonomikas ministrs Jānis Vitenbergs. Jaunuzņēmumu ekosistēmas attīstības stratēģijas un tās ieviešanas rīcības plāna izstrādei šā gada aprīlī izveidota darba grupa, kurā iekļauti pārstāvji no Ekonomikas ministrijas,  Latvijas Investīciju un attīstības aģentūras , AS \"Attīstības finanšu institūcija Altum\" un biedrībām \"Latvijas Biznesa Eņģeļu Tīkls\", \"Latvijas Privātā un riska kapitāla asociācija\", \"Latvijas Jaunuzņēmumu asociācija\" un nodibinājuma \"TechHub Riga\". Lai veicinātu finanšu tehnoloģiju nozares attīstību, EM arī piedalās Nacionālās finanšu tehnoloģiju stratēģijas izstrādē, kuru  Finanšu ministrijas  vadībā plānots izstrādāt līdz šā gada 31. oktobrim. \"Pērn paveiktais uzņēmējdarbības vides pilnveidošanā ir nozīmīgs vairāku institūciju kopdarbs, kas ir spēcīgs pamats jaunuzņēmumu nākotnes attīstībai Latvijā. Savukārt nule parakstītā Deklarācija par Eiropas Savienības jaunuzņēmumu nācijas izcilības standartu vērsta uz Eiropas un pasaules veiksmīgāko jaunuzņēmumu labās prakses iepazīšanu un pārņemšanu, kā arī Latvijas jaunuzņēmumu vides popularizēšanu, sekmējot strauju ekonomikas izaugsmi un veicinot Eiropas digitālo neatkarību,\" turpina ministrs. Parakstot Deklarāciju par Eiropas Savienības jaunuzņēmumu nācijas izcilības standartu (Declaration on the EU Startup Nations Standard of Excellence), Latvija apņēmusies vēl vairāk attīstīt vidi jaunuzņēmumu izaugsmei, veicinot jaunuzņēmumu veidošanos, talantu piesaisti un noturēšanu, uzlabojot normatīvo regulējumu vidi un piekļuvi finansējumam, kā arī sekmējot inovāciju iepirkumu un \"Digital first\" principu ieviešanu. Valstis, kas parakstījušas deklarāciju, apņemas īstenot standartus un labās prakses piemērus, kas pilnveido normatīvo regulējumu jaunuzņēmumu darbības uzsākšanai, atbalstam un darbības attīstībai. Deklarācija rosina \"Jaunuzņēmumu nācijas\" (Start-up Nations) centra izveidi 2021. gadā, kas veicinās labākās prakses apmaiņu starp dalībvalstīm un investīciju piesaisti. Šī iestāde, sadarbojoties ar Eiropas jaunuzņēmumu ekosistēmām un ieinteresētajām organizācijām, arī varētu veikt regulāru progresa novērošanu, tādējādi palīdzot katrai valstij kļūt par \"ES jaunuzņēmumu nāciju\". Latvijā jau tiek īstenoti vairāki deklarācijā minētie labās prakses piemēri, atbilstoši 2020. gadā pieņemtajiem grozījumiem jaunuzņēmumu darbību regulējošajos normatīvajos aktos. Tāpat deklarācijā ietvertie principi un uzdevumi atbilst Nacionālās industriālās politikas pamatnostādnēs 2021. - 2027. gadam iekļautajiem rīcības virzieniem. Tajā pašā laikā pievienošanās deklarācijai Latvijai ir uzskatāma par būtisku uz vērtībām balstītu Latvijas ekonomikas ilgtspējīgas izaugsmes sastāvdaļu. Jaunuzņēmumu darbības atbalsta likums spēkā stājās 2017. gadā ar mērķi veicināt strauji augošu jaunuzņēmumu veidošanos, sekmēt pētniecības attīstību un produktu komercializāciju. Pērn gan likumā, gan jaunuzņēmumu atbalsta programmā tika veiktas būtiskas izmaiņas, būtiski paplašinot valsts atbalsta pieejamību komersantiem. Strauji augošu uzņēmumu attīstībai nozīmīgs pagrieziena punkts ir arī 2020. gadā apstiprinātie grozījumi Komerclikumā un likumā \"Par iedzīvotāju ienākuma nodokli\", kas ļauj uzņēmumu darbiniekiem iegūt kapitāla daļu (akciju) pirkuma tiesības un pēc noteikta laika tās izmantot. Šīs izmaiņas uzņēmumiem ļauj piesaistīt augsti kvalificētus speciālistus ilgtermiņā, jo akciju opcijas nodrošina, ka darbinieki ir tieši ieinteresēti uzņēmuma izaugsmē, jo, uzņēmumam attīstoties, palielinās viņu akciju opciju vērtība. Šo grozījumu rezultātā starptautiskā riska kapitāla kompānija \"Index Ventures\" nosauca Latviju par jaunuzņēmumiem draudzīgāko valsti Eiropā. Aizvien vairāk pieaug pieejamais valsts atbalsts jaunuzņēmumiem un jaunuzņēmumu ekosistēmas aktivitātēm. Kopš 2017. gada Latvijas Investīciju un attīstības aģentūra ir investējusi gandrīz vienu miljonu eiro jaunuzņēmumu ekosistēmas aktivitāšu īstenošanai (hakatoni, konferences, tīklošanās pasākumi, mārketinga aktivitātes, informatīvie pasākumi, apmācības), lai veicinātu ekosistēmas izaugsmi un attīstību. Jaunuzņēmumu attīstībai ir pieejami vairāki atbalsta instrumenti ar kopējo pieejamo finansējumu gandrīz 10 miljoni eiro apmērā. Atbalsts uzņēmējiem pieejams gan Jaunuzņēmumu darbības atbalsta likuma ietvaros, gan inovāciju vaučeru, biznesa inkubatoru un starptautiskās konkurētspējas veicināšanas programmu, kā arī Norvēģijas finanšu instrumenta ietvaros.", "link": "https://www.delfi.lv/bizness/44467736/tehnologijas/53184433/plano-izstradat-jaunuznemumu-ekosistemas-attistibas-strategiju-un-tas-ieviesanas-planu"},
{"title": "'Webhelp' paplašina darbību Daugavpilī; plāno izsludināt jaunas vakances", "category": "Tehnoloģijas", "body": "Eiropas digitālo pakalpojumu uzņēmums \"Webhelp\", kurš janvārī atvēra savu biroju  Daugavpils  universitātes telpās, turpina savu attīstību un šobrīd ir pieņēmis darbā jau 200 darbiniekus, informē uzņēmuma pārstāvji. \"Esam patīkami pārsteigti par pozitīvo uzņemšanu Daugavpilī, kur mums salīdzinoši īsā laikā izdevās izveidot un apmācīt komandu ar 200 darbiniekiem. Strādājam dinamiskā un strauji augošā nozarē, kurā pieprasījums pēc pakalpojumiem aug ar katru dienu, tādēļ vasarā plānojam izsludināt jaunas vakances. Kā iedrošinājums, šādam solim kalpo, klientu labās atsauksmes par Daugavpils biroja darbu,\" stāsta \"Webhelp Latvia\" izpilddirektors Jānis Misāns. Francijas  uzņēmums \"Webhelp\" sniedz dažāda veida digitālos pakalpojumus. Uzņēmums sadarbojas ar tirgū pieprasītām tiešsaistes platformām, nodrošinot tām moderēšanas un cita veida pakalpojumus. Uzņēmuma darbinieki ikdienā strādā ar plaši zināmiem zīmoliem, padarot lietotājiem ērtākas dažādas digitālās platformas. Ņemot vērā labos darba rezultātus, uzņēmums vasarā turpinās savas komandas paplašināšanu. Būs nepieciešami digitālā satura moderatori un pārvaldnieki ar labām svešvalodu zināšanām. Apmācības un darbs pandēmijas laikā uzņēmumā \"Webhelp\" tiek organizēts attālināti. \"Viena no  Latvijas Investīciju un attīstības aģentūras  (LIAA) prioritātēm ir investīciju piesaiste starptautisko biznesa centru izveidē. Līdz šim šī nozare strauji attīstījusies Rīgā, tomēr redzam, ka arī citās Latvijas pilsētās ir potenciāls, šādu biznesa centru attīstībai. \"Webhelp\" ienākšana Daugavpilī ir labs piemērs tam, ka arī ārpus Rīgas var piesaistīt kvalificētus darbiniekus, ne tikai ražošanā, bet arī starptautisko biznesa pakalpojumu jomā,\" uzsver LIAA direktora vietnieks investīciju piesaistes jautājumos Reinis Āzis. Uzņēmums \"Webhelp\" ir pārstāvēts 50 valstīs ar 150 birojiem, un uzņēmuma kopējais apgrozījums 2019. gadā sasniedza 1,5 miljardus eiro. Kompānijas mērķis ir kļūt par vadošo nozares uzņēmumu pasaulē, nodrošinot profesionālus sociālo tīklu un platformu moderēšanas, maksājumu administrēšanas un citus digitālos pakalpojumus. Uzņēmuma darbība lielā mērā balstās uz mākslīgā intelekta risinājumu attīstību.", "link": "https://www.delfi.lv/bizness/44467736/tehnologijas/53088977/webhelp-paplasina-darbibu-daugavpili-plano-izsludinat-jaunas-vakances"},
{"title": "'Maxima' uzsākusi digitālo pirkuma čeku ieviešanu", "category": "Tehnoloģijas", "body": "\" Maxima \" ir uzsākusi pakāpenisku pirkuma čeku digitalizāciju, kas uz gada otro pusi sniegs iespēju izvēlēties – saņemt čeku digitālā vai papīra formātā, informē uzņēmums. Patlaban kases čeku izsniegšana digitālā formātā noris testēšanas pirmajā fāzē, kas šobrīd pieejama \"Maxima\" mobilās lietotnes lietotājiem, kuriem testa čeka digitālā versija tiek automātiski nosūtīta uz \"Paldies\" kartes kontā norādīto e-pastu, kā arī pieejama mobilajā lietotnē. Noslēdzoties sagatavošanās darbiem gada otrajā pusē, lojalitātes programmas \"Paldies\" kontā vai \"Maxima\" mobilajā lietotnē būs jāveic atzīme, vai pirkuma čekus saņemt tikai elektroniski. Attiecīgi, veicot pirkumu un veikalā aktivizējot \"Paldies\" karti, kases sistēma automātiski pielāgosies šai atzīmei un drukāts čeks netiks izsniegts. \"Maxima\" elektronisko čeku sagatavošanās darbus uzsākusi 2019. gadā, konsultējoties ar Valsts ieņēmumu dienestu un pielāgojot izmaiņas esošajā kases sistēmā, lai varētu pakāpeniski pāriet arī uz elektroniskajiem čekiem. \"Maxima Latvija\" komunikācijas vadītāja Liene Dupate-Ugule norāda, ka kopš 2019. gada uzņēmums strādā pie šī risinājuma ieviešanas, un pirmie rezultāti bija redzami 2020. gadā, kad detalizēta pirkumu vēsture pieejama mobilajā lietotnē. Šī gada otrā puse būs pagrieziena punkts čeku digitalizācijai Latvijā pārtikas mazumtirdzniecībā.", "link": "https://www.delfi.lv/bizness/44467736/tehnologijas/53089167/maxima-uzsakusi-digitalo-pirkuma-ceku-ieviesanu"},
{"title": "Izveido Baltijā pirmo 3D betona drukāšanas laboratoriju", "category": "Tehnoloģijas", "body": "Rīgas Tehniskā universitāte  (RTU) partnerībā ar sauso un lietošanai gatavo būvmaisījumu ražotāju SIA \"Sakret\" izveidojusi 3D betona drukāšanas zinātnisko laboratoriju, liekot pamatus novatorisku tehnoloģiju izmantošanai būvniecībā Baltijā. Laboratorija nodrošinās zināšanas un infrastruktūru studentiem, zinātniekiem, jaunuzņēmumiem un dažādām ar būvniecību saistītām industrijām. Kā skaidro universitātē, 3D betona printēšana ir inovatīvs zinātnes un tehnoloģiju attīstības virziens, kas strauji attīstās visā pasaulē. Tehnoloģija ir ilgtspējīga, nodrošina cilvēkresursu un materiālu efektīvu izmantošanu, kā arī arhitektūras un būvniecības nozarēm piedāvā gandrīz bezgalīgas iespējas, kas saistītas ar formas, izmēra un struktūras brīvību. 3D betona printeri izgatavoja RTU zinātnieki ar RTU Dizaina fabrikas inženieru atbalstu. \"Laboratorija izveidota, lai izstrādātu inovatīvus veidus betona konstrukciju izgatavošanai. Šobrīd Baltijā nav neviena, kam būtu infrastruktūra un zināšanas par visiem 3D betona printēšanas posmiem – sauso materiālu izgatavošanu, printeri, printera galvu un padeves iekārtām, modelēšanu un programmatūru, materiālu īpašībām un to testēšanu svaigā un sacietējušā stāvoklī, konstrukciju projektēšanu, normatīviem un likumdošanu. Mērķis ir izveidot zināšanu un tehnoloģisko bāzi, ļaujot pētniekiem veidot zinātniskos projektus, bet industrijai attīstīt jaunus produktus,\" skaidro zinātniskās laboratorijas vadītājs, RTU Būvniecības inženierzinātņu fakultātes vadošais pētnieks Māris Šinka. \"Ir ierasts, ka būvniecība ir viena no nozarēm, kur plaši tiek izmantoti gadsimtiem pārbaudīti materiāli un tehnoloģijas. Meklējot iespējas būvēt videi draudzīgāk, ilgtspējīgāk un ekonomiski izdevīgāk, būvniecībā arvien straujāk ienāk dažādas inovācijas. Uzsākot sadarbību ar Rīgas Tehniskās universitātes 3D laboratoriju, \"Sakret\" mērķis ir veicināt straujāku mūsdienīgu materiālu ienākšanu Latvijas būvniecības nozarē, kas paaugstinās Latvijas būvmateriālu ražotāju un būvnieku konkurētspēju starptautiskā mērogā,\" norāda \"Sakret Holdings\" padomes priekšsēdētājs Andris Vanags. Laboratorijā varēs drukāt betona masu, izstrādāt prototipus objektu vai konstrukciju detaļu 3D printēšanai, pētīt un pārbaudīt inovatīvus materiālus, testēt izdrukātus objektus. Laboratorijā veikti pētījumi varētu kļūt par pamatu standartu izstrādāšanai, lai 3D tehnoloģijas varētu izmantot dažādu ēku būvniecībai ne tikai Latvijā, bet arī Eiropā. Plānots, ka tā kļūs par brīvās pieejas zinātnes platformu 3D betona un citu būvmateriālu printēšanas jomā.", "link": "https://www.delfi.lv/bizness/44467736/tehnologijas/53089637/izveido-baltija-pirmo-3d-betona-drukasanas-laboratoriju"},
{"title": "'HansaMatrix' darbību ietekmē ievērojams komponenšu deficīts", "category": "Tehnoloģijas", "body": "Saskaņā ar operatīvajiem datiem, 2021. gada 1. ceturksnī uzņēmuma \"HansaMatrix\" ieņēmumi sasniedza 5,79 miljonus eiro, kas ir par 11,8% vairāk, salīdzinot ar 2020. gada 1. ceturkšņa ieņēmumiem, liecina uzņēmuma paziņojums \" Nasdaq Riga \". Ieņēmumu pieaugums skaidrojams ar pieaugošo klientu pieprasījumu datu tīklu sektorā. Neskatoties uz Covid-19 situāciju, lielākā daļa Eiropas vadošo elektronikas ražošanas pakalpojumu (ERP) sniedzēju uzņēmumu piedzīvo izaugsmi. Tomēr šobrīd \"HansaMatrix\" uzņēmējdarbības vidi ietekmē izaicinājumi piegādes ķēdē, saskaroties ar ievērojamu komponenšu deficītu, ko izskaidro gala pieprasījuma pieaugums datu tīklu, automobiļu, medicīnas un IoT biznesa sektoros. Pašreizējā globālā komponentu ražošanas jauda nav pietiekama jauno tehnoloģiju attīstībai un Covid-19 pandēmijas globālā uzliesmojuma izraisītajam pieprasījuma pieaugumam, skaidro uzņēmuma pārstāvji. Viņi prognozē, ka komponenšu ražošanas jaudas piedāvājuma un pieprasījuma neatbilstība normalizēsies nākamo 9-12 mēnešu laikā.", "link": "https://www.delfi.lv/bizness/44467736/tehnologijas/53087425/hansamatrix-darbibu-ietekme-ieverojams-komponensu-deficits"},
{"title": "SPRK: mobilā interneta pakalpojumu kvalitāte Latvijā uzlabojusies", "category": "Tehnoloģijas", "body": "Pērn Latvijā 4G tīkls bijis pieejams 97% vietās, kur Sabiedrisko pakalpojumu regulēšanas komisija ( SPRK ) veikusi mērījumus. Palielinājies arī vidējais lejupielādes ātrums. Visos mobilo sakaru operatora tīklos 4G tīkls bija pieejams 97% vietu, kur veikti mērījumi. Tikai retos gadījumos interneta pakalpojums nebija pieejams nestabila vai neesoša pārklājuma dēļ. Šādu vietu skaits bija mazāk nekā 1% no visiem 2020. gadā veiktajiem mērījumiem. Visu operatoru mobilajos tīklos vidējais lejupielādes ātrums pērn sasniedza augstāku rādītāju – 38,16 Mbiti/s salīdzinājumā ar 2019. gadu – 36,36 Mbiti/s. Atbilstoši citu valstu regulatoru publicētajai informācijai Eiropas valstīs vidējais lejupielādes ātrums svārstās no 19,7 Mbiti/s līdz 69,1 Mbiti/s. \"Piemēram, lai straumētu augstas kvalitātes HD video, nepieciešams 5-10 Mbiti/s liels ātrums, bet ļoti augstas kvalitātes (UHD/4K) video – ap 25 Mbiti/s. Redzam, ka šādus lejupielādes vidējos ātrumus un bieži vien pat augstākus rādītājus operatori Latvijā nodrošina saviem mobilo sakaru lietotājiem. Tomēr mērījumu rezultāti dažādās diennakts stundās un vietās var atšķirties pat tad, ja tas ir netālu dažu metru attālumā,\" skaidro SPRK Pakalpojumu kvalitātes nodaļas vadītājs Elmārs Lipenbergs. Pagājušajā gadā lejupielādes ātrums 30 Mbiti/s – 100 Mbiti/s ir bijis nodrošināts plašākā teritorijā salīdzinājumā ar 2019. gadu, kad šis rādītājs bijis novērots 50% gadījumu. SPRK ieskatā, atbilstošs lejupielādes ātrums pakalpojumu lietošanai internetā ir vismaz 6 Mbiti/s. 2020.gadā vidējais lejupielādes ātrums, kas ir zemāks par 6Mbiti/s novērots vien 2%-5% mērījumu vietu. Lejupielādes ātruma kritums bija novērots tikai īslaicīgi uz brīdi, kad valstī pirmo reizi tika izsludināta ārkārtējā situācija. Atsevišķu mobilo operatoru tīklos vidējais interneta ātrums 2020. gada martā samazinājās ap 30%, salīdzinot ar janvāri, bet jau aprīlī situācija normalizējās. Vietās ar īpaši augstu lietotāju skaitu, kas vienlaicīgi izmanto internetu, pieslēguma ātrums var būtiski samazināties. Lai atvērtu apjomīga satura mājaslapu bez traucējumiem, pieļaujamā laika aizture (latentums) no brīža, kad lietotājs veic darbību mājaslapā līdz atbildes saņemšanai, ir 50 – 400 milisekundes (ms). Jo mazāka laika aizture, jo ātrāk bez gaidīšanas var atvērt izvēlēto mājaslapu. Tādiem reāllaika pakalpojumiem, kā tiešsaistes spēlēm, ir svarīgi saņemt informāciju tūlītēji – ar pēc iespējas mazāku laika aizturi. Pērn mobilo sakaru operatoru tīklā aizture vidēji bijusi 15 līdz 23 ms ilga, kas ir būtiski mazāk par maksimālām pieļaujamām vērtībām. Ja mobilā tīkla pārklājums tavā dzīvesvietā ir nestabils, SPRK aicina vērsties pie sava operatora, kurš var rast dažādus risinājumus, piemēram, piedāvāt uzstādīt signāla pastiprinātāju. Tāpat vari izvērtēt iespēju izmantot cita operatora pakalpojumus, kurš konkrētā vietā spēj nodrošināt stabilāku interneta pakalpojumu. Ja interneta kvalitāte neatbilst līgumā noteiktajam, lietotājam ir tiesības lauzt līgumu bezmaksas un saņemt kompensāciju. Kopumā pērn SPRK veica vairāk nekā 421 tūkst. izlases veida mērījumu, kas atspoguļo mērījumu dinamiku 24 h garumā vienā konkrētā vietā, kā arī 16 tūkst. mērījumu, kas veikti noteiktā vietā un laikā.", "link": "https://www.delfi.lv/bizness/44467736/tehnologijas/53098659/sprk-mobila-interneta-pakalpojumu-kvalitate-latvija-uzlabojusies"},
{"title": "'LMT' zvaniem sāk nodrošināt VoLTE tehnoloģiju", "category": "Tehnoloģijas", "body": "Mobilo sakaru operators \" LMT \" sāk nodrošināt VoLTE (Voice over Long-Term Evolution) tehnoloģiju zvaniem 4G tīklā. Tas sniegs iespēju veikt balss zvanus augstākā kvalitātē nekā tas līdz šim bijis iespējams, informē uzņēmumā. \"Jau pērn, gatavojoties sarunu nodrošināšanai  5G  tīklā, \"LMT\" Latvijā ieviesa VoLTE tehnoloģiju testa režīmā un nu esam gatavi to nodot pilnvērtīgai lietošanai mūsu klientiem,\" norāda \"LMT\" prezidents Juris Binde. VoLTE tehnoloģijai, kas balss sakaru nodrošināšanai izmanto 4G datu pārraides tīklu, esot vairākas priekšrocības. Šī tehnoloģija klientiem bez papildu maksas sniedz iespēju ne tikai veikt zvanus HD kvalitātē, bet arī zvanu savienojums ir ātrāks (ierasto 3,5 – 5 sekunžu vietā vien 1,5 sekundes). Tāpat zvana laikā iespējams lietot datu pārraidi telefonā LTE tīklā, piemēram, sūtīt bildes, video, meklēt informāciju, kā arī ierīces akumulatora jaudas patēriņš ir mazāks. Tiesa, VoLTE balss zvanu kvalitātes priekšrocības pilnvērtīgi varēs izmantot tikai sarunas laikā, kad abi lietotāji lietos VoLTE tehnoloģiju atbalstošu mobilo tālruni un atradīsies LTE tīklā visu sarunas laiku, piebilst Binde. Pāreja uz nākamās paaudzes balss sakariem LMT tīklā notiks pakāpeniski un sākotnēji to varēs izmantot \"LMT\" klienti, kuri lieto \" Samsung \" tālruņus, kas atbalsta VoLTE tehnoloģiju. Lai izmantotu jaunās tehnoloģijas sniegto balss zvanu kvalitāti, nepieciešams, lai mobilajā telefonā būtu jaunākā operētājsistēmas versija (vismaz  Android  11) un iekārta atbalstītu VoLTE tehnoloģiju (iekārtas atbilstību iespējams pārbaudīt mājas lapā \"volte.lmt.lv\"). Svarīgi, lai iekārtas iestatījumos būtu aktivizēta LTE datu pārraide un VoLTE pakalpojums.", "link": "https://www.delfi.lv/bizness/44467736/tehnologijas/53099025/lmt-zvaniem-sak-nodrosinat-volte-tehnologiju"},
{"title": "'Microsoft' iepircies par 16 miljardiem ASV dolāru", "category": "Tehnoloģijas", "body": "Īstenojot drosmīgu pārņemšanas darījumu, kas varētu nostiprināt \" Microsoft \" pieaugošo ietekmi veselības aprūpes nozarē, tehnoloģiju gigants piekritis iegādāties mākslīgā intelekta izstrādātāju \"Nuance\". Darījuma vērtība ir 16 miljardi  ASV  dolāru, ziņo \" CNN \". \"Nuance\" ir līderis veselības aprūpes mākslīgā intelekta jomā. To pievienojot 2020. gadā ieviestajam \"Microsoft Cloud for Healthcare\", \"Microsoft\" varētu spert lielu soli veselības aprūpes programmatūras biznesā. Šis ir otrs lielākais \"Microsoft\" īstenotais pārņemšanas darījums aiz \"LinkedIn iegādes. Marks Benjamins saglabās \"Nuance\" vadītāja pozīciju. Platformu \"LinkedIn\" \"Microsoft\" iegādājās 2016. gadā, samaksājot vairāk nekā 26 miljardus ASV dolāru.", "link": "https://www.delfi.lv/bizness/44467736/tehnologijas/53100967/microsoft-iepircies-par-16-miljardiem-asv-dolaru"},
{"title": "SPRK: zvana kvalitāte Latvijā saglabājusies augstā līmenī", "category": "Tehnoloģijas", "body": "Jaunākie zvanu kvalitātes pētījumu dati liecina, ka pērn, pieaugot sakaru tīklus noslodzei, balss telefonijas pakalpojumu sniedz stabili augstā līmenī.  SPRK  secinājuši, ka 2020. gadā visu operatoru tīklos sarunas bija skaidri dzirdamas un saprotamas bez fona trokšņiem un pārrāvumiem. Apkopojot datus par pagājušo gadu, Sabiedrisko pakalpojumu regulēšanas komisija (SPRK) secinājusi, ka runas pārraides kvalitāte Latvijas mobilo operatoru tīklos bijusi labā kvalitātē. Savukārt SIA \"Tet\" fiksētā tīklā tā bijusi teicama. Tas, kā uzskata nozares regulators, liecina, ka Latvijā operatori nodrošina sarunu dzirdamību skaidru, saprotamu bez fona trokšņiem un pārrāvumiem. Kopumā pēdējo trīs gadu laikā pārraides kvalitāte saglabājusies līdzvērtīga. Arī nesekmīgo savienojumu skaits mobilajā tīklā novērots vien reti – tikai 0,03% gadījumu. Atsevišķu mobilo operatoru tīklos vidējais zvana savienošanās laiks kļuvis īsāks, un kopumā tas bijis no 2,5 līdz 4,1 sekundei, savukārt fiksētā tīklā — īsāks par 1 sekundi. Tas, kā norāda SPRK, nozīmē, ka vienlīdz visi operatori nodrošina ātru zvanu savienošanos. Secināts, ka, lai arī ārkārtējās situācijas laikā arvien biežāk sarunas notikušas telefoniski, pieaugot zvana ilgumam vidēji mēnesī par 11%, runas pārraides kvalitāte nav pasliktinājusies — joprojām tā tika nodrošināta labā kvalitātē. Regulators atgādina — ja lietojot pakalpojumu, klients novēro, ka kvalitāte pasliktinās, lietotājam ir tiesības iesniegt sūdzību savam operatoram. Ja neizdodas rast risinājumu, lietotājs var vērsties ar sūdzību pie SPRK, kas veiks pakalpojuma kvalitātes mērījumus. Ja izrādīsies, ka pakalpojuma kvalitāte neatbilst līgumā noteiktajam, lietotājam ir tiesības lauzt līgumu bezmaksas un saņemt kompensāciju.", "link": "https://www.delfi.lv/bizness/44467736/tehnologijas/53102871/sprk-zvana-kvalitate-latvija-saglabajusies-augsta-limeni"},
{"title": "Hakatonā pievērsīsies pilsētu izaicinājumiem klimatneitrālas mobilitātes nodrošināšanā", "category": "Tehnoloģijas", "body": "No 15. līdz 17. aprīlim tiešsaistē norisināsies hakatons \"Urban mobility hackathon\", ko organizē inovāciju kustība \"Vefresh\" sadarbībā ar  Elektronikas  un datorzinātņu institūtu, Rīgas domi, kopstrādes telpu \"Teikums\" un ar Regional Innovation Scheme EIT Urban Mobility atbalstu. Tā laikā vairāk nekā 150 dalībnieki, tostarp, studenti, pētnieki, tehnoloģiju entuziasti un dažādu nozaru profesionāļi, no vairāk nekā 30 valstīm pievērsīsies pilsētu izaicinājumiem klimatneitrālas mobilitātes nodrošināšanā. Atbalstu dalībniekiem sniegs hakatona vadošais partneris  Nīderlandes  vēstniecība Latvijā kopā ar tehnoloģiju uzņēmumiem \"Accenture\" un \"Latvijas mobilais telefons\" ( LMT ). Hakatona dalībnieki ir pieteikuši kopumā 29 idejas, kurām ir potenciāls uzlabot mobilitāti un mazināt gaisa piesārņojumu pilsētā. \"Šobrīd pasaulē palielinās atvērto inovāciju loma, aprites ekonomika, kā arī aizvien būtiskāki ir ilgtspējīgas uzņēmējdarbības attīstības un ekoloģiskās domāšanas virzieni. Pārmaiņas nav iespējams panākt bez inovatīvām tehnoloģijām, risinājumiem un idejām, lai spētu samazināt neatjaunojamās enerģijas un ūdens patēriņu, CO2 apjomu, kā arī veicinātu zero waste (nulles atkritumu) principu ieviešanu. Liels akcents no biznesa puses tiek pievērsts tieši mobilitātes jomā, tāpēc iesniegto ideju daudzveidība hakatonā dos iespējas tā dalībniekiem attīstīt inovatīvas idejas, lai nākotnē valsts tiktu pamanīta pasaules inovāciju kartē, kā arī tiktu ieviesti ilgtspējīgi mobilitātes risinājumi VEF apkārtnē,\" stāsta \"Accenture\" Inovāciju vadītājs Latvijā Kristaps Banga. Viena no idejām, pie kuras attīstīšanas hakatonā tiks strādāts, ir \"Smart city charging\". Ideja paredz ielas apgaismojuma stabus pārvērst par daudzfunkcionālu risinājumu, pārveidojot tos par elektroauto uzlādes stacijām. \"Hakatonam pieteikties mani pamudināja iespēja izmēģināt ideju, kas jau ilgāku laiku rosās manā galvā. Pie tās nonācu pamazām – ikdienā pats pārvietojos ar elektroauto un mans darbs tiešā veidā ir saistīts ar elektromobilitātes jomu. Zinot to, ka pilsētā turpināsies attīstīties uzlādes staciju tīkls, man rādās doma par esošās infrastruktūras izmantošanu un pielāgošanu šim mērķim. Tādā veidā netiktu atņemta vieta gājējiem uz ietvēm, izveidojot jaunus uzlādes punktus, kā arī tiktu sekmēta elektromobilitāte,\" stāsta idejas autors un portāla \"Uzladets.lv\" dibinātājs un redaktors Kārlis Mendziņš. Zaļi domājošais Armands Būmanis vēlas Rīgas pilsētā izveidot metrobusa līniju pa Brīvības ielu līdz Teikai. Viņš pieteicis un hakatonā plāno attīstīt ideju \"Freedom metro (bus) line\", kuras mērķis ir uzlabot iedzīvotājiem pieejamā sabiedriskā transporta pakalpojuma ātrumu, padarīt Brīvības ielu pievilcīgu un drošu visiem satiksmes dalībniekiem, kā arī veicināt efektīvāku ielas telpas izmantošanu. \"Sabiedriskais transports ir efektīvākais pasažieru pārvadāšanas veids, jo tas spēj pārvietot 16 reizes vairāk cilvēku pa vienu standarta platuma joslu stundas laikā nekā privātais autotransports. Ar to var pārvietoties visu vecuma grupu cilvēki jebkuros laikapstākļos. Ieviešot šādu atsevišķi nodalītu sabiedriskā transporta līniju ielas vidus daļā, ieguvēji būtu ne tikai Teikas un VEF apkaimes, bet arī centra apkaimes iedzīvotāji,\" norāda Būmanis. Mobilitātes interesenti var pieteikties hakatonā strādāt gan ar šīm, gan citām publicētajām idejām, kā arī paši izvirzīt citus jaunus piedāvājumus platformā \" \" un sacensties par naudas balvu fondu 6000 eiro apmērā. Komandas 48 stundu garumā atbalstīs pieredzējuši mentori no dažādām profesionālajām jomām, ko nodrošinās vadošais partneris Nīderlandes vēstniecība Latvijā un tehnoloģiju uzņēmumi \"Accenture Latvia\" un \" Latvijas Mobilais telefons \" (LMT), kā arī citi. Hakatona laikā izstrādātos risinājumus dalībnieki varēs pieteikt arī mobilitātei veltītā uzņēmējdarbības inkubatora programmā \" \", kas norisināsies šovasar desmit nedēļu garumā un sniegs iespēju turpināt attīstīt ideju, kā arī testēt izstrādātā risinājuma prototipu reālā pilsētvidē. Jau iepriekš vēstīts, ka \"Vefresh\" ir inovāciju kustība, kurā 2019. gadā apvienojās lielākie VEF apkaimes uzņēmumi, lai kopīgi veidotu šo teritoriju kā pilsētvides inovāciju centru. Kustības dalībnieki un atbalstītāji ir \"Accenture Latvia\", Elektronikas un datorzinātņu institūts, LMT, IT izglītības fonds, nekustamo īpašumu attīstītājs \"Pillar\", pilsēta pilsētā \"Jaunā Teika\", kā arī VEF Kultūras pils. Projektu līdzfinansē EIT Urban Mobility, Eiropas Inovāciju un tehnoloģiju institūta (EIT) iniciatīva, kas ir Eiropas Savienības struktūra.", "link": "https://www.delfi.lv/bizness/44467736/tehnologijas/53103789/hakatona-pieversisies-pilsetu-izaicinajumiem-klimatneitralas-mobilitates-nodrosinasana"},
{"title": "Ceļošanai pa Eiropas Savienību ar elektrotransportlīdzekļiem joprojām ir šķēršļi", "category": "Tehnoloģijas", "body": "Lai gan daži jautājumi ir atrisināti sekmīgi, piemēram, elektrotransportlīdzekļu uzlādes vajadzībām ir veicināts kopējs ES kontaktdakšas standarts un ir uzlabota piekļuve dažādiem uzlādes tīkliem, ceļošanai pa Eiropas Savienību ar elektrotransportlīdzekļiem joprojām ir šķēršļi. Revidenti konstatēja, ka publisku uzlādes staciju pieejamība katrā valstī krietni atšķiras, maksājumu sistēmas nav vienotas un lietotājiem trūkst reāllaika informācijas. Lai gan 2020. gadā kopumā Covid-19 uzliesmojuma dēļ tika reģistrēts mazāk jaunu transportlīdzekļu, akumulatora elektrotransportlīdzekļi un hibrīdelektriskie transportlīdzekļi jau ieņēma ievērojami lielāku tirgus daļu. Tomēr uzlādes tīkli neattīstās vienlīdz strauji. \"Elektromobilitātei ir vajadzīga pietiekama uzlādes infrastruktūra. Bet, lai šo infrastruktūru izveidotu, ir vajadzīga lielāka skaidrība par to, cik plaši elektrotransportlīdzekļus izmantos,\" teica par šo ziņojumu atbildīgais ERP loceklis Ladislav Balko. \"Pagājušajā gadā desmitā daļa Eiropas Savienībā pārdoto automobiļu bija elektriski uzlādējami automobiļi, bet uzlādes infrastruktūras pieejamība Savienībā nav vienmērīga. Mēs uzskatām, ka Komisijai jādara vairāk, lai atbalstītu ES mēroga tīkla aptvērumu, un jānodrošina, lai finansējums nonāktu tur, kur tas visvairāk vajadzīgs.\" ES atbalsta elektrouzlādes infrastruktūras ieviešanu dalībvalstīs ar politikas instrumentiem, koordināciju un finansējumu. Revidenti novēroja, ka nebija veikta visaptveroša infrastruktūras iztrūkuma analīze, kurā būtu apzināts, cik daudz publiski pieejamu uzlādes staciju jāizbūvē, kur tās jāizvieto un kāda tajās jāparedz jauda. No Eiropas infrastruktūras savienošanas instrumenta (EISI) piešķirtais finansējums ne vienmēr nonāca tur, kur tas visvairāk bija vajadzīgs, un ES līmenī nebija izvirzīti skaidri un vienoti virzīti mērķi vai saskanīgas obligātas infrastruktūras prasības. Elektrotransportlīdzekļu lietošanu sarežģī atšķirīgas maksājumu un informācijas sistēmas. Piemēram, trūkst koordinētas informācijas par pieejamību reāllaikā, uzlādes datiem un norēķiniem dažādajos tīklos. Tā kā pašlaik tiek pārskatīta elektromobilitātes galvenā politika un tiesiskais regulējums, revidenti iesaka  Eiropas Komisijai  izstrādāt stratēģisku ceļvedi uzlādes infrastruktūras mērķu sasniegšanai un noteikt obligātus standartus un prasības. Revidenti iesaka arī piešķirt finansējumu atbilstoši objektīviem kritērijiem un iztrūkuma analīzei un nodrošināt, ka līdzfinansētie projekti ir ilgtspējīgi un garantē visiem lietotājiem nediskriminējošu piekļuvi. Saskaņā ar Eiropas zaļo kursu, ko izziņoja 2019. gada decembrī, ES mērķis ir līdz 2050. gadam samazināt siltumnīcefekta gāzu emisiju par 90% (salīdzinājumā ar 1990. gadu), kas savukārt ir daļa no vērienīgākiem centieniem kļūt par klimatneitrālu ekonomiku. Transporta nozarē rodas apmēram viena ceturtā daļa no visas siltumnīcefekta gāzu emisijas Eiropas Savienībā, ko galvenokārt (72%) rada autotransports. Svarīgs pasākums, ar kuru tiek samazinātas autotransporta radītas emisijas, ir pāreja uz alternatīvām mazoglekļa degvielām.", "link": "https://www.delfi.lv/bizness/44467736/tehnologijas/53106145/celosanai-pa-eiropas-savienibu-ar-elektrotransportlidzekliem-joprojam-ir-skersli"},
{"title": "Latvijas IT uzņēmums, investējot divus miljonus eiro, plāno atvērt biroju Tuvajos Austrumos", "category": "Tehnoloģijas", "body": "Finanšu programmatūras izstrādātājs un ieviesējs \"D8 Corporation\" finanšu tehnoloģiju produktos un jauna pārdošanas un servisa biroja izveidē Tuvajos Austrumos investēs divus miljonus eiro. Nepieciešamajām investīcijām bankas \" Citadele \" finansējums ar Attīstības finanšu institūcijas \" Altum \" garantijas atbalstu nodrošinās 1,3 miljonus eiro, bet \"D8 Corporation\" pašu līdzekļi – 700 000 eiro, informē banka. \"D8 Corporation\" ir četri biroji, un trīs no tiem ir ārzemēs. Piešķirtais finansējums dos iespēju ieguldīt jauna biroja izveidē Tuvajos Austrumos. \"D8 Corporation\" valdes priekšsēdētājs Juris Ščerbickis teic, ka pēdējos trīs gados uzņēmuma izstrādātie IT risinājumi ir ieinteresējuši klientus arābu valstīs, jo īpaši reģiona finanšu centrā Dubaijā. Tagad darbu uzņēmums nodrošina 90 speciālistiem un galvenokārt – Latvijā, bet pēc veiktajiem ieguldījumiem darbinieku skaitu varēs palielināt par 10 cilvēkiem. Golfa līča reģionā lielākā interese ir par \"D8 Corporation\" izstrādāto risku vadības sistēmu \"StrongHold\", kas tiešsaistē spēj analizēt ļoti lielus datu apjomus, kas iegūti no dažādiem avotiem, tādējādi novēršot krāpnieciskās darbības ar maksājumu kartēm. Uzņēmumā norāda, ka tā kā krāpniecības shēmas kļūst arvien izsmalcinātākas, mākslīgā intelekta modulis padarīs \"D8 Corporation\" produktu \"StrongHold\" par vēl konkurētspējīgāku globālajā finanšu tehnoloģiju tirgū. Uzņēmums vairāk nekā 10 gadus strādā starptautiskajos tirgos, kur saņem 90% no visiem pasūtījumiem. Divu miljonu eiro investīcijas būs labs atbalsts ražošanas, mārketinga un pārdošanas tempa palielināšanai. Uzņēmuma izstrādātā programmatūra paredzēta galvenokārt strauji augošām bankām un finanšu institūcijām, tādēļ piedāvājumam ir jābūt ļoti drošam un tehnoloģiski progresīvam. Uzņēmums 2016. gadā bankai \"Citadele\" izstrādāja \"digitālā maciņa\" risinājumu jeb tehnoloģiju maksāšanai veikalos ar mobilo telefonu. \"Pašreiz nodarbojamies ar mākslīgajā intelektā bāzētu iespēju paplašināšanu mūsu tiešsaistes riska vadības risinājumam, kā arī ar \"digitālā maciņa\" funkciju uzlabošanu. Esam tuvu tam, lai nākotnē mūsu produkti būtu pieejami arī mazākiem uzņēmumiem un jaunuzņēmumiem, kuri \"D8 Corporation\" mākoņpakalpojumus varēs izmantot kā servisu, neiegādājoties salīdzinoši dārgo programmatūru un datoraprīkojumu,\" teic Ščerbickis. \"Savas korekcijas 2020. gada laikā mūsu nozarē ir ieviesusi arī Covid-19 pandēmija, jo ir strauji pieaudzis pieprasījums pēc tirdzniecības platformām internetā – atsevišķos segmentos pat par 200%, tādēļ ir nepieciešamas jaudīgākas un elastīgākas IT sistēmas,\" situāciju IT tirgū raksturo Ščerbickis. \"Inovatīvu un konkurētspējīgu IT risinājumu eksports ir veids, kā varam parādīt Latvijas speciālistu augsto ekspertīzi un veicināt valsts līderību viedo tehnoloģiju jomā. Uzņēmējiem šis ir laiks, kad IT jomā tiek meklēti efektīvi risinājumi, un uzteicami, ka arī Latvijas uzņēmums spēj sekmīgi eksportēt viedās tehnoloģijas uz citām pasaules daļām. Efektīvai bankas pakalpojumu attīstībai un klientu pieredzes uzlabošanai, mēs sadarbojamies ar vietējiem un pasaules finanšu tehnoloģiju uzņēmumiem. \"D8 Corporation\" jau ilgus gadus ir mūsu sadarbības partneris, ar kuru kopā ir realizētas daudzas inovācijas finanšu pakalpojumos, piemēram, norēķināšanās ar telefonu un \" Apple  Pay\",\" uzsver bankas \"Citadele\" valdes locekle Rūta Ežerskiene. Latvijā dibinātajam uzņēmumam \"D8 Corporation\" ir vairāk nekā 18 gadu pieredze finanšu programmatūras izstrādē, ieviešanā un uzturēšanā Tā klientu vidū ir gan lielas, gan nelielas bankas, arī starptautiski maksājumu operatori un citu nozaru uzņēmumi. Uzņēmums piedāvā tradicionālās banku sistēmas maksājumu karšu un kontu apstrādei, risinājumus internetbankām un maksājumu sistēmām, \"digitālo maciņu\" un lojalitātes programmu rīkus, kā arī tehnoloģijas krāpniecisko darbību un naudas atmazgāšanas novēršanai vairāk nekā 30 valstīs Eiropā, Tuvajos Austrumos un Āfrikā. SIA \"D8 Corporation\" ir dibināta 2010. gadā, tās pamatkapitāls ir 10 tūkstoši eiro. Uzņēmums 2019. gadā apgrozīja 3,44 miljonus eiro un nopelnīja 346,62 tūkstošus eiro, nodokļos samaksāja 634,13 tūkstošus eiro. Darbinieku skaits palielinājās līdz 55, liecina \"Crediweb.lv\" datu bāze. Uzņēmuma valdē strādā Nikolajs Kovancovs un Juris Ščerbickis, kurš ir arī patiesais labuma guvējs, liecina Uzņēmumu reģistra dati.", "link": "https://www.delfi.lv/bizness/44467736/tehnologijas/53107387/latvijas-it-uznemums-investejot-divus-miljonus-eiro-plano-atvert-biroju-tuvajos-austrumos"},
{"title": "'Bite Latvija' apgrozījums sasniedzis 120 miljonus eiro", "category": "Tehnoloģijas", "body": "Konsolidētais \"Bites grupas\" uzņēmumu \" Bite Latvija \", \"Latnet\", \"Tele Tower\" un \"Unistars\" dati apgrozījums 2020.gadā ir palielinājies par 5,5%, sasniedzot 120 miljonus eiro, informē Bite Latvija vadītājs Kaspars Buls. Konsolidētā EBITDA jeb peļņa pirms procentu, nodokļu, amortizācijas atskaitījumiem pieauga līdz 40 miljoniem eiro, kas ir par 8,7% vairāk nekā gadu pirms tam. Savukārt nodokļos 2020. gadā samaksāti 19,5 miljoni eiro, kas ir par 15% vairāk nekā 2019. gadā. \"Pagājušajā gadā ikviena uzņēmuma panākumu pamatā bija spēja īsā laikā pielāgoties darbam pandēmijas apstākļos, uzskatu, ka mums tas izdevās. Prioritāri attīstījām \"Bite One IT\", koncepciju tās ietvaros biznesa klientiem piedāvājam integrētus IKT risinājumus, kad liela daļa uzņēmumu pārgāja uz attālināto darbu. IKT visā pasaulē spēlē būtisku lomu ne tikai uzņēmējdarbības nodrošināšanā un attīstībā, bet arī eksistencē. Paplašinājām arī produktu portfeli, pagājušā gada sākām piedāvāt nākamās paaudzes televīzijas platformu Go3, kas arī turpmāk būs viens no mūsu izaugsmes stūrakmeņiem. Kopumā uzņēmumam gads bija veiksmīgs, lai arī netrūka izaicinājumu, ņemot vērā, ka pandēmija ir ieviesusi lielas korekcijas gan tirdzniecībā, gan tajā, kā klienti izvēlas produktus un pakalpojums,\" norāda Kaspars Buls. 2020. gads bija pārbaudījums arī mobilos sakaru operatoru tīkliem. \"Bites\" tīklā pērn ikdienas mobilā interneta patēriņš palielinājās par aptuveni 83%, jo liela daļa klientu pārgāja uz attālinātu darbu un mācībām, kā arī strauji pieauga izmantoto viedierīču skaits tīklā, palielinājās video satura patēriņš mobilajās ierīcēs. Tāpat ir mainījušies klientu datu lietojuma paradumi. Pērn Bite palielināja mobilā interneta ātrumu; uzstādītas 44 jaunas bāzes stacijas Rīgā un reģionos. Tīkla kapacitāti palielināta par 25%. \"Prognozējam, ka mobilā interneta patēriņš tikai augs, tāpēc arī šogad mērķtiecīgi pilnveidosim mūsu tīkla infrastruktūru, turpināsim darbu pie  5G  tīkla attīstīšanas, uzmanību pievērsīsim nākamās paaudzes balss sakaru attīstībai, nodrošinot VoLTE (Voice over Long-Term Evolution) tehnoloģiju zvaniem 4G tīklā. Strādājam pie tā, lai šo tehnoloģiju nodrošinātu visu ražotāju ierīcēs. Tāpat fokusēsimies uz IKT pakalpojumiem un produktiem biznesa klientiem,\" informē Kaspars Buls. Ik gadu Bite Latvija tīkla infrastruktūrā iegulda aptuveni 10% no apgrozījuma; arī šogad investīcijām tiks novirzīti aptuveni 10% no apgrozījuma, plānojot uzstādīt 60 jaunas bāzes stacijas visā Latvijā.", "link": "https://www.delfi.lv/bizness/44467736/tehnologijas/53115245/bite-latvija-apgrozijums-sasniedzis-120-miljonus-eiro"},
{"title": "Lielākais inovāciju festivāls Baltijā 'Login 2021' notiks tiešsaistē", "category": "Tehnoloģijas", "body": "Pandēmijas dēļ \"Login\" šogad notiks tikai \"Delfi\" mediju portālos Baltijā. Piecu dienu konference ar vairāk nekā 150 runātājiem no Lietuvas un visas pasaules būs skatāma tiešraidē no 24. līdz 28. maijam portālā \"Delfi.lt\" un satura sesijas angļu valodā tiks translētas \"Delfi.lv\" un \"Delfi.ee\". Pēc pasākuma visas video prezentācijas būs pieejamas \"Delfi plus\". Kā uzsver rīkotāji, šogad festivāla runātāji iepazīstinās ar svarīgākajām tēmām, piemēram, vakcināciju, digitalizāciju un to, kā tā ietekmē mūsu veselību, labsajūtu, ilgtspēju, mārketingu, mākslīgo intelektu, laikmetīgo mākslu, kiberdrošību un to, kā pasaule izskatīsies rītdien.", "link": "https://www.delfi.lv/bizness/44467736/tehnologijas/53105649/lielakais-inovaciju-festivals-baltija-login-2021-notiks-tiessaiste"},
{"title": "'Elektrum' šogad plāno kļūt par lielāko komerciālo elektroauto uzlādes tīklu Latvijā", "category": "Tehnoloģijas", "body": "Šī gada pirmajos mēnešos, salīdzinot ar pagājušo gadu, ir palielinājies elektroauto uzlāžu skaits un tajos uzlādētās elektrības apjoms. Lai arī pastāv ierobežojumi, uzlādes veicinājis gan elektroauto skaita pieaugums, gan arī uzlādes tīkla paplašināšanās, informē \" Latvenergo \". \"Elektrum\" līdz 2021. gada nogalei, gan Rīgā, gan reģionu centros atklājot vairāk nekā 84 pieslēgvietu, kļūs par lielāko komerciālo elektroauto uzlādes tīklu Latvijā. Apkopojot \"Elektrum\" publisko elektroauto uzlādes vietu datus, redzams, ka šī gada pirmajos trijos mēnešos ir audzis elektromobilitātes pieprasījums. Kopumā šogad ir veiktas 1742 uzlādes, pagājušajā gadā to skaits bija 1283. Tāpat attiecīgi ir pieaudzis uzlādētās elektroenerģijas apjoms – ja pērn tās bija 20 megavatstundas (MWh), tad šogad – jau 29 MWh. \"Visticamāk, šī ir viena no retajām jomām, kurā pandēmijas ierobežojumu laikā ir redzams krass pieaugums. Zināms, ka Latvijā sabiedrības attieksme pret elektromobilitāti nepārtraukti uzlabojas, un to apliecina gan elektroauto skaita pieaugums, gan iedzīvotāju aptaujas. Ja pagājušā gada sākumā bija reģistrēti 658 elektroauto, tad gada beigās to skaits bija ne tikai strauji pieaudzis, bet pat dubultojies, sasniedzot 1240,\" teic AS \"Latvenergo\" Elektrotransporta uzlādes tīkla vadītājs Ansis Valdovskis. Atbilstoši datiem, uzlādēto kilovatstundu skaits katru mēnesi \"Elektrum\" tīklā ir pieaudzis. Kopš \"Elektrum\" uzlādes tīkla darbības sākuma klienti ir uzlādējuši 115 MWh elektroenerģijas saviem transporta līdzekļiem, nodrošinot 7917 sekmīgas elektrouzlādes. Ar dabai draudzīgu enerģiju ir nobraukti vismaz 640 000 km. Lietotāju iespējas uzlādēt savus elektroauto pagājušajā gadā ir ievērojami palielinājušās. Ja 2019. gada beigās \"Elektrum\" uzlādes vietu skaits bija 7, tad šobrīd \"Elektrum\" tīklā ir 36 pieslēgvietas, kas pieejamas četrās pilsētās: Rīgā, Jūrmalā, Liepājā un Aizkrauklē.", "link": "https://www.delfi.lv/bizness/44467736/tehnologijas/53122983/elektrum-sogad-plano-klut-par-lielako-komercialo-elektroauto-uzlades-tiklu-latvija"},
{"title": "'Apple' pavasara jaunumi – īpaši plāns 'iMac', sevišķi jaudīgs 'iPad' un mantu meklēšanas piekariņš", "category": "Tehnoloģijas", "body": "Otrdien savā šīgada pirmajā prezentācijā \" Apple \" pieteica vairākus jaunus produktus, kas būs pieejami jau drīzumā. Burtiski lielākais jaunums ir pilnīgi jauna dizaina galddators \"iMac\". Tam seko pārsteidzoši jaudīgs planšetdators \"iPad Pro\" un pavisam maziņš jaunumiņš – piekariņš, kas palīdzēs atrast nozudušas mantas. Visam pa vidu tika izziņota arī \"iPhone 12\" jaunā krāsā un \"Apple TV\" ierīce, kas ieguvusi jaunu tālvadības pulti. Jaunie \"iMac\" ir veidoti pilnīgi jaunā dizainā un ir īpaši plāni. \"Apple\" jau izsenis cenšas savus produktus padarīt arvien plānākus, un tagad, pateicoties pērn pieteiktajam M1 procesoram, arī galddators var tikt \"saspiests\" teju līdz viena centimetra plānumam. 24 collu ekrānam ir 4.5K (4480x2520) izšķirtspēja un \"True Tone\" krāsu režīms, kas pielāgos ekrāna attēlu apkārtējai videi. Beidzot, droši vien pateicoties pandēmijas gadam, \"iMac\" ir aprīkots ar īpaši kvalitatīvu kameru, kas, protams, noderēs videozvaniem. Kā jau minēts, datoru darbina \"Apple\" pašu izstrādātais M1 procesors, tam ir 8 vai 16 GB liela operatīvā atmiņa un 256 GB līdz 2 TB liela SSD diska vieta. Datoram ir divas līdz četras USB3-USB4 pieslēgvietas, atkarībā no izvēlētā aprīkojuma. Interesanti, ka tam arvien ir 3.5mm austiņu pieslēgvieta, kas ir pilnībā pazudusi no viedtālruņiem un planšetdatoriem. Taču no šiem datoriem pazudis atmiņas karšu lasītājs, par ko diez vai sajūsmā būs foto un video cilvēki. Datori pieejami septiņās košās krāsās. To cenas Eiropā sākas no 1449 eiro. Ar īpašu sajūsmu tika pieteikti jauni \"iPad Pro\" planšetdatori, kas tagad arī aprīkoti ar to pašu M1 procesoru un spēj nodrošināt līdz šim neiedomājamu veiktspēju. Liela uzmanība arī pievērsta \"iPad\" ekrāniem, kas veidoti izmantojot \"mini-LED\" tehnoloģiju, lai sasniegtu īpaši augstu kontrasta līmeni. Tas ļaus baudīt bildes, video un spēles īpaši košās krāsās. Arī \"iPad Pro\" aprīkoti ar modernizētu kameru, kas noderēs videozvaniem. Kamera ne tikai nodrošinās augstāku attēla kvalitāti, bet arī spēs automātiski sekot līdzi sejai. Tāpat kā iepriekš, \"iPad Pro\" spēj darboties ar \"Apple\" irbuli un klaviatūrām. 11 collu \"iPad Pro\" cenas sākas no 879 eiro, bet 12.9 collu modelim no 1199 eiro. Beidzot tika izziņots arī mazākais \"Apple\" produkts – \"AirTag\" piekariņš mantu atrašanai. Par šo produktu tika baumots jau vismaz gadu, beidzot tas ir klāt. Tā ir trīs centimetrus liela ripa ar \"Bluetooth\" signāla raidītāju. Ar vienu standarta CR bateriju \"AirTag\" darbosies aptuveni vienu gadu. Mazo ierīci ir paredzēts piekabināt lietām, kas mēdz pazust – atslēgu saišķim, somām, apģērba gabaliem. Ierīce ik pa laikam raida \"Bluetooth\" signālu, kuru spēj uztvert citas \"Apple\" ierīces jebkur pasaulē. Konkrētā \"AirTag\" atrašanās vietu ar aplikācijas palīdzību var uzzināt tikai tā īpašnieks. Ierīce veidota tā, lai ar to nebūtu iespējams izsekot citu cilvēku atrašanās vietu. Viens piekariņš maksā 35 eiro, bet četru \"AirTag\" komplekts – 119 eiro. Samērā negaidīti \"Apple\" izziņoja arī \"Apple TV 4K\" ierīces atjauninājumu. Pēdējās tendences lika domāt, ka šis produkts varētu izzust no uzņēmuma preču klāsta, tomēr tas turpina dzīvot un ir kļuvis ērtāk lietojams. Lielu lietotāju sašutumu izsauca iepriekšējā modeļa pults, kas ar skārienjutīgo virsmu bija īpaši grūti lietojama. Jaunajam \"ATV\" pults ir pilnībā pārstrādāta un krietni ērtāka lietošanā. Ierīces cena arvien krietni augsta – 199 eiro. Pavisam neierastu prezentāciju padarīja tas, ka tika izziņots arī rudenī iznākušā \"iPhone\" jaunā krāsā. Tagad \"iPhone 12\" un \"12 mini\" būs pieejami arī violeti.", "link": "https://www.delfi.lv/bizness/44467736/tehnologijas/53126151/apple-pavasara-jaunumi-ipasi-plans-imac-seviski-jaudigs-ipad-un-mantu-meklesanas-piekarins"},
{"title": "EK vēlas aizliegt kaitīgas mākslīgā intelekta sistēmas", "category": "Tehnoloģijas", "body": "Mākslīgā intelekta (MI) sistēmu radīto risku novēršanai  Eiropas Komisija  (EK) rosina jaunus noteikumus. Plāno aizliegt sistēmas, kas ļautu veikt iedzīvotāju sociālo novērtējumu vai mudinātu bērnus uz kaitīgām darbībām. EK pārstāvniecība Latvijā skaidro, ka trešdien komisija spērusi pirmos soļus, lai \"padarīt Eiropu par uzticama mākslīgā intelekta (MI) globālo centru.\" Proti, paredzēts ieviest virkni noteikumu, kas nepieļautu digitālo tehnoloģiju izmantošanu sabiedrības drošībai un ekonomikai kaitīgos veidos. EK uzskata, ka jaunā  Eiropas Savienības  (ES) regula nodrošinās, ka eiropieši var uzticēties tam, ko piedāvā mākslīgais intelekts. Noteikumi novērsīs specifiskos riskus, ko rada MI sistēmas, un noteiks pasaulē augstākos standartus. Koordinētajā plānā ir norādītas politikas izmaiņas un investīcijas dalībvalstu līmenī, kas vajadzīgas, lai stiprinātu Eiropas vadošo pozīciju antropocentriska, ilgtspējīga, droša, iekļaujoša un uzticama MI izstrādē. Mākslīgā intelekta sistēmas paredzēts iedalīt grupās, ko noteiks risks, kuru tās ir spējīgas radīt. Piemēram, grupā \"nepieņems risks\" tiks iekļautas sistēmas, kas nepārprotami apdraud cilvēku drošību, iztikas līdzekļus un tiesības. Sistēmas, kas manipulē ar cilvēku uzvedību un kas ļauj valdībām veikt \"sociālo novērtējumu\", kā, piemēram, aizvadītajos gados tas ir bijis pilotprojektu veidā ieviests Ķīnā. “Mākslīgais intelekts ir nevis mērķis, bet līdzeklis. Tas ir zināms jau gadu desmitiem, taču, pateicoties skaitļošanas jaudai, tas ir sasniedzis jaunas spējas. Tas sola milzīgu potenciālu tik atšķirīgās jomās kā veselība, transports, enerģētika, lauksaimniecība, tūrisms un kiberdrošība. Tas arī rada vairākus riskus,” sacījis par iekšējo tirgu atbildīgais Komisijas loceklis Tjerī Bretons \"Augsta riska\" grupā ir sistēmas, kas saistītas ar kritisko infrastruktūru, izglītību, ražošanu un citām līdzīgām nozarēm. Paredzēts, ka tām būs jāatbilst virknei drošības nosacījumu. Kā piemēru \"ierobežota riska\" sistēmai EK min virtuālos asistentus. Un šeit ir galvenais, ka cilvēks, kurš ar tiem saskarās apzinās, ka tā ir mākslīgā intelekta sistēma, nevis cilvēks. Bet \"minimāla riska\" grupā ir videospēles, e-pasta vēstuļu filtri un citi līdzvērtīgi produkti, kuri var izmantot MI. \"Mākslīgā intelekta jomā uzticēšanās ir obligāts, nevis maznozīmīgs faktors. Ieviesdama šos būtiski svarīgos noteikumus, ES kļūst par iniciatori jaunu globālu standartu izstrādei, kas nodrošinās, ka mākslīgajam intelektam var uzticēties,\" komentē EK priekšsēdētājas izpildvietniece jautājumos par digitālajam laikmetam gatavu Eiropu Margrēte Vestagere. EK uzskata, ka koordinācija dalībvalstu līmenī stiprinās Eiropas vadošo pozīciju antropocentriska, ilgtspējīga, droša, iekļaujoša un uzticama MI jomā. Lai saglabātu konkurētspēju pasaules mērogā, Komisija ir apņēmusies veicināt inovāciju MI tehnoloģiju izstrādē un izmantošanā visās nozarēs visās dalībvalstīs. Pagaidām gan regula vēl ir sākumprocesā un Eiropas Parlamentam un dalībvalstīm likumdošanas procedūrā būs jāpieņem priekšlikumi par Eiropas pieeju attiecībā uz mākslīgo intelektu un mašīnbūves ražojumiem. Kad regulas būs pieņemtas, tās būs tieši piemērojamas visā ES. Vienlaikus Komisija turpinās sadarboties ar dalībvalstīm, lai īstenotu koordinētajā plānā paredzētās darbības.", "link": "https://www.delfi.lv/bizness/44467736/tehnologijas/53128097/ek-velas-aizliegt-kaitigas-maksliga-intelekta-sistemas"},
{"title": "Mobilitātes hakatonā uzvaras laurus gūst viedās ķiveres risinājums", "category": "Tehnoloģijas", "body": "Pasākumu organizēja inovāciju kustība \"VEFRESH\",  Elektronikas  un datorzinātņu institūts, Rīgas dome un kopstrādes telpa \"Teikums\" ar EIT Urban Mobility Reģionālās inovāciju shēmas atbalstu. Atbalstu dalībniekiem sniedza tehnoloģiju uzņēmumi \" Accenture \" un \"Latvijas mobilais telefons\" ( LMT ), kā arī plašs vietējo un ārvalstu mentoru loks. Pirmo vietu hakatonā ieguva komanda, kura hakatonā strādāja pie viedās ķiveres risinājuma \"Brain Bucket\". Risinājums paredzēts motociklu un mopēdu vadītājiem navigācijas lietotņu izmantošanas atvieglošanai, kā arī ar mašīnredzes palīdzību brīdina braucēju par bīstamām situācijām satiksmē. Hakatona žūrijas pārstāvji no EIT Urban Mobility, LMT, \"Accenture\", \"Startup Wise Guys\" un  Nīderlandes  jaunuzņēmuma \"Tranzer\" augstu vērtēja risinājuma novitāti, kā arī hakatona ietvaros paveikto darbu prototipa izstrādē, un lēmumu par galvenās balvas piešķiršanu \"Brain Bucket\" pieņēma vienbalsīgi. Otrajā vietā ierindojās komanda ar dalībniekiem no Nīderlandes un Latvijas, kas 48h veltīja datu modelēšanas risinājuma \"PūļaSim\" izstrādei. \"PūļaSim\" paredzēts avārijas dienestiem, pilsētplānotājiem, kā arī masu pasākumu organizatoriem, lai, izmantojot atvērtos ģeotelpiskos datus, modelētu pūļa pārvietošanos pilsētā un identificētu potenciālos problēmpunktus. Savukārt trešo vietu ieguva vietējā komanda ar risinājumu \"Smart street charging\", kas pētīja iespēju izmantot ielu apgaismojumu elektroauto uzlādes vajadzībām. Ar Rīgas pilsētas pašvaldības mentoru atbalstu komanda identificēja 2 pilotēšanas vietas VEF apkaimē un Ķīpsalā, kurā būtu iespējams ierīkot pirmos prototipus 6 un vairāk elektroauto uzlādei. Par balvām cīnījās arī vairāki risinājumi drošai divriteņu novietnei pilsētā, daudzstāvu elektrouzlādes stāvvietu risinājums, auto koplietošanas un apkopes lietotnes, un vairāki citi risinājumi. \"Hakatona komandu ieguldītā enerģija, apņēmība un divu dienu laikā paveiktais ne tikai pozitīvi pārsteidza, bet arī iedvesmoja. Hakatonā radās komandas ar dalībniekiem no dažādām valstīm, kā arī notika starptautiska zināšanu apmaiņa starp dalībniekiem un mentoriem, kas nodrošināja auglīgu augsni inovāciju tapšanai. Lai arī žūrija varēja godalgot tikai trīs komandas, augsta potenciāla risinājumu bija krietni vairāk, tāpēc ceram, ka visi dalībnieki turpinās darbu pie ideju tālākas attīstības,\" norāda Nīderlandes vēstnieks Latvijā Hoverts Jans Beils de Vrū. Attīstīt izstrādātos risinājumus tālāk un testēt reālā pilsētvidē hakatona dalībniekiem un citiem interesentiem piedāvā mobilitātes inkubatora programma \"Urban Mobility Incubator\", kurai pieteikties iespējams līdz 31. maijam. Šo projektu līdzfinansē EIT Urban Mobility, Eiropas Inovāciju un tehnoloģiju institūta (EIT) iniciatīva, kas ir Eiropas Savienības struktūra. EIT Urban Mobility mērķis ir veicināt pozitīvas pārmaiņas mobilitātē, lai pilsētas padarītu dzīvojamākas.", "link": "https://www.delfi.lv/bizness/44467736/tehnologijas/53127469/mobilitates-hakatona-uzvaras-laurus-gust-viedas-kiveres-risinajums"},
{"title": "Kuriem Latvijas jaunuzņēmumiem ir lielākais izaugsmes potenciāls šobrīd", "category": "Tehnoloģijas", "body": "Šogad lielākie finansējuma piesaistes raundi Latvijas jaunuzņēmumu vidē ir bijuši tulkošanas automatizēšanas risinājumam \"Lokalise\", tehnoloģisko risinājumu izstrādātājam \"Aerones\" un finanšu tehnoloģiju uzņēmumam \"Nordigen\". Investīciju piesaiste jaunuzņēmumiem nav apstājusies, un tie joprojām spēj piesaistīt lielas ārvalstu investīcijas. Latvijas jaunuzņēmumu asociācija \"Startin.lv\" prognozē, ka uzņēmumu piesaistīto investīciju apjoms nākamajos gados noteikti pieaugs. Tā informē, ka šā gada laikā Latvijas jaunuzņēmumos ieplūdušas investīcijas 13,6 miljonu apmērā, kas rada potenciālu līdz gada beigām pārsniegt 2019.gada 15,5 miljonus. Pēdējo gadu laikā šajā ziņā novērojama augoša tendence un, spriežot pēc 2020.gada datiem, koronavīrusa krīze šos rādītājus nav pasliktinājusi. Asociācijā atzīst, ka šā gada martā un aprīlī arī jaunuzņēmumu vide izjutusi īstermiņa šoku, kas izpaudās pārdošanas kritumā, atceltos komandējumos un apgrūtinātā investoru piesaistē, bet rudenī jaunuzņēmumi atguvuši pirmskrīzes aktivitāti gan darbinieku, gan investīciju piesaistē. Raugoties kopumā, jaunuzņēmumi un citi tehnoloģijās balstīti uzņēmumi bijuši daudz gatavāki pāriet uz attālinātu darbu, daudzi procesi jau ir digitalizēti, tāpēc krīze šo uzņēmumu iekšējos procesus skārusi mazāk.", "link": "https://www.delfi.lv/bizness/44467736/tehnologijas/52634969/kuriem-latvijas-jaunuznemumiem-ir-lielakais-izaugsmes-potencials-sobrid"},
{"title": "Finanšu tehnoloģiju uzņēmumi piedāvā izveidot vienotu Eiropas inovāciju smilšukastes vidi", "category": "Tehnoloģijas", "body": "Inovāciju politikas izstrādes atbalsta grupa, ko veido  Eiropas Savienības  vadošie jaunuzņēmumi, izveidojusi ziņojumu vienotas Eiropas inovāciju ekosistēmas atbalstam, informē \"Mintos\" pārstāvji. Ziņojumā noteikti galvenie virzieni un pamatprojekti, tostarp priekšlikums izveidot vienkāršu veidu, kā inovatīviem uzņēmumiem piekļūt ES tirgum kā vienotam kopējam tirgum, kurā inovāciju testēšana būtu iespējama visā Eiropā vienotā veidā. Eiropas Savienības inovācijas, pētniecības, kultūras, izglītības un jaunatnes lietu komisāre Marija Gabriela un 35 Eiropas veiksmīgāko uzņēmumu grupa iepazīstinājusi ar visaptverošu, uz rīcību balstītu ziņojumu \"Next Innovation EU\", kurā sīki izklāstīti plāni, kā uzlabot vienoto Eiropas inovāciju ekosistēmu. Uzņēmumu dibinātāji un vadītāji ierosināja 8 pamatprojektus, kas būtu jāīsteno turpmākajos gados, lai Eiropai nodrošinātu vadošo lomu nākotnes digitālajā un ilgtspējīgajā pasaulē. Starp tiem ir arī finanšu tehnoloģiju jaunuzņēmumu priekšlikums par ES mēroga smilšu kasti (sandbox), kas ļautu uzņēmumiem izmēģināt jaunus inovatīvus produktus ar plašāku auditoriju un efektīvi paplašināt to mērogu. Jaunajā ziņojumā apgalvots, ka pašreizējais ES tirgus ir sadrumstalots, un katrā valstī ir atšķirīgi noteikumi, tāpēc ES atpaliek no konkurentiem citviet, kuri var ātrāk testēt produktus, iegūstot pieredzi un apjomu, un galu galā iegādāties Eiropas uzņēmumus vai konkurēt ar tiem agresīvāk. Ziņojumā teikts, ka problēmu atrisinātu ES mēroga smilšu kaste, kas darbotos kā \"vienas pieturas aģentūra\" jebkuram uzņēmumam, jo tā automātiski ļautu uzņēmumiem piedāvāt inovatīvus produktus un pakalpojumus visā ES (ar zināmiem nosacījumiem), tiklīdz tie tiktu pieņemti šajā sistēmā. \"Eiropai ir nepieciešams vienkāršs veids, kā uzņēmumiem, kas piedāvā inovatīvus pakalpojumus un produktus, piekļūt ES tirgum kā vienotam kopējam tirgum,\" saka Latvijas jaunuzņēmuma \"  līdzdibinātājs Mārtiņš Valters. \"Jaunām produktu un pakalpojumu idejām vajadzētu būt iespējai tikt testētām visā Eiropā, neatkarīgi no uzņēmuma atrašanās vietas ES, ar iespēju to darīt patiešām ātri. Gaidīt vairākus mēnešus vai nereti pat vairāk nekā gadu, lai saņemtu apstiprinājumus vai atsauksmes no dažādiem regulatoriem, kas izkaisīti dažādās valstīs, daudzos gadījumos var būt nāves spriedums inovatīvām idejām. ES mēroga smilšu kaste ļautu gan uzņēmumiem, gan privātpersonām ES daudz ātrāk un neierobežotā veidā pieņemt jaunus inovatīvus risinājumus,\" viņš uzskata. Viens no priekšnoteikumiem smilšu kastes ieviešanai ir vienošanās par jomām un nozarēm, kurās inovatīviem uzņēmumiem būtu jānodrošina piekļuve ES mēroga smilšu kastei. \"Kā minimums, tiem jābūt uzņēmumiem, kas darbojas finanšu, tehnoloģiju un transporta nozarēs,\" sacīja Valters. \"No ES puses būtu jāpiemēro arī tiesību akti, kas nosaka, ka atsevišķu ES dalībvalstu regulatīvajām iestādēm nav šķēršļu attiecībā uz uzņēmuma sniegtajiem pakalpojumiem, ja konkrētais uzņēmums ir pieņemts ES mēroga smilšu kastē. Attiecīgajām tirdzniecības asociācijām gan aktīvi jāveicina šī iespēja, gan jāsniedz palīdzība uzņēmumiem, lai tie varētu pieteikties uz dalību ES mēroga smilšu kastē,\" viņš norāda. Ziņojumā norādīts, ka mērķi var sasniegt divējādi. Pirmais ir saistīts ar katras nozares centrālo ES iestādi, kas uzņem uzņēmumu ES smilšu kastē. Otrs variants būtu tāds, ka katras dalībvalsts regulators varētu pieņemt lēmumu par uzņemšanu, kas pēc tam būtu piemērojams arī citām dalībvalstīm.", "link": "https://www.delfi.lv/bizness/44467736/tehnologijas/53131825/finansu-tehnologiju-uznemumi-piedava-izveidot-vienotu-eiropas-inovaciju-smilsukastes-vidi"},
{"title": "Bērzu sulas ieguvē izmanto lietu internetu", "category": "Tehnoloģijas", "body": "\"Lai padarītu bērzu sulu ievākšanu ērtāku, efektīvāku un dabai draudzīgāku, šī gada pavasarī SIA \"1NCE Latvia\" inženieri uzsāka projektu, kura mērķis ir nodrošināt, ka pie bērza novietots trauks ar sensora starpniecību sazinās ar urbuma veicēju, lai informētu par to, ka tas ir piepildīts un ir pienācis laiks to iztukšot,\" portālam \"Delfi\" stāsta SIA \"1NCE Latvia\" vadītājs Jans Jeļinskis (fotogrāfijā), kurš bērzu sulu tecināšanu atceras jau no bērnības. Tā kā pēdējā laikā palielinās bērzu sulas popularitāte arī ārpus mūsu valsts robežām, piemēram, ziemeļvalstīs tās tiek dēvētas par jaunības eliksīru, sulas tiek izmantotas kosmētikas ražošanā, kā arī pieaug to eksporta apjomi, šāds risinājums palīdzēs saudzēt Latvijas dabas resursus, viņš uzskata. Jeļinskis norāda, ka bērzu sulu Latvijas valsts mežos bez maksas var iegūt ikviens iedzīvotājs, veicot vienu urbumu. Pēc ieurbšanas pret koku ir jāizturas atbildīgi – tas ir regulāri jāapseko, lai izvairītos no situācijas, kad sula līst pāri trauka malām. \"1NCE Latvia\" risinājums nodrošinās, ka, traukam piepildoties, tā īpašnieks saņems ziņu savā viedierīcē – bērzs \"piezvanīs\", ka laiks doties pakaļ sulai. Inženieri strādā arī pie risinājuma, lai sulas padevi apstādinātu ar mazu elektrisko vārstu. Risinājumu potenciālā cena gan vēl tiek aprēķināta. Tehnoloģiju kompetences centrs \"1NCE Latvia\" izstrādā informācijas un komunikācijas tehnoloģiju risinājumus, nodarbinot 50 inženierus. Uzņēmums strauji aug un ir atvērts jauniem talantiem, norāda Jeļinskis. SIA \"1NCE Latvia\" ir dibināta 2019. gadā, tās apgrozījums 2020.gadā veidojis 1,8 miljonus eiro. Uzņēmuma vienīgais īpašnieks ir  Vācijas  uzņēmums \"1NCE\" GmbH, kura stratēģiskie partneri ir telekomunikāciju kompānijas \"Deutsche Telekom\" AG un \"China Telecom Global\". \"1NCE\" GmbH dibināts 2017. gadā un tam ir pārstāvniecības deviņās valstīs.", "link": "https://www.delfi.lv/bizness/44467736/tehnologijas/53131171/berzu-sulas-ieguve-izmanto-lietu-internetu"},
{"title": "Dižākais pieteikums telefonkameru jomā – 'Oneplus 9 Pro' ar leģendāro 'Hasselblad'", "category": "Tehnoloģijas", "body": "Telefonu ražotāji jau sen meklējuši draudzības saites ar fototehnikas ražotājiem. Pat tik senos laikos, kad mūsdienu \"glāstāmie\" viedtālruņi vēl nebija izgudroti, \"Nokia\" jau pamanījās sadarboties ar optikas ražotāju \"Zeiss\". Mūsdienās šādas sadarbības notiek arvien biežāk. Pirms vairākiem gadiem īpaši izcēlās \"Huawei\",  uzsākot draudzību  ar foto pasaulē tik pazīstamo \"Leica\". Nu kārta pienākusi citam ķīniešu telefonu ražotājam – \"Oneplus\", kas nolēmis pārtrumpot visus pārējos, noslēdzot vienošanos ar, iespējams, dižākā vārda nesēju foto pasaulē – \"Hasselblad\". Galu galā – un \"Oneplus\" neļaus mums to aizmirst – \"Hassleblad\" kameras pat aizceļoja uz Mēnesi. Tās tur arvien atrodamas, bet tas ir cits stāsts. Šoreiz vairāk par viedtālruni un mazāk par zviedru fotokamerām. \"Oneplus\" ir viena no jaunākajām viedtālruņu kompānijām – tirgū tā parādījās pirms astoņiem gadiem. Sākotnēji šie telefoni izcēlās ar lielisku veiktspēju un salīdzinoši zemu cenu. Gadiem ejot, veiktspēja ir turpinājusi augt, taču arī cenas nepalika uz vietas. Tā nu mēs esam nonākuši 2021. gadā, un \"Oneplus 9\" sērijas telefoni maksā pat tūkstoš eiro. Par tādu naudu tiem ir jābūt diezgan dižiem. Un tie ir diezgan diži. Klāstā šobrīd pieejami \"9\" un \"9 Pro\" modeļi, kas nedaudz atšķiras izmēros, taču visizteiktākās atšķirības ir kamerās. Abiem tās ir izstrādātas sadarbībā ar \"Hasselblad\", un abi ir tikuši pie līdz šim lielākajām matricām telefonos. Abiem ir 48 megapikseļu galvenā kamera un 50 megapikseļu īpaši plata leņķa kamera, taču \"Pro\" modelim galvenā kamera ir mazliet augstākas raudzes un ar optisko attēla stabilizāciju. Vēl \"Pro\" modelim papildus ir 8 megapikseļu telekamera un 2 megapikseļu melnbaltā kamera, kas jau paspējusi samulsināt daudzus apskatniekus.", "link": "https://www.delfi.lv/bizness/44467736/tehnologijas/53133617/dizakais-pieteikums-telefonkameru-joma-oneplus-9-pro-ar-legendaro-hasselblad"},
{"title": "'eCOM360' konference pulcēs globālos e-komercijas līderus virtuālā formātā", "category": "Tehnoloģijas", "body": "Reaģējot uz joprojām sensitīvo epidemioloģisko situāciju Latvijā un ārvalstīs, ikgadējās mārketinga un e-komercijas konferences ' eCOM360 ' organizatori ir izziņojuši, ka šogad pasākums notiks virtuāli. No šī gada 25. maija līdz 27. maijam trīs dienu garumā izskanēs prezentāciju un diskusiju sesijas, kurās piedalīsies pārstāvji no \"Google\", \"Spotify\", \"Anheuser-Busch\", \"Danone\", \"Electrolux\" un citiem vadošajiem ASV un Eiropas zīmoliem. Pasākuma formāts piedāvās 72 stundu atvērtu navigācijas paneli, kur jebkurā laikā būs iespējams skatīt konferences oficiālo programmu, pievienoties tematiskām grupas un 1:1 diskusiju istabām vai apmeklēt expo zonu. Konferences saturs būs pieejams no jebkuras lokācijas un ierīces. Šī gada programmas fokusā būs pircēju paradumu izmaiņas pēdējā gada laikā, kā arī ieteikumi uzņēmumiem, lai veiksmīgāk sagatavotos pēc-pandēmijas periodam. Kā informē rīkotāji, konferences apmeklētāji gūs ieskatu reālās dzīves piemēros, kā ar e-komerciju iespējams atgūt fizisko veikalu ierobežojumu rezultātā zaudēto tirdzniecības apjomu. Tāpat stāstīsim, kā izvērtēt un optimizēt savu veikalu tīklu, pilnveidot savas mārketinga kampaņas, veicināt jaunu klientu piesaisti un vairot atgriezenisko pircēju skaitu, uzzināt par jaunākajām tehnoloģijām e-komercijā un daudz ko citu. Vairāk informācijas par konferenci  šeit.", "link": "https://www.delfi.lv/bizness/44467736/tehnologijas/53142773/ecom360-konference-pulces-globalos-e-komercijas-liderus-virtuala-formata"},
{"title": "Brīdina par 'PayPal' vārdā izsūtītiem krāpnieciskiem e-pastiem", "category": "Tehnoloģijas", "body": "Tajos paziņots, ka radušās problēmas ar e-pasta saņēmēja kontu, un konta darbība uz laiku tiek ierobežota. Lai atjaunotu pilnvērtīgu konta darbību, e-pasta saņēmējs tiek aicināts apstiprināt savu identitāti, e-pastā norādītajā saitē sniedzot papildu informāciju par sevi un augšupielādējot personu apliecinoša dokumenta attēlu, kurā redzama arī personas fotogrāfija. \"Cert.lv\" aicina būt modriem un pirms jebkādu datu ievades vai informācijas sniegšanas pārbaudīt gan e-pasta sūtītāja adresi, gan vietnes adresi, kurā tiek aicināts ievadīt datus. Krāpniecības gadījumā gan uzbrucēju izmantotā e-pasta adrese, gan pārlūkprogrammā redzamā tīmekļa vietnes adrese būs nesaistītas ar \"PayPal\". Ja dokuments tomēr nosūtīts krāpniekiem, jāvēršas ar iesniegumu policijā norādot, kad un kādā tīmekļa vietnē tika ievadīti identifikācijas dokumenta dati vai augšupielādēta dokumenta kopija. Tas ļaus samazināt apsūdzību celšanas risku pretlikumīgu darbību gadījumā, policijai identificējot, ka darbības veiktas ar zagtu identifikācijas dokumentu, piemēram, atvērts bankas konts noziedzīgi iegūtu līdzekļu apritei. Jāvēršas arī Pilsonības un migrācijas lietu pārvaldē ( PMLP ), un jāveic identifikācijas dokumenta maiņa, padarot iepriekšējo dokumentu par nederīgu.", "link": "https://www.delfi.lv/bizness/44467736/tehnologijas/53143293/bridina-par-paypal-varda-izsutitiem-krapnieciskiem-e-pastiem"},
{"title": "Nākamgad mobilo lietotņu veidotie ieņēmumi sasniegs 785 miljardus", "category": "Tehnoloģijas", "body": "\" Huawei  Mobile Services\" Biznesa attīstības vadītāja Latvijā Gunta Kursiša-Butkāne stāsta, ka tieši bezmaksas lejupielādējamās lietotnes ienes vislielākos ieņēmumus to izstrādātājiem. \"Viedierīču lietotāju motivāciju pirkt lietotnē piedāvātās maksas versijas nosaka vairāki faktori. Pirmkārt, tas ir bezmaksas izmēģinājuma laiks, kas ļauj lietotājiem noteiktu laika posmu izmēģināt lietotnes maksas versijas piedāvātās iespējas, tādējādi gūstot priekšstatu par tās piemērotību un vēlāk lemt par labu pirkumam,\" komentē eksperte. Pērn pandēmijas laikā pieaudzis arī mobilo spēļu tirgus. 2020.gada martā pieprasījums gan pēc maksas, gan bezmaksas spēlēm pieauga par vairāk nekā 25%, liecina \"The Mobile App Growth Report 2021.\" Straujā izaugsme un lielais potenciāls mobilo spēļu industrijā ir veicinājis ārkārtīgi lielu investīciju pieplūdumu. \"Tāpat, kā jebkurā biznesā, viss ir izstrādātāju rokās, it īpaši spēja ātri pielāgoties tirgus izmaiņām un ieviest pakalpojumus, kuru pieprasījums ir īpaši pieaudzis dažādu apstākļu dēļ. Tāpēc liela nozīme ir arī izstrādātāju nemitīgai lietotnes pilnveidošanai. Kā liecina 2021.gada mobilo lietotņu izaugsmes ziņojums, laikam ejot, izstrādātāji sāk izdot arvien mazāk lietotnes atjauninājumus, tādējādi ļaujot tai dabīgi iziet no aprites. Mērķtiecīgu atjauninājumu radīšana reģioniem, kuros tiek novērots lielākais pieprasījums, var nodrošināt neticami strauju izaugsmi un arī saglabāt lietotnes aktualitāti,\" saka Kursiša-Butkāne. Mobilajām lietotnēm tiek prognozēta stabila izaugsme, ieņēmumiem palielinoties par 100 miljardiem eiro ik gadu. Pēdējais gads ir radījis labvēlīgu augsni izaugsmes paātrinājumam, tādējādi līderpozīcijās izvirzot spēles, izklaides un darba produktivitātei paredzētus digitālos rīkus. \"Lūkojoties nākotnē, lielāku pieprasījumu piedzīvos lietotnes, kas ir paredzētas veselības rādītāju pārraudzīšanai. Pēdējais gads ir palielinājis patērētāju interesi par savas veselības rādītāju uzraudzību, tāpēc tie aktīvi meklē dažādus parocīgus rīkus, kas sniedz iespēju ērti un ātri noskaidrot, piemēram, sirds ritmu vai miega kvalitāti, lai analizētu savus ikdienas paradumus un spētu atrast risinājumu labākas pašsajūtas veicināšanai,\" par nākotnes prognozēm izsakās Kursiša-Butkāne.", "link": "https://www.delfi.lv/bizness/44467736/tehnologijas/53151519/nakamgad-mobilo-lietotnu-veidotie-ienemumi-sasniegs-785-miljardus"},
{"title": "Izsolīts RTU risinājums sabiedriskā transporta ierašanās laika prognozēšanai", "category": "Tehnoloģijas", "body": "Rīgas Tehniskās universitātes  (RTU)  Datorzinātnes  un informācijas tehnoloģijas fakultātes zinātnieki rada risinājumu, kas prognozē sabiedriskā transporta ierašanās laiku. Pirmo reizi RTU vēsturē rīkotā intelektuālā īpašuma izsolē tiesības to izmantot iegūst SIA \"Karšu izdevniecība Jāņa sēta.\" \"Daudziem ir gadījies sabiedriskā transporta pieturvietā gaidīt autobusu, nezinot, vai tas jau ir aizgājis vai kavējas. Esam izstrādājuši risinājumu, kas, izmantojot reāllaika datus par autotransporta atrašanās vietu, prognozē tā ierašanās laiku katrā pieturvietā,\" stāsta RTU Datorzinātnes un informācijas tehnoloģijas fakultātes Informācijas tehnoloģijas institūta asociētais profesors Jānis Kampars. Zinātnieki izmantoja māšīnmācīšanos, lai apmācītu modeli prognozēt transporta ierašanās laiku, vadoties pēc reāllaika datiem un ņemot vērā dažādus aspektus, piemēram, distanci līdz pieturai, nedēļas dienu, diennakts laiku utt. Algoritma izstrāde balstījās pasažieru pārvadāšanas AS \" CATA \" nodrošinātajos datos. Pilnveidojot risinājumu, to būtu iespējams plaši izmantot visā sabiedriskā transporta tīklā, norāda Kampars. \"Uzņēmums aktīvi darbojas mobilitātes un transporta plānošanas jomā, kur jau šobrīd tiek veiktas eksperimentālas izstrādes, bet drīzumā plānots iesaistīt arī pētniekus. RTU zinātnieku izveidotais algoritms sabiedriskā transporta ierašanās laika prognozēšanai varētu kļūt par vienu no elementiem kopējā risinājumā,\" komentējis «Karšu izdevniecība Jāņa sēta» ģeotelpisko risinājumu biznesa virziena vadītājs Mareks Kilups, noradot, ka izstrādātā tehnologija būtu noderīga ne vien vietējiem nozares uzņēmumiem un organizācijām, bet konkurētspējīga arī starptautiski. RTU Inovāciju un tehnoloģiju pārneses centra vadītāja Laila Eliņa uzsver, ka RTU ir liela pieredze tehnoloģiju pārnesē un sadarbībā ar uzņēmumiem. Vienlaikus šī ir pirmā reize, kad zinātnieku intelektuālā īpašuma nodošanai tiek izmantota atklāta izsole. Tas ir viens no veidiem, kā caurspīdīgā un atklātā veidā komercializēt pētniecības rezultātus, kas īstenoti ar publiskā finansējuma atbalstu, skaidro Eliņa. Algoritms izstrādāts Valsts pētījumu programmas Covid-19 seku mazināšanai projektā \"Perspektīvās tehnoloģijas noturīgiem un drošiem servisiem\" (ARTSS). Tajā RTU Datorzinātnes un informācijas tehnoloģijas fakultātes zinātnieki ar partneriem no Latvijas Universitātes, Vidzemes Augstskolas, Rēzeknes Tehnoloģiju akadēmijas un Liepājas Universitātes izpētīja drošības pārvaldības problēmas un radīja risinājumus drošai organizāciju un uzņēmumu attālinātā darba nodrošināšanai.", "link": "https://www.delfi.lv/bizness/44467736/tehnologijas/53152457/izsolits-rtu-risinajums-sabiedriska-transporta-ierasanas-laika-prognozesanai"},
{"title": "KP izstrādā rīku uzņēmējiem vienošanos novērtēšanai", "category": "Tehnoloģijas", "body": "Konkurences padome  (KP) izstrādā pašnovērtējuma rīku uzņēmējiem, lai tie patstāvīgi spētu novērtēt, vai savas neuzmanības vai zināšanu trūkuma dēļ tie nav iesaistījušies aizliegtā vertikālā vienošanā, piemēram, piekrītot tirgot preci par piegādātāja fiksētu cenu, ziņo iestādes komunikācijas nodaļa. KP atgādina, ka iesaiste vienošanās par minimālās vai fiksētās tālākpārdošanas cenas piemērošanu precei vai pakalpojumam ir uzskatāma par smagu konkurences tiesību pārkāpumu, par ko pienākas naudas sods līdz 5 % no uzņēmuma apgrozījuma. Vertikālas vienošanās, kuras noslēguši divi vai vairāki neatkarīgi tirgus dalībnieki, no kuriem katrs veic saimniecisko darbību atšķirīgā ražošanas vai izplatīšanas līmenī, nav aizliegtas, bet tirgus dalībniekiem ir pienākums patstāvīgi novērtēt, vai vienošanās neierobežo konkurenci, un tādējādi nav aizliegtas. KP pārstāve Zane Gorškova skaidro, ka viens no praksē izplatītākajiem vertikālās vienošanās iekļautiem ierobežojumiem konkurencei ir fiksētas tālākpārdošanas cenas noteikšana precei vai pakalpojumam. Šis konkurences ierobežojums var būt gan tieši noteikts līgumā kā fiksēta tālākpārdošanas cena, gan arī var tikt īstenots netiešā veidā, piemēram, paredzot izplatīšanas ķēdes dalībniekam noteiktu peļņas normu, noteiktas vai maksimālās atlaides, sankcijas par rekomendētā cenu līmeņa neievērošanu, piemēram, atteikums piegādāt preci u.c. Piegādātājam ir aizliegts noteikt fiksētu vai minimālu tālākpārdošanas cenu, jo tādējādi tiek ierobežota konkurence starp konkrēta zīmola preces mazumtirgotājiem, atņemot tiem iespējas brīvi noteikt preces cenu un cīnīties par klientu ar zemāko cenu, tāpat gala patērētājam tiek atņemta iespēja konkrēto preci iegādāties lētāk. Taču, kā atgādina KP, izplatītājam nepastāv ierobežojumi informēt mazumtirgotāju par savas produkcijas maksimālajām vai ieteicamām jeb rekomendējamām cenām, ja vien tās patiesi ir tikai ieteicamas, nevis obligātas. Īslaicīga cenas rekomendēšana var būt nepieciešama, lai ražotājs apgūtu jaunu tirgu, tomēr ilgstoša un regulāra tālākpārdošanas cenu rekomendēšana bez objektīva pamatojuma var veicināt vienotas cenas uzturēšanu mazumtirdzniecības līmenī, kā rezultātā nostabilizējas cenas minimālais slieksnis vai cena tirgū tiek fiksēta, tādējādi negatīvi ietekmējot konkurenci. Aizliegtas ir situācijas, kad ieteicamās cenas tiek kontrolētas un par rekomendāciju neievērošanu tiek piemērotas sankcijas. Turklāt, ražotājam vai izplatītājam uzturot šādu sistēmu starp vairākiem savas produkcijas neatkarīgiem pārdevējiem – vairumtirgotājiem vai mazumtirgotājiem, – tiek īstenota arī faktiski karteļa vienošanās. “Ja tirgus dalībnieks ir konstatējis aizliegtas vertikālas vienošanās pazīmes, ir svarīgi skaidri un nepārprotami no šādas piedāvātās vienošanās norobežoties, piemēram, rakstiski informējot savu sadarbības partneri. Pakļaujoties konkurenci ietekmējošiem noteikumiem, kā arī nerādot skaidrus signālus, ka uzņēmējam šāda vienošanās nav pieņemama, tas var tikt saukts pie atbildības par iesaisti aizliegtā vienošanās, norāda KP vadītājs Juris Gaiķis. Lai atvieglotu tirgus dalībniekiem vertikālu vienošanos izvērtējuma veikšanu, KP ir sagatavojusi vadlīnijas, kuru mērķis ir sniegt skaidrojumu par to, kā atpazīt vertikālas vienošanās par preču un pakalpojumu tālākpārdošanas cenām, kā arī sniegt skaidrojumu par atļautiem un aizliegtiem noteikumiem līgumos. Vadlīniju projektā ietverts arī pašnovērtējuma rīks, ar kura palīdzību var novērtēt, vai pastāv riski, ka vienošanās var negatīvi ietekmēt konkurenci un līdz ar to uzskatāma par neatļautu.", "link": "https://www.delfi.lv/bizness/44467736/tehnologijas/53155385/kp-izstrada-riku-uznemejiem-vienosanos-novertesanai"},
{"title": "Arvien vairāk lietuviešu uzņēmumu reģistrē mājaslapas ar Latvijas domēnu", "category": "Tehnoloģijas", "body": "\" Lietuva  ir kļuvusi par aktīvāko ārvalsti, kura reģistrē mājaslapas nosaukumus \".lv\" domēnā. Ilgus gadus visaktīvākā bija  Vācija , taču pandēmija, šķiet, ir mainījusi spēles noteikumus, un šogad mūsu kaimiņvalsts Lietuva pārspēj Vāciju,\" norāda NIC vadītāja Katrīna Sataki. Teju 3600 \".lv\" domēna vārdu ir reģistrēti Lietuvas iedzīvotājiem un uzņēmējiem. Latvijas uzņēmēji kaimiņvalstu tirgu tik sparīgi iekarot nesteidz, reģistrējot tikai 1640 \".lt\" un 1556 \".ee\" domēna vārdus. Tiesa gan, Lietuvas uzņēmēji vienmēr ir bijuši  Baltijas  valstu aktīvākie domēna vārdu reģistrētāji, savukārt Latvijas - viskūtrākie. Eiropas augstākā līmeņa domēna vārdu padomes CENTR apkopotā statistika liecina, ka lietuvieši ir reģistrējuši vairāk nekā 325 tūkstošus domēna vārdu dažādos augstākā līmeņa domēnos (t.sk., .lt, .com, .eu), igauņi - ap 260 tūkstošus, savukārt latvieši - ap 179 tūkstošus. Viens no galvenajiem domēna vārdu aktīvās reģistrēšanas virzītājspēkiem šobrīd ir fiziskie ierobežojumi, kas saistīti ar pandēmiju un tās izrietošo nepieciešamību migrēt uz digitālo vidi. Jau 2020. gads parādīja, cik aktīvi uzņēmēji digitalizē savus pakalpojumus lokālajā tirgū. Šogad ir vērojams, ka uzņēmēji aktivizējas arī ārzemju digitālajos tirgos. Šī gada 1. ceturksnī tika reģistrēti kopā 12600 jauni \".lv\" domēna vārdi, kas ir par 12 procentiem vairāk nekā 2020.gadā. Latvijā \".lv\" domēns joprojām ir pieprasītākais - 58% no Latvijā reģistrētajiem uzņēmumiem un iedzīvotājiem izvēlas veidot mājaslapu ar \".lv\". Savukārt aptuveni katrs piektais reģistrētais domēns Latvijā ir \".com\" (19%), Retāk tiek reģistrēti domēni ar \".eu\" (8%), \".org\" vai \".ru\" (katrā 2%) un \".uk\", \".lt\", \".ee\" (katrā 1%) vai citos domēnos. NIC ir Latvijas Universitātes Matemātikas un informātikas institūta Tīkla risinājumu daļa, kas kopš 1993. gada ir Latvijas augstākā līmeņa domēna \".lv\" reģistra uzturētājs.", "link": "https://www.delfi.lv/bizness/44467736/tehnologijas/53164477/arvien-vairak-lietuviesu-uznemumu-registre-majaslapas-ar-latvijas-domenu"},
{"title": "TechChill izziņo 2021. gada pasākumu sērijas programmu", "category": "Tehnoloģijas", "body": "No 7. līdz 21. maijam norisināsies ikgadējais tehnoloģiju un jaunuzņēmumu nozares pasākums  TechChill . Tas vienkopus pulcēs vairāk nekā 2000 apmeklētājus, tostarp jaunuzņēmumu pārstāvjus un medijus, investorus, dažādu biznesa jomu ekspertus, kā arī tehnoloģiju jomas entuziastus no Latvijas un visas pasaules, informē rīkotāji. Pielāgojoties neklātienes formātam, TechChill programma tiks sadalīta divu pilnu nedēļu garumā, un kā pasākuma centrālās tēmas šogad izvirzītas zaļās inovācijas, digitālā transformācija, zināšanas izaugsmei, kā arī Baltijas valstu loma globālās tehnoloģiju nozares attīstībā. Desmitajā jubilejas gadā TechChill pirmo reizi sevi pieteiks digitālā formātā, sniedzot iespēju ikvienam tehnoloģiju nozares pārstāvim apmeklēt pasākumus no jebkuras vietas pasaulē. Tas turklāt būs arī viens no retajiem start-up nozares pasākumiem, kas šogad, par spīti pandēmijas ieviestajām korekcijām, tiks īstenots vēl nebijušā formātā. TechChill programmā jau ierasti paredzēta vieta nozares vadošo ekspertu prezentācijām un paneļdiskusijām, jaunuzņēmēju un investoru tīklošanās aktivitātēm, \"Fifty Founders Battle\" jauno uzņēmēju sacensībām, pieredzes apmaiņas stāstiem un diskusijām, meistarklasēm, hakatoniem un vairāk nekā 10 dažādiem citiem satelītpasākumiem, kā arī centrālajai konferencei, kas norisināsies 20. un 21. maijā. Kā TechChill galvenā satura virstēma šogad priekšplānā izvirzās \"The Point of No Return\" jeb vīzija par jauno dzīves realitāti, kas vairs nekad nebūs tāda kā iepriekš un kas tieši ietekmē ne tikai darba tirgu, bet arī iedzīvotāju ikdienas paradumus, savstarpējās attiecības un apkārtējo vidi. Jaunās pasaules noteikumi ir atstājuši ietekmi uz visām dzīves sfērām, un arī jaunuzņēmumu un tehnoloģiju pasaule nav izņēmums. TechChill šoreiz īpaši pievērsīsies šai jaunajai realitātei, koncentrējoties uz trim galvenajiem satura virzieniem: Digitālā transformācija sadarbībā ar \"Twino\" - strauji augošās automatizācijas, robotizācijas, AI un 5G apstākļos 4.0 industrija ir mūsu rīcībā, un tā strauji maina ierasto redzējumu par dažādiem ikdienas procesiem. Globālā pandēmija ir jo īpaši paātrinājusi šīs nozares attīstību, un tā ir tēma, kuru neviens vairs nevar atļauties ignorēt. Green New World sadarbībā ar \"Swedbank\" - klimata revolūcija ir klāt, un ilgtspēja pamazām kļūst par mūsu jauno realitāti. Organizācija European Green Deal ir izvirzījusi vērienīgu mērķi padarīt ES klimatu neitrālu līdz 2050. gadam. Zaļo inovāciju finansēšana vienlaikus varētu ļaut Eiropai kļūt konkurētspējīgākai visā pasaulē, kā arī tā sniegtu iespēju jaunuzņēmumiem vēl nopietnāk pievērsties ilgtspējas inovācijām. Knowledge for Growth jeb Zināšanas izaugsmei sadarbībā ar \"Printify\" - pieaugot attālinātā darba režīmam ilgtermiņā, kā arī no tā izrietošajām ekonomiskajām izmaiņām un pieprasījumam pēc augsti kvalificēta darbaspēka (it īpaši tik mazos tirgos kā Baltija), tas rada jautājumu, vai noteiktas kopienas un demogrāfiskās iedzīvotāju grupas saņem tās zināšanas, kas ir nepieciešamas personiskai un kopīgai izaugsmei. \"Vai varētu iedomāties vēl labāku laiku, lai svinētu TechChill 10. gadu jubileju? Jā, aizvadītais gads ir bijis patiesi apokaliptisks. Neskatoties uz to visu, mēs esam neatlaidīgi centušies turpināt iesākto un pielikuši visas pūles, lai šis pasākums notiktu ar vēl nebijušu vērienu, jo mēs nemeklējam vieglāko ceļu. Mūsu komandai nācās ātri pielāgoties jaunajiem apstākļiem un apbruņoties ar izturību, taču kā nozares līderiem mums nav jāsaka divreiz, jo aizvien esam vienīgais lielākais start-up ekosistēmas notikums Baltijā, par ko īpaši lepojamies. Papildus tam mēs jau šobrīd redzam rekordlielu investoru interesi, kas liecina, ka pasaule vēlas redzēt, uz ko Baltijas jaunuzņēmumi ir spējīgi šogad,\" sacījusi TechChill izpilddirektore Annija Mežgaile.", "link": "https://www.delfi.lv/bizness/44467736/tehnologijas/53167745/techchill-izzino-2021-gada-pasakumu-serijas-programmu"},
{"title": "'HansaMatrix' koncerna provizoriskie zaudējumi pērn - 468 000 eiro", "category": "Tehnoloģijas", "body": "Augsto tehnoloģiju uzņēmuma \"HansaMatrix\" koncerns pagājušajā gadā, pēc provizoriskiem datiem, strādāja ar 22,661 miljona eiro apgrozījumu, kas ir par 7,9% mazāk nekā 2019.gadā, kā arī koncerns cieta zaudējumus 468 037 eiro apmērā pretstatā peļņai gadu iepriekš, liecina biržai \" Nasdaq Riga \" iesniegtais finanšu pārskats. Vienlaikus 2020.gada ceturtajā ceturksnī \"HansaMatrix\" koncerna apgrozījums samazinājies par 5% salīdzinājumā ar 2019.gada attiecīgo periodu un bija 5,632 miljoni eiro, bet koncerna peļņa sarukusi trīs reizes - līdz 19 550 eiro. Kompānijas finanšu pārskata vadības ziņojumā teikts, ka 2020.gadā \"HansaMatrix\" pārdošanas rezultātus ietekmēja Covid-19 izplatība pasaulē, radot izaicinājumus tādās jomās kā personāla drošības jautājumi, piegādes ķēžu traucējumi un transporta plūsmu traucējumi. Covid-19 ietekmēja kompānijas rezultātus jau 2020. gada janvāra otrajā pusē, kad vīrusa izplatība Āzijā pieauga, radot būtiskus piegāžu ķēžu traucējumus no šiem reģioniem. Vadības ziņojumā arī sacīts, ka 2020.gadā galvenais pārdošanas dzinējspēks turpināja būt  Baltijas  klienti, veidojot 44% no kopējā apgrozījuma, kamēr Ziemeļvalstu un pārējo  Eiropas Savienības  (ES) valstu tirgus daļas bija attiecīgi 22% un 21%. Tajā pašā laikā piegādes klientiem, kas atrodas ārpus ES tirgus veidoja 13% no kopējā apgrozījuma. \"HansaMatrix\" koncerna realizācijas apmēri Baltijas valstīs pērn sarukuši par 4% salīdzinājumā ar 2019.gadu, vienlaikus Ziemeļvalstīs pārdošanas apmēri samazinājušies par 21%, bet pārējās ES valstīs realizācijas apmēri kritušies par 23%. Koncerna pārdošanas apmēri ārpus ES valstīm pagājušajā gadā auguši par 79% salīdzinājumā ar 2019.gadu. \"2020.gada 12 mēnešos apgrozījumā turpināja dominēt datu tīklu produkti ar 44% un industriālie produkti ar 38% pārdošanas daļu,\" sacīts vadības ziņojumā. Vienlaikus optikas un fotonikas produktu pārdošanas īpatsvars apgrozījumā bija 7%, ierīču interneta produktu - 5%, bet pārējo produktu - 6%. Datu tīklu produktu pārdošanas apmēri pērn salīdzinājumā ar 2019.gadu auguši par 3%, industriālo produktu pārdošanas apmēri samazinājušies par 13%, optikas un fotonikas produktu pārdošanas apmēri samazinājušies par 28%, ierīču interneta produktu realizācijas apmēri sarukuši par 34%, bet pārējo produktu pārdošanas apmēri auguši par 21%. Pēc vadības ziņojumā minētā, 2020.gada ceturtajā ceturksnī kompānija veikusi investīcijas 247 tūkstošu eiro apmērā, bet pagājušajā gadā kopumā - 973 tūkstošu eiro apmērā. Līdzekļi ieguldīti ražošanas un pētniecības pamatlīdzekļos, kā arī testa sistēmu un jaunu produktu izstrādē. \"HansaMatrix\" koncerns 2019.gadā strādāja ar 24,611 miljonu eiro apgrozījumu un guva 207 888 eiro peļņu. \"HansaMatrix\" ir augsto tehnoloģiju uzņēmums, kas veic jaunu elektronisko produktu un sistēmu izstrādi, to industrializāciju, kā arī sniedz integrētus ražošanas pakalpojumus klientiem, datu tīklu iekārtu, lietu interneta, industriālo sistēmu un citos augstas pievienotās vērtības tirgus segmentos. Kompānijas akcijas kotē biržas \"Nasdaq Riga\" oficiālajā sarakstā.", "link": "https://www.delfi.lv/bizness/44467736/tehnologijas/52953675/hansamatrix-koncerna-provizoriskie-zaudejumi-pern-468-000-eiro"},
{"title": "Šogad mobilā interneta patēriņš palielinājies par 75%, atklāj 'Bite'", "category": "Tehnoloģijas", "body": "Mobilā interneta patēriņš pieaug ne tikai Latvijā, bet arī citviet pasaulē. Piemēram, kompānijas \"Statista\" dati liecina, ka priekšroku interneta izmantošanai mobilajās ierīcēs dod katrs trešais Eiropas iedzīvotājs, bet kopumā internetu mobilajās ierīcēs izmanto 48,2% pasaules iedzīvotāju. Mobilā interneta patēriņš \"Bites\" tīklā pērn, salīdzinot ar 2017. gadu, ir teju dubultojies, sasniedzot vidēji 8 GB uz vienu lietotāju mēnesī. Visstraujāk tas ir palielinājies nedēļas nogalēs – par 87%, kamēr darba dienās pieaugums bija 79%. Jāpiebilst, ka arī šogad mobilā interneta patēriņš nedēļas nogalēs palielinās straujāk nekā darba dienās – šā gada pirmajos četros mēnešos vidējais patēriņš dienā nedēļas nogalēs ir bijis par gandrīz 10% lielāks nekā vidēji darba dienā. To galvenokārt ietekmējusi mobilo sakaru lietošanas paradumu maiņa, arvien vairāk brīvdienās izmantojot mobilo internetu atpūtai un izklaidei. \"Viens no galvenajiem mobilā interneta patēriņu veicinošajiem faktoriem ir aizvien pieaugošais video satura patēriņš mobilajās ierīcēs, kas veido jau vairāk nekā pusi kopējās datu plūsmas \"Bites\" tīklā. Fakts, ka visaktīvāk mobilais internets tiek izmantots sestdienās un svētdienās, skaidrojams galvenokārt ar lietotāju brīvdienu paradumiem. Piemēram, cilvēki to aizvien biežāk izmanto, lai skatītos brīvdienu vakaros kopā ar ģimeni filmas, rādītu multfilmas bērniem garāku braucienu laikā, straumētu ar draugiem mūziku ballītēs, dalītos sociālajos tīklos ar spilgtākajiem brīvdienu piedzīvojumiem u.tml.,\" stāsta \"Bites\" mārketinga direktore Diāna Šmite. Viņa piebilst, ka īpaši liels mobilā interneta patēriņš tradicionāli vērojams dažādu nacionāli nozīmīgu notikumu laikā. Piemēram, šogad vislielākā datu plūsma \"Bites\" tīklā reģistrēta Lieldienās, turklāt tā bija par 70% lielāka nekā šo svētku laikā pērn. Savukārt pagājušā gada 18. novembrī jeb valsts svētkos kopējais interneta patēriņš \"Bites\" tīklā bija par 88% lielāks nekā 2017. gadā. Gan izmantojot mobilo internetu ikdienas vajadzībām, gan daloties ar svētku salūta foto un video sociālajos tīklos, vērojot svētku programmu tiešsaistes mobilajos telefonos u.tml., operatora klienti šajā dienā izlietoja teju 200 TB datu. Ar šādu interneta apjomu iespējams skatīties HD kvalitātes video saturu vairāk nekā četrus gadus, augšupielādēt teju 57 miljonus fotogrāfiju vai klausīties mūziku vairāk nekā trīs miljonu stundu garumā. Salīdzināšanai var minēt, ka Vispārējo latviešu Dziesmu un Deju svētku laikā \"Bites\" tīklā pērn ik dienu patērēti vidēji 146 TB interneta, turklāt vislielākā datu plūsma reģistrēta 2. un 6. jūlijā, pie kam tā koncentrējās Daugavas stadiona apkārtnē Rīgā. Šajā laikā mobilais internets visaktīvāk izmantots video un audio satura straumēšanai dažādās sociālo tīklu platformās, komunikācijai savstarpējās saziņas vietnēs, piemēram, \"WhatsApp\" un \"Facebook Messenger\", \"sērfojot\" un spēlējot mobilās spēles. \"Palielinoties mobilā interneta pieejamībai, pakāpeniski mainās iedzīvotāju paradumi – tas, kā viens otru apsveicam svētkos, kā dalāmies iespaidos, emocijās un pat to, kā \"fanojam\". Piemēram, pērn laikā, kad norisinājās Pasaules čempionāts hokejā, vidējais interneta patēriņš dienā uz vienu lietotāju pieauga par 10%. Arī šobrīd Latvijas valstsvienību spēļu laikā interneta patēriņš \"Bites\" tīklā ievērojami palielinās. No līdzšinējām spēlēm īpaši skatīta bija Latvijas un Šveices valstsvienību cīņa,\" skaidro \"Bites\" pārstāve. Uzņēmuma ekspertu aplēses liecina, ka arī šogad kopējais mobilā interneta patēriņš palielināsies, turklāt to, līdzīgi kā iepriekšējos gados veicinās galvenokārt video satura straumēšanas pieaugums mobilajās ierīcēs. Minēto apliecina arī pērn veiktās aptaujas dati – 75% Latvijas iedzīvotāju atzīst, ka viņi video saturu mobilajās ierīcēs, piemēram, viedtālrunī un planšetdatorā, patērē vairāk nekā gadu iepriekš. Tāpat mobilā interneta patēriņu veicinās dažādi šogad plānotie masu pasākumi. Līdzšinējā pieredze liecina, ka mobilā tas tradicionāli pieaug pilsētu svētku laikā, dažādu festivālu – \"Positivus\", \"Summer Sound\", \"Laba Daba\" u.c. – laikā. Tāpat būtisks datu plūsmas pieaugums mobilo sakaru operatoru tīklos gaidāms \"Prāta vētras\", \"Rammstein\", Eda Šīrana, Stinga u.c. koncertu laikā. \"Tomēr īpaši straujš mobilā interneta patēriņa pieaugums paredzams tuvāko pāris gadu laikā un to veicinās 5G tehnoloģijas attīstība. Lai arī sākotnēji tās priekšrocības vairāk izjutīs uzņēmēji, kuriem būs iespēja attīstīt jaunus, progresīvus mobilajās tehnoloģijās bāzētus produktus un pakalpojumus, arī privātpersonas gaida patīkamas pārmaiņas. Pateicoties lielākam ātrumam, kā arī mazākai signāla aizturei, lietotāji tik iecienītos video failus varēs izbaudīt pavisam citā kvalitātē,\" tā Šmite.", "link": "https://www.delfi.lv/bizness/44467736/tehnologijas/51100385/sogad-mobila-interneta-paterins-palielinajies-par-75-atklaj-bite"},
{"title": "Investējot vienu miljonu eiro, 'Tele2' optiskajam tīklam Rīgā pieslēdzis bāzes stacijas", "category": "Tehnoloģijas", "body": "Mobilo sakaru operators \" Tele2 \", lai palielinātu 4G mobilā tīkla jaudu aptuveni desmit reizes, pieslēdzis 80% Rīgā esošas bāzes stacijas telekomunikācijas uzņēmuma \" Tet \" optiskā interneta tīklam, informē \"Tele2\". Galvaspilsētā, kurā ir vislielākais mobilo datu patēriņš absolūtajos skaitļos, ir izvietota aptuveni ceturtā daļa no vairāk nekā 1070 \"Tele2\" 4G bāzes stacijām. Kopējās šī projekta izmaksas mērāmas aptuveni viena miljona eiro apmērā un ir paredzēts pieslēgt praktiski gandrīz visas jeb 99% mobilo bāzes staciju. 4G tīkla jaudas palielināšana ir būtiska, jo palielinās ne tikai datu patēriņš mobilajos telefonos, bet arvien populārāks kļūst mobilais mājas internets un televīzija. Uzņēmumā atzīst, šis projekts tika uzsāks pirms aptuveni gada. Tā kā radiokanālu frekvences ir ierobežots resurss, tad bezvadu pārraides līnijas blīvā pilsētvidē izbūvēt ir ļoti izaicinoši. Kā risinājums šai situācija tika izvēlēts projekts, kas paredz faktiski katras Rīgas bāzes stacijas pieslēgšanu optiskajā pārraides tīklā. Tas ļaus atbrīvot ēteru, uzlabot tīkla kapacitāti un stabilitāti. \"Mobilo datu patēriņš aug ļoti strauji, it īpaši šobrīd, kad ļoti daudzi strādā un mācās attālināti. Viedierīces un mobilais internets faktiski ir kļuvis par neatņemamu sastāvdaļu mūsu ikdienā, lai mēs varētu mācīties un strādāt attālināti, izklaidēties digitālajā vidē, ņemot vērā spēkā esošos ierobežojumus kultūras un izklaides pasākumiem. Tieši tādēļ mēs esam veltījuši lielus resursus, lai celtu mobilā tīkla jaudu,\" teic \"Tele2\" tehniskā direktore Līga Krūmiņa. \"Tele2\" pēdējo trīs gadu laikā optiskajam tīklam ir pieslēdzis arī bāzes stacijas Latvijas lielākajās pilsētās, kā arī stratēģiski svarīgākajos centros. Arī nākamgad darbs pie tīkla kapacitātes un izvēršanas turpināsies, modernizējot aptuveni 200 bāzes stacijas un uzbūvējot 40 jaunas bāzes stacijas.", "link": "https://www.delfi.lv/bizness/44467736/tehnologijas/52775467/investejot-vienu-miljonu-eiro-tele2-optiskajam-tiklam-riga-piesledzis-bazes-stacijas"},
{"title": "'Microsoft' par 10 miljardiem dolāru varētu iegādāties platformu 'Discord'", "category": "Tehnoloģijas", "body": "Tehnoloģiju kompānija \" Microsoft \" patlaban risina sarunas par ziņojumu platformas \"Discord\" iegādi, raksta \"Bloomberg News\". Darījuma apjoms varētu sasniegt 10 miljardus dolāru. \"Discord\" iepriekš vērsies pie potenciālajiem pircējiem, un \"Microsoft\" bijis to vidū, ziņojušas sarunām tuvu stāvošas personas. Viena persona gan sacījusi, ka kompānija drīzāk gribētu ieiet publiskajā tirgū, nekā pārdot visu uzņēmumu. \"Microsoft\" pārstāvji atteikušies sniegt komentāru, savukārt \"Discord\" nav atbildējusi \"Reuters\" aicinājumam. Pērnā gada decembrī \"Discord\" vērtība tika lēsta aptuveni 7 miljardu dolāru apmērā. Platformu lietotāji lielākoties izmanto, lai koordinētu dažādas grupas darbības, piemēram, spēlēs, diskusijās vai virtuālās ballītēs.", "link": "https://www.delfi.lv/bizness/44467736/tehnologijas/53045275/microsoft-par-10-miljardiem-dolaru-varetu-iegadaties-platformu-discord"},
{"title": "Mobilo sakaru operatori neapmierināti ar SPRK lēmumu par radiofrekvenču koplietošanu", "category": "Tehnoloģijas", "body": "Mobilo sakaru operatori \"Bite Latvija\" un \"Tele2\" uzskata, ka Sabiedrisko pakalpojumu un regulēšanas komisijas ( SPRK ) otrdienas paziņojums par atļauju abiem operatoriem koplietot radiofrekvences ir neatbilstošs un nepilnīgs, jo koplietošana ir atļauta mazāk nekā pusei operatoru lietošanā esošā spektra apjoma. Savukārt \" Latvijas Mobilais telefons \" norāda, ka SPRK lēmums atļaut mobilo sakaru operatoriem \"Tele2\" un \"Bite Latvija\" kopīgi izmantot daļu no frekvencēm deformē tirgus un konkurences situāciju. \"Bite Latvija\" un \"Tele2\" ieskatā SPRK lēmums arī liedz kopīgi izmantot frekvences, kas svarīgas efektīvas  5G  infrastruktūras izveidei nākotnē. Tas nedod iespēju panākt ieguvumus, kurus pilnvērtīga mobilo sakaru infrastruktūras koplietošana varētu sniegt Latvijas iedzīvotājiem, apkārtējai videi un ekonomikai. \"Bite Latvija\" un \"Tele2\" iepriekš norādījuši, ka atsevišķu mobilā radio tīkla elementu koplietošana nenozīmē konkurences samazināšanos. Tieši pretēji, abi operatori turpinās darboties kā konkurējoši uzņēmumi, un no tā, ka jaunākās paaudzes mobilo sakaru tehnoloģijas ar pilnvērtīgu infrastruktūras koplietošanu tiktu izvērstas ātrāk, plašākā teritorijā un ar mazākām izmaksām, ieguvēji būtu tieši mobilo sakaru lietotāji. \"Diemžēl SPRK pieņemtais lēmums, par ko SPRK paziņoja ar mediju starpniecību, liedz koplietot radiofrekvences tādā apjomā, kā to lūdza mobilo sakaru operatori, un tas var kavēt mobilo sakaru tīkla nākamās tehnoloģiskās paaudzes straujāku attīstību,\" uzskata \"Bite Latvija\" un \"Tele2\". \"Tele2\" un \"Bite Latvija\" atzīmē, ka Eiropas Savienība (ES) tiesiskais regulējums norāda, ka radiofrekvenču spektra koplietošana un radio tīklu apvienošana ir ne vien atļauta, bet arī veicināma. Tāpat  Eiropas Komisija  savās rekomendācijās ir paudusi, ka infrastruktūras koplietošana un kopīgas bezvadu infrastruktūras izvēršana var samazināt infrastruktūras izmaksas, samazināt ietekmi uz vidi, un veicināt nākamās paaudzes mobilo sakaru tīkla izvēršanas tempu, pārklājuma palielināšanu un pakalpojumu efektivitāti. Turklāt Eiropas Elektronisko sakaru kodeksā, ko Latvijas normatīvajos aktos vajadzēja ieviest līdz 2020. gada 21. decembrim, norādīts, ka ES valstīm ir ne tikai jāatļauj radiofrekvenču koplietošana, bet arī uzlikts par pienākumu aktīvi veicināt dalīšanos ar pieejamajiem frekvenču resursiem. \"Tele2\" un \"Bite Latvija\" arī norāda, ka neizprot SPRK rīcību vispirms par savu lēmumu informēt medijus un tikai pēc tam uzņēmumus. Pēc lēmuma saņemšanas uzņēmumi ar to iepazīsies un izvērtēs tā pārsūdzības iespējas. \"Tele2\" un \"Bite Latvija\" uzsver, ka operatoru radio tīklu koplietošana jau kopš 2005. gada ir ierasta prakse – kopumā pasaulē šobrīd ir aptuveni 100 šāda veida vienošanos, tostarp 40 no tām ir Eiropā. Piemēram, \"Tele2\" un \"Telia\" (Zviedrija), \"Telia\" un \"Telenor\" (Norvēģija), \"Orange\" un \"T-Mobile\" (Polija), \"DNA\" un \"Telia\" (Somija), \"SFR\" un \"Bouyugues Telecom\" (Francija), \"Vodafone\" un \"Nova\" (Islande), \"T-Mobile\" un \"O2\" (Vācija), \"Vodafone\" un \"Orange\" (Lielbritānija) u.c. Savukārt SIA \"Latvijas Mobilais telefons\" ( LMT ) pārstāvis Valdis Jalinskis atzina, ka Latvijas telekomunikāciju tirgus, pateicoties asai konkurencei, ir nodrošinājis valsts iedzīvotājiem plašu pieejamo pakalpojumu klāstu un augstu kvalitāti par pieņemamām cenām, turklāt Latvijas mobilo sakaru veiksmes stāsta priekšnoteikums ir arī līdzvērtīgi sadalīti frekvenču resursi. Tāpat LMT pārstāvis uzver, ka regulators bez nopietnām konsultācijām ar nozari, pieņemot lēmumu par valsts ierobežoto resursu – frekvenču – asimetrisku koncentrāciju divu operatoru veidota konsorcija rīcībā, būtiski deformē ne tikai tirgus un konkurences situāciju, bet arī rada nopietnus riskus valsts kopējās sakaru sistēmas diversifikācijai un drošībai. \"Regulators pēc būtības rada priekšnoteikumus Latvijas pārejai uz diviem mobilo sakaru tīkliem. Tas ir nepieļaujami, tāpēc pēc iepazīšanās ar SPRK lēmuma detaļām lemsim par turpmākiem soļiem,\" piebilst Jalinskis. Jau vēstīts, ka Sabiedrisko pakalpojumu regulēšanas komisija atļāva SIA \" Tele2 \" un SIA \" Bite Latvija \" kopīgi izmantot daļu no frekvencēm. Sadarbības īstenošanas rezultātā mobilo sakaru lietotājiem būs ieguvumi gan no projekta, gan no spēcīgas konkurences operatoru starpā, piemēram, plašāks mobilā tīkla pārklājums, ātrāks internets, norādīja SPRK. SPRK veica apjomīgu lietas izpēti, pārliecinoties, ka abu operatoru – SIA \"Bite Latvija\" un SIA \"Tele2\" sadarbība neapdraud konkurenci elektronisko sakaru tirgū Latvijā. Viens no svarīgiem faktoriem, lai visiem trim mobilo sakaru operatoriem ir vienlīdzīgas iespējas veikt komercdarbību tirgū, ir līdzvērtīga pieeja ierobežotajam frekvenču resursam. Šī iemesla dēļ SPRK ļāva SIA \"Tele2\" un SIA \"Bite Latvija\" kopīgi izmantot frekvences tik tālu, cik nerodas nevienlīdzīga konkurence visu trīs mobilo operatoru starpā. Ar lēmumu SPRK atļauj SIA \"Tele2\" un SIA \"Bite Latvija\" kopīgi izmantot frekvences 44% apmērā no kopējā to lietošanā esošā apjoma. Atlikušo frekvenču daļu, ko SPRK atsaka kopīgi izmantot, katrs operators joprojām turpinās lietot individuāli. Abiem operatoriem šīs sadarbības ietvaros būs arī iespēja kopīgi izmantot tiem piederošo infrastruktūru – torņus, mastus, iekārtas un bāzes stacijas. SIA \"Tele2\" un SIA \"Bite Latvija\" pieteikumus par radiofrekvenču spektra lietošanas tiesību kopīgu izmantošanu iesniedza SPRK 2020. gada 31. augustā. Lietas izskatīšanas gaitā SPRK vairākkārtīgi pieprasīja un saņēma papildu informāciju. Vienlaikus notika arī vairākas tikšanās ar iesniedzējiem, kurās tiem bija iespēja paust viedokli. Arī citiem interesentiem bija iespēja izteikt viedokli par abu operatoru sadarbības ietekmi uz konkurenci. \"Kopīga frekvenču un infrastruktūras izmantošana ir izplatīta prakse Eiropas valstu vidū, kas nākotnē, visticamāk, pieaugs. Mūsu pienākums bija novērtēt, cik tālu kopīga sadarbība abu operatoru starpā var būt. Šim nolūkam SPRK analizēja ieguvumus no kopīgās sadarbības, veicot pretfaktisko analīzi, ko pielieto arī citas Eiropas valstis. Savu lēmumu esam balstījuši gan uz  Eiropas Savienības , gan uz nacionālajiem tiesību aktiem. Lietā ņemti vērā arī Eiropas Elektronisko sakaru regulatoru iestādes (BEREC) dokumenti un SPRK aptaujas rezultāti no 18 valstu regulatoriem par praksi citās valstīs,\" skaidroja SPRK priekšsēdētāja pienākumu izpildītājs Intars Birziņš.", "link": "https://www.delfi.lv/bizness/44467736/tehnologijas/53070759/mobilo-sakaru-operatori-neapmierinati-ar-sprk-lemumu-par-radiofrekvencu-koplietosanu"},
{"title": "Latvijas radošie spēki līdzorganizēs tiešsaistes hakatonu 'The Global Hack'", "category": "Tehnoloģijas", "body": "Apzinoties situāciju pasaulē un koronavīrusa radītās sekas, aktīvās kopienas visā pasaulē apvienojas, lai meklētu risinājumus ar dažādu hakatonu palīdzību. Hakatons \"The Global Hack\" pulcēs dalībniekus no visas pasaules, kuri izstrādās idejas, kas potenciāli varētu būt risinājums šī brīža mainīgās pasaules nepieciešamībām. Hakatons norisināsies tiešsaistē no 9. līdz 12. aprīlim un to līdzorganizē Latvijas radošie spēki, kas ar \" Swedbank \" atbalstu veidos hakatona ekonomikas novirzienu. Jaunuzņēmumu kopienām operatīvi reaģējot uz Covid-19 krīzes radītajiem izaicinājumiem, Igaunijā, Latvijā un Lietuvā marta vidū secīgi norisinājās trīs tiešsaistes hakatoni. Šobrīd arī citas valstis, piemēram, Francija, Norvēģija, Itālija, Polija, Somija, Afganistāna, Brazīlija, Ungārija, Beļģija, Ukraina, Kanāda, Vācija, Austrālija, Madagaskara, Lielbritānija un citas organizē tiešsaistes hakatonus, lai atrastu un integrētu iespējamos risinājumus. Vispasaules hakatona \"The Global Hack\" mērķis ir pulcēt dalībniekus no visiem līdzšinējiem hakatoniem, dalībnieku skaitam sasniedzot divdesmit tūkstošus katrā no vienpadsmit novirzieniem, kā arī piesaistīt vairāk kā tūkstots mentoru. Apzinoties situāciju, \"Accelerate Estonia\", \"Garage48\" un Latvijas radošie spēki kopīgi veido tiešsaistes hakatonu \"The Global Hack\", kas norisināsies no 9. līdz 12. aprīlim. Dalībnieki no visas pasaules ir laipni aicināti pievienoties līdz šim lielākajā organizētajā hakatonā. Ikviens no mums šobrīd atrodas vēl nebijušā situācijā, kad visa pasaule vienlaikus cīnās ar vienu un to pašu problēmu. Hakatona organizatori aicina apvienoties un dalīties ar idejām, kas potenciāli spētu atrisināt šī brīža sociālās un ekonomiskās problēmas. Interesenti šobrīd tiek aicināti pievienoties \"Slack\" kanālam, kurā norisināsies hakatona aktivitātes, kā arī ikviens jau tagad var pieteikt savu ideju un atrast komandas biedrus, lai realizētu projektu. Idejas iespējams reģistrēt līdz 8. aprīlim. Virtuālais pasākums tiks sadalīts dažādos tematiskajos virzienos un Latvijas puses organizatori, kuri arī veidoja vienu no iepriekš minētajiem tiešsaistes hakatoniem \"HackForce\", ar \"Swedbank\" atbalstu organizēs \"The Global Hack\" ekonomikas virzienu. Organizatori un sabiedrība kopumā ir atzinusi ekonomiku par vienu no būtiskākajām nozarēm, kas šobrīd cieš no Covid-19 krīzes radītajām sekām. \"The Global Hack\" organizatori ar prieku ziņo, ka hakatona ekonomikas novirziena iedvesmotājs ir Stīvs Džarvetsons ( ), kurš ir aktīvs investors, kā arī \" Tesla \" un \" SpaceX \" valdes loceklis. \"Es ļoti priecājos, ka tiek piedāvāta šāda iniciatīva. Kā mēs vispār nonākam pie jaunām un spēcīgām idejām, kurām ir potenciāls uzlabot mūsu nākotni? Es domāju, ka ir ļoti svarīgi izcelt šī brīža aktuālās tēmas un, ka katra jauna ideja ir iepriekšējo ideju kombinācija. Jāatzīst, ka šādas problēmsituācijas vienmēr ir stimuls realizēt noderīgus un nepieciešamus projektus.\" Šī brīža ekonomiskā situācija ir ļoti būtisks rādītājs, jo tas atspoguļo pasaules, sabiedrības, un uzņēmumu labklājību, un nodrošinājumu krīzes laikā. Ņemot vērā notiekošo, šobrīd cilvēki zaudē darbu, kā arī uzņēmumi ir spiesti izbeigt savu darbību, kas ne tikai ietekmē katru individuāli, bet arī valsti un dažādas sociālās grupas kopumā. Balstoties uz pieredzi, šādas situācijas var atstāt nopietnu ietekmi uz sabiedrību un pasaules procesiem pat vairākus gadu garumā. Hakatona ekonomikas sektora mērķis ir izcelt šīs problēmas un piedāvāt risinājumus, kas būtiski atvieglotu situāciju šobrīd un nākotnē. Tiešsaistes hakatona \"The Global Hack\" ekonomisko virzienu atbalsta \"Swedbank\", kas nodrošinās galveno balvu labākajai idejai - 5000 eiro pamatkapitālu. \"Šobrīd visa pasaule cīnās ar koronavīrusa radītajām sekām, kas nenoliedzami ir atstājis un turpinās atstāt būtisku ietekmi uz vietējo un arī pasaules ekonomiku. \"Swedbank\" uzskata, ka šī inciatīva ir lieliska iespēja aicināt kopā radošus un inovatīvus prātus, kas varētu piedāvāt veiksmīgas un ātri integrējamas idejas, kuras noderētu jau šīs dienas izaicinājumiem un mēs labprāt atbalstīsim veiksmīgākās idejas autorus\" stāsta \"Swedbank Latvija\" valdes priekšsēdētājs Reinis Rubenis. Hakatonu \"The Global Hack\" līdzorganizē Latvijas radošie spēki un brīvprātīgie palīgi. Piedalies hakatonā  šeit . Vairāk informācijas  šeit .", "link": "https://www.delfi.lv/bizness/44467736/tehnologijas/52029619/latvijas-radosie-speki-lidzorganizes-tiessaistes-hakatonu-the-global-hack"},
{"title": "Paziņoti ilgtspējas hakatona 'Hack for the Future' uzvarētāji", "category": "Tehnoloģijas", "body": "No 11. līdz 13. decembrim tiešsaistē norisinājās \" Swedbank \" rīkotais ilgtspējas inovāciju hakatons \"Hack for the Future\", kopā pulcējot 300 dalībnieku. Hakatona mērķis bija meklēt ilgtspējīgus risinājumus labākai nākotnei. Finālā piedalījās 33 komandas, bet par labāko atzīta \"Adventums\" komanda, kas radījusi rīku, lai samazinātu būvniecības riskus un uzlabotu darba drošību būvlaukumos. Svētdienas vakarā tiešsaistē norisinājās fināla prezentācijas, no kurām žūrija atlasīja veiksmīgākās, kuras savā starpā sadalīja kopējo balvu fondu, kas sasniedza 7 000 eiro, liecina organizatoru sniegtā informācija. Līdz hakatona noslēgumam tajā aktīvi darbojās 38 komandas, bet kopumā projektam dažādās lomās pieslēdzās vairāk nekā 300 cilvēki no 26 dažādām pasaules valstīm. Projektu autori ar mentoru palīdzību izstrādāja idejas un risinājumus tādās piecās jomās kā viedās pilsētas, biznesa ilgtspēja, atjaunojamā enerģija, videi draudzīgs dzīvesveids un pārtika. 7000 eiro naudas balvu fondu, no kuriem 5000 eiro piešķīrusi \"Swedbank Latvija\", bet 2000 eiro - \" Rimi  Baltic\", savā starpā sadalīja trīs komandas. Pirmo vietu un 4000 eiro turpmākai projekta izstrādei ieguva \"Adventums\" (ierīce, kas uzrauga un brīdina par noslogojumu būvlaukumos, lai samazinātu būvniecības riskus un uzlabotu darba drošību ), par otro veiksmīgāko ideju tika atzīta \"GetUGO\" (auto koplietošanas risinājums, auto nogādājot līdz lietotājam to attālināti vadot), un tā ieguva 2000 eiro lielu sākuma kapitālu, 3. vietu un 1000 eiro saņēma \"Sharentic\" – platforma, kas piedāvā tās lietotājiem iznomāt viens otram jebkādus priekšmetus un lietas. Top 10 hakatona komandas (alfabēta secībā), to risinājumi: \"Adventums\" – Ierīce, kas uzrauga un brīdina par noslogojumu būvlaukumos, lai samazinātu būvniecības riskus un uzlabotu darba drošību; \"NoWasters\" – Lietotne, kas ziņo par aktuālajiem piedāvājumiem pārtikas preču veikalos, bāros un kafejnīcās, lai samazinātu pārtikas izšķērdēšanu un palīdzētu lietotājiem saņemt labākos piedāvājumus; \"Brocco\" – Platforma, kas no vēlamās maltītes izveido produktu iepirkšanās sarakstu maltītes pagatavošanai; \" Bolt \" for Used Wooden Pallets\" – Platforma, lai nogādātu lietotas koka paletes tiem, kam tās nepieciešamas; \"GetUGO\" –  Auto  koplietošanas risinājums, auto nogādājot līdz lietotājam to attālināti vadot; \"EnergyRIX\" – IoT mājokļu platforma un lietotne cilvēkiem, pilsētām un uzņēmumiem, lai novērtētu un uzlabotu to ilgtspējības aktivitātes; \"RestoPay\" – Lietotne ērtākai un ātrākai restorānu pakalpojumu izmantošanai; \"Sharentic\" – Platforma, kas piedāvā tās lietotājiem iznomāt jebkādus priekšmetus un lietas; \"Path Walkers\" – Sistēma ceļu apgaismošanai, izmantojot saules un vēja ģeneratorus; \"Urban composting\" – Iekštelpu kompostēšanas risinājums, lai izglītotos par kompostēšanu un parādītu, cik tā ir vienkārša. \"Lielais ilgtspējas hakatona dalībnieku skaits un ideju bagātība iedrošina mūs spert nākošo soli – nākamā gada sākumā \"Swedbank\" Latvijā organizēs ilgtspējas akseleratoru, kas fokusēsies uz biznesa ilgtspējas izaicinājumiem. Šī akseleratora fokuss būs sadarbības veicināšana, jo jaunu ekonomisko principu iedibināšana nav iespējama ar viena jaunuzņēmuma, organizācijas vai bieži pat vienas nozares spēkiem,\" nākošo attīstības soli iezīmē \"Swedbank\" vadītājs Latvijā Reinis Rubenis. Hakatona noslēgumā \"Swedbank\" Latvija kopā ar inovāciju stratēģijas uzņēmumu \"Helve\" izziņoja ilgtspējas kopstrādes akseleratora \"Future Hub\" uzsākšanu. Akseleratora mērķis ir veicināt zaļo tehnoloģiju (greentech) jaunuzņēmumu izaugsmi, veidojot un attīstot sadarbības modeļus ar tirgū vadošajām kompānijām.", "link": "https://www.delfi.lv/bizness/44467736/tehnologijas/52755303/pazinoti-ilgtspejas-hakatona-hack-for-the-future-uzvaretaji"},
{"title": "IT uzņēmums 'Cube' 2020. gadu noslēdzis ar vēsturiski labākajiem rezultātiem", "category": "Tehnoloģijas", "body": "Kā norāda uzņēmumā, labais rezultāts sasniegts, pateicoties izvēlētajam sadarbības modelim ar klientiem, spējai strauji reaģēt uz ārējiem satricinājumiem un veiksmīgai darbībai eksporta tirgos. 2020. gads informācijas un komunikācijas tehnoloģiju (IKT) nozarē kopumā esot vērtējams pozitīvi, ņemot vērā piedzīvotos satricinājumus globālās pandēmijas dēļ. Par to liecinot arī  Latvijas Informācijas un komunikācijas tehnoloģiju asociācijas  (LIKTA) informācija par nozares eksporta apjomiem pērn. Lai arī trešajā ceturksnī vērojama nozares eksporta apjomu sabremzēšanās, pirmajos divos 2020. gada ceturkšņos šis rādītājs bijis lielāks vai vismaz 2019. gada līmenī. Arī \"Cube\" 2020. gada rezultātu palīdzēja sasniegt veiksmīga uzņēmuma darbība eksporta tirgos. Latvijas uzņēmums pērn sniedza pakalpojumus klientiem Lietuvā, Igaunijā, Portugālē, Somijā, Zviedrijā un citās valstīs. \"Cube\" darbība eksporta tirgos veido aptuveni 20% no uzņēmuma apgrozījuma 2020. gadā. \"Lielāko apgrozījuma daļu veido ilgtermiņa klienti. Savukārt jaunie klienti pie mums vēršas tikai pēc citu klientu ieteikumiem,\" komentējot veiksmīgi noslēgto 2020. gadu, saka \"Cube\" vadītājs Ansis Šķibusts. Kā norāda uzņēmuma vadība, strādāt veiksmīgi uzņēmumam palīdzēja pareizi izvēlēti uzņēmuma stratēģiskie attīstības virzieni. Tāpat būtisku lomu spēlēja \"Cube\" spēja veiksmīgi pārkārtot darba procesus, sākoties pandēmijai, un pielāgoties ar to saistītajiem ierobežojumiem uzņēmējdarbības vidē. Pateicoties tehnoloģiskajam nodrošinājumam un jau iepriekš izstrādātiem darba procesiem, uzņēmuma darbība pandēmijas dēļ nevienā brīdī netika pārtraukta. 2020. gadā \"Cube\" grupai izdevies pārņemt arī vairākus jau esošus projektus Latvijā atpazīstamiem uzņēmumiem, kuri kaut kādu iemeslu dēļ nespēja sadarboties ar esošajiem pakalpojumu sniedzējiem. 2020. gadu \"Cube\" noslēdza 38 kolēģu sastāvā, kas ir līdz šim lielākais vienlaicīgi uzņēmumā nodarbināto cilvēku skaits. \"Ātru pielāgošanos jaunajai situācijai, pirmkārt, veicināja uzticēšanās uzņēmuma darbiniekiem. Nenoliedzami palīdzēja arī visi rīki un procesi, ko esam ieviesuši ikdienas darbā. Lieti noderēja jau pirms pandēmijas gūtā pieredze, kad daži no programmētājiem attiecīgas nedēļas dienas strādāja attālināti. Paralēli darbam ļoti centāmies arī nezaudēt ikdienas patīkamās lietas. Rīkojām kopīgus pasākumus tiešsaistē un arī vienojāmies kopējā \"Cube\" \"Endomondo\" sportiskajā izaicinājumā. Ļoti patīkams laiks bija rudens, kad uz neilgu laiku bija iespēja atgriezties birojā, lai strādātu plecu pie pleca,\" darba procesus uzņēmumā skaidro Šķibusts. Ieskicējot situāciju darba tirgū kopumā, Šķibusts norāda, ka joprojām ir ļoti grūti atrast kvalificētus programmētājus. \"Lai arī pēdējo gadu laikā situācija ir uzlabojusies, iztrūkums pēc šīs profesijas pārstāvjiem ir milzīgs. Lielu daļu no pieejamajiem programmētājiem paņem starptautisko uzņēmumu filiāles Latvijā, jo paveiktais darbs ir kvalitatīvs un ātrs, bet atalgojuma līmenis, salīdzinot, piemēram, ar Skandināvijas valstīm, Lielbritāniju un Šveici, ir salīdzinoši zems,\" saka \"Cube\" vadītājs. Viņš skaidro, ka šobrīd jauno speciālistu faktiskais skaits pret pieprasījumu tirgū ir tik zems, ka jau pirmajā kursā lielākā daļa studentu teju katrā Latvijas lielākajā augstskolā uzsāk darbu kādā no sadarbības IT uzņēmumiem, tā neiepazīstot citus piedāvājumus nozarē. \"Cube\" ir digitālā dizaina, konsultāciju un izstrādes uzņēmums.", "link": "https://www.delfi.lv/bizness/44467736/tehnologijas/52994491/it-uznemums-cube-2020-gadu-nosledzis-ar-vesturiski-labakajiem-rezultatiem"},
{"title": "'Accenture' turpina palielināt darbinieku skaitu; vasarā apmācīs 300 cilvēkus", "category": "Tehnoloģijas", "body": "Pandēmijas ietekmē aizvien vairāk cilvēku un studentu no citām nozarēm apsver profesijas maiņu un uzsāk karjeru informācijas tehnoloģiju (IT) jomā. Šajā vasarā uzņēmums \" Accenture \"plāno apmācīt aptuveni 300 cilvēku karjeras sākšanai IT nozarē. Šobrīd uzņēmumā Latvijā strādā vairāk nekā 1800 darbinieku. \"Šobrīd uzņēmumi un organizācijas daudz aktīvāk ievieš digitālos risinājumus un servisus, kas sekmē nozares un IT uzņēmumu izaugsmi. Februāra beigās noslēdzās \"Accenture\" Latvijas filiāles finanšu gada pirmais pusgads. Lai gan precīzi finanšu dati būs pieejami gada beigās, tomēr pirmo sešu mēnešu laikā vērojams apgrozījuma un peļņas pieaugums. Ņemot vērā cilvēku interesi sākt karjeru IT jomā, sagaidu, ka gada laikā uzņēmuma darbinieku skaits Latvijā varētu sasniegt 2000,\" stāsta \"Accenture\" vadītājs Latvijā Maksims Jegorovs. 2021. gada vasaras sezonā \"Accenture\" piedāvā 17 apmācību kursus, kurus var iedalīt trīs lielās grupās – programmēšanas, konsultēšanas, kā arī programmēšanas un konsultēšanas. Lielākā daļa no piedāvātajām apmācībām būs programmēšanas mācības (Java, .Net, LowCode un testēšanas kursi). Konsultēšanas apmācību grupā plānoti SAP kursi, kuros varēs iepazīties ar biznesa rīkiem, tai skaitā datu migrācijas risinājumiem, kā arī notiks projektu vadītāja asistenta mācības. Programmēšanas un konsultēšanas apmācību grupā varēs iepazīties ar Devops principiem un to pielietošanu mākoņskaitļošanā, lielajiem datiem, kā arī dažādiem datu pārvaldības risinājumiem, kā arī plānots robotikas procesu modelēšanas mācību kurss.  apmācības ir daļa no uzņēmuma personāla atlases programmas, un pēc tām dalībnieki iegūst sertifikātu un sekmīgākie – apmaksātu praksi \"Accenture\". Lielākā daļa no praktikantiem kļūst par uzņēmuma darbiniekiem. Mācībās tiek apgūtas IT pamatzināšanas un iemaņas karjeras sākšanai, un tās ir pietuvinātas ikdienas darbam projektos. Mācību laikā dalībnieki apgūst gan praktiskas, gan teorētiskas zināšanas un iemācās strādāt komandā. Apmācības sniedz iespēju strādāt IT nozarē un turpināt darbu starptautiskā uzņēmumā. Mācības ir bezmaksas un ilgs 1–8 nedēļas, atkarībā no izvēlētās apmācību jomas. Visas mācības notiks attālināti Savukārt sievietēm, kurām nav pamatzināšanu datorzinātnē, bet ir vēlme un motivācija sākt karjeru IT jomā, piemīt analītiskā domāšana un ir labas angļu valodas zināšanas, līdz 15. maijam ir iespēja pieteikties apmācību programmai \"She Goes Tech\", ko \"Accenture\" īsteno kopā ar nevalstisko organizāciju \" Riga TechGirls \". Pēdējo trīs gadu laikā \"Accenture\"   mācībās ir apmācīti vairāk nekā 1200 cilvēku karjeras sākšanai IT jomā. Savukārt kopš \"She Goes Tech\" programmas ieviešanas (kopā ar \"Riga TechGirls\") 765 sievietes ir ieguvušas pamata iemaņas datorzinātnē. Daļa no \"She Goes Tech\" programmas dalībniecēm jau uzsākušas praksi vai darba gaitas IT uzņēmumos, tai skaitā 99 sievietes strādā vai ir praksē \"Accenture\". \"Accenture\" ir starptautisks vadības konsultāciju, tehnoloģisko pakalpojumu un ārpakalpojumu uzņēmums. \"Accenture\" Latvijas filiāle ir dibināta 2002. gadā. \"Accenture\" apgrozījums Latvijā finanšu gadā, kas ilga no 2019. gada 1. septembra līdz 2020. gada 31. augustam bija 80,1 milj. eiro, bet uzņēmuma peļņa attiecīgajā posmā bija 3,8 milj. eiro.", "link": "https://www.delfi.lv/bizness/44467736/tehnologijas/53169845/accenture-turpina-palielinat-darbinieku-skaitu-vasara-apmacis-300-cilvekus"},
{"title": "Straujākais mobilā interneta patēriņa pieaugums novērojams Rugāju un Mazsalacas novados", "category": "Tehnoloģijas", "body": "Kopš pandēmijas sākuma visstraujākais mobilā interneta patēriņa pieaugums novērojams Rugāju novadā (+115%),  Mazsalacas  novadā (+110%),  Aglonas  novadā (92%), Naukšēnu novadā (+83%) un Sējas novadā (+83), liecina mobilo sakaru operatora “ Tele2 ” apkopotā informācija. Kā skaidro uzņēmuma pārstāvji, šāds datu pieaugums primāri saistīts ar mobilā interneta nepieciešamību apstākļos, kad mācības un darbs notiek attālinātā režīmā un daudzas sadzīvei svarīgas lietas var nokārtot faktiski tikai digitālajā vidē. Tāpat datu pieaugumu reģionos sekmē tas, ka daudzi cilvēki, kas iepriekš dzīvoja Rīgā vai citās Latvijas lielajās pilsētās, pandēmijas laikā ir pārcēlušies uz vasarnīcām vai saviem lauku īpašumiem. Par to liecina arī lielais datu patēriņa pieaugums piejūras novados –  Pāvilostas  (+67%),  Salacgrīvas  (+65%) un  Engures  (+64%). \"Sākoties pandēmijai, visstraujākais datu patēriņa pieaugums bija novērojams piejūras ciemos Rīgas tuvumā, kur daudziem ir vasaras mājas. Taču, laikam ritot, arvien lielāks pieprasījums pēc mobilā interneta bija novērojams arī attālākajos Latvijas novados. Tas neapšaubāmi bija saistīts gan ar dažādiem ierobežojumiem, kas ietekmēja cilvēku ikdienas gaitas, gan arī ar iedzīvotāju migrāciju,\" stāsta \"Tele2\" tehniskā direktore Līga Krūmiņa. TOP10 novadi, kuros datu patēriņš pieaudzis visstraujāk: Rugāju, Mazsalacas, Aglonas, Naukšēnu, Sējas,  Aizputes ,  Gulbenes , Brocēnu, Tukuma un Kocēnu. Vidējais mobilo datu patēriņa pieaugums \"Tele2\" tīklā kopš pandēmijas sākuma pērn pavasarī ir aptuveni 60%. Rīgā pieaugums ir 48%. Uzņēmums ir daļa no \"Tele2 AB\" grupas.", "link": "https://www.delfi.lv/bizness/44467736/tehnologijas/53173425/straujakais-mobila-interneta-paterina-pieaugums-noverojams-rugaju-un-mazsalacas-novados"},
{"title": "'Twitter' pievieno iespēju maksāt par labu 'tvītošanu'", "category": "Tehnoloģijas", "body": "\" Twitter \" testē jaunu funkciju \"Tip Jar\", kas ļaus cilvēkiem sociālajā tīklā nosūtīt naudu, vēsta \" BBC \". Uzņēmums norāda, ka šī funkcija ir vienkāršs veids, kā atbalstīt labas tiešsaistes sarunas. Naudu varēs saņemt tikai īpaši izvēlēta cilvēku grupa. Saskaņā ar \"Twitter\" sniegto informāciju to veido, piemēram, žurnālisti, eksperti, bezpeļņas organizācijas. Šī funkcija gan saņēmusi arī kritiku par personīgās informācijas atklāšanu, maksājumiem izmantojot tādas ārējās sistēmas kā \"PayPal\". \"BBC\" raksta, ka pastāv bažas arī par šīs funkcijas izmantošanu. Piemēram, žurnālistiem ir aizliegts pieņemt dāvanas, un nav skaidrs, kā mediji uztvers šo naudas pārskaitīšanas funkciju.", "link": "https://www.delfi.lv/bizness/44467736/tehnologijas/53175873/twitter-pievieno-iespeju-maksat-par-labu-tvitosanu"},
{"title": "Stiprinās uzņēmēju zināšanas par jaunākajām mākoņu tehnoloģijām", "category": "Tehnoloģijas", "body": "Uzņēmums \" Tet \" nodrošinās bezmaksas apmācību programmu \"Pieslēdzies mākonim\" ar mērķi stiprināt uzņēmēju zināšanas par jaunākajām mākoņu tehnoloģijām un veicināt digitālo prasmju pilnveidi Latvijā kopumā, informē uzņēmums. \"2020. gadā veicām pētījumu, kas atklāja, ka pusei Latvijas uzņēmumu joprojām pietrūkst zināšanu par tehnoloģijām un to priekšrocībām. Šis zināšanu un prasmju trūkums traucē uzsākt jaunāko tehnoloģisko risinājumu izmantošanu uzņēmējdarbībā, kas var palīdzēt samazināt IT izmaksas, uzlabot biznesa iekšējos procesus un to efektivitāti, kā arī nodrošināt konkurētspēju un ilgtermiņa attīstību. Mūsu mērķis ir atbalstīt vietējos uzņēmumus un palīdzēt tiem apgūt \"mākoņus\", tādējādi mazinot digitālo plaisu,\" stāsta \"Tet\" valdes priekšsēdētājs Uldis Tatarčuks. Piedalīties apmācībās varēs uzņēmumi neatkarīgi no nozares, bet īpaši aktuāla šī programma būs tiem biznesiem, kas uzglabā un apstrādā lielus datu apjomus, piemēram, e-komersantiem, loģistikas uzņēmumiem, finanšu tehnoloģiju tirgus spēlētājiem, medicīnas un farmācijas nozarēm, ražošanas uzņēmumiem u.c. \"Pieslēdzies mākonim\" mācības notiks tiešsaistē 10. jūnijā, kad vienā dienā notiks teorētiskā daļa un praktiskais demonstrējums tam, kā strādā biznesa mākonis. \"Galvenokārt mācības ir paredzētas tieši uzņēmējiem, bet, ņemot vērā, ka vietu skaits nav ierobežots, un mācības notiek tiešsaistē, tām varēs pieteikties visi, kuri alkst pēc jaunām zināšanām un vēlas uzlabot savas digitālās prasmes,\" saka \"Tet\" datu centru biznesa attīstības direktors Māris Sperga. Paralēli uzņēmumu apmācībām \"Tet\" speciālisti izglīto arī nākamo uzņēmēju un IT profesionāļu paaudzi, lasot lekcijas par datu centru un mākoņu tehnoloģijām Latvijas izglītības iestādēs, tostarp Rīgas Tehniskajā universitātē un  Ventspils  Augstskolā.", "link": "https://www.delfi.lv/bizness/44467736/tehnologijas/53195791/stiprinas-uznemeju-zinasanas-par-jaunakajam-makonu-tehnologijam"},
{"title": "'IBM': mikroshēmu trūkums varētu ilgt vēl divus gadus", "category": "Tehnoloģijas", "body": "ASV  tehnoloģiju giganta \"IBM\" vadītājs lēš, ka datoru mikroshēmu trūkums varētu ilgt vēl divus gadus, vēsta \" BBC \". Uzņēmuma prezidents Džims Vaithursts sacījis, ka var būt vajadzīgi vēl daži gadi līdz situācija uzlabojas. Daudzi uzņēmumi pasaulē šobrīd saskaras ar traucējumiem ražošanā tieši mikroshēmu trūkuma dēļ, kas saistīts ar Covid-19 pandēmiju. Situāciju saasinājis pieaugošais pieprasījums pēc televizoriem, tālruņiem, spēļu konsolēm un citām ierīcēm, cilvēkiem lielāku daļu sava laika pavadot mājās. \" Apple \", kas ir lielākais mikroshēmu pircējs pasaulē, to trūkuma dēļ bija spiests aizkavēt sava jaunākā \" iPhone \" izlaišanu. \"IBM\" sadarbojas ar tādiem pasaules lielākajiem mikroshēmu ražotājiem kā \"Intel\", \"TSMC\" un \" Samsung \". Vaithursts arī izteicies, ka \"IBM\" būs jāmeklē alternatīvi veidi, kā apmierināt patērētāju pieprasījumu. \"Mums būs jāskatās uz atkārtotu izmantošanu, datortehnoloģiju mūža ilguma pagarināšanu, kā arī jāpaātrina investīcijas šajās rūpnīcās, lai pēc iespējas ātrāk iegūtu lielāku jaudu,\" viņš teicis. Arī ASV prezidents  Džo Baidens  uzskata, ka mikroshēmu trūkums ir ilgtermiņa jautājums. Viņš pagājušajā mēnesī izmantoja Baltā nama samitu ar biznesa līderiem, lai mudinātu viņus padarīt valsti par pasaules līderi datoru mikroshēmu jomā. Baltais nams  paudis, ka tā ir \"galvenā un tūlītēja prioritāte\". Arī  Eiropas  politiķi pauduši nostāju, ka vairāk mikroshēmu būtu jāražo pašu mājās.", "link": "https://www.delfi.lv/bizness/44467736/tehnologijas/53197387/ibm-mikroshemu-trukums-varetu-ilgt-vel-divus-gadus"},
{"title": "'LMT IoT hakatonā' plūc laurus ideja par automatizētu mājdzīvnieku barotavu", "category": "Tehnoloģijas", "body": "No 14. līdz 16. maijam tehnoloģiju nozares pasākuma \" TechChill \" ietvaros jau otro reizi norisinājās \" LMT  IoT hakatons\", kurā iepriekš atlasīti tehnoloģiju jomas entuziasti pieredzes bagātu mentoru vadībā strādāja pie inovatīvām idejām lietu interneta pielietojuma atrašanā, informē pasākuma rīkotāji. Šogad hakatona dalībniekiem tika sniegta iespēja izmantot \"LMT\" lietu interneta vadības platformu, radot dažādus jaunus sensoru risinājumus mūsdienu biznesa vides un iedzīvotāju ikdienas izaicinājumiem. Pēc trīs dienu aktīva darba žūrija par uzvarētājiem atzinusi komandu \"Automation is the future!\", kuri prezentēja ideju par viedtālruņa kontrolētu automātisko mājdzīvnieku barotavu. Uzvarētāju idejas pamatā ir interaktīva elektroniskā ierīce aizņemtiem mājdzīvnieku īpašniekiem, kuri novērtē iespēju savus mīluļus pabarot attālināti, paralēli tos arī apmācot. Šī ideja komandas līderim Jānim Miltiņam radās jau līdz hakatonam, taču tieši kopā ar pārējiem komandas biedriem to šobrīd ir izdevies attīstīt tālāk. 48 stundu laikā dalībnieki radīja un testēja ierīces prototipu, pārliecinoties par tās potenciālu reālajā dzīvē, kas kļūs īpaši aktuāli, kad daudzu mājdzīvnieku īpašnieki ikdienā vairs nestrādās no mājām. Otro vietu astoņu komandu konkurencē ieguva dalībnieku apvienība \"0x10F2C\", kuri nāca klajā ar \"SmartGarden+\" ideju ar mērķi izveidot vienotu ekosistēmu, kas lietotājiem palīdz rūpēties par savu dārzu. Savukārt kā trešo daudzsološāko eksperti atzina komandas \"Too Tall To be True\" ideju par adaptīvo satiksmes uzraudzības platformu. Hakatona dalībnieku vidū bija gan IT jomas profesionāļi un digitalizācijas procesu arhitekti, gan dizaineri, kā arī biznesa un mārketinga speciālisti, kuri izstrādāja arī tādus viedo tehnoloģiju risinājumus kā elektriskās skūteru uzlādes stacijas, \"Smart Hiking\" platformu drošām pastaigām brīvā dabā, izvairoties no cilvēku pūļiem, sensoru apģērbu, kas savienots ar treniņu lietotni precīzu fizisko vingrinājumu veikšanai, adaptīvo luksoforu darbības pārvaldīšanu, kā arī lietotni, kas ļauj atvērt veikalus tad, kad darbinieki ir beiguši savas maiņas, tādējādi nodrošinot ērtu 24/7 iepirkšanās pieredzi. \"Latvieši vienmēr ir sekojuši līdzi tehnoloģiju attīstībai un dot arī savu pienesumu. Mēs spējam radīt pašbraucošus auto, mašīnmācīšanās auto un dronus, kas lido autonomi. Mēs protam un mums patīk radīt, taču mēs ne vienmēr zinām, kā to pārvērst par uzņēmējdarbību. Šādi hakatoni ir ideju kaltuves, kas ļauj tās ne tikai radīt, bet arī norūdīt, ar mentoru, žūrijas un testu palīdzību izvērtējot, kā ar viedo tehnoloģiju palīdzību nākotnes inovācijas ieviest dzīvē,\" saka \"TechChill\" valdes loceklis Ernests Štāls. Trīs uzvarētāju komandas savas idejas jau šonedēļ tālāk prezentēs uz \"TechChill 2021\" virtuālās \"Founders\" skatuves vairāk nekā 2000 apmeklētāju auditorijas priekšā, kuru vidū būs arī investori, mediju pārstāvji un potenciālie darba devēji. Ja aizvadītajā gadā hakatona fokuss galvenokārt bija uz sensoru risinājumiem, tad šogad dalībnieki izstrādāja uz datiem balstītas idejas. Turklāt šoreiz hakatons pirmo reizi norisinājās tiešsaistē, kas katra projekta vadības procesu padarīja īpaši izaicinošu.", "link": "https://www.delfi.lv/bizness/44467736/tehnologijas/53204727/lmt-iot-hakatona-pluc-laurus-ideja-par-automatizetu-majdzivnieku-barotavu"},
{"title": "Ievēlēts jauns 'HansaMatrix' valdes priekšsēdētājs", "category": "Tehnoloģijas", "body": "Par augsto tehnoloģiju uzņēmuma \"HansaMatrix\" valdes priekšsēdētāju iecelts līdzšinējais operacionālais vadītājs un valdes loceklis Jānis Sams, liecina paziņojums \" Nasdaq Riga \". Līdz ar izmaiņām \"HansaMatrix\" valdes sastāvā iecelti divi jauni valdes locekļi – \"HansaMatrix\" Ventspils rūpnīcas vadītājs Gatis Grava un Ogres rūpnīcas vadītājs Vitauts Galvanausks. Darbu valdē un uzņēmuma finanšu direktora amatā turpina Māris Macijevskis. \"HansaMatrix\" dibinātājs, līdzšinējais vadītājs un valdes priekšsēdētājs Ilmārs Osmanis atstāj HansaMatrix šos amatus. \"Jūtos pagodināts par man izrādīto uzticību un esmu gatavs pieņemt šo izaicinājumu. Esmu pārliecināts, ka kopā ar mūsu profesionālo komandu varam sasniegt ambiciozos \"HansaMatrix\" mērķus,\" pauž Sams. Sams \"HansaMatrix\" pievienojās 2020. gada jūnijā un ieņēma operacionālā vadītāja amatu. Vairāk kā 10 gadus viņš darbojies elektronikas ražošanas menedžmentā starptautiskos uzņēmumos, lielāko pieredzi gūstot \"Schneider Electric\" ražotnēs. Viņš ir ieguvis maģistra grādu visaptverošā kvalitātes vadībā un inženiera grādu ražošanas automatizācijā Rīgas Tehniskajā universitātē. Grava \"HansaMatrix\" strādā kopš 2020. gada marta un pilda Ventspils rūpnīcas vadītāja amatu. Gravam ir vairāk kā 14 gadus profesionālā darba pieredze \"Schneider Electric\" grupas uzņēmumos Eiropā, dažādās menedžmenta pozīcijās, iepirkumu, piegādātāju stratēģiskās attīstības vadībā, kā arī attīstot piegāžu ķēdes Skandināvijā un Austrumeiropā. Galvanausks pievienojies \"HansaMatrix\" 2021. gada janvārī un pilda Pārogres rūpnīcas vadītāja amatu. Viņam ir vairāk nekā 10 gadu iepriekšējā pieredze dažādos ražošanas vadības amatos, atbildot par kvalitātes, procesu un efektivitātes uzlabojumiem, uzņēmumu operatīvās darbības rezultātiem. Pašlaik jaunajiem valdes locekļiem nepieder \"HansaMatrix\" akcijas un personāla opcijas. \"HansaMatrix\" dibinātājs un līdzšinējais valdes priekšsēdētājs Ilmārs Osmanis arī turpmāk paliks \"HansaMatrix\" akcionārs, taču savas zināšanas un enerģiju veltīs \"HansaMatrix\" asociētā uzņēmuma \"LightSpace Technologies\" attīstībai, kurā ir gan dibinātājs, gan arī pilda valdes priekšsēdētāja amatu.", "link": "https://www.delfi.lv/bizness/44467736/tehnologijas/53209051/ievelets-jauns-hansamatrix-valdes-priekssedetajs"},
{"title": "Pētījums: Finanšu tehnoloģiju uzņēmumi Latvijā joprojām ir attīstības sākuma stadijā", "category": "Tehnoloģijas", "body": "2018.gadā Latvijas finanšu tehnoloģiju uzņēmumu kopējais apgrozījums pārsniedza 450 miljonus eiro, viena uzņēmuma apgrozījumam svārstoties no 6,4 tūkstošiem eiro līdz pat 120 miljoniem eiro, secināts pētījumā. Neraugoties uz straujo nozares izaugsmi, Latvijas finanšu tehnoloģiju uzņēmumi joprojām ir salīdzinoši nelieli – vairāk nekā puse uzņēmumu ir mazāk nekā 20 darbinieku, bet vidēji tajos strādā 32 darbinieki. \"Latvijas finanšu tehnoloģiju uzņēmumi joprojām ir salīdzinoši mazi un atrodas attīstības stadijā, bet tajā pašā laikā tie ir strauji augoši un ar lielu potenciālu kļūt ļoti ienesīgi, turklāt jau tagad veicina valsts ekonomikas izaugsmi. Nākotnē finanšu tehnoloģiju uzņēmumi varētu kļūt par vērtīgu komercbanku sadarbības partneri un veicināt finanšu sistēmas attīstību Latvijā,\" uzsver pētījuma autores, LU BVEF profesores Inna Romānova un Ramona Rupeika-Apoga. Lielākā daļa Latvijas finanšu tehnoloģiju uzņēmumu ir dibināti kā finanšu un IT uzņēmumi (atbilstoši 41% un 16%). Populārākie šo uzņēmumu darbības veidi ir starpniecība kreditēšanā, IT pakalpojumu sniegšana un kredītbiroju funkcijas. Vienlaikus valstī reģistrēti un darbojas arī finanšu tehnoloģiju uzņēmumi, kuru pamatdarbība ir biznesa pakalpojumu sniegšana, banku darbība, kā arī apdrošināšana un finanšu pakalpojumi. \"Finanšu tehnoloģiju attīstība pēdējos gados ir kļuvusi par nozīmīgu globālu tendenci finanšu nozares attīstībā. Tāpēc ir atbalstāmi, ka LU ir veikusi šādu pētījumu, sniedzot līdz šim dziļāko analīzi par Latvijas finanšu tehnoloģiju nozari. Papildu ieguvums ir tas, ka tiek izmantota standartizēta pētījuma metodoloģija, kas dod iespēju iegūtos rezultātus salīdzināt ar Igauniju un Šveici. Šādam pētījumam būtu jākļūst par tradīciju, lai varētu padziļināti novērtēt valsts veikto atbalsta pasākumu efektivitāti un nozares attīstības tendences,\" saka  Latvijas Bankas  Maksājumu sistēmu politikas daļas vadītājs, finanšu tehnoloģiju eksperts Deniss Fiļipovs. Latvijas finanšu tehnoloģiju uzņēmumi ir salīdzinoši jauni un vairāk nekā 70% uzņēmumu ir dibināti 2010. gadā vai vēlāk. Saskaņā ar \"Orbis\" datiem lielākā daļa Latvijas finanšu tehnoloģiju uzņēmumu ir dibināti kā daļa no lielākas korporatīvās grupas (nacionālas vai starptautiskas) un tikai aptuveni 15% uzņēmumu ir dibināti kā neatkarīgi uzņēmumi. Puse no Latvijas finanšu tehnoloģiju uzņēmumiem ir dibināta ar nacionālo kapitālu. Savukārt pusei uzņēmumu ir ārvalstu kapitāls, kas ieguldīts pārstāvot tādas valstis kā Azerbaidžāna, Kipra, Igaunija, Lietuva, Malaizija, Moldova, Nīderlande, Krievija un Šveice. \"Ievērojot pēdējo gadu finanšu tirgus attīstības tendences, finanšu tehnoloģiju nozare Latvijā ir attīstījusies visstraujāk, kā rezultātā arī viens no Finanšu un kapitāla tirgus komisija ( FKTK ) darbības stratēģiskajiem virzieniem ir finanšu tehnoloģiju uzņēmumu atbalsts, kā arī finanšu sistēmas inovāciju veicināšana. Komisijas ieskatā finanšu tehnoloģiju nozares attīstība turpināsies un arvien lielāka loma būs tādiem attīstības virzieniem kā Modernfinance pieejamība, attīstība un ilgtspēja,\" norāda FKTK Licencēšanas daļas vecākais juriskonsults Ingus Valtiņš. LU BVEF pētījums 2019. un 2020. gadā īstenots sadarbībā ar kolēģiem no Igaunijas, Lietuvas un Polijas ar mērķi izpētīt finanšu tehnoloģiju uzņēmumu attīstību Baltijas valstīs un Polijā. Pētījuma ietvaros analizēti 56 finanšu tehnoloģiju uzņēmumi, balstoties uz informāciju, kas ir iegūta no  Latvijas Investīciju un attīstības aģentūras , Latvijas Startup asociācijas, Latvijas Alternatīvo finanšu pakalpojumu asociācijas un \"Crunchbase\" datubāzēm. Šajā pētījumā tika iekļauti tikai tie uzņēmumi, kas ir reģistrēti Latvijā, sniedz ar finansēm saistītus pakalpojumus un kuru uzņēmējdarbības modelī ir saskatāms inovatīvs informācijas tehnoloģiju komponents. Pētījumā ietvaros tika veikta arī Latvijas finanšu tehnoloģiju uzņēmumu aptauja (2019.gada vasarā) ar mērķi izpētīt svarīgākus finanšu tehnoloģiju uzņēmumu biznesa aspektus. Aptaujā tika iekļauti jautājumi, kas skar deviņus uzņēmējdarbības aspektus: galvenie darbības virzieni, sadarbības partneri, pamatresursi, pievienotās vērtības veidošana, attiecības ar klientiem, pārdošanas kanāli, klientu segmenti, ieņēmumu plūsma un izmaksu struktūra.", "link": "https://www.delfi.lv/bizness/44467736/tehnologijas/52551875/petijums-finansu-tehnologiju-uznemumi-latvija-joprojam-ir-attistibas-sakuma-stadija"},
{"title": "Jauns 'Trojas zirga' tipa vīruss uzbrūk bankām un finanšu iestādēm", "category": "Tehnoloģijas", "body": "\" Kaspersky \" pētnieki ir atraduši jaunu banku ļaunprogrammatūru no Brazīlijas ar nosaukumu \"Bizarro\". Tas ir vērsta pret septiņdesmit bankām no dažādām Eiropas un Dienvidamerikas valstīm. Pērn \"Kaspersky” pētnieki novēroja vairāku banku Trojas zirgu no Dienvidamerikas (\"Guildma”, \"Javali”, \"Melcoz” un \"Grandoreiro”) darbības paplašināšanos visā pasaulē. Kopā ar nosaukumu \"Tétrade” pazīstamās saimes izmantoja daudz jaunu, inovatīvu un sarežģītu paņēmienu. 2021. gadā šī tendence turpinās — visā pasaulē izplatās jauns vīruss \"Bizarro”. \"Bizarro” ir jauna banku Trojas zirgu saime, kas radusies Brazīlijā un tagad ir arī konstatēta citās valstīs, piemēram, Argentīnā, Čīlē, Vācijā, Spānijā, Portugālē, Francijā un Itālijā. Tāpat kā \"Tétrade”, arī \"Bizarro” uzbrukumu izpildē izmanto sadarbības partnerus vai vervē naudas mūļus, kas veic naudas izņemšanu vai tikai palīdz ar tulkošanu. Tajā pašā laikā šo ļaunprogrammatūru saimi pārvaldošie kibernoziedznieki izmanto dažādus tehniskos paņēmienus, kuri sarežģī ļaunprogrammatūras analīzi un noteikšanu, kā arī sociālās inženierijas trikus, kas palīdz pārliecināt upurus sniegt tiešsaistes banku akreditācijas datus. \"Bizarro” tiek izplatīts, izmantojot MSI (\" Microsoft  Installer”) pakotnes, ko upuri lejupielādē, noklikšķinot uz saitēm mēstulēs. Pēc palaišanas \"Bizarro” no uzlauztas vietnes lejupielādē ZIP arhīvu, lai īstenotu nākamās ļaunprātīgās funkcijas. Nosūtījis datus uz telemetrijas serveri, \"Bizarro” inicializē ekrāna sagrābšanas moduli. Līdz šim \"Kaspersky” eksperti ir novērojuši, ka ļaunprogrammatūras glabāšanai un telemetrijas ievākšanai \"Bizarro” izmanto \"Azure”, \" Amazon ” un uzlauztos \"WordPress” serveros mitinātus serverus. \"Bizarro” pamatkomponents ir lūka. Tā ietver vairāk nekā 100 komandas, un lielākā daļa no tām tiek izmantota, lai lietotājiem rādītu viltotus uznirstošos paziņojumus. Daži no tiem pat cenšas atdarināt tiešsaistes banku sistēmas. \"Pašlaik mēs novērojam pavērsiena tendenci banku ļaunprogrammatūru izplatīšanā — reģionālie izpildītāji aktīvi uzbrūk lietotājiem ne tikai savā reģionā, bet arī visā pasaulē. Ieviešot jaunus paņēmienus, brazīliešu ļaunprogrammatūru saimes sāka izplatīties citos kontinentos, un spilgtākais piemērs ir \"Bizarro”, kas uzbrūk lietotājiem Eiropā. Tam ir jākalpo par pazīmi, ka ir jāvelta vairāk uzmanības reģionālo noziedznieku analīzei un vietējo apdraudējumu izlūkošanai, jo drīz tā var kļūt par globālu problēmu,” komentē \"Kaspersky” drošības eksperts Fabio Asolīni.", "link": "https://www.delfi.lv/bizness/44467736/tehnologijas/53215573/jauns-trojas-zirga-tipa-viruss-uzbruk-bankam-un-finansu-iestadem"},
{"title": "'Microsoft' pārtrauks tehnisko atbalstu pārlūkam 'Internet Explorer'", "category": "Tehnoloģijas", "body": "ASV  datortehnoloģiju gigants \" Microsoft  Corp.\" paziņojis, ka pārtrauks tehnisko atbalstu pirms vairāk nekā 25 gadiem izveidotajam interneta pārlūkam \"Internet Explorer\", jo tas vairs nav populārs lietotāju vidū. \"Mēs paziņojam, ka \"Internet Explorer\" nākotne [operētājsistēmā] \" Windows 10 \" ir \"Microsoft Edge\",\" pavēstījis uzņēmums, norādot uz tā jauno interneta pārlūku. \"Microsoft\" vēsta, ka tehniskais atbalsts \"Internet Explorer\" tiks pārtraukts 2022.gada 15.jūnijā. Taču uz \"Internet Explorer\" balstītas mājaslapas un lietotnes darbosies ar \"Microsoft Edge\" vismaz līdz 2029.gadam, jo vairākām organizācijām ir interneta vietnes, kas balstītas uz šo interneta pārlūku. \"Statscounter\" apkopotie dati liecina, ka \" Google \" radītais interneta pārlūks \"Chrome\" kontrolē 65% tirgus. \" Apple \" izstrādātais un uzņēmuma datoros un ierīcēs pieejamais \"Safari\" ar gandrīz 19% tirgus daļu ir otrajā vietā. Tikmēr \"Firefox\" un \"Edge\" ieņem trešo un ceturto vietu ar attiecīgi 3,59% un 3,39% tirgus daļu.", "link": "https://www.delfi.lv/bizness/44467736/tehnologijas/53218675/microsoft-partrauks-tehnisko-atbalstu-parlukam-internet-explorer"},
{"title": "'Fifty Founders Battle' jaunuzņēmumu sacensībās triumfē 'Longenesis' no Latvijas", "category": "Tehnoloģijas", "body": "Piektdien, 21. maijā, noslēdzās Baltijas reģiona vadošais tehnoloģiju un jaunuzņēmumu nozares pasākums “ TechChill , kas šogad pirmo reizi norisinājās digitālā formātā. Kā centrālais pasākumu sērijas notikums tiešsaistē tika aizvadītas arī ikgadējās jaunuzņēmumu sacensības \"Fifty Founders Battle\", kurās šogad triumfēja Latvijas jaunuzņēmums Longenesis, iegūstot galveno balvu - 10 000 eiro naudas prēmiju no \"TechChill\". Savukārt Igaunijas uzņēmums \"Gelatex\" un pašmāju uzņēmums \"Vreach\" savā īpašumā ieguva 250 000 eiro finansējumu no Baltijas vadošā biznesa eņģeļu sindikāta. \"Longenesis\" ir Latvijā un Honkongā bāzēts digitālās veselības B2B jaunuzņēmums, kas piedāvā platformu biomedicīnas organizācijām ar mērķi paātrināt klīnisko pētījumu norises gaitu. Tas tiek darīts, nodrošinot tiešu saziņu ar biomedicīnas pētnieciskajām organizācijām drošai datu apstrādei un izmantošanai pētniecības nolūkos. Longenesis sniedz iespēju ārstiem un zinātniekiem sadarbībā ar pacientu organizācijām skaļāk pieteikt sevi plašākai auditorijai, kā arī atrast sadarbības partnerus un pētījuma finansiālos atbalstītājus, lai apgūtu jaunas ārstēšanas metodes cīņā ar slimībām. Šogad uz dalību \"Fifty Founders Battle\" sacensībās pretendēja rekordliels dalībnieku skaits ar vairāk nekā 200 pieteikumiem no Baltijas, Skandināvijas, Centrāleiropas un pat Austrālijas, taču tikai 50 daudzsološākie no tiem prezentēja savu biznesa ideju uz \"TechChill\" virtuālās skatuves vairāk nekā 200 investoru un 1700 pasākuma skatītāju priekšā. Īpašs uzsvars šogad tika likts uz FinTech, B2B, mākslīgā intelekta tehnoloģiju, robotikas, kā arī ilgtspējas nozarēm, to inovācijām un risinājumiem. \"Fifty Founders Battle\" sacensību finālā sacentās pieci spēcīgākie startup nozares spēlētāji – \"Gelatex\" (Igaunija), AVA (Austrālija), \"Cellbox Labs\" (Latvija), \"Longenesis\" (Latvija/ Honkonga ) un \"Algomo\" (Apvienotā Karaliste). Papildus galvenajai naudas prēmijai pirmo reizi \"TechChill\" vēsturē 250 000 eiro vērtu balvu diviem sacensību dalībniekiem piešķīra arī Baltijas biznesa eņģeļu sindikāts, kurā apvienojušies investori LATBAN, ESTBAN, LITBAN + un Cocoon Ventures\". To savā starpā dalīja \"Gelatex\", kas ražo ilgtspējīgu želatīnu, izmantojot nanodaļiņu tehnoloģiju, un \"Vreach\", kura pamatā ir VR tehnoloģijās balstīti rehabilitācijas risinājumi.", "link": "https://www.delfi.lv/bizness/44467736/tehnologijas/53222299/fifty-founders-battle-jaunuznemumu-sacensibas-triumfe-longenesis-no-latvijas"},
{"title": "'Elko Grupas' konsolidētā peļņa pieaugusi līdz 30,23 miljoniem eiro", "category": "Tehnoloģijas", "body": "Neskatoties uz sarežģīto ģeopolitisko situāciju  NVS  reģionā, augošo konkurenci visos informācijas tehnoloģiju produktu un sadzīves tehnikas vairumtirgotāja \" Elko Grupa \" mērķa tirgos un Covid-19 pandēmijas ietekmi uz tirgus apstākļiem, \"Elko Grupa\" koncerna apgrozījums 2020.gadā palielinājies par 16,06%, sasniedzot 1,91 miljardu eiro. Koncerna peļņa pieaugusi līdz 30,23 miljoniem eiro, informē \" Lursoft  Klientu portfelis\". Iesniegtajā vadības ziņojumā norādīts, ka pašreizējā ekonomiskajā situācijā koncerna vadība jau īstenojusi vairākus risku mazināšanas pasākumus. Lai diversificētu finansējuma avotus un piesaistītu ilgtermiņa finansējumu, 2021.gada sākumā koncerns emitēja piecu gadu obligācijas par kopumā 20 miljoniem eiro ar likmi 6% gadā, kas maksājami reizi pusgadā. \"Elko Grupa\" koncerns vienmēr esot meklējis iespējas nostiprināt savas pozīcijas Centrāleiropas tirgū, gan nodrošinot organisku izaugsmi, gan iegādājoties citus tirgū strādājošus uzņēmumus. Aizvadītā gada beigās koncerns sāka sarunas par  Rumānijas  uzņēmuma \"IT Smart Distribution SRL\" iegādi. 2021.gada aprīlī tika parakstīts līgums par visu šī uzņēmuma kapitāldaļu iegādi. Darījumu plānots pabeigt šī gada otrā ceturkšņa beigās, liecina \"Lursoft\" pieejamais uzņēmuma gada pārskats. Balstoties uz \"Elko Grupa\" mājas lapā publiskoto informāciju, šobrīd tam reģistrētas 17 filiāles 11 valstīs un trīs loģistikas centri.", "link": "https://www.delfi.lv/bizness/44467736/tehnologijas/53224665/elko-grupas-konsolideta-pelna-pieaugusi-lidz-30-23-miljoniem-eiro"},
{"title": "Sākas konference LOGIN; vairāki pasākumi bez maksas skatāmi portālā 'Delfi'", "category": "Tehnoloģijas", "body": "No 24. līdz 28. maijam norisināsies Baltijas valstīs lielākais inovāciju festivāls \"LOGIN 2021\". Tajā pieredzē un idejās dalās  Lietuvas  un ārvalstu tehnoloģiju eksperti un biznesa profesionāļi. Šogad portālā Delfi skatītājiem bez maksas būs pieejami vairāki pasākumi. Konference apskatīs daudz un dažādas tēmas: no ilgtspējas līdz e-sportam, no izglītības līdz mākslai un kultūrai, no līderības līdz veselībai un medicīnai. Dalībnieki ir arī profesionāļi no visdažādākajām jomām, sākot no dīdžeja DJ Jovani līdz \"Amazon\" vadītājam Robam De Feo, no reproduktīvās medicīnas eksperta dr. Valērija Zukina Mikūram, futūristam un darba vietu radošam uzņēmējam Dienvidāfrikā. Portālā \"Delfi\" būs skatāmas sekojošas sesijas: 24. maijā Startup sesija no pulksten 18:40 līdz 22. 25. maijā Esporta sesija no pulksten 18:30 līdz 21:10. 28.maijā Veselības un medicīnas sesija no 11:00 līdz 13:20. 28.maijā Izklaides sesija no pulksten 15:30 līdz 16:50. Pēc pasākuma konferences video ieraksti angļu valodā no \"Startup sesijas\" būs pieejami \"Delfi Bizness\" lietotājiem, bet pārējās sesijas \"Delfi plus\". \"Patiesībā tēmu loks ir ļoti plašs.  Inovācijas  un tehnoloģijas mūsdienās ir neatņemama visu dzīves jomu sastāvdaļa. Lai kas mūs interesētu: zinātne, bizness, tehnoloģijas, māksla, pat veselība. Es domāju, ka nav neviena, kuram viena no konferencē apspriestajām tēmām nebūtu interesanta un noderīga,\" stāsta LOGIN konferences vadītāja Sandra Meškauskaite-Stepšiene. \"Ar nepacietību gaidu zinātnieka, profesora Džefrija Almonda no Oksfordas ziņojumu. Viņš ir daudzkārt apbalvots vīrusu pētnieks un vakcīnu izstrādātājs. Es vēlētos pieminēt arī spāņu bioķīmiķi un zinātnes žurnālistu Pere Estupina, kurš sāka pētīt cilvēka seksualitāti jau 2008. gadā. Viņš cenšas iepazīt seksu no zinātniskā viedokļa. Interesanti, ka zinātnisku apsvērumu dēļ viņš kļuva par pirmo cilvēku pasaulē, kurš piedzīvoja orgasmu uz MRI aparāta,\" viņa turpina. Savukārt \"Burger King\" vairāku miljardu dolāru lielās koncerna mārketinga vadītājs Antonio Markess runās par ātrās ēdināšanas tirgus aizkulisēm. Tikmēr \"Eirovīzijas\" producents Sietse Beikers dalīsies pieredzē, strādājot izklaides pasaulē. Kas pēc nesenā paša konkursa būs interesanti dzirdēt ne tikai tiem, kas interesējas par mūzikas vai izklaides industriju.", "link": "https://www.delfi.lv/bizness/44467736/tehnologijas/53225749/sakas-konference-login-vairaki-pasakumi-bez-maksas-skatami-portala-delfi"},
{"title": "Latvijā darbu sāk jauns tehnoloģiju uzņēmums no Norvēģijas", "category": "Tehnoloģijas", "body": "\"Pēdējā gada notikumi ir piespieduši cilvēkus sākt lietot aizvien vairāk digitālos produktus - iepirkties internetā, lietot dažādus e-pakalpojumus, jo klātienē tas vairs nebija iespējams. \"Try Pearl\" mērķis ir skatīties plašāk ne tikai uz lietotāja pieredzi ar vienu digitālo risinājumu, bet uz kopējo \"pircēja ceļu\", saskaroties ar uzņēmuma pakalpojumiem un produktiem,\" komentē \"Try Pearl\" vadītāja Latvijā Ilze Tenase. \"Try Pearl\" ir  Norvēģijas  reklāmas aģentūras \"Try\" un \"Pearl Group\" meitas uzņēmums. \"Try Pearl\" Norvēģijā darbojas kopš pagājušā gada, nodarbina teju 50 cilvēkus, un plāno tikpat strauju attīstību arī Latvijā. Uzņēmuma mērķis ir palīdzēt klientiem, kuriem ir nepieciešama veiksmīga mārketinga, IT un e-komercijas mijiedarbība. \"Pēdējā gada laikā e-komercija ir piedzīvojusi strauju attīstības lēcienu, kurš normālos apstākļos būtu prasījis piecus gadus. Šie apstākļi ir ietekmējuši valstis, uzņēmumus un cilvēkus visā pasaulē. \"Try Pearl\" mērķis ir palīdzēt uzņēmumiem apgūt šo attīstības lēcienu, veidojot ērtāku lietotāju pieredzi\", saka \"Pearl Group\" izpilddirektora vietnieks Geirs Toresens. \"TryPearl\" apkalpos klientus Skandināvijā un Centrāleiropā, kā arī Baltijā telekomunikāciju, finanšu, ražošanas un citās nozarēs. \"Pearl Group\" saimē ir uzņēmumi Norvēģijā, Zviedrijā, Latvijā, Ukrainā un Singapūrā. Uzņēmums ir izstrādājis vairākus Ziemeļvalstu reģiona e-komercijas risinājumus. Latvijā \"Pearl Group\" ir pārstāvēts kopš 2012 gada ar vairāk nekā 60 darbiniekiem.", "link": "https://www.delfi.lv/bizness/44467736/tehnologijas/53228453/latvija-darbu-sak-jauns-tehnologiju-uznemums-no-norvegijas"},
{"title": "Igauņu 'EveryPay' atzīst par Viduseiropas labāko maksājumu pakalpojumu sniedzēju", "category": "Tehnoloģijas", "body": "Starptautiskais finanšu izdevums \"Global Banking & Finance Review\" katru gadu piešķir dažādas balvas uzņēmumiem visā pasaulē, kuri izceļas ar ievērojamiem sasniegumiem finanšu nozarē. Viena no kategorijām, kurā tiek atzīmēti veiksmīgākie uzņēmumi, ir jaunie maksājumu pakalpojumu sniedzēji (Best New Payment Solution Provider) Eiropā un tālākās pasaules valstīs. 2020. gada labākā jaunā maksājumu pakalpojumu sniedzēja titulu Viduseiropas reģionā ir izdevies iegūt pirms mazāk nekā 10 gadiem Igaunijā uzsāktajam start-up projektam \"EveryPay\", kas uz šo brīdi ir attīstījies un kļuvis par līderi banku maksājumu risinājumu jomā. Pēc digitālo maksājumu platformas \"EveryPay\" izpilddirektora Lauri Tedera teiktā šī atzinība ir apliecinājums tam, ka uzņēmums darbojas pareizajā virzienā, un ir pienācis laiks uzstādīt tālāk ejošus mērķus. “Pateicoties sadarbībai ar Baltijas lielākajām bankām, esam paveikuši lielisku darbu un nākotnē vēlamies vēl vairāk attīstīt to pakalpojumus, paplašinot mūsu uzņēmuma darbību citos Eiropas reģionos. Taču mēs neapstājamies pie sasniegtā, jo ticam, ka mums ir vēl liels izaugsmes potenciāls un starptautiska atzinība ir droša zīme tam, ka ir pienācis laiks aktīvai darbības paplašināšanai visā Eiropā,” apgalvo Teders. \"EveryPay\" dibināšana 2012. gadā bija saistīta ar nepieciešamību pēc labākiem un mūsdienīgākiem maksājumu risinājumiem. Šodien uzņēmums sadarbojas ar tādām vadošajām reģiona bankām, kā  Swedbank ,  SEB  un LHV banku, piedāvājot klientiem dažādas inovatīvas maksājumu iespējas, tostarp, maksājumus ar universālo bankas saišu un LinkPay bankas saišu starpniecību, ko uzņēmumi var nosūtīt klientiem, piemēram, īsziņā, e-pastā vai QR koda formātā. Nesen uzņēmums papildināja savu bankas saišu pakalpojumu ar iespēju automātiski pievienot references numuru. \"Global Banking & Finance Review\" ir starptautiski atzīts finanšu žurnāls, kas tiek izdots Apvienotajā Karalistē un kura unikālo apmeklējumu skaits gadā pārsniedz 3 miljonus. Kopš 2011. gada izdevums rīko ikgadējo konkursu \"Global Banking & Finance Awards\", kura mērķis ir atzinīgi novērtēt būtiskākās pārmaiņas globālajā finanšu sektorā. 2020. gadā balvas tika piešķirtas jau desmito gadu pēc kārtas.", "link": "https://www.delfi.lv/bizness/44467736/tehnologijas/53235683/igaunu-everypay-atzist-par-viduseiropas-labako-maksajumu-pakalpojumu-sniedzeju"},
{"title": "Izstrādā tehnoloģisko risinājumu ērtākai tirdzniecībai tiešsaistē", "category": "Tehnoloģijas", "body": "Latvijas jaunuzņēmums \"Snapio\" attīsta iepirkšanās risinājumu, kuru ar laiku plāno piedāvāt arī ārpus Latvijas robežām. Apvienojot vairākas tehnoloģijas vienā, uzņēmuma vīzija ir iepirkšanās ar pāris klikšķiem. Lai gan sākotnējā iecere bijusi startēt pavisam citās nišās, sākoties pandēmijai, pamanīts, ka ļoti daudziem restorāniem un kafejnīcām nav gatavas e-komercijas platformas, kur pieņemt pasūtījumus attālināti, tādēļ uzņēmums ķēries pie šīs tirgus problēmas risināšanas. Taču \"Snapio\" pievēršanās ēdiena pasūtīšanas nozarei bijusi tikai pandēmijas radīta iespēja, kura izmantota, bet tālākie plāni ir izvērsties arī citās tirdzniecības jomās. \"Sākotnēji mēs nemaz nedomājām, ka \"Snapio\" varētu kalpot kā ēdiena pasūtīšanas rīks. Tagad jau atskatoties, saprotam, ka tas bija tikai loģiski, ka nonācām līdz ēdienam. Mums \"Snapio\" platformā ir vienalga, vai tiek pārdots ēdiens, kosmētika vai televizors, bet klientam, kurš veic pasūtījumu, iespēja ātri pasūtīt ēdienu ir daudz svarīgāka nekā, piemēram, pērkot jaunu ierīci. Ja cilvēks pērk televizoru internetā, tad tas ir pirkumus, kuru veic reizi pāris gados un var iespringt, lai izdarītu visu, ko tirgotājs liek,\" par biznesa ideju stāsta SIA \"Snapio Technologies\" līdzīpašnieks un vadītājs Jānis Grīslis (attēlā).", "link": "https://www.delfi.lv/bizness/44467736/tehnologijas/53235753/izstrada-tehnologisko-risinajumu-ertakai-tirdzniecibai-tiessaiste"},
{"title": "'TestDevLab' paplašina darbību, izveidojot filiāli Ziemeļmaķedonijā", "category": "Tehnoloģijas", "body": "Filiāle izveidota, lai varētu atbilstoši vietējai likumdošanai veikt nodokļu nomaksu un Ziemeļmaķedonijas darbiniekiem varētu piedāvāt tādas pašas sociālās garantijas un bonusus, kā pārējiem uzņēmuma darbiniekiem citās valstīs. Tiklīdz epidemioloģiskā situācija ļaus, uzņēmums plāno atvērt biroju šajā valstī, lai atvieglotu jaunu darbinieku piesaisti. Šobrīd \"TestDevLab\" ir biroji Rīgā, Daugavpilī, Jelgavā, Liepājā, Valmierā un Ventspilī. Attālinātā formā uzņēmumā strādā darbinieki arī no citām valstīm. \"Katru gadu kopš uzņēmuma dibināšanas brīža mums ir audzis darbinieku skaits un pavisam nesen tas pārsniedza 300 speciālistu atzīmi. Redzot, ka Latvijā potenciālā darbaspēka apjoms ir ierobežots, jau vairākus gadus darbiniekus meklējam arī citās valstīs - Igaunijā, Lietuvā, Ukrainā un Spānijā. Kad īsā laika posmā mums izdevās darbā pieņemt vairākus labus inženierus no Ziemeļmaķedonijas, izlēmām šai valstij pievērsties nopietnāk un reģistrējām tajā uzņēmuma filiāli. Šonedēļ ar vebināra palīdzību vietējo IT komūnu iepazīstinājām ar uzņēmumu un darba iespējām un ceram, ka tas palīdzēs piesaistīt jaunus darbiniekus,\" skaidro \"TestDevLab\" līdzdibinātājs Ervins Grīnfelds. \"TestDevLab\" Latvijā arvien aktīvāk sadarbojas ar izglītības iestādēm un nesen izveidotā apmācību organizācija \"TDL School\" palīdz izstrādāt un realizēt programmatūras kvalitātes nodrošināšanas un citas IT apmācības. 2011. gadā Latvijā izveidotais uzņēmums \"TestDevLab\" nodarbojas ar programmatūras testēšanas pakalpojumu sniegšanu un testēšanas produktu izstrādi. Starp uzņēmuma klientiem ir gan jaunuzņēmumi, gan starptautiski milži kā \"Microsoft\", \" Skype \", \"Orange\", \"Telefonica\", \" Airbnb \" u.c. Uzņēmuma testēto programmatūru lieto vairāk nekā 4,5 miljardi cilvēku visā pasaulē.", "link": "https://www.delfi.lv/bizness/44467736/tehnologijas/53237513/testdevlab-paplasina-darbibu-izveidojot-filiali-ziemelmakedonija"},
{"title": "'Rimi' piedāvās lietotni ēst gatavošanai un pārtikas atkritumu mazināšanai", "category": "Tehnoloģijas", "body": "Pārtikas lielveikalu ķēde \" Rimi \" plāno ieviest divus jaunus IT risinājumus, kas palīdzēs samazināt pārtikas atkritumus – recepšu lietotni “Iztukšojiet savu ledusskapi” un lietotni, kas sniedz informāciju par atlaidēm produktiem, kuriem tuvojas derīguma termiņa beigas, ziņo uzņēmuma pārstāvji. Abi risinājumi izstrādāti ilgtspējas akseleratora programmas \"Future Hub\" ietvaros. Dāņu jaunuzņēmuma izstrādātā recepšu lietotne “Iztukšojiet savu ledusskapi” \"Rimi\" pircējiem būs pieejama jau jūnijā, savukārt otra lietotne – šī gada rudenī. “Jau nākamajā mēnesī mēs ceram ieviest un piedāvāt mūsu pircējiem recepšu risinājumu “Iztukšojiet savu ledusskapi” (no angļu valodas - \"Empty Your Fridge\"). Lietotni izstrādāja jaunuzņēmums \"PlantJammer\" Dānijā un tā ļauj viegli sameklēt maltīšu receptes, ko var pagatavot, izmantojot visu, kas jums ir mājās, ieskaitot ēdienu pārpalikumus,” stāsta \"Rimi\" Digitālās attīstības direktore Liene Perija, norādot, ka risinājums būs pieejams \"Rimi\" tīmekļvietnē visās trijās Baltijas valstīs. “Tas nozīmē, ka jūs varat pagatavot kaut ko jaunu un aizraujošu, piemēram, no vakar gatavotajiem rīsiem vai kartupeļu biezeņa, sameklējot idejas Rimi tīmekļvietnē,” skaidro Liene Perija. “Bieži vien gatavie pārtikas produkti mājās paliek pāri, un tos ir grūti atkārtoti izmantot. Un tieši te paveras iespēja jaunam risinājumam. Rimi kā liels uzņēmums vēlas darīt visu iespējamo, lai samazinātu pārtikas daudzumu, kas nonāk atkritumos cilvēku mājās, jo pētījumi liecina, ka tieši tur rodas visvairāk pārtikas atkritumu.” Savukārt lietotni, kas ļauj iegūt informāciju par atlaidēm produktiem, kam tuvojas derīguma termiņa beigas, izstrādājis Luksemburgas uzņēmums \"Food4All\". Šī risinājuma izmēģināšanu \"Rimi\" uzsāks šī gada rudenī Igaunijā. \"Rimi\" ir izvirzījis ambiciozu mērķi līdz 2025. gadam uz pusi samazināt pārtikas atkritumus, un šo inovatīvo risinājumu ieviešana palīdzēs uzņēmumam sistemātiski pietuvināties šim mērķim. \"Rimi Latvia\" ir vadošais pārtikas mazumtirdzniecības uzņēmums Latvijā ar vairāk nekā 130 dažādu formātu veikaliem visā Latvijā. Kopš 2019. gada darbību uzsācis arī \"Rimi\" e-veikals, nodrošinot ērtu produktu iegādi internetā un piegādi vairākos Latvijas reģionos. Uzņēmumā strādā vairāk nekā 6000 darbinieku. \"Rimi\" misija ir atbalstīt veselīgas un videi draudzīgas izvēles, padarot katru dienu arvien labāku mūsu pircējiem. \"Rimi Latvia\" ir daļa no uzņēmuma \"Rimi Baltic\", kas apvieno vairāk nekā 280 \"Rimi\" veikalu Latvijā, Lietuvā un Igaunijā.", "link": "https://www.delfi.lv/bizness/44467736/tehnologijas/53240233/rimi-piedavas-lietotni-est-gatavosanai-un-partikas-atkritumu-mazinasanai"},
{"title": "Ar tehnoloģijām cilvēka anatomiju cenšas padarīt viegli saprotamu", "category": "Tehnoloģijas", "body": "Zināšanu daudzums, kas jāiegūst, lai kļūtu par speciālistu medicīnas profesijās, kļūst aizvien lielāks, taču atvēlētais laiks mācībām nepieaug, tādēļ mācību procesu optimizēt kļūst aizvien svarīgāk. Lai atvieglotu mācības topošajiem speciālistiem, tika radīts digitālās veselības uzņēmums \"Anatomy Next\". \"Anatomy Next\" dibinātājs Uldis Zariņš ir profesionāls tēlnieks, tādēļ sākotnēji lietotnes darbības centrā bija mākslinieki, un iecere bija palīdzēt viņiem apgūt anatomiju saprotamā veidā. Tolaik tika izdotas vairākas mākslas anatomijas grāmatas, turklāt par 3D anatomijas modeļiem sāka interesēties arī medicīnas profesiju pārstāvji. Lai gan anatomijas apgūšanas mērķis medicīnā ir atšķirīgs no tā, kāds tas ir mākslā, uzņēmuma pieredze anatomiski precīzu modeļu veidošanā kalpoja par pamatu Anatomy.app izstrādāšanai, stāsta vadošais medicīnas speciālists Reinis Jansons. \"Anatomy Next\" ir digitālās veselības uzņēmums, kas veido anatomijas mācību materiālus ar augstas kvalitātes digitālajiem 3D modeļiem – tajā skaitā, digitālo mācību rīku \"Anatomy.app\" medicīnas profesiju studentiem un anatomijas enciklopēdiju \"Anatomy.net\".", "link": "https://www.delfi.lv/bizness/44467736/tehnologijas/53194351/ar-tehnologijam-cilveka-anatomiju-censas-padarit-viegli-saprotamu"},
{"title": "'Bite': 45% mobilā interneta apjoma tiek patērēti 'YouTube' un 'Facebook'", "category": "Tehnoloģijas", "body": "Lai gan vairums jeb 65% mobilā interneta lietotāju visbiežāk apmeklē interneta vietni \"Google\", lielāko daļu sava laika viņi ikdienā pavada sociālajos tīklos \"YouTube\" un \" Facebook \", liecina mobilo sakaru operatora \"Bite\" dati. Tieši šajās vietnēs tiek patērēts arī vislielākais interneta apjoms. Sociālie tīkli mūsdienās ir viens no populārākajiem veidiem, kā cilvēki patērē informāciju un izvēlas saturu. Piemēram, \"Facebook\" pēc apmeklējumu skaita ir otra populārākā interneta vietne Latvijā – to ikdienā izmanto 62% mobilā interneta lietotāju, bet \"YouTube\" ir trešā populārākā (48%). Kopējais interneta jeb datu apjoms, ko patērē \"YouTube\" un \"Facebook\" lietotāji, veido teju pusi jeb 45% kopējās ikmēneša datu plūsmas \"Bites\" tīklā. Piemēram, \"YouTube\" lietotāji vien ik mēnesi patērē vidēji divus petabaitus jeb 2 000 terabaitus interneta, kas ir par 156% vairāk nekā pirms gada. Ja šo apjomu pārvērstu 90 minūtes garās HD kvalitātes filmās, būtu nepieciešami 87 gadi, lai visus šos video noskatītos. Salīdzināšanai var minēt, ka interneta vietnē \"Google\" patērētā interneta apjoms veido aptuveni 2% no kopējās ikmēneša datu plūsmas \"Bites\" tīklā. \"Digitālā dzīvesveida popularitāte pieaug visā pasaulē, arī Latvijā. Fakts, ka starp lietotāju iecienītākajām interneta vietnēm ir sociālie tīkli, apliecina, ka cilvēkiem mūsdienās ir svarīgi būt nemitīgā apritē – ne vien dalīties ar savas dzīves nozīmīgākajiem notikumiem, bet arī pirmajiem uzzināt, kas jauns ir pasaulē un viņu viedokļu līderu, un draugu dzīvēs, paust savu viedokli par aktuāliem notikumiem u.tml. Mūsdienu tehnoloģijas ir vienkāršākais un efektīvākais veids, kā to panākt. Tāpēc paredzams, ka tuvākajā nākotnē sociālo tīklu popularitāte saglabāsies augsta, bet tajos patērēto datu apjoms turpinās palielināties,\" uzskata \"Bites\" mārketinga direktore Diāna Šmite. Viņš arī atklāj, ka pērn mobilo datu lietotāju vidū visstraujāk ir pieaugusi tieši \"Facebook\" popularitāte – šī sociālā tīkla lietotāju skaits ir palielinājies par 11%, bet šajā vietnē patērētā interneta apjoms – par 172%. Starp populārākajām interneta vietnēm ir arī tādi sociālie tīkli kā \"Instagram\", \"Vkontakte\" un \"Snapchat\". Tāpat mobilo datu lietotāji bieži izmanto savstarpējās saziņas vietnes \"WhatsApp\" un \"Viber\", satiksmes un navigācijas aplikāciju \"Waze\", kā arī mūzikas straumēšanas platformu \"Spotify\".", "link": "https://www.delfi.lv/bizness/44467736/tehnologijas/50844573/bite-45-mobila-interneta-apjoma-tiek-patereti-youtube-un-facebook"},
{"title": "Visstraujāk interneta patēriņš mobilajos telefonos ir audzis Kurzemē", "category": "Tehnoloģijas", "body": "Lai gan proporcionāli lielākā datu plūsma joprojām veidojas vietās, kur iedzīvotāju blīvums ir vislielākais – Rīgā un Pierīgā –, Latvijas reģionos interneta patēriņa pieaugums mobilajos telefonos ir visstraujākais. Arī vidējais mobilā interneta patēriņš uz vienu lietotāju reģionos pērn ir bijis vislielākais. Visstraujāk tas ir audzis Kurzemē (127%) un Zemgalē (113%). Taču vislielākais interneta patēriņš viedtālruņos uz vienu lietotāju mēnesī ir vērojams Zemgalē – 7,1 GB. Salīdzinoši augsts tas ir arī Vidzemē un Rīgā – 6,9 GB. Tajā pašā vislielāko mobilā interneta apjomu kā galvaspilsētā, tā arī citviet Latvijā veido tiešsaistes video un audio saturs, kas tiek straumēts internetā un mobilajās aplikācijās, piemēram, \" YouTube \", \" Facebook \", \"Instagram\" un \"Spotify\". Tāpat ievērojams mobilā interneta apjoms tiek patērēts savstarpējās saziņas vietnē \"WhatsApp\" un autovadītāju iecienītajā aplikācijā \"Waze\". \"Šobrīd interneta pārklājums \"Bites\" tīklā ir pieejams 99% Latvijas iedzīvotāju, atrodoties arī tālākos un mazāk apdzīvotos valsts reģionos. To skaidri redzam mūsu datos un patērētā interneta apjoma rādītājos. Vienlaikus varam teikt, ka digitalizācija nekoncentrējas tikai blīvāk apdzīvotajos valsts reģionos, tā notiek visā valsts teritorijā, un tas ir labs signāls Latvijas iedzīvotāju digitālajai pratībai – tam, cik atvērti esam mobilo tehnoloģiju un interneta iespējām, kā arī cik aktīvi tās izmantojam ikdienā,\" tā \"Bites\" sabiedrisko attiecību vadītāja Karīna Javtušenko. Katru gadu vislielākā datu plūsma ir vērojama lielākajās Latvijas pilsētās, piemēram, Rīgā, Jūrmalā, Daugavpilī, Jelgavā un Liepājā. Salīdzinājumā ar iepriekšējo gadu visstraujāk interneta patēriņš mobilajos telefonos palielinājies Jelgavā un Liepājā, par aptuveni 121% katrā pilsētā, vienam Jelgavas un Jelgavas novada iedzīvotājam \"Bites\" tīklā patērējot aptuveni 2,3 GB interneta, savukārt vienam Liepājas iedzīvotājam – 2,6 GB interneta. Šāds patērētā interneta apjoms sniedz iespēju, piemēram, apmeklēt trīs tūkstošus interneta vietņu un skatīties \"YouTube\" video vairāk nekā piecu stundu garumā vai nosūtīt 1,5 miljonus \"WhatsApp\" ziņu un augšupielādēt vairāk nekā četrus tūkstošus fotogrāfiju \"Instagram\". Palielinoties interneta patēriņam mobilajās ierīcēs, mobilo sarunu, kā arī nosūtīto īsziņu skaits samazinās. Piemēram, pērn \"Bites\" tīklā nosūtīto īsziņu skaits reģionos samazinājies par 16%, visvairāk Kurzemē, Vidzemē un Zemgalē. Salīdzinot ar pērno gadu, šogad izejošo zvanu minūšu īpatsvars \"Bites\" tīklā visvairāk ir samazinājies Baltinavas novadā – par 18%, kā arī Riebiņu novadā – par 13%. Turpretim nosūtīto īsziņu apjoms visvairāk samazinājies Līgatnes novadā (36%) un Vecpiebalgas novadā (40%). Tomēr, neraugoties uz to, ka Latgales iedzīvotāji ikdienā zvana mazāk nekā citu reģionu iedzīvotāji, vidējais izejošo zvanu minūšu skaits uz vienu lietotāju mēnesī šajā reģionā ir vislielākais – 323 minūtes. Visaktīvākie zvanītāji Latgalē dzīvo Daugavpils un Rēzeknes novadā. \"Mūsdienās savstarpējai komunikācijai arvien vairāk tiek izmantota saziņa tiešsaistē, piemēram, lietojot tādas saziņas mobilās aplikācijas kā \"WhatsApp\" un \"FaceTime\". Turpretim izejošo zvanu, īsziņu lietojums pakāpeniski samazinās. Piemēram, pērn vidējais īsziņu skaits \"Bites\" tīklā samazinājies seškārtīgi. Tiesa, esam droši, ka pārskatāmā nākotnē iedzīvotāji no zvanīšanas un īsziņu sūtīšanas vēl pilnībā neatteiksies. Tas ir ne tikai pieraduma jautājums, bet kopumā vecākās paaudzes raksturojums, kuri joprojām ikdienā dod priekšroku klasiskajām telefonsarunām un īsziņām,\" rezumē Javtušenko.", "link": "https://www.delfi.lv/bizness/44467736/tehnologijas/50970753/visstraujak-interneta-paterins-mobilajos-telefonos-ir-audzis-kurzeme"},
{"title": "'Microsoft' pilnveidojis 'Azure Speech' pakalpojumu, pievienojot latviešu valodu", "category": "Tehnoloģijas", "body": "Turpinot attīstīt mākslīgā intelekta iespējas runas un valodas apstrādē, kompānija \" Microsoft \" pilnveidojusi \"Azure Speech\" pakalpojumu, pievienojot tam vairākas  Eiropas  valodas, arī latviešu. Tagad \"Azure Speech\" nodrošina audio ierakstu transkripciju un teksta pārvēršanu balss ierakstā, atjaunināts arī \"Azure\" tulkošanas pakalpojums, kas tagad nodrošina tulkojumus starp vairāk nekā 70 valodām. Kā norāda \"Microsoft Latvia\" valdes locekle Renāte Strazdiņa, \"Azure Speech\" pakalpojumu atjauninājumi ir īpaši svarīgi lietotājiem no Centrāleiropas, kuri tagad varēs pilnā apmērā izmantot šīs programmas iespējas. \"Iespēja veikt meklēšanu audio ierakstos gluži tāpat kā teksta failos ir ļāvusi radīt daudzveidīgas novatoriskas lietojumprogrammas. Saistītu dokumentu meklēšana, prognozējošu informācijas grafiku izstrāde, problēmu atklāšana produktos un pakalpojumos reālajā laikā – tie ir vien daži no ieguvumiem, kas atvieglo ikdienu zinātniekiem un pētniekiem. Eiropas valstīm, kuras runā katra savā valodā, atbalsts vietējām valodām ir kritiski svarīgs nosacījums inovāciju ieviešanas iespējamībai, tāpēc nesenais \"Azure Speech\" pakalpojumu atjauninājums mūsu reģionam ir pavēris pilnīgi jaunas iespējas,\" komentē Strazdiņa. Līdz ar valodas atbalsta atjaunināšanu programma \"Azure Speech\" ir guvusi vēl vienu nozīmīgu papildinājumu. Proti, atjauninātais runas ģenerēšanas modelis tagad izmanto \"Neural TTS\" – jaudīgu runas sintēzes iespēju, ļaujot tekstu pārvērst par runu, kas tuvināta cilvēka izteiksmes veidiem. \"Azure Speech\" pakalpojumi ietver runas valodas transkripciju tekstā tālākai analīzei (runa – teksts) un dabiski skanošas runas ģenerēšanu no rakstīta teksta (teksts – runa). Savukārt \"Azure Translator\" nodrošina tulkojumus starp valodām. Nepieciešamības gadījumā datus varēs apstrādāt arī lokāli, nesūtot uz \"Azure\" \"mākoni\". Runas datu analīze un runas ģenerēšana ļauj iegūt datus no audio vai video informācijas, kas analītiskajām sistēmām citādi nebūtu sasniedzama. Tā var ietvert tādus datus kā klientu apkalpošanas centra telefonsarunu ieraksti, sarunu ar darbiniekiem videoieraksti vai dažādas pētnieciskos nolūkos veiktas intervijas. Savukārt runas ģenerēšana ļauj sazināties ar klientiem viņu valodā, piemēram, sniegt informatīvu atbalstu cilvēkiem ar redzes traucējumiem vai atskaņot paziņojumus sabiedriskās vietās. \"Microsoft Azure\" ir 2010. gadā dibināts globāls datu centru tīkls, kas \"mākoņpakalpojuma\" lietotājiem piedāvā vairāk nekā 200 produktus dažādām vajadzībām. Pakalpojumu nodrošina vairāk nekā miljons serveru visā pasaulē. \"Microsoft\" pārstāvniecība Latvijā dibināta 1999. gadā.", "link": "https://www.delfi.lv/bizness/44467736/tehnologijas/52961669/microsoft-pilnveidojis-azure-speech-pakalpojumu-pievienojot-latviesu-valodu"},
{"title": "SPRK uzsāk speciālu numuru piešķiršanu sakaru operatoriem", "category": "Tehnoloģijas", "body": "Sabiedrisko pakalpojumu regulēšanas komisija ( SPRK ) ir uzsākusi piešķirt sakaru operatoriem speciālus numurus, kas tiks izmantoti iekārtu savstarpējai saziņai. Tas turpmāk nodrošinās pietiekamu numuru resursu, lai sakaru operatori varētu attīstīt inovatīvus pakalpojumus, kur iekārtas sazinās automātiski bez cilvēku starpniecības. \"Pateicoties tehnoloģiju attīstībai, ikdienas dzīve kļūst arvien ērtāka. Piemēram, mums vairs nav ik mēnesi jānolasa un jāpaziņo elektrības skaitītāja rādījumi, tas šobrīd notiek automātiski, viedajam skaitītājam sazinoties ar operatora iekārtām. Attīstoties tehnoloģijām, būtiski pieaug nepieciešamība pēc iekārtu savstarpējas saziņas. Speciālu numuru piešķiršana ir solis pretī jaunu tehnoloģiju un pakalpojumu attīstībai Latvijā,\" norāda SPRK priekšsēdētāja pienākumu izpildītājs Intars Birziņš. Sākot no šā gada sākuma, stājās spēkā regulējums, kas paredz jaunu iekārtu pieslēgumiem izmantot speciālus numurus. Līdz šim iekārtām tika piešķirti numuri, ko izmantoja mobilajos tālruņos personu savstarpējai saziņai. Piešķirot sakaru operatoram speciālus numurus, netiks izsmelti personu saziņai paredzētie numuri. Tas vienlaikus palīdzēs operatoriem sakārtot esošo sistēmu, nodalot mobilā tālruņa numurus no speciāliem numuriem, kas paredzēti tikai iekārtām. SPRK šā gada 23.februārī saņēma SIA \" Latvijas Mobilais telefons \" iesniegumu ar lūgumu piešķirt 40 tūkst. speciālo numuru jeb IoT/M2M. SPRK nolēma piešķirt SIA \"Latvijas Mobilais telefons\" specializētos numurus 12 ciparu kombinācijā, kurus komersants var uzsākt izmantot no šā gada 11. marta. Sagaidāms, ka arī citi sakaru operatori drīzumā varētu vērsties pie SPRK ar lūgumu piešķirt šādus numurus.", "link": "https://www.delfi.lv/bizness/44467736/tehnologijas/53021225/sprk-uzsak-specialu-numuru-pieskirsanu-sakaru-operatoriem"},
{"title": "SPRK atļauj 'Tele2' un 'Bite Latvija' sadarbību mobilo sakaru frekvenču izmantošanā", "category": "Tehnoloģijas", "body": "Sabiedrisko pakalpojumu regulēšanas komisija ( SPRK ) atļauj SIA \" Tele2 \" un SIA \" Bite Latvija \" kopīgi izmantot daļu no frekvencēm. Sadarbības īstenošanas rezultātā mobilo sakaru lietotājiem būs ieguvumi gan no projekta, gan no spēcīgas konkurences operatoru starpā, piemēram, plašāks mobilā tīkla pārklājums, ātrāks internets, informē SPRK. \"Latvijā esam pieraduši pie augstas mobilo sakaru pakalpojumu kvalitātes un salīdzinoši lieliem datu pārraides ātrumiem. Līdz ar mūsu vēlmi arvien vairāk skatīties filmas un citu video saturu, strauji pieaug pārraidīto datu apjoms. Datu patēriņa ziņā Latvija jau šobrīd pārsniedz vidējo  OECD  rādītāju gandrīz trīs reizes. Tas rada vairākus izaicinājumus, tai skaitā vietām tīkla pārslodzi un vāju interneta signālu. Operatoru sadarbība sekmēs mobilo sakaru un interneta pieejamību, vienlaicīgi saglabājot tirgū veselīgu konkurenci starp tirgus dalībniekiem,\" skaidro SPRK priekšsēdētāja pienākumu izpildītājs Intars Birziņš. SPRK veica apjomīgu lietas izpēti, pārliecinoties, ka abu operatoru – SIA \"Bite Latvija\" un SIA \"Tele2\" sadarbība neapdraud konkurenci elektronisko sakaru tirgū Latvijā. Viens no svarīgiem faktoriem, lai visiem trim mobilo sakaru operatoriem ir vienlīdzīgas iespējas veikt komercdarbību tirgū, ir līdzvērtīga pieeja ierobežotajam frekvenču resursam. Šī iemesla dēļ SPRK ļāva SIA \"Tele2\" un SIA \"Bite Latvija\" kopīgi izmantot frekvences tik tālu, cik nerodas nevienlīdzīga konkurence visu trīs mobilo operatoru starpā. Ar lēmumu SPRK atļauj SIA \"Tele2\" un SIA \"Bite Latvija\" kopīgi izmantot frekvences 44% apmērā no kopējā to lietošanā esošā apjoma. Atlikušo frekvenču daļu, ko SPRK atsaka kopīgi izmantot, katrs operators joprojām turpinās lietot individuāli. Abiem operatoriem šīs sadarbības ietvaros būs arī iespēja kopīgi izmantot tiem piederošo infrastruktūru – torņus, mastus, iekārtas un bāzes stacijas. \"Kopīga frekvenču un infrastruktūras izmantošana ir izplatīta prakse Eiropas valstu vidū, kas nākotnē, visticamāk, pieaugs. Mūsu pienākums bija novērtēt, cik tālu kopīga sadarbība abu operatoru starpā var būt. Šim nolūkam SPRK analizēja ieguvumus no kopīgās sadarbības, veicot pretfaktisko analīzi, ko pielieto arī citas Eiropas valstis. Savu lēmumu esam balstījuši gan uz  Eiropas Savienības , gan uz nacionālajiem tiesību aktiem. Lietā ņemti vērā arī Eiropas Elektronisko sakaru regulatoru iestādes (BEREC) dokumenti un SPRK aptaujas rezultāti no 18 valstu regulatoriem par praksi citās valstīs,\" skaidro Birziņš. Operatoru sadarbības ietvaros plānots palielināt tīkla pārklājumu Latvijā, kā arī nodrošināt lielāku interneta ātrumu. Savukārt kopīgas infrastruktūras izmantošanas rezultātā būs mazāk torņu un mastu, kas pēc operatoru aprēķiniem ļauj būtiski samazināt elektroenerģijas patēriņu un radio emisijas, atstājot pozitīvu ietekmi uz vidi. Projekta rezultātā Latvijā joprojām būs trīs mobilo sakaru operatori, kuri turpinās neatkarīgi konkurēt ar tarifu plāniem un cenām, nodrošinot patērētājiem izvēles iespējas. SIA \"Tele2\" un SIA \"Bite Latvija\" klientiem saglabāsies katram savs operators kā līdz šim. SIA \"Tele2\" un SIA \"Bite Latvija\" pieteikumus par radiofrekvenču spektra lietošanas tiesību kopīgu izmantošanu iesniedza SPRK 2020. gada 31. augustā. Lietas izskatīšanas gaitā SPRK vairākkārtīgi pieprasīja un saņēma papildu informāciju. Vienlaikus notika arī vairākas tikšanās ar iesniedzējiem, kurās tiem bija iespēja paust viedokli. Arī citiem interesentiem bija iespēja izteikt viedokli par abu operatoru sadarbības ietekmi uz konkurenci. Atbilstoši Elektronisko sakaru likumam un Kodeksam par frekvenču koplietošanas atļaujas piešķiršanu lemj SPRK. Atbilstoši regulējumam SPRK ir jānodrošina, lai frekvenču izmantošana tiek efektīvi izmantota, un SPRK pienākums šādā gadījumā ir novērtēt, lai frekvenču kopīga izmantošana netraucē konkurenci tirgū. Frekvenču kopīga izmantošana var tikt uzsākta no 2021. gada 31. marta.", "link": "https://www.delfi.lv/bizness/44467736/tehnologijas/53066031/sprk-atlauj-tele2-un-bite-latvija-sadarbibu-mobilo-sakaru-frekvencu-izmantosana"},
{"title": "ASV pieprasa no interneta milžiem informāciju par datu vākšanas un reklāmu praksi", "category": "Tehnoloģijas", "body": "ASV  Federālā tirdzniecības komisija (FTC) nosūtījusi rīkojumus uzņēmumiem \" Amazon \", \" Facebook \", \" Twitter \", \" YouTube \" un citiem interneta milžiem, pieprasot informāciju par šo uzņēmumu veikto datu vākšanu, reklāmu praksi un lietotāju iesaistīšanu. FTC nosūtīja rīkojumus deviņām sociālo mediju un video straumēšanas kompānijām, pieprasot \"sniegt datus par to, kā tās vāc, izmanto un prezentē personīgu informāciju; par to reklāmas un lietotāju iesaistīšanas praksi, un par to, kā šī prakse ietekmē bērnus un pusaudžus\". Rīkojumu adresāti bija \"Amazon\", lietotnes \" TikTok \" māteskompānija \"ByteDance\", geimeru čata platforma \"Discord\", \"Facebook\", \"Reddit\", \"Snap\", \"Twitter\", \" WhatsApp \" un \"YouTube\". \"Amazon\" iekļuva šajā sarakstā sava populārā straumēšanas servisa \"Amazon Prime\" dēļ. \"FTC grib izprast, kā biznesa modeļi ietekmē to, ko amerikāņi dzird un redz, ar ko viņi sarunājas, un ar kādu informāciju viņi dalās,\" teikts komisijas paziņojumā presei. Ir paredzēts noskaidrot, ko šie uzņēmumi dara ar informāciju par lietotājiem, kā tie nosaka, kuras reklāmas rādīt, un to taktiku lietotāju iesaisīšanā. Katram uzņēmumam ir jāatbild 45 dienu laikā no rīkojuma saņemšanas brīža.", "link": "https://www.delfi.lv/bizness/44467736/tehnologijas/52757117/asv-pieprasa-no-interneta-milziem-informaciju-par-datu-vaksanas-un-reklamu-praksi"},
{"title": "'Accenture' palielina darba samaksu tiem, kas uzsāk karjeru IT jomā", "category": "Tehnoloģijas", "body": "Informācijas tehnoloģiju (IT) uzņēmums \" Accenture \" ziemas sezonā plāno apmācīt aptuveni 200 cilvēku karjeras sākšanai IT nozarē. Ņemot vērā, ka aizvien vairāk cilvēku no citām jomām vēlas uzsākt karjeru IT jomā, uzņēmums ir atradis veidu, kā palielināt atalgojumu pēc mācībām un prakses laika. Lai aizvien vairāk cilvēku varētu uzsākt karjeru IT nozarē, \"Accenture\" 2020. gada sākumā par 68% palielināja atlīdzības apmēru prakses laikā, bet šogad rudenī ir sperts nākamais solis un par 15% ir palielināts atalgojums, ko cilvēks saņems pēc veiksmīgi pabeigtām mācībām un prakses. Tādējādi bruto darba samaksa mēnesī cilvēkam, uzsākot karjeru IT jomā (bez iepriekšējas pieredzes), būs 1100 eiro. \"Aizvien vairāk cilvēku un studentu no citām nozarēm vēlas sākt karjeru IT nozarē. Iemesli ir vairāki – digitalizācijas attīstība un nozares pieaugošā ietekme ekonomikā, darba tirgus pieprasījums, kā arī pārmaiņas pasaulē. Stipendijas un atlīdzības apmēra palielinājums prakses laikā bija pareizais solis, tāpēc esam atraduši veidu palielināt atalgojumu sākotnējā līmeņa speciālistiem. Vienlaikus uzņēmumā ieviešam Pārkvalifikācijas programmu, lai aizvien vairāk cilvēku un studentu no citām jomām varētu ne tikai uzsākt karjeru, bet arī nostiprināt akadēmiskās zināšanas.  Programmas  dalībnieki gada laikā paralēli darbam turpinās studijas Latvijas Universitātē. Veiksmīgi nokārtojot eksāmenus noteiktā laika posmā, darbinieks saņems motivējošu atalgojuma pieaugumu,\" skaidro \"Accenture\" vadītājs Latvijā Maksims Jegorovs.  apmācības ir daļa no uzņēmuma personāla atlases programmas, un pēc tām sekmīgākie dalībnieki iegūst sertifikātu un apmaksātu praksi \"Accenture\". Lielākā daļa no praktikantiem kļūst par uzņēmuma darbiniekiem. Mācībās tiek apgūtas IT pamatzināšanas un iemaņas karjeras sākšanai, un tās ir pietuvinātas ikdienas darbam projektos. Mācību laikā dalībnieki apgūst gan praktiskas, gan teorētiskas zināšanas un iemācās strādāt komandā. Mācības ir bezmaksas un ilgs 1–8 nedēļas, atkarībā no izvēlētās apmācību jomas. Visas mācības notiks attālināti. iOS un mobilo risinājumu mācībās, kas notiks darba dienu pēcpusdienās, būs iespēja iepazīties ar rīkiem, tehnoloģijām un UX dizaina principiem, lai vēlāk veidotu lietotnes \" iPhone \" un \" iPad \" platformām. DevOps mācībās varēs plašāk uzzināt par DevOps principiem un to pielietošanu mākoņskaitļošanā. Klientu attiecību pārvaldības sistēmu (CRM) mācībās varēs iepazīties ar Java/Salesforce tehnoloģijām, kā arī iegūt plašāku ieskatu darbā ar dažādām mākoņskaitļošanas platformām. Robotikas  procesu automatizēšanas un virtuālo aģentu mācībās iepazīstinās ar mākslīgo intelektu (MI), sniegs ieskatu risinājumos, lai cilvēks pēc mācībām varētu strādāt ar robotiem un MI risinājumiem. Datu pārvaldības un vizualizācijas apmācībās varēs apgūt dažādus rīkus, sākot no datu ieguves līdz analītikas risinājumiem, lai datus pārvērstu lietderīgā informācijā. \"Oracle\" jomā būs iespēja plašāk uzzināt par datu bāžu vadības un pārvaldības sistēmām, kā arī apgūt \"Oracle\" tehnoloģiju konsultanta iemaņas.  Ziemas  sezonā ir plānotas arī Java, testēšanas un projektu vadītāja asistenta mācības. Pieteikumus IT mācībām un praksei \"Accenture\" bootcamp sūta ne tikai IT studenti un absolventi, bet arī cilvēki, kas studē vai apgūst eksaktās zinības, inženierzinātnes, uzņēmējdarbību, enerģētiku, transportu un humanitārās zinātnes, vai cilvēki, kas patstāvīgi ir iemācījušies programmēt, sākot no vienkāršām līdz kompleksām ikdienas lietām. Lai nokārtotu mācību atlases tehnisko testu, ir nepieciešamas pamatzināšanas izvēlētajā apmācību jomā. Tāpat tiks vērtēta pretendentu spēja analītiski domāt, motivācija mācīties, kā arī angļu valodas zināšanas. \"Accenture\" ir viens no vadošajiem IT uzņēmumiem Latvijā un pasaulē.", "link": "https://www.delfi.lv/bizness/44467736/tehnologijas/52690283/accenture-palielina-darba-samaksu-tiem-kas-uzsak-karjeru-it-joma"},
{"title": "'Accenture' apgrozījums Latvijā – 80 miljoni eiro; palielina atalgojumu", "category": "Tehnoloģijas", "body": "Informācijas tehnoloģiju (IT) uzņēmuma \" Accenture \" apgrozījums Latvijā finanšu gadā, kas ilga no 2019. gada 1. septembra līdz 2020. gada 31. augustam, bijis 80,1 miljons eiro, savukārt uzņēmuma peļņa attiecīgajā posmā bijusi 3,8 miljoni eiro, liecina tā sniegtā informācija. Uzņēmums turpinājis strādāt ar lieliem, starptautiskiem projektiem dažādās nozarēs, kā arī palielinājis atalgojumu un investējis izglītībā. \"Uzņēmums ir noslēdzis 2019./2020. finanšu gadu ar labiem rezultātiem, ņemot vērā kopējo situāciju pasaulē. Šajā ziemas sezonā uzņēmums ar rīkotajām \"Accenture\" bootcamp mācībām plāno apmācīt aptuveni 200 cilvēku karjeras sākšanai IT nozarē,\" skaidro \"Accenture\" vadītājs Latvijā Maksims Jegorovs. \"Šobrīd uzņēmumi aktīvi attīsta digitālās ekosistēmas vairākas nozarēs, kas ietver ne tikai tiešsaistes pārdošanu un mājas lapas izstrādi, bet tiek piedāvāts un papildināts dažādu pakalpojumu un iespēju kopums. Šobrīd nozarē projektos labāka prakse ir pielietot Agile praktiku, DevOps ideoloģiju un nepārtraukto piegādi, lai, uzsākot projektu, nepārtraukti ir redzams rezultāts. Tāpat uzņēmumiem ir pieaugusi interese pēc mākoņpakalpojumiem, drošības risinājumiem, kā arī dažādiem bezkontakta risinājumiem un runas tehnoloģijām. Uzņēmumi nodrošina attālinātā darba iespējas darbiniekiem, ja to atļauj darba pienākumi, kā arī saziņa vairāk notiek digitālajā vidē – veidojas jauna digitālā etiķete,\" viņš iezīmē tendences nozarē. 2019./2020. finanšu gadā mediju un telekomunikāciju nozarē īstenoti un turpināti projekti, lai uzlabotu klientu pieredzi, kas ietver jaunu kanālu un iespēju attīstību, mijiedarbību ar citām platformām, klientu apkalpošanas digitalizāciju. Auto  nozarē uzņēmums turpinājis palīdzēt uzlabot klientu pieredzi tiešsaistē. Projekta ietvaros auto nozares uzņēmuma IT departaments pārveidots par digitālo nodaļu, izmantojot Agile metodoloģiju un labāko pieeju IT arhitektūras jomā. \"Accenture\" palīdzējis ieviest automašīnu, pakalpojumu un piederumu iegādi tiešsaistē, tiešsaistes automašīnas konfigurētāju, izveidots digitālās pieredzes risinājums izplatītājiem, integrācija ar finanšu partneriem, lai veiktu kredīta pārbaudes, noformētu līzinga maksājumus un norēķinus tiešsaistē. Apdrošināšanas jomā turpinājušies projekti IT arhitektūras jomā, lai palīdzētu nodrošināt mijiedarbību starp dažādām iestādēm, klientiem un sistēmām, izmantojot gan mākslīgā intelekta, gan datu analītikas risinājumus. Finanšu jomā realizēti automatizācijas, biznesa tranformācijas un dažādi digitalizācijas projekti, lai uzlabotu un labāk pārraudzītu biznesa procesus, ieviestu jaunus pakalpojumus, servisus un iespējas. Ņemot vērā, ka aizvien vairāk cilvēku no citām jomām vēlas uzsākt karjeru IT jomā, 2020. gada sākumā \"Accenture\" par 68% palielināja atlīdzības apmēru prakses laikā, bet šogad rudenī sperts nākamais solis un par 15% ir palielināts atalgojums, ko cilvēks saņems pēc veiksmīgi pabeigtām mācībām un prakses. Tāpat uzņēmums rudenī ir palielinājis mēneša atalgojuma bāzes likmi darbiniekiem, kuri saņem paaugstinājumu, pārejot no viena karjeras līmeņa uz nākamo, izņemot vadības komandu. Vienlaikus uzņēmumā tiek ieviesta Pārkvalifikācijas programma, lai aizvien vairāk cilvēku un studentu no citām jomām varētu ne tikai uzsākt karjeru, bet arī nostiprināt akadēmiskās zināšanas.  Programmas  dalībnieki gada laikā paralēli darbam turpinās studijas Latvijas Universitātē. Veiksmīgi nokārtojot eksāmenus noteiktā laika posmā, darbinieks saņems motivējošu atalgojuma pieaugumu. Arī šajā ziemā \"Accenture\" īsteno IT mācības cilvēkiem, kuri vēlas apgūt IT pamatzināšanas un iemaņas karjeras sākšanai IT nozarē. 2020.gadā uzņēmums (sadarbībā ar  Riga TechGirls ) turpinājis attīstīt stipendiju programmu \"She Goes Tech\", lai sievietēm bez pamatzināšanām datorzinātnē palīdzētu apgūt pamata iemaņas, kas nepieciešamas turpmākām mācībām IT jomā, lai vēlāk uzsāktu darba gaitas nozarē. Uzņēmums īstenojis dažādas izglītības aktivitātes, piemēram, atbalstot IT Izglītības fondu \"Start(IT)\", kas turpina rīkot datorikas skolotāju apmācības, lai Latvijā veidotu spēcīgu programmēšanas skolotāju kopienu. IT Izglītības fonds ir arī oficiālais mākslīgā intelekta apguves kursa latviešu valodā \"Elements of AI\" partneris Latvijā (kopā ar Rīgas Tehnisko universitāti). \"Accenture\" Latvijas filiāle ir dibināta 2002. gadā. Uzņēmumā šobrīd strādā vairāk nekā 1700 darbinieku.", "link": "https://www.delfi.lv/bizness/44467736/tehnologijas/52762027/accenture-apgrozijums-latvija-80-miljoni-eiro-palielina-atalgojumu"},
{"title": "LU sadarbosies ar 'Accenture' kvantu zinātnē; sākuma investīcijas – 100 tūkstoši eiro", "category": "Tehnoloģijas", "body": "Latvijas Universitātes  Datorikas fakultātes (LU DF) Kvantu datorzinātnes centra pētnieku komanda sadarbosies ar informācijas tehnoloģiju (IT) uzņēmuma \" Accenture \" ekspertiem, lai padziļināti pētītu kvantu algoritmu pielietojumu dažādās jomās. Tas izriet no abu pušu noslēgtā sadarbības līguma, kas paredz arī to, ka LU DF Kvantu datorzinātnes centrs saņems 100 tūkst. eiro investīcijas no \"Accenture\". Abu pušu partnerība esot nozīmīgs solis ilgtermiņa sadarbībai, lai Latvijā sekmētu spēcīgu kvantu izstrādes talantu un ekspertīzes bāzi. \"Sadarbība ar nozari ir ļoti nozīmīga, jo tā ļauj saprast pareizos pētījuma virzienus un labāk virzīt pētniecību nākotnē, lai tā būtu pēc iespējas lietderīgāka. Tas ļauj atklāt arī zinātniskas idejas jaunā virzienā, jaunā griezumā, kā arī rosina skatīties uz citādākiem uzdevumiem. Plānotais projekts ietver arī algoritmu izmēģinājumu šobrīd pieejamos kvantu datoros, un projektā mums būs pieeja augstāka līmeņa kvantu tehnikai, lai to visu izmēģinātu. Pasaulē sadarbības projekti, kuros uzņēmumi sadarbojas ar zinātniekiem, kļūst arvien izplatītāki,\" skaidro LU DF profesors, LU DF Kvantu datorzinātnes centra vadītājs Andris Ambainis. \"\"Accenture\" sadarbojas ar pasaules vadošajiem uzņēmumiem, kas investē kvantu algoritmu izpētē un pirmajos prototipos. Projektā sniegsim ieskatu savā pieredzē un ekspertīzē – dalīsimies ar iegūtajām zināšanām kvantu algoritmu pielietojamībā finanšu sektorā, biofarmācijā, materiālzinātnē, optimizācijā un mākslīgā intelekta apakšnozarē – mašīnmācīšanās jomā. \"Accenture\" ir starptautisks uzņēmums, pateicoties iekšējai sadarbībai ar uzņēmuma kvantu pētniecības komandām Eiropā un Amerikā, izvērtēsim mērogojamības iespējas  Eiropas  un pasaules līmenī. Sagaidāms, ka kvantu datorzinātne pavērs pavisam citas rēķināšanas un skaitļošanas iespējas, kas varēs dot radikālu grūdienu vairākos IT nozares virzienos,\" norāda \"Accenture\" vadītājs Latvijā Maksims Jegorovs. \"Mūsu mērķis ir parādīt, ka nākotnē šādu pilotprojektu potenciālajiem kvantu datoru lietotājiem mēs varam īstenot arī Latvijā. Kvantu algoritmu jomā mūsu zināšanas ir starp labākajām Eiropā. Šobrīd uz kvantu tehnoloģijām skatās kā uz jaunu lieljaudas skaitļošanas metodi, kas varētu atrisināt kaut ko tādu, ko ar pašreizējām metodēm ir grūti atrisināt. Ja pašreiz ļoti aktuāla biznesā ir tieši mākslīgā intelekta izmantošana, tad pēc 10 līdz 15 gadiem tās varētu būt kvantu tehnoloģijas, kas piedāvās jaunas iespējas biznesa attīstībai. Tās organizācijas, kuru laika apvārsnis ir 10–15 gadi, ir ieinteresētas izskatīt šo lauku,\" pamato Ambainis. Šobrīd pasaulē kvantu tehnoloģiju nozare ir ļoti aktuāla un galvenais izaicinājums – uzbūvēt pēc iespējas labāku kvantu datoru – ir interesants zinātniekiem, dažādiem uzņēmumiem, kā arī vairāku valstu valdībām, piemēram,  Francijas  valdība ieguldīs 430 milj. eiro kvantu datoru būvniecībā un 1,8 mljrd. kvantu tehnoloģijās kopā, līdzīgi ieguldījumi ir arī no citu valstu valdībām. Kopš kvantu skaitļošanas sākuma, ieguldītais finanšu apjoms šajā jomā ir apmēram 25 mljrd.  ASV  dolāru. Uzņēmumi, kas šobrīd iesaistījušies lietojumu izstrādē kvantu datoriem, pārstāv visdažādākās darbības sfēras – sākot no automašīnu un sadzīves tehnikas ražotājiem, līdz pat lielajām bankām. Ja pirms 15 gadiem kvantu skaitļošana pamatā bija interesanta tikai teorētiskās un eksperimentālās zinātnes pētniekiem, kas pārsvarā darbojās augstskolās vai citās valsts finansētajās institūcijās, tad šobrīd kvantu datoru būvniecība ir pārcēlusies no akadēmiskās vides uz komercorganizācijām. LU DF Kvantu datorzinātnes centrs ir viens no četriem vadošajiem kvantu skaitļošanas pētniecības centriem Eiropā līdzās centriem Parīzē, Amsterdamā un Bristolē, kur norisinās pasaules līmeņa pētījumi kvantu skaitļošanā. Centra pētniecisko grupu veido gandrīz 20 pētnieki no Latvijas un citām valstīm. Kopš centra izveides uz Rīgu darboties Andra Ambaiņa vadītajā pētnieciskajā grupā braukuši pētnieki no Amerikas,  Brazīlijas ,  Turcijas ,  Polijas ,  Indijas ,  Krievijas ,  Beļģijas ,  Itālijas  u.c. valstīm. LU DF Kvantu datorzinātnes centra pētnieki strādā pie dažādiem projektiem un pēta, kur kvantu datori ir labāki par tradicionālajiem datoriem praktiski svarīgu skaitļošanas uzdevumu risināšanā. Pētnieki strādā gan pie jaunu kvantu algoritmu izstrādes, gan kvantu skaitļošanas robežu noteikšanas, gan izstrādā eksperimentus kvantu skaitļošanai, gan meklē kvantu skaitļošanas saiknes ar klasisko datorzinātni un matemātiku, lai izprastu, vai šīs saiknes ir iespējams izmantot problēmu risināšanā. Viens no šobrīd aktuālākajiem projektiem ir  CERN  projekts Lielā hadronu paātrinātāja datu analīzei. Šajā projektā pētnieki izstrādā metodes liela apjoma datu analīzei, kas būs nepieciešami pēc 5–10 gadiem jaunās paaudzes Lielajam hadronu paātrinātajam. Tāpat šobrīd aktuāls ir elektronu skaitītāju kopprojekts ar LU  Fizikas , matemātikas un optometrijas fakultātes pētnieku Vjačeslavu Kaščejevu un  Vācijas  Nacionālā metroloģijas institūta PTB pētniekiem, ko  Latvijas Zinātņu akadēmija  nosaukusi par vienu no 2020. gada sasniegumiem zinātnē.", "link": "https://www.delfi.lv/bizness/44467736/tehnologijas/53061885/lu-sadarbosies-ar-accenture-kvantu-zinatne-sakuma-investicijas-100-tukstosi-eiro"},
{"title": "Gads, kas piespieda iemīlēt tehnoloģijas", "category": "Tehnoloģijas", "body": "2020. gads Latvijas sabiedrībai ir radījis gan izaicinājumus, gan satraukumu, tai skaitā izaicinājumus, kas saistīti ar digitālo transformāciju. Pārejot uz attālinātu darbu un mācībām, jaunās tehnoloģijas sāka lietot ļoti daudz cilvēku – arī tie, kas iepriekš bija negribīgi vai kūtri to lietotāji, atskatoties uz aizejošo gadu, saka Latvijas Informācijas un komunikācijas tehnoloģijas asociācijas (LIKTA) prezidente profesore Signe Bāliņa. \"Ja skatāmies uz Latvijas IKT uzņēmumiem, tad pāreja uz attālinātu darbu un piemērošanās darbam jaunajos apstākļos uzņēmumiem nav sagādājusi problēmas. Savukārt lielai daļai IKT uzņēmumu klientu nācās strauji pielāgoties darbam jaunajos apstākļos. Var teikt, ka ārkārtējā situācija būtiski paātrināja digitālo transformāciju. Ja iepriekšējos gados tehnoloģijas vairāk bija kā uzņēmumu attīstības instruments, tad šobrīd tā ir svarīga komponente ikviena uzņēmuma izdzīvošanai. Šis process arī radījis paaugstinātu pieprasījumu pēc atsevišķiem IKT pakalpojumiem,\" tendences nozarē raksturo asociācijas vadītāja. Finanšu dati par 2020. gadu vēl nav pieejami, tomēr, balstoties uz provizoriskām aplēsēm, nozarē šogad ir sagaidāms apgrozījuma un peļņas kritums, viņa atzīst. Digitālās transformācijas norises atspoguļo arī LIKTA gada balva \"Platīna pele\". Šis gads balvas vēsturē ir zīmīgs ar lielo un kvalitatīvo pieteikumu skaitu, kas lielā mērā raksturo pārmaiņām bagāto laiku. Piemēram, kategorijā \"Uzņēmuma digitālā transformācija\" balvu saņēma divi laureāti – \"Rimi Latvia\" par e-veikalu un \"MobillyTX\" par lietotni \"Mobilly labumi\". Tāpat Bāliņa izceļ skolotāju pienesumu, pielietojot digitālos rīkus izglītības procesā. Balva \"Platīna pele\" kategorijā \"Labākais e-skolotājs\" tika piešķirta J. Pilsudska Daugavpils valsts poļu ģimnāzijas skolotājai Annai Beļskai, kura turklāt saņēma arī uzņēmuma \"Tilde\" speciālbalvu par ieguldījumu digitālo tehnoloģiju pielietošanā mācību procesā. Ārkārtējās situācijas izsludināšana martā bija šoks, jo strauji sākās attālinātā dzīve un darbs. IKT uzņēmumi bija gatavi šādam notikumu pavērsienam, jo tajos darbinieki jau iepriekš varēja izvēlēties strādāt attālināti, tā bija normāla prakse. Šādam notikumu pavērsienam nebija gatavi daudzi citi uzņēmumi, kuriem strauji nācās pārkārtot savu darbu un sākt izmantot tehnoloģijas, kas jau bija pieejamas, taču netika izmantotas gana plaši. \"Piemēram, elektroniskais paraksts vai e-dokumenti – pārmaiņu laiks deva pamatīgu grūdienu tos izmantot plašāk. Jāuzsver, ka digitālā transformācija nekad nav bijis pašmērķis, tā ir iespēja ikvienam uzņēmumam palielināt efektivitāti un produktivitāti, kļūt konkurētspējīgākam un pelnīt vairāk,\" akcentē Bāliņa. ES Digitālās ekonomikas un sabiedrības indeksa (DESI) dati liecina, ka līdz ārkārtas situācijai Latvijas uzņēmumi kūtri izmantoja iespējas, ko piedāvā e-komercija. Arī LIKTA īstenotās kampaņas \"Gudrā Latvija\" secinājumi par Latvijas uzņēmumu digitālās attīstības līmeni 2019. gadā apliecināja pieņēmumu, ka liela daļa uzņēmumu nav gatavi darbam digitālajā laikmetā. 41% Digitālā brieduma testa respondentu atzina, ka viņu uzņēmumā ir ieviesti tikai daži pamata digitālie risinājumi. Savukārt 15% uzņēmumu par digitalizāciju tikai sāka domāt, un tādējādi gandrīz nekādi risinājumi vēl nebija ieviesti. Tikai niecīga daļa – 7% respondentu – norādīja, ka digitalizējuši turpat vai visus uzņēmuma procesus, un šiem uzņēmumiem piemērošanās ārkārtējai situācijai, visticamāk, nesagādāja lielas raizes, secinājusi LIKTA. \"Cik lielā mērā digitālā transformācija pavirzījusies uz priekšu šogad, mēs redzēsim, analizējot jaunā Digitālā brieduma testa rezultātus. Taču kopumā var teikt, ka aizvadītais gads ir mainījis Latvijas sabiedrības ieradumus: ļoti īsā laikā esam apguvuši jaunus rīkus un tehnoloģijas, par kuru esamību zinājām, bet ko neizmantojām. Paradumu maiņa ir ieviesusi pārmaiņas arī daudzu uzņēmumu ikdienā. Jāuzsver, ka digitālās transformācijas process turpinās un mums visiem ir jābūt gataviem apgūt jaunas prasmes un uzzināt par jaunām iespējām, ko tehnoloģijas sniedz,\" norāda Bāliņa. LIKTA prezidente arī izceļ to, ka piemērošanās darbam un dzīvei jaunajos attālinātajos apstākļos saasinājusi iepriekšējo gadu aktuālās problēmas. \"Kā pirmo izaicinājumu gribētu minēt digitālās prasmes: ņemot vērā straujo tehnoloģiju izaugsmi, arvien aktuālāks kļūst jautājums par digitālo prasmju pilnveidošanu gan formālās izglītības procesā, gan arī mūžizglītības jomā,\" saka Bāliņa. Otrs izaicinājums ir izteiktais darbaspēka deficīts, kas nozarē novērojams jau vairākus gadus. \"Ir svarīgi, lai pēc iespējas vairāk vidusskolas absolventu uzsāktu un pabeigtu studijas IKT jomā. Tāpat būtiskas ir esošā darbaspēka iespējas pārkvalificēties no mazāk pieprasītām profesijām uz tām, kur pieprasījums pārsniedz piedāvājumu. Svarīgas nozares vajadzībām atbilstošas kvalifikācijas celšanas un mūžizglītības programmas, kas nodrošinātu mūsu speciālistu konkurētspēju. Tāpat viens no izaicinājumiem ir sieviešu īpatsvara palielināšana nozarē – kā panākt, lai jaunās sievietes izvēlas studijas un darbu IKT nozarē, nenobīstoties no nozares,\" aktualitātes nozarē komentē Bāliņa. No likumdošanas viedokļa ir nozīmīgi, lai normatīvais regulējums neatpaliktu no tehnoloģiju attīstības un neierobežotu digitālo iespēju pilnvērtīgu izmantošanu. \"Te var minēt gan personas datu apstrādes jautājumus, gan dažādus juridiskos aspektus mākslīgā intelekta un lielo datu risinājumos,\" viņa piebilst. Viennozīmīgi aktuāla ir industrijas un pētniecības institūciju sadarbība, pētniecības un attīstības veicināšana, lai radītu jaunas komercializējamas inovācijas. \"Pozitīvs piemērs šajā jomā ir kompetences centru programma, kas veicina inovatīvo uzņēmumu sadarbību ar pētniekiem, radot prototipus jauniem pakalpojumiem un produktiem. Nozarei viennozīmīgi svarīga ir arī eksporta sekmēšana un attiecīgi instrumenti, valsts atbalsts, Latvijas kā digitāli attīstītas valsts un industrijas tēla veidošana,\" skaidro Bāliņa. LIKTA prezidente norāda, ka viena no šobrīd svarīgākajām iniciatīvām nozarei un arī visai Latvijai ir Vides aizsardzības un reģionālās attīstības ministrijas gatavotais Digitālo transformācijas pamatnostādņu projekts 2021.–2027. gadam. Ņemot vērā globālās tendences, Latvijai tas ir ļoti nozīmīgs dokuments, kas iezīmē galvenos rīcības virzienus digitālās transformācijas īstenošanā Latvijā nākamo septiņu gadu laikā. Pamatnostādnes paredz rīcību piecos virzienos un aptver visus sabiedrības digitalizācijai būtiskākos aspektus: digitālās prasmes un izglītība, digitālā drošība un uzticamība, telekomunikāciju pakalpojumu pieejamība, tautsaimniecības (t.sk. valsts pārvaldes) digitālā transformācija, inovācijas, IKT industrija un IKT zinātne. \"Šobrīd darbs pie dokumenta ir jāturpina, veicot uzlabojumus, un ir jāizstrādā konkrēta rīcības programma (aktivitāšu plāns) ar plānoto finansējumu, nosakot izmērāmus sasniedzamos rādītājus. Sagaidām, ka nākamgad darbs pie šī dokumenta tiks pabeigts un tas tiks apstiprināts valdībā,\" stāsta Bāliņa. Veroties nākotnē, asociācijas vadītāja uzsver, ka ārkārtējās situācijas viestās izmaiņas nav īstermiņa – digitālā transformācija neapstāsies, tā tikai uzņems apgriezienus. Tiem uzņēmumiem, kas spēs efektīvi izmantot tehnoloģiju sniegtās priekšrocības, noteikti būs lielākas iespējas uzvarēt konkurences cīņā. \"Tāpēc šis ir īstais laiks, lai pārdomātu, kā tehnoloģijas var uzlabot uzņēmuma sniegumu, nodrošināt labāku komunikāciju ar klientiem un darbiniekiem, pilnveidot biznesa modeli,\" viņa mudina. \"Šobrīd ir būtiski izglītot visu nozaru uzņēmumus par digitālās transformācijas ieguvumiem, kā arī parādīt soļus, kā šo transformāciju veikt. Šeit būtisks būtu valsts atbalsts uzņēmumiem, jo digitālā transformācija ir veids, kā veicināt ekonomisko izaugsmi un mūsu uzņēmumu konkurētspēju Eiropā un pasaulē. Latvijas  IKT nozare  ir gatava piedāvāt konkurētspējīgus risinājumus un atbalstu dažādu nozaru uzņēmumiem,\" pauž asociācijas prezidente. \"Šis gads ir bijis negaidītu izaicinājumu pilns, liekot ikvienam no mums izkāpt no komforta zonas. Tomēr izaicinošie apstākļi mācījuši arī ātri pielāgoties pārmaiņām, pieņemt reizēm pat ļoti sarežģītus lēmumus, kā arī radīt novatoriskus risinājumus labākai nākotnei. Visdažādākie tehnoloģiskie risinājumi šī gada laikā attīstījušies straujāk nekā varējām prognozēt, līdz ar to pieaugusi arī uzņēmumu un institūciju interese par valodu tehnoloģijām,\" raugoties uz šo gadu, norāda valodu tehnoloģiju uzņēmuma \"Tilde\" biznesa attīstības vadītājs Kaspars Kauliņš. Kā piemēru viņš min klientu atbalsta struktūrvienības un zvanu centrus, kuros pandēmijas laikā strauji pieauga ienākošo klientu pieprasījumu skaits. Drošības apsvērumu dēļ bija jāmeklē jauni, alternatīvi kanāli saziņai ar klientiem. \"\"Tildes\" virtuālie asistenti bija liels atbalsts klientu apkalpošanas komandām, un šā gada laikā tie nosūtīja gandrīz pusmiljonu ziņojumu vairāk nekā 110 000 iedzīvotāju. \"Tildes\" virtuālo asistentu saimei šajā gadā pievienojušies vairāk nekā 10 jauni inteliģentie sarunu boti, kas atbild uz lietotāju pieprasījumiem 24/7 režīmā,\" stāsta Kauliņš. Viņš vērtē, ka IKT nozare ir drīzāk ieguvusi no šīs krīzes. \" Mākslīgais intelekts , mašīnmācīšanās un procesu automatizācija attīstīsies arvien straujāk, un tajos bāzētie risinājumi kļūs par neatņemamu ikdienas darba sastāvdaļu. Daudzveidīgie tehnoloģiju risinājumi ļaus uzņēmumiem veikt līdz šim nebijušas pārmaiņas, domājot par ilgtermiņa attīstību, efektivitātes uzlabošanu, procesu automatizāciju, kā arī par klientu apmierinātību, darbinieku drošību un labklājību,\" paredz Kauliņš. Pievēršoties konkrēti \"Tildes\" aktualitātēm, Kauliņš stāsta, ka šogad uzņēmums turpināja darbu daudzajos izstrādes un pētniecības projektos, pielāgojot un veidojot jaunus mākslīgā intelekta valodu tehnoloģiju risinājumus: \"\"Tildes\" mašīntulkošanas komanda lepojas ar panākumiem, jau vairāku gadu garumā nodrošinot Eiropas Padomes prezidējošo valstu valdības un iedzīvotājus ar daudzvalodīgu pieeju informācijai un pakalpojumiem. Būtiska attīstība notika arī runas tehnoloģiju jomā. Mēs ieviesām jaunās neironu tīklu tehnoloģijās veidotu mākslīgo balsi lietuviešu un latviešu valodām, un sadarbībā ar uzņēmumu \" Tet \" izveidojām arī pirmo komerciālo balss sintezatoru latviešu valodai. Būtisku attīstību piedzīvoja arī \"Tildes\" veidotie runas atpazīšanas risinājumi, kas turpmāk atvieglos tiesu darbu Igaunijā un parlamenta darbu Lietuvā, un drīzumā palīdzēs arī  Iekšlietu ministrijas  daudzo struktūrvienību darbiniekiem, gan gatavojot dažādus dokumentus, atpazīstot dažādu procesuālo darbību audioierakstus, gan arī ļaujot veikt meklējumus dažāda rakstura audio arhīvos.\" \"Tildes\" biznesa attīstības vadītājs arī pauž: \"Ticam, ka krīzes situācijās īpaši nozīmīga ir katras organizācijas un katra indivīda līdzdarbība, tāpēc arī mēs izmantojām savas zināšanas un tehnoloģijas, lai palīdzētu valstij un līdzcilvēkiem. Gada sākumā sadarbībā ar uzņēmumu \"Tet\" izstrādājām tērzēšanas botu, kurš diennakts režīmā nodrošina iedzīvotājiem ērtu un ātru pieeju uzticamai informācijai par un ap Covid-19. Kopš marta mūsu Covidbots palīdzējis Latvijas iedzīvotājiem rast atbildes uz vairāk nekā 50 000 jautājumu. Un mūsu centienus novērtēja arī IKT nozares vadītāji, piešķirot mūsu iniciatīvai nozīmīgāko industrijas ikgadējo apbalvojumu – \"Platīna peli\".\" Jautāts, kā uzņēmumā vērtē valdības pieņemtos lēmumus, kas skar nozari, Kauliņš atbild: \"Mēs labi apzināmies, ka šī situācija ir savā ziņā nebijusi, tāpēc ar izpratni izturamies pret valdības centieniem to iespējami labi kontrolēt. IKT nozare, iespējams, ir salīdzinoši labās pozīcijās, jo gan mūsu risinājumi un pakalpojumi darbojas virtuālajā vidē, gan arī to izstrādi un uzturēšanu iespējams veikt attālināti.\" \"Daudzas organizācijas pasaulē un arī Latvijā Covid-19 krīzes laikā palielinājušas savas investīcijas digitālās transformācijas procesos, tajā skaitā arī mākslīgā intelekta tehnoloģiju risinājumos. Arī plašie ekonomikas atlabšanas stimulēšanas finanšu instrumenti, ko piešķir  Eiropas Savienības  institūcijas, ir paredzēti tieši tehnoloģiju attīstībai un automatizācijas risinājumu ieviešanai, tāpēc varam cerēt, ka ieguvēja būs gan Latvijas IKT nozare, gan, galarezultātā, arī Latvijas uzņēmumi, valsts iestādes un, protams, arī iedzīvotāji. Svarīgi, lai mēs mācētu šos līdzekļus izmantot saprātīgi un domājot par ilgtspējīgu tautsaimniecības attīstību,\" komentējot nākamajā gadā gaidāmo virzību, norāda \"Tildes\" biznesa attīstības vadītājs. \"Kopumā IT nozarei šis gads bijis veiksmīgs – gan uz vietējo tirgu orientētiem uzņēmumiem, gan eksportētājiem,\" portālam \"Delfi\" saka IT risinājumu izstrādātāja \"Visma\" klientu panākumu daļas direktore Laura Brīvība-Dzenuška. \"Pandēmija ir radījusi ļoti lielas pārmaiņas. Daudz lielāka nozīme šobrīd ir tieši ilgtspējas prioritātēm. Attiecībā uz darba vidi, attālinātais darbs radījis interesantu tendenci. Ja gada sākumā darba pārcelšana attālināti šķita kā īslaicīga pielāgošanās notiekošajam, tad šobrīd hibrīdrežīms, kad darbs tiek kombinēts klātienē un attālināti, ir kļuvis par normu. Protams, šāds režīms rada būtiskas izmaiņas arī biroja funkciju plānošanā,\" stāsta \"Visma\" pārstāve. Viņa atzīst, ka gads viennozīmīgi ir bijis izaicinājumiem bagāts, jo, neraugoties uz apstākļiem, bijis jāspēj mobilizēties nosprausto mērķu sasniegšanai. \"Kā galvenā aktualitāte visam gadam cauri vijusies nepieciešamība mācīties pielāgoties apstākļiem un īsā laikā rast risinājumus iepriekš nesastaptām problēmām. Šis gads vairāk nekā jebkad licis fokusēties uz darbinieku efektivitāti un produktivitātes novērtēšanu, taču tikpat daudz esam domājuši par to, kā pie esošajiem apstākļiem rūpēties par darbinieku labbūtību, tostarp neatstājot novārtā mentālo veselību,\" viņa stāsta. Atskatoties uz valdības šogad pieņemtajiem lēmumiem, Brīvība-Dzenuška akcentē, ka vislielāko ietekmi radījusi nodokļu reformas gaita. \"Valdības darbs bija lēns, un redzam būtisku kavējumu pret plānotajiem termiņiem, turklāt ar nozīmīgām un sākotnēji neplānotām izmaiņām. Decembrī apstiprinātais valsts budžets ar pavadošajiem normatīvajiem aktiem atkal nostāda sistēmu ražotājus un grāmatvežus neplānotu izmaiņu ieviešanas priekšā jau janvārī. Protams, ļoti jūtams, ka Covid-19 skarto uzņēmumu atbalsta instrumenti gan pavasarī, gan pašreiz ir nepietiekami izsvērti,\" viņa vērtē. Lūgta komentēt nākamā gada tendences, \"Visma\" pārstāve prognozē, ka \"ekonomikā kopumā ir sagaidāms stagnācijas periods, taču to nevarētu teikt par IT nozari\". \"2021. gads noteikti būs labvēlīgs digitalizācijas uzvaras gājiena turpināšanai, un to sajutīs ikviens. Digitalizācija turpinās viest pārmaiņas itin visās nozarēs. Jau šobrīd aizvien vairāk tuvojamies bezpapīra birojam, virzoties uz bezpapīru grāmatvedību, aizvien plašāk pielietojot e-rēķinus, darbinieku pašapkalpošanās sistēmas un citus rīkus, kas ļauj atteikties no ierastās papīra plūsmas. Protams, līdz ar IT pakalpojumu attīstību, aizvien būtiskāka loma ir arī kiberdrošībai. Šis ir jautājums, kurš jāturpina aktualizēt biznesa vidē. Savukārt, no nozares neatkarīga tendence būs mūžizglītības un pārkvalifikācijas aktualizācija. Tieši tāpat kā ilgtspējīgi domājošiem uzņēmumiem ir jāspēj pielāgoties mainīgiem apstākļiem, arī darbiniekiem ir jāceļ sava vērtība darba tirgū, domājot par savu prasmju nemitīgu papildināšanu,\" viņa akcentē. \"Telekomunikāciju nozarei, gluži tāpat kā daudzām citām nozarēm, 2020. gads bijis izaicinājumiem pilns,\" atzīst arī mobilo sakaru operatora \" LMT \" prezidents Juris Binde. \"Covid-19 pandēmija mainījusi tehnoloģiju un mobilo pakalpojumu patēriņa paradumus Latvijā: lielākajai daļai iedzīvotāju, pārejot uz darbu un mācībām attālināti, vairākkārt pieaudzis datu pārraides patēriņš, būtiski palielinot esošā tīkla noslodzi. Digitālā transformācija būtiski iezīmē arī jaunu produktu un risinājumu nepieciešamību, kas nākotnē ļautu pilnvērtīgi izmantot tās sniegtās priekšrocības un iespējas,\" stāsta \"LMT\" prezidents. \"Galvenais izaicinājums nozarei, kas izkristalizējās jau 2019. gadā, bet 2020. gadā līdz ar pandēmiju vēl vairāk aktualizējās, ir nepieciešamība palielināt interneta kapacitāti. Iedzīvotāju ieradumu maiņa un ārkārtas apstākļi – attālināts darbs, mācības un arī izklaide – strauji palielinājusi interneta patēriņu. Lai turpinātu nodrošināt tikpat kvalitatīvu pakalpojumu kā līdz šim, arī turpmāk nepārtraukti jāinvestē tīkla attīstībā. Tāpēc šajā procesā būtiska ir valsts un pašvaldību, kā arī visas sabiedrības izpratne par mobilo sakaru infrastruktūras būtisko lomu tautsaimniecībā, ikdienā un krīzes brīžos,\" skaidro Binde. \"Lai palīdzētu apturēt vīrusa izplatību, vairāki Latvijas IKT nozares un zinātnes pārstāvji, tostarp \"LMT\", brīvprātīgi un bez maksas radīja mobilo lietotni \"Apturi Covid\", kas ir pirmā šāda veida lietotne, kas bāzēta \" Google \" un \" Apple \" sadarbībā. Savukārt iniciatīvas \"Veselai Latvijai\" ietvaros \"LMT\" nodrošinājis Latvijas lielākajām slimnīcām un Neatliekamās medicīniskās palīdzības dienestam vairāk nekā 1000 iekārtu, pieslēgumu un risinājumu attālināta darba veikšanai. Viedo tehnoloģiju risinājumi ir būtisks atspaids mediķu ikdienā, bet pandēmijas apstākļos pilda vēl vienu svarīgu funkciju – novērš mediķu saslimšanu, nodrošinot attālinātu komunikāciju ar pacientiem,\" par šogad paveikto stāsta Binde. \"LMT\" kopā ar partneriem strādā gan pie  5G  tīkla attīstības, gan pie jaunu produktu un risinājumu izstrādes, kas nākotnē ļautu pilnvērtīgi izmantot 5G sniegtās priekšrocības un iespējas. Kopā ar uzņēmumu \"MikroTik\" Latvijā pilnībā izstrādāts un radīts rūteris \"MikroTik LMT LTE18\", kurā izmantotas jaunākās paaudzes tehnoloģijas, kas savienotajām iekārtām nodrošina ātrāku internetu. Savukārt Ādažu bāzē atklāta pirmā 5G testa vide Eiropā, kurā jau šobrīd izvērsts 5G tīkls ar pārvietojamo 5G bāzes staciju, radot ekosistēmu jaunās paaudzes bezvadu tehnoloģiju attīstīšanai un izmēģināšanai. Tāpat \"LMT\" ir globālās bezpilota lidaparātu satiksmes vadības asociācijas GUTMA biedrs un piedalās starptautiskās mobilo sakaru asociācijas GSMA dronu risinājumu attīstības darbā. Un, lai attīstītu dronu inovācijas Latvijā, \"LMT\" kopā ar citu valstu partneriem piedalās arī Eiropas bezpilota lidaparātu ekosistēmas attīstības projektā \"COMP4DRONES\". \"LMT attīstības fokuss ir vērsts uz stabilu sakaru nodrošināšanu strauji augoša interneta patēriņa apstākļos, inovācijām mobilitātes, bezpilotu lidaparātu (dronu) tehnoloģijās, lietu interneta, kā arī sabiedrības drošības risinājumos,\" rezumē Binde. Viņš vērtē, ka \"līdz šim Latvijas valdība ir rīkojusies iespējami racionāli un iespējami efektīvi, lai ar krīzi tiktu galā puslīdz veiksmīgi, jo ideālu risinājumu nav. Vienlaikus jāatceras, ka valdība viena pati, bez uzņēmumu iesaistes un arī bez visas sabiedrības iesaistes nevar neko izdarīt. Ekonomiskā aktivitāte ir jāstimulē, un to var darīt tikai un vienīgi uzņēmēji un sabiedrība pati, aktīvi iesaistoties\". Binde atsaucas uz mobilo sakaru datu pētījumu, kas parādījis, ka Covid-19 devis grūdienu reģionu attīstībai – ekonomiskā aktivitāte no lielajām pilsētām ir pārvirzījusies uz piepilsētām un lauku apvidiem. \"Tas viss liek domāt, ka datu pārraides apjoms, kā arī pieprasījums pēc tehnoloģijām nākotnē tikai pieaugs. Tāpat, raugoties nākotnē, ir skaidrs, ka tieši inovāciju un tehnoloģiju uzņēmumi ir sabiedrības digitālās transformācijas virzītājspēks, tādēļ šī ir nebijusi iespēja Latvijas IKT uzņēmumiem izmantot savu zināšanu bāzi un tās neizmērojamo potenciālu, nostiprinot savu līderību ne tikai pašmāju, bet arī ārvalstu tirgos, strādājot pie jaunu produktu un risinājumu izstrādes,\" uzsver \"LMT\" prezidents.", "link": "https://www.delfi.lv/bizness/44467736/tehnologijas/52798621/gads-kas-piespieda-iemilet-tehnologijas"},
{"title": "'Light Guide Optics International' plāno veikt lielus ieguldījumus ražošanas infrastruktūras attīstībā", "category": "Tehnoloģijas", "body": "SIA \"Light Guide Optics International\" pagājušajā gadā būtiski palielinājis jauno produktu – medicīnas kūļu katetru – ražošanas jaudu, attīstot un pilnveidojot šo jauno produktu ražošanas tehnoloģijas, ziņo \" Lursoft \" Klientu portfelis. 2020.gadā uzņēmuma apgrozījums pieaudzis par 11%, galvenokārt saistībā ar medicīnas kūļu katetru pārdošanas apjomu palielinājumu par 2,1 miljonu eiro, salīdzinot ar 2019.gadu. Industriālo produktu apgrozījums 2020.gadā palielinājies par 8,4%. \"Lursoft\" pieejamais gada pārskats rāda, ka SIA \"Light Guide Optics International\" apgrozījums pagājušajā gadā palielinājies līdz 27,33 miljoniem eiro, bet peļņa augusi līdz 9,27 miljoniem eiro. Gan šogad, gan arī nākamgad uzņēmums plāno turpināt veikt lielus ieguldījumus ražošanas infrastruktūras attīstībā, rekonstruējot 2020.gadā iegādātās ražošanas ēkas. 2021.gadā uzņēmums plāno pabeigt jaunā, ievērojami plašākā medicīnas produktu ražošanas iecirkņa rekonstrukciju, savukārt nākamgad iecerēts rekonstruēt otru ražošanas ēku medicīnas kūļu ražošanas iecirkņa vajadzībām, lai nodrošinātu ražošanas apjomu pieaugumu atbilstoši klientu pieprasījumam. Līvānos reģistrētais SIA \"Light Guide Optics International\" pagājušajā gadā bija darba devējs 192 darbiniekiem. Uzņēmums valsts sociālās apdrošināšanas obligātajās iemaksās pērn samaksājis 1,97 miljonus eiro, bet iedzīvotāju ienākuma nodoklī – 1,01 miljonu eiro. SIA \"Light Guide Optics International\" kapitāldaļu turētāji ir 12 fiziskas personas, un, attiecībā par patieso labuma guvēju, uzņēmums norādījis, ka to nav iespējams noskaidrot. Lursoft dati rāda, ka 2004.gadā reģistrētā SIA \"Light Guide Optics International\" pamatkapitāls ir 5,09 miljoni eiro.", "link": "https://www.delfi.lv/bizness/44467736/tehnologijas/53241531/light-guide-optics-international-plano-veikt-lielus-ieguldijumus-razosanas-infrastrukturas-attistiba"},
{"title": "Studente radījusi komercbotu, kas automātiski izveido dokumentus mazkapitāla SIA reģistrācijai", "category": "Tehnoloģijas", "body": "Igaunijas jaunuzņēmums \"Hugo.legal\" attīstās juridisko tehnoloģiju nišā, kurā nākotnē saskata pieprasījuma pieaugumu. Uzņēmuma atbalstīta, Latvijas Universitātes studente Alina Dolgova izstrādājusi virtuālo asistentu \"Komercbotu\", kas automātiski sagatavo dokumentus mazkapitāla SIA reģistrācijai. Jaunuzņēmuma \"Hugo.legal\" platformā izveidots virtuālais asistents, kas jebkuram interesentam palīdz sagatavot visus nepieciešamos dokumentus mazkapitāla SIA reģistrācijai Latvijas Uzņēmumu reģistrā. To izstrādājusi Latvijas Universitātes Juridiskās fakultātes bakalaura studiju programmas \"Tiesību zinātnes\" 1. kursa studente Alina Dolgova. \"Hugo.legal\" pārstāve Latvijā Elvīra Krēķe \"Delfi Bizness\" stāsta, ka juridiskās tehnoloģijas pasaulē attīstās, pēc tām palielinās pieprasījums, pieaug investīcijas dažādos risinājumos, kā arī interese no lietotājiem. \"Latvijā tās vēl ir tikai sākumposmā, bet tāpat arī pie mums ir interese un iniciatīva. Pamanu, ka advokātu biroji kļūst atvērtāki un progresīvāki. Latvijā norisinājās pirmais Latvijas Notariāta hakatons, kurā bija daudz dalībnieku. Juridisko jomu maina arī citas tehnoloģijas, kas ienāk mūsu ikdienā, piemēram, elektroniskie paraksti, elektroniskā identifikācija, virtuālās platformas, piemēram, \"DigiNotārs\", dažādas dokumentu automatizācijas, klientu vadības sistēmas – tās visas ir tehnoloģijas, kuras šodien atvieglo mūsu darbu un bez kurām vairs nevaram iedomāties savu ikdienu,\" viņa skaidro.", "link": "https://www.delfi.lv/bizness/44467736/tehnologijas/53208505/studente-radijusi-komercbotu-kas-automatiski-izveido-dokumentus-mazkapitala-sia-registracijai"},
{"title": "Kriptovalūtas, iepirkšanās roboti un pandēmija sadārdzina datorus", "category": "Tehnoloģijas", "body": "Pērn visā pasaulē pirmo reizi vairāku gadu laikā tika reģistrēts neliels cenu kāpums. Tas skaidrojams ar virkni dažādu apstākļu, taču centrā bija globālā pandēmija. Mājsēde ietekmēja vajadzību pēc datoriem, un pandēmijas slogs palēnināja ražošanu, aizkavēja piegādes un radīja detaļu deficītu. Savukārt jaudīgāko datoru un to komponenšu cenas vēl aizvien kāpj kriptovalūtu \"raktuvju\" un spekulantu dēļ, kas, izmantojot automatizētas sistēmas, izpērk interneta veikalos pieejamās grafiskās kartes. Vietējie Latvijas uzņēmēji gan būtiskas problēmas darbinieku nodrošināšanā nav manījuši, taču atzīst, ka ir nācies ilgāk gaidīt pasūtītās detaļas un datoru komponentes.", "link": "https://www.delfi.lv/bizness/44467736/tehnologijas/53243581/kriptovalutas-iepirksanas-roboti-un-pandemija-sadardzina-datorus"},
{"title": "'Nordeka' īpašumā nonāks Baltijā izstrādāti un būvēti elektro mikroautobusi", "category": "Tehnoloģijas", "body": "Elektro mikroautobuss ar 19 pasažieru vietām ir būvēts uz \" Mercedes-Benz  Sprinter\" bāzes un tas tiks pārdots ar nosaukumu \"Novus Ecoline\". Izveidots uzņēmums SIA \"E buss\", kas turpmāk būs atbildīgs par \"Novus Ecoline\" izplatīšanu Latvijā. Jaunā elektro autobusa izstrādē un būvniecībā iesaistījušies vairāki uzņēmumi: SIA \"Domenikss\", \"Mercedes-benz AG\" ģenerālpārstāvis Latvijā, automobiļu virsbūves aprīkotājs UAB \"Altas Komercinis Transportas\" un UAB \"Elinta Motors\" - elektroauto piedziņas sastāvdaļu un akumulatoru sistēmu izstrādātājs un ražotājs. \"\"Novus Ecoline\" izstrādi sākām ar ļoti skaidru mērķi - radīt \"zaļu\" un efektīvu pasažieru pārvadājumiem paredzētu mikroautobusu segmentā, kur ir liels pieprasījums, bet trūkst piedāvājuma.  Pasaules  un  Eiropas  vadošie autobusu ražotāji koncentrējas uz lielo autobusu, tostarp, lielo elektro autobusu ražošanu. Mikroautobusi pasažieru pārvadājumiem pašreiz nav viņu prioritāte, jo tie prasa lielas investīcijas un ražošanas kapacitāti. Bet pie mums  Baltijas  valstīs un arī Skandināvijā tieši mikroautobusi ar sēdvietu skaitu līdz 22 vietām ir vispieprasītākie pasažieru pārvadājumu segmentā. Tos izmanto izglītības iestādes, tūrisma firmas, reģionālie un pilsētas pārvadātāji. Pieaug arī pieprasījums pēc autobusiem ar elektro piedziņu jeb \"zaļajām tehnoloģijām\",\" stāsta \"E buss\" valdes locekle un īpašniece Benita Danilenko. Pirmie septiņi pasažieru elektro mikroautobusi pie saviem īpašniekiem dosies jūnijā un nonāks A/S \"Nordeka\" īpašumā. \"Saņemot informāciju par to, ka Baltijā tiek izstrādāti un būvēti šādi videi draudzīgi, Latvijas starppilsētu pasažieru pārvadājumiem piemēroti mikroautobusi, mēs tos iekļāvām \" Autotransporta direkcijas \" organizētā konkursa piedāvājumā. Ar tiem mēs pārvadāsim pasažierus maršrutos  Bauskas  rajonā un Pierīgā –  Salaspils  un  Baldones  virzienā,\" komentē A/S \"Nordeka\" valdes priekšsēdētājs Sergejs Konopijevs. \"Novus Ecoline\" tehniskie parametri: 19 pasažieru sēdvietas, iespēja paredzēt vietu personai ar kustības ierobežojumiem, elektro motors ar jaudu 150 kW, trīs akumulatoru bloki ar kopējo jaudu 115 kWh, iespēja ar vienu uzlādi nobraukt līdz 200 kilometriem, maksimālais ātrums 90 km/h. Elektriskie autobusi ir aprīkoti ar ātras uzlādes aprīkojumu, kas nodrošina vairāk nekā 70 kW lielu uzlādes jaudu un ļauj akumulatorus uzlādēt līdz EV industrijas ieteiktajam 80 % uzlādes limitam nepilnās 2 stundās. \"Novus Ecoline\" arī aprīkoti ar tehnoloģijām, kas ļauj attālināti pārraudzīt mikroautobusa kustību un galvenos parametrus, kā arī veikt attālināti diagnostiku un programmatūras atjauninājumus. SIA \"E buss\" reģistrēts 2020. gadā un pieder Benitai Danilenko.", "link": "https://www.delfi.lv/bizness/44467736/tehnologijas/53249937/nordeka-ipasuma-nonaks-baltija-izstradati-un-buveti-elektro-mikroautobusi"},
{"title": "Ar ES fondu atbalstu IKT apmācībās investēs septiņus miljonus eiro", "category": "Tehnoloģijas", "body": "Apmācības organizēs Latvijas Informācijas un komunikācijas tehnoloģijas asociācija (LIKTA) sadarbībā ar Latvijas Informācijas tehnoloģiju (IT) klasteri, un projektā trīs miljoni no kopējās summas tiks piesaistīti no  Eiropas Savienības  fondiem. Centrālās finanšu un līgumu aģentūras Uzņēmējdarbības un inovāciju departamenta direktore Marina Vorobjova-Vaišļa uzsver, ka krīzes un jo īpaši – pēckrīzes laikā investīcijas cilvēkkapitālā paaugstinās komersantu konkurētspēju - digitalizācija un augsta līmeņa darbinieku datorprasmes uzņēmumiem ļauj elastīgāk piemēroties mainīgajiem apstākļiem.  ES fondu projekta ietvaros LIKTA sadarbībā ar Latvijas IT klasteri līdz 2022. gada beigām plāno apmācīt vismaz 1400 IKT profesionāļus no vismaz 51 uzņēmuma dažādās apmācību programmās, reaģējot uz tirgus pieprasījumu pēc starpdisciplināriem speciālistiem tādās darbības jomās kā IKT sistēmu izstrāde, ieviešana un uzturēšana, datu zinātne, ietverot darbu ar lielajiem datiem, mākslīgo intelektu un mašīnmācīšanos, IKT procesu pārvaldību un kiberdrošību. Apmācības tiks plānotas atbilstoši identificētajām nozares un citu nozaru komersantu apmācību vajadzībām. Eiropas Reģionālās attīstības fonda līdzfinansējums 3 095 844 eiro apmērā projekta īstenošanai piešķirts ES fondu programmas \"Atbalsts nodarbināto apmācībām\" ietvaros, plānotais privāto līdzekļu ieguldījums apmācībās - 4 034 491 eiro. Šīs programmas otrajā projektu atlases kārtā tika saņemti seši biedrību un nodibinājumu iesniegumi par apmācību organizēšanu nodarbinātajiem. LIKTA projekts ir pirmais, kas šajā kārtā apstiprināts un par kura īstenošanu noslēgts līgums, līdz ar to var sākt projekta īstenošanu – izsludināt iepirkumus, noteikt to uzvarētājus un pieņemt komersantu pieteikumus apmācībām. Informācija par apstiprinātajiem projektiem, t.sk. kontaktinformācija saziņai ar projektu īstenotājiem par apmācību iespējām, būs pieejama CFLA mājaslapas sadaļā \" Izsludinātās atlases \".", "link": "https://www.delfi.lv/bizness/44467736/tehnologijas/52093511/ar-es-fondu-atbalstu-ikt-apmacibas-investes-septinus-miljonus-eiro"},
{"title": "'Cert.lv' aicina uzņēmumus un iestādes pārbaudīt 'Microsoft Exchange' serverus", "category": "Tehnoloģijas", "body": "Marta sākumā konstatētas kritiskas ievainojamības \" Microsoft  (MS) Exchange\" e-pasta serveros, kas tiek plaši izmantoti gan valsts, gan privātajā sektorā, informē \"Cert.lv\". Pieejamie ārkārtas \"Microsoft\" atjauninājumi pasargā serverus no turpmākiem uzbrukumiem, taču nenovērš apdraudējumu, ja uzbrukums noticis vēl pirms atjauninājumu uzstādīšanas. Ņemot vērā augsto uzbrucēju aktivitāti pirms atjauninājumu publicēšanas, \"Cert.lv\" aicina iestādes un uzņēmumus veikt savu \"MS Exchange\" serveru pārbaudi. Līdz 2021. gada 15. martam \"Cert.lv\" ir konstatējusi ļaunatūras klātbūtni vismaz desmit \"MS Exchange\" serveros valsts sektorā, taču paredzamais upuru skaits valstī kopumā varētu pārsniegt 150 organizācijas. Veiksmīga uzbrukuma gadījumā pastāv risks, ka uzbrucēji ne vien iegūst darbinieku e-pastu piekļuves datus, piekļuvi e-pastu sarakstēm un adrešu grāmatiņai, bet var arī iet soli tālāk un veikt darbības, kas var kompromitēt visu uzņēmuma tīkla infrastruktūru. Ietekmētas ir visas aktuālās, lokālās (on-premises) \"MS Exchange\" versijas. Uzbrukums vērsts pret tīmekļa komponenti (OWA un ECP). Atsevišķos gadījumos kompromitētajā infrastruktūrā novērota arī šifrējošā izspiedējvīrusa klātbūtne, kas var paralizēt visa uzņēmuma vai iestādes darbību. Dažos gadījumos serveri kompromitēti nepilnu stundu pirms atjauninājumu uzstādīšanas, tāpēc līdz brīdim, kad ir veiktas atbilstošas pārbaudes un tajās ir apstiprināts pretējais, \"Cert.lv\" aicina uzskatīt visus \"MS Exchange\" serverus par kompromitētiem. Pārbaužu veikšanai CERT.LV iesaka izmantot sekojošus rīkus (jāizmanto abi): \"Cert.lv\" uzsver, ka atjauninājumu uzstādīšana pasargā no iespējamas kompromitēšanas pēc uzstādīšanas, bet nenovērš kompromitēšanu, ja tā jau notikusi vēl pirms servera programmatūras atjaunināšanas, attiecīgi, pārbaude jāveic arī tad, ja atjauninājumi tika uzstādīti, tiklīdz tie bija pieejami. \"Cert.lv\" aicina visus uzņēmumus un iestādes, kas izmanto \"MS Exchange\" e-pasta serverus, pret aplūkotajiem riskiem attiekties nopietni un veikt nepieciešamās pārbaudes. Ja iestādei vai uzņēmumam trūkst kapacitātes vai zināšanu minēto darbību veikšanai – \"Cert.lv\" iesaka apsvērt iespējas piesaistīt speciālistus ārpakalpojumā. \"Cert.lv\" - Informācijas tehnoloģiju drošības incidentu novēršanas institūcija Latvijā, dibināta 2006.gadā, ir \" Latvijas Universitātes  Matemātikas un informātikas institūta\" (LU MII) struktūrvienība, kas darbojas Latvijas Republikas  Aizsardzības ministrijas  pakļautībā IT drošības likuma ietvaros.", "link": "https://www.delfi.lv/bizness/44467736/tehnologijas/53021519/certlv-aicina-uznemumus-un-iestades-parbaudit-microsoft-exchange-serverus"},
{"title": "'NIC' brīdina par drošības riskiem atsakoties no sava domēna vārda", "category": "Tehnoloģijas", "body": "Domēna vārdu skaits ir ierobežots, tādēļ nereti vēlamais domēna vārds jau ir reģistrēts. Taču tas kļūst atkal pieejams, kad to iepriekšējais lietotājs no tā atsakās. Laikā, kad uzņēmēji visā pasaulē aktīvi steidz digitalizēt savus pakalpojumus, \".lv\" domēna reģistra uzturētājs \" NIC \" aicina būt vērīgiem atsakoties no sava vecā mājaslapas nosaukuma. Darot to pāragri vai nepārdomāti, var pakļaut sevi un savus datus nozīmīgiem drošības riskiem. Lietotu domēna vārdu reģistrēšana ir ierasta un izplatīta prakse visā pasaulē. Kad no mājaslapas nosaukuma jeb domēna vārda (\".com\", \".eu\", \".lv\" vai kāda cita) atsakās tā iepriekšējais lietotājs, pēc 30 dienu pārejas perioda tas kļūst publiski pieejams reģistrācijai jebkuram interesentam. Kas vienam nav vajadzīgs, nereti noder kādam citam. Taču jaunais lietotājs, reģistrējot šādu domēna vārdu, var \"saņemt mantojumā\" arī tā reputāciju. 2018. gadā \"Possible Security\" veiktajā pētījumā tika novērots, ka tīmekļa pieprasījumu un saņemto e-pastu skaits un saturs liecina, ka domēna vārds pat pēc tā \"nāves\" ir pieprasīts un ļaundara rokās var kalpot kā \"atslēga uz visiem uzņēmuma kiberdrošības cietokšņiem.\" Pētījuma gaitā tika konstatēts, ka jaunais domēna vārda lietotājs var saņemt konfidenciālu informāciju no Uzņēmumu Reģistra un Valsts ieņēmumu dienesta, kā arī tikko iegādātas avio biļetes un sociālo tīklu paroļu atiestatīšanas pieprasījumus. Tāpat jaunais lietotājs var veikt saraksti iepriekšējā lietotāja vārdā vai iegūt pieeju tiešsaistes pakalpojumu kontiem. \"Reiz lietota domēna vārda glabāšana atsevišķos gadījumos var izrādīties lētākā kiberdrošības apdrošināšanas polise pasaulē. Vecs un nevajadzīgs domēna vārds var šķist tikai tā iepriekšējam lietotājam, bet ne internetam kopumā.\" saka \"NIC\" ārējo attiecību speciāliste Dana Ludviga. Savukārt gadījumos, kad domēna vārds iepriekš nav lietots labticīgi, tā jaunais lietotājs var saņemt arī apgrūtinājumus, piemēram, pakalpojumu atteices (DDoS) uzbrukumus vai iekļaušanu \"Google\" un e-pastu melnajos sarakstos. Domēna vārdu ar labu reputāciju visā pasaulē visbiežāk reģistrē, lai piesaistītu apmeklētājus jaunām mājaslapām un uzlabotu to atrašanās vietu meklētājprogrammās, skaidro \"NIC\". Pēc uzņēmuma reorganizācijas, projekta pabeigšanas, novadu vai iestādes reformas var šķist nekaitīgi atteikties no sava \"vecā\" domēna vārda. Bieži vien tas vairs nav vajadzīgs, un to var atdot citiem, kas šim domēna vārdam radīs pielietojumu. Taču \"NIC\" iesaka atteikties atbildīgi un informējot par to savus klientus, partnerus un trešās personas, kas izmanto domēna vārdu vai tam piesaistītu API un e-pastus, kā arī, atsaistot vecās e-pasta adreses no visiem tiešsaistes pakalpojumu kontiem un aicinot savus darbiniekus rīkoties līdzīgi. Tāpat ir svarīgi pieturēt lietoto domēna vārdu, lai pārsūtītu tīmekļa datu plūsmu un e-pastus uz jauno domēna vārdu un neļautu surogātpasta sūtītājiem (vai konkurentiem) to pārņemt. Savukārt, pārdod vai nodod savu domēna vārdu lietošanā tikai tiem, par kuru reputāciju esat pārliecināti, un zināt, kādam mērķim domēna vārds tiks izmantots; Nedrīkst arī aizmirst, ka jāievieš kiberdrošības pamatnoteikumi - drošas paroles un divu faktoru autentifikāciju. \"Domēna vārds ir kā vārti uz citiem tiešsaistes pakalpojumiem, tādēļ pirms atsakāties no tā, izvērtējiet un nodrošinieties pret iespējamiem drošības riskiem,\" Ludviga. NIC - Latvijas Universitātes Matemātikas un informātikas institūta, Tīkla risinājumu daļa kopš 1993.gada ir Latvijas augstākā līmeņa domēna \".lv\" reģistra uzturētājs. NIC mērķis ir nodrošināt nepārtrauktu un stabilu.lv domēna darbību un pieejamību atbilstoši starptautiski pieņemtajiem tehniskajiem standartiem un labajai praksei.", "link": "https://www.delfi.lv/bizness/44467736/tehnologijas/53257551/nic-bridina-par-drosibas-riskiem-atsakoties-no-sava-domena-varda"},
{"title": "Atklāts jauns startup akselerators pusaudžiem", "category": "Tehnoloģijas", "body": "Par programmas dalībniekiem kļuvuši vairāk nekā 150 pusaudžu vecumā no 11 līdz 19 gadiem, kuri tuvāko 4 mēnešu laika radīs savus IT produktus un virzīs tos tirgū. \"Biznesa ideju inkubatori pusaudžiem – tā ir jauna tendence, un pēdējos gados tie tiek atvērti visā pasaulē: ASV, Izraēlā, Eiropā, Ukrainā, Krievijā un tagad arī Latvijā, Rīgā,\" saka \"Fox Hub\" projekta vadītāja Tatiana Tumanova. \"\"Fox Hub\" ir nekomerciāls projekts un dalība tajā ir bez maksas. Mūsu galvenā misija ir ne tikai aktīvi iesaistīt mūsu aizbilstamos IT izstrāžu un uzņēmējdarbības jomā, bet arī veicināt jauniešu IT kopienas attīstību Latvijā kopumā,\" stāsta Tumanova. 100 dienu laikā komandas izies visu ceļu no savas idejas līdz īsta IT produkta radīšanai un investīciju piesaistei. Tajā viņiem palīdzēs gan IT nozares mentori un eksperti, gan Latvijas uzņēmēji un zinātnieki, gan uzaicinātie starptautiskie partneri. Projekta pirmais cikls noslēgsies 5. jūnijā, kad dalībnieki iepazīstinās ar savām izstrādēm. \"Viss projekts, būtībā, atrodas izglītības un startup ekosistēmas krustcelēs, gan attiecībā uz tā mērķiem, gan reālo darbības praksi. Tas noritēs paralēli mācību gadam, 4 mēnešu garumā. Strādājot ar reāliem IT produktiem, dalībnieki atradīs problēmu, kuru viņi vēlas atrisināt, detalizēs to, analizēs situācijas un prasības, mācīsies raudzīties uz to ar lietotāja acīm, radīt prototipus, testēt, saņemt atsauksmes, atgriezenisko saiti un atkal to uzlabot, un mācīties to visu reālā vidē,\" uzsver Tumanova. Šis ir hibrīda mācību projekts, tas, ko sauc par \"Blended Learning\": tas tiek sākts tiešsaistē, bet turpināts gan tiešsaistē, gan klātienē, nedēļas nogalēs, kad vien tas būs iespējams.  Jomas, pie kurām strādās pusaudži, ir dažādas un saistītas ar to, kas ir interesanti un svarīgi pašiem jauniešiem, piemēram, izglītības tehnoloģijas (EduTech), spēļošana un atkarība no spēlēm (Gamification and Game Addiction), veselības aprūpe (Health Care), garīgā veselība (Mental Health), viedās pilsētas bērnu un pusaudžu redzējumā (Smart Cities from kids/teenagers perspective), māksla un radošums digitālajā pasaulē (Digital creativity) un citas.", "link": "https://www.delfi.lv/bizness/44467736/tehnologijas/52937079/atklats-jauns-startup-akselerators-pusaudziem"},
{"title": "Covid-19 'zaļās pases' sistēmā izmantoti LVRTC elektronisko parakstu sertifikāti", "category": "Tehnoloģijas", "body": "Digitālais Covid-19 sertifikāts tiek izdots pēc personas pieprasījuma, pieslēdzoties tīmekļvietnē www.covid19sertifikats.lv. Kad persona ir veikusi pieprasījumu sistēmā, NVD pārbauda tā rīcībā esošos datus (vakcinēts, testēts vai pārslimojis Covid-19), ko iesniegušas ārstniecības iestādes un laboratorijas, pēc tam digitāli paraksta iegūto informāciju ar atbilstošu LVRTC nodrošināto sertifikātu. Tiek uzģenerēts digitālais sertifikāts, kas satur QR kodu, un, kuru persona var izmantot izdrukātu uz papīra vai arī savā viedierīcē. Kā skaidro LVTRC korporatīvās komunikācijas daļas vadītāja Vineta Sprugaine, sertifikāts ir veidots atbilstoši vienotājam Eiropas Savienības (ES) prasībām, lai jebkura ES valsts šo informāciju spētu atpazīt. Digitālais paraksts nepieciešams, lai aizsargātu sertifikātu pret viltošanu, kā arī nodrošinātu tā autentiskumu un integritāti. Nacionālais veselības dienests aicina iedzīvotājus sagatavot savus digitālos Covid-19 sertifikātus pirms plānotā pasākuma apmeklējuma vai došanās ārpus Latvijas Republikas, lai pārliecinātos, ka sistēmā ir pieejami dati un sertifikāts ir uzģenerējams. Vienlaikus ieteicams ņemt līdzi sertifikāta izdruku un saglabāt to savā viedierīcē, jo vietnes pirmajās darbības dienās var tikt novērota lēndarbība un sertifikāta uzrādīšana digitālā formātā var būt apgrūtināta. ES digitālie Covid-19 sertifikāti (eDCS) satur veselības datus un tāpēc tiem ir jāglabājas drošā infrastruktūrā. Izveidotā eDCS modulis tiek izvietots LVRTC augstas pieejamības un noturības Loģiski vienotā datu centra mākoņdatošanas infrastruktūrā, kas paredzēta valsts pārvaldes iestāžu kritisko informācijas sistēmu un ar tām saistīto resursu darbināšanai, nodrošinot augstas pieejamības konteinerizētu virtuālo vidi un rezerves kopēšanas risinājumu. LVRTC mākoņdatošanas infrastruktūra ir izveidota ERAF līdzfinansētā projekta “LVDC tīkls, drošības platforma un LVDC koplietošanas daļa” ietvaros. Papildus sistēmai tiek nodrošināti kiberaizsardzības un elektroniskās identifikācijas pakalpojumi. “Šobrīd LVRTC nodrošina augstas pieejamības infrastruktūru virknei valsts informācijas sistēmu, tostarp, veicot datu rezerves kopēšanu un glabāšanu. Digitālie pakalpojumi kļūst arvien sensitīvāki, tāpēc šāda mēroga risinājumam jābūt gan lietotājam draudzīgam, gan maksimāli drošam un uzticamam,” uzsver LVRTC valdes priekšsēdētājs Edmunds Beļskis. Digitālā sertifikāta sistēmu izstrādājis Latvijas IKT uzņēmums SIA \"ZZDats\" sadarbībā ar \"KleinTech Services\" un \"Mobilly TX\", izmantojot LVRTC uzticamības pakalpojumu un mākoņdatošanas infrastruktūru. “Digitālā Covid-19 sertifikāta izstrādes projekts bija izaicinājumiem pilns. Lai izveidotu strādājošu, valsts mēroga sistēmu mēneša laikā, ir veltīts ļoti daudz enerģijas. Galvenokārt palīdzēja apziņa, ka projekts nes būtisku labumu sabiedrībai un komanda tiešā veidā tajā ir iesaistīta,”norāda \"ZZDats\" direkotrs Edžus Žeiris.", "link": "https://www.delfi.lv/bizness/44467736/tehnologijas/53257771/covid-19-zalas-pases-sistema-izmantoti-lvrtc-elektronisko-parakstu-sertifikati"},
{"title": "Rīgā darbu uzsācis EP mutiskās tulkošanas mezgls – viens no četriem ārpus EP mītnes vietām", "category": "Tehnoloģijas", "body": "Lai Covid-19 ierobežojumu laikā nodrošinātu  Eiropas Parlamenta  (EP) sanāksmju tulkojumu latviešu valodā, Rīgā darbu sācis mutiskās tulkošanas mezgls. Pašlaik tas nodrošina tikai tulkošanu uz un no latviešu valodas, taču pēc ceļošanas ierobežojumu atcelšanas varētu uzņemt arī tulkus no  Igaunijas ,  Lietuvas ,  Somijas  un  Zviedrijas . Tulkošanas mezglu (\"hub\") Rīgā izveidojis EP Konferenču loģistikas un mutiskās tulkošanas ģenerāldirektorāts (DG LINC), kura pārziņā ir ES sanāksmju tulkošana – sākot no plenārsēdēm visās 24 ES valodās līdz preses konferencēm nelielā skaitā valodu, informē EP preses sekretārs Latvijā Jānis Krastiņš. Rīgas mezglā ārštata tulki tulko sanāksmes, kas notiek Briselē. Pandēmijas laikā ārštata tulku darbs Briselē ir apgrūtināts gan ceļošanas ierobežojumu dēļ, gan tāpēc, ka sociālās distancēšanās noteikumu dēļ katram tulkam jāatrodas savā kabīnē (parasti katrā kabīnē atrodas trīs vienas valodas tulki). Tas nozīmē, ka vienā sanāksmju zālē iespējams nodrošināt tulkojumu mazākā valodu skaitā nekā normālos apstākļos. Tulkošanas mezgli dalībvalstīs ļauj nodrošināt tulkojumu EP deputātiem un ievērot daudzvalodības principu. Šādi mezgli izveidoti Rīgā, Ļubļanā, Vīnē un Londonā. \"Daudzvalodība ir Eiropas demokrātijas stūrakmens, kur attieksme pret visām valodām ir vienāda. Mēs esam īpaši lepni, ka varam piedāvāt tulkojumu retāk izmantotajās valodās. Kopā 11 valodas pievienojās  Eiropas Savienības  oficiālo valodu saimei pēc ES paplašināšanās 2004. gadā. Esmu ļoti gandarīta, ka sarežģītajos apstākļos šis risinājums mums ir pieejams. Tas ļauj uzturēt daudzvalodības principu, kas vieno eiropiešus ar Parlamentu Briselē un ļauj tiem dzimtajā valodā sekot līdzi viņu ikdienas dzīvē svarīgiem notikumiem,\" norāda DG LINC ģenerāldirektore Agņeška Valtere - Dropa. Daudzvalodība ir noteikta Eiropas Savienības līgumos un atspoguļo Eiropas Savienības kultūru un valodu daudzveidību. Pateicoties daudzvalodībai, Eiropas Savienības iestādes ir pieejamākas un pārredzamākas visiem Savienības iedzīvotājiem, un šim apstāklim ir būtiska nozīme ES demokrātiskās sistēmas nodrošināšanā, norāda Krastiņš.", "link": "https://www.delfi.lv/bizness/44467736/tehnologijas/53275039/riga-darbu-uzsacis-ep-mutiskas-tulkosanas-mezgls-viens-no-cetriem-arpus-ep-mitnes-vietam"},
{"title": "Rīgas starptautiskajā autoostā būs jauna reisu vadības sistēma", "category": "Tehnoloģijas", "body": "Rīgas starptautiskajā  autoostā  (RSA) modernizēta reisu pārvaldība, pārnesot lielāko daļu informācijas aprites digitālajā vidē, un turpmāk RSA izmantos jaunu reisu pārvaldības sistēmu, ko izstrādājis pašmāju tehnoloģiju uzņēmums  LMT , informēja Valdis Jalinskis, LMT sabiedrisko attiecību daļas vadītājs Līdz šim RSA reisu vadību ir nodrošinājis dispečeru dienests, izmantojot 2003. gadā ieviesto sistēmu “Baltic Lines”, kurā liela daļa aktivitāšu jāveic manuāli, palielinot izpildes laiku un cilvēcisko kļūdu risku informācijas apmaiņas procesos. Rīgas starptautiskā autoosta (RSA) ir viens no centrālajiem pasažierpārvadājumu mezgliem Latvijā. Aizvadītā gada sākumā no tās diennaktī izbrauca 750 pasažieru autobusu, bet viena platforma apkalpoja pat 55 autobusus dienā. Jaunā sistēma publiski tiks prezentēta 11. jūnijā.", "link": "https://www.delfi.lv/bizness/44467736/tehnologijas/53275723/rigas-starptautiskaja-autoosta-bus-jauna-reisu-vadibas-sistema"},
{"title": "Lietuvā reģistrēto maksājumu kompāniju skaits aug, Latvijā – stagnē. Kāpēc neizmantojam iespējas?", "category": "Tehnoloģijas", "body": "Pērn  Lietuva  piedzīvojusi strauju finanšu tehnoloģiju kompāniju skaita pieaugumu – Elektroniskās naudas un maksājumu iestāžu reģistrā ierakstīto uzņēmumu skaits palielinājās, ko centrālā banka skaidro ne tikai ar pandēmijas ietekmi, bet arī panākumiem, pievilinot uzņēmumus, kas meklējuši jaunas bāzes vietas pēc \" Brexit \". Latvijā jaunu kompāniju skaita pieaugums nav vērojams. Lietuvā pagājušajā gadā Elektroniskās naudas un maksājumu iestāžu reģistrā ierakstīto uzņēmumu skaits piedzīvojis uzplaukumu, arī ieņēmumi un apstrādāto maksājumu apmēri palielinājās. Kā liecina Lietuvas Bankas apkopotā informācija, pērnā gada beigās reģistrā iekļauto kompāniju skaits sasniedza 132, no kurām 80 bija elektroniskās naudas iestādes, bet 52 – maksājumu iestādes. Salīdzinājumam – 2019. gadā to skaits bija attiecīgi 67 un 48. Turklāt Lietuvas Banka šā gada sākumā izskatot vēl vairāk nekā 40 pieteikumus šim reģistram. Rezultātā šo kompāniju apstrādāto maksājumu apmēri gada laikā auguši vairāk nekā trīs reizes, sasniedzot 51 miljardu eiro.", "link": "https://www.delfi.lv/bizness/44467736/tehnologijas/53263455/lietuva-registreto-maksajumu-kompaniju-skaits-aug-latvija-stagne-kapec-neizmantojam-iespejas"},
{"title": "'Apple' izziņo jaunumus; jaunas ierīces nepiesaka", "category": "Tehnoloģijas", "body": "Virkne \" Apple \" programmatūras un pakalpojumu jaunumu izskanēja pirmdien ikgadējā tehnoloģiju giganta izstrādātāju konferencē \"WWDC\", kas jau otro gadu notiek virtuāli. Divu stundu ilgajā prezentācijā \"Apple\" vadība jaunas ierīces gan nepieteica. Vispirms tika pieteikti uzlabojumi šobrīd tik aktuālajā videozvanu jomā. \"FaceTime\" aplikācija tagad labāk spēs parādīt konferenču zvanus, skaidrāk izolēt runātāju balsis no fona trokšņiem, kā arī piedzīvos vizuālus uzlabojumus. Turklāt \"FaceTime\" varēs lietot arī \"Android\" un PC lietotāji, izmantojot interneta pārlūku. \" iPhone \" lietotājus priecēs ierīces spēja automātiski atpazīt tekstu attēlos. Ierīce tekstu atpazīs gan uzņemtajās jaunajās fotogrāfijās, gan jau krātuvē esošajās bildēs. Uzraksti un pat telefonu numuri bildēs kļūs interaktīvi. Liela uzmanība pievērsta arī \"Apple Maps\" kartēm, kas kļuvušas vizuāli pievilcīgākas un praktiskākas. Ieviesta trīsdimensiju vides attēlošana un vieglāk pārskatāma topogrāfija. Tiesa, uzlabojumi pagaidām ieviesti tikai atsevišķās valstīs un pilsētās. Jaunumi sagaida arī \"Apple\" austiņu lietotājus. Tās turpmāk spēs labāk izolēt balsi, kas uzlabos iespēju sarunāties trokšņainā vidē, īpaši noderīgi tas būs cilvēkiem ar dzirdes traucējumiem. Tāpat austiņas tiks iekļautas \"Find My\" tīklā, kas palīdz atrast nozaudētas ierīces. Austiņas arī par sevi atgādinās, ja radīsies bažas, ka lietotājs tās aizmirsis. \" iPad \" lietotājiem ērtāks kļūs vairākuzdevumu režīms. Tiks ieviesta jauna logu vadība, kas būs mazāk mulsinoša un ērtāk lietojama. Interesants jaunums būs arī kopdarbība ar \"Mac\" datoriem - datoram blakus noliktu \"iPad\" varēs vadīt ar datora klaviatūru un skārienpaliktni. Liela uzmanība, kā ierasts, veltīta personīgās informācijas drošībai. Jaunajās viedierīču un datoru operētājsistēmās būs iestrādāta augstāka aizsardzība pret \"izsekošanu\", tiks slēptas IP adreses, atrašanās vieta un citi dati. Par to sajūsmā noteikti nebūs reklāmdevēji, kas ir naskākie lietotāju datu apkopotāji. Papildus spējas tiks ieviestas arī veselības novērošanas aplikācijās \"iPhone\" un \"Apple Watch\". Ierīces spēs precīzāk noteikt veselības stāvokļa izmaiņas, tostarp fiksēs nestabilāku gaitu, kas bieži var būt vēstnese kādām nopietnām veselības problēmām. Ieviesta arī iespēja ģimenes locekļiem koplietot savus veselības datus. Tā, piemēram, būs vienkāršāk sekot līdz savu senioru veselības stāvoklim un tā izmaiņām. Šķiet, vismazāk jaunumu sagaida \"Mac\" datori, kuru jaunā operētājsistēma \"Monterey\" vismaz pagaidām ieguvusi tikai nelielas izmaiņas. Jau pieminētā kopdarbība ar planšetdatoriem un citiem datoriem, vēl drošāks \"Safari\" pārlūks, kā arī sīku uzdevumu automatizācija ar \"Shortcuts\" aplikāciju. Ērtāk lietojams un funkcionālāks kļuvis arī \"Apple\" mākonis \"iCloud\", kas piedāvā dažādus datu drošības uzlabojumus, epastu anonimizāciju u.c. Interesanti, ka joprojām \"Apple\" neplāno palielināt \"iCloud\" pieejamo bezmaksas diska vietu, kas jau šķiet desmit gadus ir vien nožēlojami pieci gigabaiti. WWDC izstrādātāju konference turpināsies visu nedēļu un tās laikā bezmaksas tiks piedāvātas prezentācijas un lekcijas programmētājiem, kas plāno pielāgot lietotnes jaunajām operētājsistēmām. Mums \"parastajiem\" lietotājiem jaunās OS un to jaunās spējas būs pieejamas rudenī, kad tās tiks publiskotas kopā ar jaunajiem \"iPhone\" viedtālruņiem.", "link": "https://www.delfi.lv/bizness/44467736/tehnologijas/53277771/apple-izzino-jaunumus-jaunas-ierices-nepiesaka"},
{"title": "Baltijas IT uzņēmums 'Avalanche Laboratory' iekļuvis Dubaijas Nākotnes akseleratora finālā", "category": "Tehnoloģijas", "body": "Viens no  Baltijas  lielākajiem IT konsultāciju birojiem \"Avalanche Laboratory\", kura sastāvā ietilpst \"Avalanche Latvia\", kopā ar  ASV  uzņēmumu \"Maana\", kas izveidojis mākslīgā intelekta platformu bāzētu uz zināšanu grafiem (knowledge graphs), no 18. janvāra līdz 25. februārim veidos mākslīgā intelekta prototipu Dubaijas Elektrības un ūdens pārvaldei (DEWA – Dubai Watter and Electricity Authority), informē kompānijas pārstāvji. Šī prototipa izveide ir Dubaijas Nākotnes akseleratora fināla posms, kurā\"Avalanche Laboratory\" kopā ar \"Maana\" piedalās jau no vasaras sākuma, nonākot finālā starp divām labākajām kompānijām pasaulē, kurām ir uzticēts veidot prototipu Dubaijas Elektrības un ūdens pārvaldes konkursā \"Enerģijas Nākotne\". Dubaijas Nākotnes akseleratora konkurss ilgst kopš pagājušā gada jūnijā, kad starp 414 kompānijām no visas pasaules notika virtuālā cīņa. Rudenī \"Avalanche Laboratory\" un \"Maana\" kompāniju piedāvājums iekļuva TOP 10, pēc tam veicot dažādus uzdevumus kompānijas nonāca TOP 4, kas nodrošināja iespēju strādāt ar Dubaijas Elektrības un ūdens pārvaldes komandu, lai labāk izprastu izaicinājuma prasības un esošo situāciju. Pēc četru nedēļu darba, iesniedzot savu priekšlikums konkursa komisijai, tika sasniegts TOP 2. \"Mūsu panākuma atslēga noteikti bija sadarbība ar klientu, kā arī iespēja analizēt klienta vajadzības no cita skatu punkta piedāvājot nestandartus, inovatīvus, bet ļoti efektīvus risinājumus. Tāpat komandas apvienošana ar \"Maana\", bez šaubām ir spēlējusi savu lomu, jo \"Maana\" ir izstrādājusi fantastisku produktu, kā arī tā jau iepriekš spēcīgi sevi pierādījuši Tuvajos Austrumos\", norāda \"Avalanche Latvia\" vadītājs Guntis Siugals. Dubaijas Nākotnes akseleratora mērķis ir apvienot pasaules start-up uzņēmumus darbam ar Dubaijas un Apvienoto Arābu Emirātu valsts un privātā sektora uzņēmumiem, lai radītu jaunus produktus esošo problēmu risināšanai dažādās jomās. Akseleratora programmu īpašu padara augstais konkurences līmenis. Dubaijas Elektrības un ūdens pārvaldes konkursa \"Enerģijas nākotne\" uzdevums ir datu apkopošana no klientu platformām, padarot tos lietotājiem draudzīgus, tādējādi sekmējot stratēģisku un operatīvu lēmumu pieņemšanas procesu, kas balstīts uz mākslīgo intelektu. Abu uzņēmumu komanda šobrīd atrodas Dubaijā, lai sešu nedēļu laikā izstrādātu risinājuma prototipu, tā izstrādātāju izvēlēsies februāra beigās.", "link": "https://www.delfi.lv/bizness/44467736/tehnologijas/52871625/baltijas-it-uznemums-avalanche-laboratory-iekluvis-dubaijas-nakotnes-akseleratora-finala"},
{"title": "'Smart-ID' Latvijā: Miljons sasniegts, būs vēl", "category": "Tehnoloģijas", "body": "Šā gada aprīlī tika sasniegta būtiska robeža – 1 miljons Latvijas iedzīvotāju, izmantojot \"Smart-ID\", ikdienā saņem dažādus e-pakalpojumus un parakstās ar drošu elektronisko parakstu. Lai gan šajā ziņā ir sasniegts piesātinājuma punkts, \"Smart-ID\" izstrādātāja \"SK ID Solutions\" Latvijas filiāles vadītāja Sanita Meijere teic, ka lietotāju skaitam vēl ir potenciāls augt. Igaunijā reģistrētais \"SK ID Solutions\" šogad svin 20 gadu jubileju. Latvijā tas pārstāvēts divus gadus un nodrošina tikai ar \"Smart-ID\" produktu saistītus pakalpojumus, taču Igaunijā un Lietuvā pārvalda arī valsts elektroniskās identitātes attiecīgi \"Mobile ID\" and \"Mobilusis parašas\" pakalpojumus. Sanita Meijere gadu strādājusi \"SK ID Solutions\" kā Latvijas filiāles vadītāja, pēc tam paaugstināta amatā un kļuvusi par globālā biznesa attīstības vadītāju. Viņai ir liela pieredze darbā IT jomā – strādājusi tādos uzņēmumos kā \"Microsoft\", \"Squalio\", \"Atea\" gan Latvijā, gan ārpus mūsu valsts robežām. Viņa ir arī PhD cand. IT vadībā, MBA novērtēts ar izcilību, savukārt BSc grāds tiesībās ir bijis ar fokusu uz intelektuālā īpašuma aizsardzību.", "link": "https://www.delfi.lv/bizness/44467736/tehnologijas/53264337/smart-id-latvija-miljons-sasniegts-bus-vel"},
{"title": "Globālā operācijā slēgts tūkstošiem interneta aptieku", "category": "Tehnoloģijas", "body": "Pandēmija piespiedusi daudzus cilvēkus aktīvāk izmantot interneta tirdzniecības vietas, un noziedznieki ātri reaģējuši uz to, norādīja globālās policijas organizācijas vadītājs Jirgens Štoks. Neīsti Covid-19 testi veidoja vairāk nekā pusi no visām medicīnas precēm, kas tika konfiscētas laikā no 18.maija līdz 25.maijam, paziņoja Interpols.  Itālijas  varasiestādes atklāja vairāk nekā 500 000 neīstas ķirurģiskās maskas un 35 mašīnas, ar kurām tās ražotas un iepakotas. Tiesībsargājošo iestāžu operācijas ietvaros visā pasaulē aizturēti 227 cilvēki un konfiscēti produkti 23 miljonu  ASV  dolāru vērtībā. Štoks norādīja, ka daļa pircēju apzināti izvēlējās iegādāties viltojumus, bet dauzi tūkstoši cilvēku ir apkrāpti. Nelegāli medikamenti un viltojumi atrasti arī drēbju, rotaslietu un pārtikas sūtījumos. Deviņi miljoni konfiscēto medicīnas preču un medikamenti ir lielākais guvums, kopš Interpols 2008.gadā sāka koordinēt kampaņas pret viltotiem medikamentiem.", "link": "https://www.delfi.lv/bizness/44467736/tehnologijas/53280887/globala-operacija-slegts-tukstosiem-interneta-aptieku"},
{"title": "Pieci padomi, kā sevi pasargāt no telefonkrāpniekiem", "category": "Tehnoloģijas", "body": "Piedāvājam piecus padomus, kā mazināt vai novērst iespējamo kaitējumu šādās situācijās un neiekrist krāpnieku nagos. Tev \"nopīkst\" telefons. Tā ekrānā redzams neatbildēts zvans no ārvalstu numura. Iespējams, zvanītājs ir kāds radinieks, draugs vai sadarbības partneris. Tikpat iespējams, ka esi iekļuvis japāņu krāpniecības shēmas \"wangiri\" izmantotāju redzeslokā. Krāpnieki cer, ka atzvanīsi uz ekrānā redzamo numuru, kam parasti tiek piemērota paaugstināta maksa. Šajos gadījumos visbiežāk tiek zvanīts no dažādu eksotisku valstu, piemēram, Samoa, Dienvidsudānas, Somālijas numuriem. Tāpēc, pirms atzvanīt, pārliecinies, vai šajā vietā tiešām atrodas kāds, ko tu pazīsti. Stankeviča norāda, ka telefonkrāpnieku tīkli ļoti bieži ir globāli, tiem nav saistības ar Latviju. \"Bite\" informāciju par viņu izmantotajiem numuriem operatīvi nodod sadarbības partneriem valstīs, no kurām zvani tiek saņemti. Tiesa, lai arī šie numuri tiek bloķēti, ļaunprāši meklē aizvien jaunus kanālus uzbrukumiem, tādēļ pilnībā izskaust šādu krāpniecību ir teju neiespējami. Izplatīti ir arī gadījumi, kad krāpnieki zvana no nepazīstamiem numuriem un iepazīstina ar sevi kā ar \"policistiem\", kuri var palīdzēt tavam tuviniekam vai draugam atpirkties no tikko izraisītās avārijas sekām. Jāpiebilst, ka šī \"shēma\" bieži tiek izmantota komunikācijā ar gados vecākiem cilvēkiem. \"Šādos gadījumos pārtrauciet sarunu, sakot, ka pārzvanīsiet, un sazinieties ar nosaukto cilvēku, viņa tuviniekiem, lai pārliecinātos, vai palīdzība tiešām ir nepieciešama. Ja tomēr gadās iekrist krāpnieku lamatās, vēlos uzsvērt, ka no tā nav jākaunas, – par šantažētājiem jebkurā gadījumā ir jāziņo policijai, jo tas ir vienīgais veids, kā viņus apturēt,\" uzsver Stankeviča. Līdzīgi ir jārīkojas, ja zvanītājs iepazīstina ar sevi kā bankas pārstāvi vai sociālo darbinieku un prasa nosaukt tavas maksājumu kartes datus, paroles vai citu personiska rakstura informāciju. Šādos gadījumos ir svarīgi atcerēties, ka šie dati jau ir banku rīcībā. Savukārt, ja šāda informācija būs nepieciešama sociālās aprūpes darbiniekiem, viņi palūgs atnākt un iesniegt to rakstiski vai aicinās aizpildīt pieteikumu interneta portālā \"Latvija.lv\". Tādēļ šādas telefonsarunas ir jāpārtrauc. Tāpat šādos gadījumos ir vērts sazināties ar banku vai Sociālo dienestu un pārliecināties, vai mistiskā zvanītāja teiktais atbilst patiesībai. Arī sociālie tīkli nereti tiek izmantoti krāpniecībai. Īpaša piesardzība jāievēro sarakstēs ar nepazīstamiem cilvēkiem. Taču ņem vērā, ka ļaundari var \"uzlauzt\" tavu paziņu kontus un izmantot viņu identitāti. \"Krāpnieki mēdz sacerēt visnotaļ emocionālus un ticamus stāstus par nelaimes gadījumiem, pazaudētiem telefoniem un citām problēmām, kuras var atrisināt, piemēram, nosūtot īsziņu uz noteiktu tālruņa numuru. Pirms to darīt, ir vērts kļūt \"vecmodīgiem\" un sazināties ar konkrēto cilvēku telefoniski vai e-pastā, lai precizētu, vai viņš tiešām kaut ko ir sūtījis, jo krāpšanas gadījumā šīs šķietami nevainīgās īsziņas var izmaksāt ļoti dārgi – pat vairākus desmitus eiro,\" atklāj Stankeviča. Tāpat krāpnieki mēdz atsūtīt privātā sarakstē aizdomīgas saites ar aicinājumu tās atvērt, lai kaut ko apskatītu vai apstiprinātu. Ņem vērā, ka, \"klikšķinot\" uz šīm saitēm, tu vari aktivizēt maksas pakalpojumus, tostarp abonēt kādu mobilo pakalpojumu, to pat nenojaušot. Lai izvairītos no nepatīkamiem pārsteigumiem mobilo sakaru pakalpojumu rēķinos, ieteicams izmantot izmaksu kontroles risinājumus. Piemēram, atslēgt paaugstinātas maksas pakalpojumu saņemšanu vai starptautiskos zvanus, neierobežojot citu mobilo sakaru pakalpojumu lietošanu. Tāpat tev ir iespēja noteikt limitu mobilo sakaru tēriņiem. Tas nozīmē, ka brīdī, kad tava ikmēneša rēķina summa sasniegs limitu, saņemsi brīdinājuma īsziņu. Ja esi pārliecināts, ka esi kļuvis par krāpnieku upuri un maksa par paaugstinātas maksas pakalpojumiem sarēķināta nepamatoti, ir vērts pacīnīties par naudas atgūšanu. Tiesa, atceries, ka mobilo sakaru operators ir tikai starpnieks starp pakalpojuma sniedzēju un pircēju. Proti, tam nav iespējas ietekmēt ārējās sistēmās veikto pakalpojumu iegādes procesus, kā arī nav tiesību izmeklēt šādus gadījumus, izsekot krāpniekus, uzsver Stankeviča. Nav noslēpums, ka bieži vien krāpnieki par saviem upuriem izvēlas gados vecākus cilvēkus. Tāpēc ir svarīgi pārrunāt izplatītākos krāpšanas gadījumus un atbildīgu mobilo ierīču lietošanu ar vecākiem un vecvecākiem, palīdzēt viņiem uzstādīt mobilo sakaru pakalpojumu izmaksu kontroles risinājumus. Tāpat ir vērts pārrunāt ar viņiem, kā labāk rīkoties noteiktos gadījumos.", "link": "https://www.delfi.lv/bizness/44467736/tehnologijas/50484879/pieci-padomi-ka-sevi-pasargat-no-telefonkrapniekiem"},
{"title": "Mobilo ierīču lietotājiem bīstamākās kaitnieciskās programmatūras: spiegprogrammatūras un izspiedējvīrusi", "category": "Tehnoloģijas", "body": "Attīstoties mobilajām tehnoloģijām, mobilās ierīces aizvien biežāk aizstāj datoru – tās tiek izmantotas gan saziņai, gan arī sensitīvu datu uzglabāšanai, tiešsaistes maksājumiem u.tml. Tieši tāpēc šīs ierīces kļūst aizvien saistošākas kibernoziedzniekiem, kuri vēlamo mērķu sasniegšanai izmanto dažādas kaitnieciskas programmatūras, tostarp vīrusus. \"Dažādu drošības risinājumu – ugunsmūra programmatūru, antivīrusu u.c. – pieprasījums mobilo ierīču lietotāju vidū nepārtraukti palielinās. Piemēram, \"Bites\" dati liecina, ka pērn, salīdzinot ar 2017. gadu, cilvēku skaits, kuri izmanto antivīrusa risinājumu, kas darbojas operatora tīklā, pieauga teju uz pusi. Neraugoties uz to, kopumā izpratne par šādu risinājumi nozīmi sabiedrībā vēl tikai veidojas,\" skaidro \"Bites\" tehnoloģiju eksperts Dainis Dembovskis. Viņš norāda, ka bīstamāko kaitniecisko programmatūru vidū ir gan spiegprogrammatūras, gan izspiedējvīrusi, no kurām populārākās ir: spiegprogrammatūra \"Trojan.Agent\" un izspiedējvīruss \"WannaCry\". Spiegprogrammatūras ir īpaši bīstamas, jo var \"inficēt\" jebkuru mobilo ierīci, kas pieslēgta internetam, un darbojas, tev par to pat nenojaušot. Tās pilda noteiktas kibernoziedznieku komandas – kopē ierīces datus uz noteiktiem serveriem vai iztukšo upura bankas kontu u.tml. Par šo programmatūru klātbūtni ierīcē var liecināt, piemēram, izmaiņas interneta pārlūka iestatījumos, mobilo sakaru rēķini par neizskaidrojamiem starptautiskajiem zvaniem, ierīces darbības palēnināšanās, neskaitāmu \"pop-up\" reklāmas logu parādīšanās, atverot interneta pārlūku, kā arī nezināmiem adresātiem nosūtīti e-pasti. Viena no bīstamākajām spiegprogramatūrām ir \"Trojan.Agent\", kas nokļūst viedtālrunī, \"izliekoties\" par citām programmām un failiem, kurus lietotājs ir lejupielādējis ierīcē. Šai programmatūrai ir vairāki paveidi un tās kaitniecisko darbību spektrs ir visai plašs. Piemēram, \"Trojan.Agent\" zog bankas datus, dzēš failus, kā arī var lejupielādēt ierīcē citas kaitnieciskas programmatūras vai nosūtīt no tās maksas īsziņas. Savukārt sniegprogrammatūras \"Adware\" un \"Spyware\" vairāk koncentrējas interneta pārlūkos, kur ievāc informāciju par ierīces saimnieka darbībām, piemēram, kādas interneta vietnes viņš apmeklē un kādu informāciju meklē. Šādi iespējams iegūt arī visnotaļ kompromitējošus datus, ko kibernoziedznieki parasti pārdod vai nopludina tīmeklī. Tāpat viņi iegūtos datus var izmantot, lai veidotu speciālus reklāmas logus, interneta vietnes u.tml., kas \"seko\" cilvēkiem ar noteiktiem interneta lietošanas paradumiem. \"Vienkāršākais un ātrākais veids, kā atbrīvoties no spiegprogrammatūrām, ir atjaunot ierīcē rūpnīcas iestatījumus. Tomēr šajā gadījumā visi dati, kas atrodas ierīcē, tiks dzēsti, tāpēc ir jāveido datu rezerves kopijas \"mākonī\". Vienlaikus jāņem vērā, ka spiegprogrammatūras var inficēt arī šīs rezerves kopijas, tādēļ ieteicams izmantot uzticamus mākoņpakalpojumu servisus, kas tiek aizsargāti ar antivīrusa programmatūrām,\" iesaka \"Bites\" eksperts. Vēršot uzmanību uz to, ka kiberuzbrukumu sekas var būt neprognozējamas, viņš arī aicina mobilo ierīču lietotājus ikdienā rūpīgāk izvērtēt savas aktivitātes internetā – nelejupielādēt apšaubāmas mobilās aplikācijas, nevērt vaļā aizdomīgus e-pastus, failus un saites, kā arī neapmeklēt nezināmas interneta vietnes u.tml., jo pieredze liecina, ka visbiežāk mobilās ierīces tiek \"inficētas\" ar kaitnieciskām programmatūrām to lietotāju neuzmanības dēļ. Otra bīstamākā kaitniecisko programmatūru grupa ir tā dēvētie izspiedējvīrusi. Par to klātbūtni ierīcē parasti liecina informatīvi logi, kas parādās mobilās ierīces ekrānā pēc tās izslēgšanas. Ar to palīdzību kibernoziedznieki informē par savām prasībām, piemēram, par to, ka ierīce ir bloķēta un tiks atbloķēta tikai tad, kad uz norādīto bankas kontu tiks pārskaitīta noteikta naudas summa. Viens no zināmākajiem izspiedējvīrusiem ir \"WannaCry\", kas satricināja pasauli 2017. gadā. Tā vērienīgā uzbrukuma laikā tika \"inficētas\" ierīces ar \"Microsoft Windows\" operētājsistēmu, turklāt maksa par šifrēto datu atgriešanu bija ne vien nesamērīgi augsta, bet arī tika pieprasīta kriptovalūtā. Nedaudz mazāku rezonansi ir ieguvuši tādi izspiedējvīrusi kā \"Bad Rabbit\" un \"Sam Sam\", kuri darbojas līdzīgi \"WannaCry\", taču \"upuru\" papildu \"motivācijai\" paziņojumiem par atlīdzību tiek pievienota arī laika atskaite. Taču neatkarīgi no izspiedējvīrusa veida, saskaroties ar tādu, var nākties šķirties gan no visiem datiem, kas atrodas ierīcē, gan to kopijām, kas tiek uzglabātas \"mākonī\". D. Dembovskis norāda, ka bloķēta pieeja mobilajam telefonam vai planšetdatoram un paziņojums, ka to var atbloķēt, pārskaitot noteiktu naudas summu uz norādīto bankas kontu, ir skaidrs signāls tam, ka ierīci skāris izspiedējvīruss. Kibernoziedznieku prasību īstenošana ne vienmēr attaisno cerības, jo viņi bieži nepilda savus solījumus: neatsūta pieeju šifrētajiem datiem, datu atšifrēšanas process var tikt veikts nepilnīgi, dati var tikt bojāti, kā arī pēc vienas izpirkuma summas samaksāšanas var tikt pieprasīta nākamā. Tāpēc šādos gadījumos ieteicams vērsties ierīču servisa centrā. Ja ierīce nav bloķēta, akli paļauties uz paziņojumiem, ka tā ir \"inficēta\", un īstenot tajos norādītās darbības, piemēram, pārstartēt ierīci, atvērt noteiktu interneta vietni vai pārskaitīt norādīto summu, arī nav ieteicams. Īpaši, ja ierīcē uzglabāto datu aizsardzībai tiek izmantots antivīruss. Jo arī aiz šiem paziņojumiem var slēpties vīrusi. Šādos gadījumos ieteicams atjaunot ierīcē rūpnīcas iestatījumus. \"Lai mazinātu kiberdrošības riskus, ir svarīgi ikdienā īstenot preventīvus to aizsardzības pasākumus, piemēram, izmantot antivīrusu un ugunsmūru risinājumus, kas pastāvīgi skenē ierīci, kā arī regulāri instalēt ierīces programmatūras atjauninājumus,\" tā \"Bites\" eksperts.", "link": "https://www.delfi.lv/bizness/44467736/tehnologijas/50915627/mobilo-iericu-lietotajiem-bistamakas-kaitnieciskas-programmaturas-spiegprogrammaturas-un-izspiedejvirusi"},
{"title": "Eksperts: 5G tehnoloģijas ļaus biznesam zelt", "category": "Tehnoloģijas", "body": "Butens uzsver, ka 5G tehnoloģijai ir vairākas priekšrocības. \"Pirmkārt, lielāks interneta ātrums. Proti, paredzamais 5G tehnoloģijas ātrums, kas būs mērāms gigabitos sekundē, salīdzinot ar 4G tehnoloģijai raksturīgo ātrumu (megabiti sekundē), ļaus ātrāk pārsūtīt lielu datu apjomu. Piemēram, fullHD kvalitātes filmu varēs lejupielādēt dažās sekundēs nevis minūtēs. Otrkārt, lielāks joslas platums, kas ļaus tīklam vienlaicīgi pievienot daudz vairāk ierīču un sensoru, nodrošinot lietotājiem vēl pozitīvāku datu pakalpojumu izmantošanas pieredzi. Un, treškārt, zemais latentums jeb signāla aizture - aptuveni viena milisekunde pašreizējo 30 līdz 40 milisekunžu vietā, kas nodrošinās vēl ātrāku ierīču un mobilā tīkla \"saziņu\" jeb savienošanos. Piemēram, tiešsaistes spēles varēs baudīt reāllaikā un vienlīdz augstā kvalitātē kā ar optisko vadu savienojumu,\" sacīja Butens. \"Šāds tiešsaistes jeb \"dzīvais\" video bija redzams bobsleja sacensībās Phjončanas olimpiskajās spēlēs, kad pie sportistu aizsargķiverēm piestiprinātās videokameras tiešraidē raidīja braucienu no pilotu skatu punkta. Tas bija viens no dienvidkorejiešu eksperimentiem 5G praktiskā izmantošanā. Iespējams, daudzi to nepamanīja, taču tik kvalitatīvu video ar 4G tehnoloģijām iegūt būtu grūti,\" skaidro uzņēmuma tehniskais direktors. Iespēja izveidot augstas kvalitātes lokālo tīklu sava biznesa vajadzībām, kā uzskata direktors, ir viens no šīs tehnoloģijas lielākajiem ieguvumiem, kam būs būtiska ietekme uz lietu interneta (IoT) attīstību. 5G tīkls, kā skaidro \"Bite\", spēs nodrošināt ļoti lielu savienojumu skaitu (apmēram miljonu uz kvadrātkilometru) ar zemu enerģijas patēriņu. Turklāt vienā pārklājuma zonā vienlaikus varēšot darboties dažādi risinājumi un pakalpojumi ar atšķirīgiem ātrumiem un garantēto kvalitāti. Piemēram, viens slānis atbalstīs tīklu stadionā, otra - savienotos auto (connected cars), bet vēl cita – attālināti nolasīs mērierīces vai nodrošinās slimnieku uzraudzību. \"Tiek prognozēts, ka tieši veselības aprūpes pakalpojumi būs viena no tām jomām, kurā 5G tīkla attīstība ļaus ienākt daudziem jauniem dalībniekiem, kas piedāvās patlaban vēl neiedomājamus risinājumus, piemēram, jauna līmeņa robotizēto un attālināto ķirurģiju. Konsultāciju uzņēmums \"Deloitte\" lēš, ka, piemēram, Lielbritānijas digitālās veselības tirgus šogad palielināsies līdz 2,9 miljardiem mārciņu,\" skaidro uzņēmumā. \"Bites\" tehniskais direktors norāda, ka mobilo sakaru operatori dara visu, lai tehniski sagatavotos 5G tīkla ieviešanai un cer, ka uzņēmēji novērtēs jaunās tehnoloģijas priekšrocības un pratīs tās izmantot savā labā.", "link": "https://www.delfi.lv/bizness/44467736/tehnologijas/50605121/eksperts-5g-tehnologijas-laus-biznesam-zelt"},
{"title": "Jauna tendence – dārgi viedtālruņi sīvi konkurē ar lētākām ierīcēm", "category": "Tehnoloģijas", "body": "Raidsabiedrība \"CNN\" vēsta, ka aizvadītajā gadā viedtālruņu tirgus visā pasaulē bija izaicinājumiem bagāts. To ietekmēja galvenokārt ASV un Ķīnas saspringtās tirdzniecības attiecības, ekonomikas izaugsmes palēnināšanās, valūtas vērtības samazināšanās Ķīnā, kā arī asā konkurence starp ASV, Dienvidkorejas un Ķīnas tehnoloģiju ražotājiem. Taču eksperti lēš, ka šogad patērētāju interese par jaunākajiem viedtālruņu modeļiem veicinās globālā viedtālruņu tirgus atgūšanos. Piemēram, paredzams, ka palielināsies pieprasījums pēc \"premium\" klases viedtālruņu analogiem, kas pieejami par zemāku cenu. Šī iemesla dēļ konkurence ražotāju vidū nemazināsies. Gluži pretēji – savas tirgus daļas varētu palielināt tādi Ķīnas ražotāji kā \"Xiaomi\", \"Oppo\" un \"Vivo\". Latvijas iedzīvotāji, izvēloties viedtālruņus, arvien lielāku pievērš uzmanību to tehniskajai specifikācijai un funkcijām. Būtiska nozīme tiek piešķirta arī ierīces ražotāja zīmolam. Tāpēc palielinās pieprasījums pēc modernākiem, dārgākiem viedtālruņiem, kas, pateicoties inovācijām, spēj kvalitatīvāk apmierināt lietotāju ikdienas vēlmes un vajadzības, tā nodrošinot pozitīvu mobilo ierīču lietošanas pieredzi. Tajā pašā laikā \"Xiaomi\" un \"Honor\" viedtālruņu pārdošanas rezultāti \"Bitē\" liecina, ka lietotāji, tiecoties pēc kvalitātes, biežāk ir gatavi izmēģināt citu, mazāk zināmu, ražotāju ierīces, kas nodrošina \"premium\" klases viedtālruņiem līdzvērtīgu tehnisko specifikāciju par demokrātiskāku cenu. \"Ja pasaulē pieprasījums pēc šo mazpazīstamo ražotāju ierīcēm jau šobrīd ir salīdzinoši augsts, Latvijā \"ledus\" ir tikai sakustējies, un to lielā mērā veicināja \"Xiaomi\" zīmola ienākšana mūsu tirgū. Kā mainīsies ražotāju tirgus daļas nākamo gadu laikā, šobrīd prognozēt ir grūti, jo populārākie zīmoli nepārtraukti strādā pie inovācijām, kas pārsteidz lietotājus un ļauj saglabāt vai palielināt pārdošanas apjomus. Taču, kamēr esam šajā \"pārmaiņu procesā\", viedtālruņu pieprasījums Latvijas tirgū saglabājas stabils,\" norāda \"Bites\" loģistikas un ierīču nodaļas vadītājs Roberts Birnbaums. Viņš arī atklāj, ka pērn \"Bitē\" starp pieprasītākajiem viedtālruņu zīmoliem dominēja \" Samsung \" un \" Huawei \". Savukārt pirktākie viedtālruņu modeļi bija \"Samsung Galaxy J5\", \"Huawei Y6\", \"Huawei Mate 10 Lite\", \"Samsung Galaxy A6\" un \"Huawei P20 Lite\". Interesanti, ka reģionos, īpaši Zemgalē un Vidzemē, saglabājas augsts pieprasījums pēc \" iPhone  6\". \"Nenoliedzami, \" Apple \" nopietni strādā pie tā, lai nostiprinātu \"iPhone\" viedtālruņu kulta preces statusu. Taču jaunāko šī ražotāja ierīču cenas tradicionāli ir ļoti augstas – augstākas nekā konkurentiem. Tāpēc cilvēki, kuri vēlas asociēties ar šo zīmolu, nereti izvēlas vecākus \"iPhone\" viedtālruņu modeļus, kuru cena ir pieņemamāka,\" tā Birnbaums. Taču tehnoloģiju attīstība ir nebeidzams process. Publiski pieejamā informācija un dažādas baumas liecina, ka šogad ražotāji viedtālruņu attīstībā fokusēsies uz piecām lietām: pirkstu nospiedumu nolasīšanas un bezvadu uzlādes funkciju uzlabošanu, salokāma ekrāna attīstīšanu, kā arī vēl jaudīgāku kameru izstrādi un ierīču ekrāna izšķirtspējas uzlabošanu. Savu jaunāko lolojumu – viedtālruni ar salokāmu ekrānu – janvāra sākumā notikušajā starptautiskajā izstādē \"Consumer Electronic Show 2019\" (CES), kas norisinājās Lasvegasā, ASV, jau prezentēja kompānija \"Royal\". Taču baumo, ka pie šīs tehnoloģijas strādā arī citi ražotāji. Zinātāji lēš, ka jaunākajos viedtālruņu modeļos tiks būtiski uzlabota biometriskā sensora funkcija, kas ļaus nolasīt pirksta nospiedumu jebkurā, nevis tikai vienā konkrētā vietā uz viedtālruņa ekrāna. Šāda funkcionalitāte ne vien uzlabos ierīču drošību, bet arī ļaus atbloķēt to ekrānu ātrāk un ērtāk. Tāpat pastāv arī uzskats, ka tajos būs iebūvētas četras vai vairāk lēcas un kvalitatīvāki sensori, kas apvienos vairākus pikseļus vienā, uzlabojot attēla dinamisko platumu un diennakts tumšajā laikā uzņemto attēlu kvalitāti , kas ierīču lietotājiem ļaus iejusties profesionālu fotogrāfu lomā. Savukārt ierīču ekrāni kļūs aizvien lielāki un ar kvalitatīvāki, ko nodrošinās augstas izšķirtspējas \"kino formāta\" ekrāni. Piemēram, \"Infinity-O\" tipa ekrāni ar malu attiecību 21:9, kā arī 4K, kas ļauj rādīt video 2160x3840 punktu izšķirtspējā, vai pat 8K, kas ļaus ierakstīt un skatīties video 4320x7680 punktu izšķirtspējā. Tādējādi šobrīd tehnoloģiju fani visā pasaulē ar nepacietību gaida izstādi \"Mobile World Congress 2019\", kas notiks februāra beigās Barselonā, Spānijā. Līdzšinējā pieredze liecina, ka daudzi ražotāji savus jaunākos sasniegumus, kas nereti ietekmē viedtālruņu tirgus turpmāko attīstību, piesaka tieši šajā izstādē. Jāpiebilst, ka, lai arī nākotnē viedtālruņu ražotāji strādā pie viedtālruņu funkcionalitātes un veiktspējas uzlabošanas, kas, iespējams, paildzinās to dzīves ciklu, \"Bites\" dati liecina, ka šobrīd viedtālruņu lietošanas ilgums šobrīd ir vidēji divi gadi. Tam ir vairāki iemesli. Pirmkārt, tas ir dabiskais telefona lietošanas cikls. Divos gados ierīces korpuss var tikt bojāts, un tālruņa nomaiņa ir praktiska nepieciešamība. Otrkārt, liela daļa mobilo tālruņu lietotāju izmanto iespēju ierīces iegādāties uz divu gadu nomaksu. Tomēr, ja kādreiz pēc šī laika perioda nomaksātā ierīce tika izmantota arī turpmāk un liela vajadzība pēc jaunas nebija, tad šobrīd tas drīzāk ir atskaites punkts, kad iegādāties atkal jaunu – tehnoloģiski inovatīvāku tālruni.", "link": "https://www.delfi.lv/bizness/44467736/tehnologijas/50773487/jauna-tendence-dargi-viedtalruni-sivi-konkure-ar-letakam-iericem"},
{"title": "'Tele2' aizvadītajā gadā pieaudzis klientu skaits un apgrozījums", "category": "Tehnoloģijas", "body": "Mobilo sakaru operatora \" Tele2 \" kopējais apgrozījums aizvadītajā gadā palielinājies par 2,5%, salīdzinot ar 2019. gadu, un bijis 135,8 milj. eiro. Savukārt mobilo sakaru pakalpojumu lietotāju skaits pieaudzis par 2,7%, informē uzņēmums. Uzņēmumā norāda, ka izdevies uzlabot visus galvenos rādītājus. Uzņēmuma apgrozījums no pamatdarbības pieaudzis par 6,1%, bet EBITDA (peļņa pirms procentiem, nodokļiem un amortizācijas) par 6,7%, sasniedzot 53 milj. eiro. \"Aizvadītā gada panākumu pamatā bija uzņēmuma spēja ātri un precīzi pielāgoties jaunajiem apstākļiem, kā arī kāpjošais pieprasījums pēc mobilā mājas interneta,\" saka \"Tele2\" valdes priekšsēdētājs Valdis Vancovičs. \"Lai arī redzam pakalpojumu grupas, kurās ieņēmumi ir būtiski samazinājušies, piemēram, viedierīču tirdzniecība, pakalpojumi viesabonēšanā un priekšapmaksas kartes, telekomunikācijas kā nozari pandēmija skar mazāk, un tā turpina pakāpenisku attīstību,\" piebilst vadītājs. Kā atzīst uzņēmumā, aizvadītā gada aktuālākie notikumi un izaicinājumi kopumā lielākoties ir saistīti ar Covid-19 izraisītajiem ierobežojumiem un tā sekām. \"Lai uzlabotu klientu apkalpošanu, ieviesām elektronisko līgumu, klientu identifikāciju ar Smart-ID, kā arī nodrošinājām produktu piegādi ne tikai ar kurjeru uz pakomātiem, bet arī \"Tele2\" klientu centrus izveidojām par   punktiem, lai klienti spētu ērtāk saņemt internetā pasūtīto preci. Daudzi no šiem projektiem bija mūsu plānos, taču pandēmijas laikā to loma būtiski pieauga un tie kļuva par prioritārajiem,\" norāda Vancovičs. Runājot par šo gadu, Vancovičs prognozē, ka nozarē turpināsies asa konkurence. Mobilo sakaru operatori izmanto atšķirīgas biznesa stratēģijas un pieejas klientu piesaistē. Nozari ietekmēs demogrāfiskā situācija valstī, jo Latvijas iedzīvotāju un līdz ar to arī klientu skaits samazinās: \"Iepriekš šo demogrāfisko aspektu daļēji līdzsvaroja tūrisma un ceļošanas industrija, kas šobrīd piedzīvo būtisku kritumu. Tādēļ operatori šogad centīsies radīt jaunus produktus un meklēt arī jaunus biznesus, kuros ienākt un nostiprināt pozīcijas. Taču no operatoru savstarpējās konkurences ieguvēji noteikti būs klienti, turpinot izdevīgi saņemt kvalitatīvus mobilos sakaru pakalpojumus.\"", "link": "https://www.delfi.lv/bizness/44467736/tehnologijas/52894311/tele2-aizvaditaja-gada-pieaudzis-klientu-skaits-un-apgrozijums"},
{"title": "'TheSoul Publishing' atvērs digitālā satura studiju Rīgā; sola radīt vairāk nekā 100 jaunas darba vietas", "category": "Tehnoloģijas", "body": "\"Uzņēmums ražo oriģinālu un populāru izklaides saturu, piesaistot miljoniem sekotāju un abonentu visā pasaulē. Sākot no praktiskiem sadzīves padomiem līdz sarežģītiem prāta mežģiem, \"TheSoul Publishing\" digitālais saturs ir pieejams sociālajos medijos un straumēšanas platformās, piemēram, \"Facebook\", \"Instagram\", \"Pinterest\", \"SnapChat\", \"TikTok\" un \"YouTube\". Populārākie kanāli ir  Bright Side ,  Slick Slime Sam , kā arī \"YouTube\" kanāls  5-min Crafts , kam šobrīd ir vairāk nekā 250 miljoni abonentu visā pasaulē,\" norādīts uzņēmuma preses materiālos. Jāpiebilst, ka uzņēmums gan saņēmis arī ievērojamu  kritikas devu  par tā izplatīto video autentiskumu, ētiku un patiesumu. Uzņēmums pārmetumus vairākkārt noraidījis. \"Mūsu galvenais mērķis ir piedāvāt kvalitatīvu un pozitīvu video saturu strauji augošajai auditorijai. Mēs ticam, ka jaunā studija Latvijā spēlēs nozīmīgu lomu mūsu globālajā veiksmes stāstā,\" saka \"TheSoul Publishing\" vadītājs Artūrs Mamedovs. \"Latvijas priekšrocība – atrašanās Eiropas tirgū un talantīgi speciālisti ar izcilām valodas, jaunrades un tehniskajām prasmēm. Tā kā mēs veidojam radošu video saturu 19 valodās globālam patēriņam, šādas prasmes ir ļoti pieprasītas.\" Aleksandra Sulimko, \"TheSoul Publishing\" Cilvēkresursu daļas vadītāja: \"Mēs aicinām video dizainerus, aktierus un aktrises pievienoties strauji augošai, globālai kompānijai. Mūsu solījums ir radoša, dinamiska un ļoti motivējoša darba vide, kur ātri varēs apgūt nepieciešamās prasmes, jo ticam, ka profesionāla komanda ir panākumu atslēga. Mūsu darbiniekiem ir ekskluzīva piekļuve mācību sistēmai \"TheSoul Publishing Academy\" ar lielisku iespēju pašizglītoties un veidot daudzsološu karjeru.\" Uzņēmuma galvenais birojs atrodas Kiprā, kā arī biroji Lielbritānijā, ASV un Krievijā; kompānijas komanda šobrīd veidota no vairāk nekā 1500 darbiniekiem 70 valstīs. Aptuveni 80% darbinieku strādā attālināti. Darba vakances aktieriem, aktrisēm un video producentiem tiks publicētas TheSoul Publishing's karjeras tīmekļa vietnē sadaļā  Karjera . Īpašnieki un izveidotāji, kā viņi paši sevi nosauc, ir krievu tautības izcelsmes uzņēmēji Pavēls Radajevs un Marats Muhametovs.", "link": "https://www.delfi.lv/bizness/44467736/tehnologijas/52734363/thesoul-publishing-atvers-digitala-satura-studiju-riga-sola-radit-vairak-neka-100-jaunas-darba-vietas"},
{"title": "'Amazon', 'Apple', 'Facebook' un 'Google' bizness plaukst", "category": "Tehnoloģijas", "body": "Amerikāņu tehnoloģiju gigantiem bizness plaukst un zeļ, vēsta \" BBC \". \" Amazon \", \" Facebook \", \" Apple \" un \" Google \" nupat snieguši informāciju par saviem pārdošanas un peļņas rādītājiem, kas aptvēra trīs mēnešus līdz 30. septembrim. Un tajos visos ir kas kopīgs: biznesam veicas labi. \"Amazon\" joprojām ir viens no lielākajiem uzvarētājiem uz vispasaules pandēmijas fona. Trīs mēnešu laikā līdz 30. septembrim interneta giganta pārdošanas apjomi sasnieguši 96,1 miljardu  ASV  dolāru – tas ir par 37% vairāk nekā tajā pašā laika periodā 2019. gadā. Un peļņa sasniegusi rekordu – 6,3 miljardus ASV dolāru, kas ir gandrīz trīs reizes vairāk nekā pērn.", "link": "https://www.delfi.lv/bizness/44467736/tehnologijas/52613447/amazon-apple-facebook-un-google-bizness-plaukst"},
{"title": "'Apple' maksās 113 miljonus ASV dolāru, lai atrisinātu 'iPhone' 'baterijgeitu'", "category": "Tehnoloģijas", "body": "Kompānija \" Apple \" maksās vēl 113 miljonus  ASV  dolāru, lai atrisinātu situāciju, kad tai tika pārmesta vecāku viedtālruņu \" iPhone \" darbības palēnināšana, vēsta \" BBC \". Trīsdesmit trīs ASV štati apgalvo, ka \"Apple\" to darījusi, lai mudinātu lietotājus iegādāties jaunas ierīces. Miljoniem cilvēku skāris tas, ka 2016. gadā \"iPhone 6\", \"7\" un \"SE\" modeļu darbība tika palēnināta, un šis skandāls jau nodēvēts par \"baterijgeitu\". \"Apple\" iepriekš norādījusi, ka tālruņu darbība tika palēnināta, lai saglabātu novecojošo akumulatoru darbības laiku. Vienošanās ir nodalīta no izlīguma, kas tika panākts martā un kura ietvaros \"Apple\" piekrita \"iPhone\" īpašniekiem izmaksāt līdz pat 500 miljoniem ASV dolāru. 2016. gadā \"Apple\" atjaunināja programmatūru \"iPhone 6\", \"7\" un \"SE\" modeļos, kas mazināja to sniegumu. Štati apgalvoja, ka \"Apple\" rīkojās nepareizi un tai vajadzēja nomainīt akumulatorus vai publiski atklāt šo problēmu. Savukārt \"Apple\" noliegusi, ka tādējādi rīkojusies, lai gūtu finansiālu labumu. Saskaņā ar izlīgumu \"Apple\" neatzīst nepareizu rīcību vai likuma pārkāpumu.", "link": "https://www.delfi.lv/bizness/44467736/tehnologijas/52676995/apple-maksas-113-miljonus-asv-dolaru-lai-atrisinatu-iphone-baterijgeitu"},
{"title": "'Cert.lv' izjūt cilvēkresursu trūkumu", "category": "Tehnoloģijas", "body": "\"Pašlaik gan resursu ir tik, cik ir, un mēs nevaram plānot izaugsmi, jo patlaban budžetam nav plānots palielinājums,\" teica Kaškina. Vienlaikus viņa atzina, ka labus kiberdrošības speciālistus ir arī grūti atrast, sevišķi ņemot vērā to, ka \"Cert.lv\" nevar viņiem adekvāti samaksāt. \"Cert.lv\" uz šo problēmu norādījusi arī atbildīgajiem, bet, pēc Kaškinas teiktā, finanšu līdzekļi ir vairāk šā gada problēma, jo \"Cert.lv\" divus gadus bija  Eiropas Savienības  CEF projekts, kura ietvaros bija papildu finansējums. \"Šogad tas ir samazinājies, un pandēmijas un ierobežotā budžeta dēļ mums diemžēl to nav bijusi iespēja palielināt atbilstoši, lai būtu tas pats līmenis, kas bija projekta laikā. Bet problēma par atalgojumu, par to, ka mēs nevaram samaksāt adekvāti, ir vispārzināma, un neviens to politiskā līmenī nav atrisinājis,\" klāstīja Kaškina. \"Cert.lv\" ir  Latvijas Universitātes  Matemātikas un informātikas institūta struktūrvienība, kuras uzdevumi ir uzturēt vienotu elektroniskās informācijas telpā notiekošo darbību atainojumu, sniegt atbalstu informācijas tehnoloģiju drošības incidentu novēršanā vai koordinēt to novēršanu Latvijas IP adrešu apgabalos un \".lv\" domēna vārdu zonā.", "link": "https://www.delfi.lv/bizness/44467736/tehnologijas/53040805/certlv-izjut-cilvekresursu-trukumu"},
{"title": "Ķīna aizliedz 105 lietotnes, tostarp 'TripAdvisor'", "category": "Tehnoloģijas", "body": "Ķīna  izņēmusi 105 lietotnes no saviem lietotņu veikaliem. Tas noticis kampaņas ietvaros, lai atbrīvotos no satura, kas saistīts ar pornogrāfiju, prostitūciju, azartspēlēm un vardarbību, ziņo \" BBC \". Lielākā daļa aizliegto lietotņu ir ķīniešu veidotas, taču sarakstā ir iekļauta arī  ASV  ceļošanas lietotne \" TripAdvisor \". Saskaņā ar Ķīnas kibertelpas administrācijas sniegto informāciju visas lietotnes ir pārkāpušas vienu no trim kibernoziedzības likumiem, lai gan sīkāka informācija nav sniegta. Jāatgādina, ka ASV prezidenta Donalda Trampa administrācija ir paudusi bažas par Ķīnas lietotnes \" TikTok \" apdraudējumu ASV nacionālajai drošībai, norādot, ka tā var tikt izmantota amerikāņu izspiegošanai Ķīnas labā, un uzsākusi cīņu pret to. Nav skaidrs, kāpēc \"TripAdvisor\" Ķīnā tikusi aizliegta. Arī uzņēmums pagaidām situāciju nav komentējis. Pēdējos mēnešos kibertelpā spriedze starp ASV un Ķīnu arvien saasinās. Kad vasarā prezidents Tramps paziņoja par \"TikTok\" aizliegumu, Ķīnas varas iestādes apsūdzēja ASV iebiedēšanas taktikā un paziņoja, ka veiks \"nepieciešamos pasākumus\", lai aizsargātu Ķīnas uzņēmumu intereses.  Internets  valstī joprojām tiek stingri regulēts, un ASV uzņēmumi \" Google \", \" Facebook \" un \" Twitter \" ir bloķēti.", "link": "https://www.delfi.lv/bizness/44467736/tehnologijas/52738735/kina-aizliedz-105-lietotnes-tostarp-tripadvisor"},
{"title": "'Apple' ar vairākām kompānijām runā par nākotnes elektroauto akumulatoru ražošanu", "category": "Tehnoloģijas", "body": "Četras personas, kas pārzina situāciju, \"Reuters\" informāijušas, ka \" Apple \" pagaidām pēta iespējas nākotnes auto ražošanai, un sarunu process ar vairākiem ražotājiem ir vēl agrīnā stadijā. Tiesa gan, viens bremzējošs faktors vismaz sadarbībai ar CATL ir \"Apple\" uzstādījums, ka ražošanas vieta jāveido ASV, taču akumulatoru ražotājs ir piesardzīgs, ņemot vērā spriedzi starp ASV un Ķīnas valdībām. Pagaidām gan \"Apple\" nevienā paziņojumā nav oficiāli apstiprinājis plānus saistībā ar auto ražošanu, taču kompānijas vadītājs  Tims Kuks  nesen \"Sway\" podkāstā runājis par autonomo automašīnu piedāvātajām iespējām. \"Autonomija pati par sevi ir pamata tehnoloģija, vismaz es tā uzskatu,\" viņš teicis. \"Ja pakāpjamies atpakaļ, automašīna daudzos veidos ir robots. Autonoma automašīna ir robots. Un ir daudz dažādu iespēju, ko var darīt ar autonomiju. Redzēsim, ko \"Apple\" darīs. Mēs iekšēji kompānijā pētām ļoti daudz aspektus, un daudzi no tiem netiek realizēti. Es nesaku, ka šis netiks,\" viņš sacījis \"CNBC\". Tirgū valda runas, ka \"Apple\" pasažieru automašīnas plāno sākt ražot 2024. gadā.", "link": "https://www.delfi.lv/bizness/44467736/tehnologijas/53282287/apple-ar-vairakam-kompanijam-runa-par-nakotnes-elektroauto-akumulatoru-razosanu"},
{"title": "'Tele2' bāzes staciju dati: iedzīvotāji biežāk uzturas Rīgas centrā", "category": "Tehnoloģijas", "body": "Mobilo sakaru operatora “ Tele2 ” dati liecina, ka sāk atgriezties iedzīvotāju plūsma no Pierīgas uz Rīgas centru. Pandēmijas iespaidā aizvadītā gada pavasarī un vasaras sākumā iedzīvotāju plūsma no Rīgas mikrorajoniem un tuvākajām pilsētām uz galvaspilsēta centru bija samazinājusies par aptuveni 50%, bet šobrīd – pēdējo divu mēnešu laikā – kustība uz Rīgas centru ir palielinājusies vidēji par 15%, salīdzinot ar šī gada sākumu. “Līdz ar pandēmijas sākšanos un dažādu ierobežojumu ieviešanu, bija novērojams izteikts cilvēku plūsmas samazinājums uz Rīgas centru. Šobrīd, raugoties uz mūsu mobilo bāzes staciju noslodzes datiem, mēs varam redzēt, ka pakāpeniski cilvēki sāk atgriezties pie tiem ieradumiem, kas bija novērojami, piemēram, pagājušajā vasarā, kad saslimšanas ar Covid-19 samazinājās un Latvijas iedzīvotāji pārvietojās daudz aktīvāk,” saka “Tele2” valdes priekšsēdētājs Valdis Vancovičs. Uzņēmums pieņem, ka tas ir saistīts ar vakcinēšanās pret Covid-19 tempa pieaugumu un to, ka vairāki uzņēmumi ir pilnībā vai daļēji atsākuši savu darbību. “Savu artavu dod arī tas, ka darbu atsākušas tirdzniecības vietas un kafejnīcas, un cilvēki labprāt izmanto iespēju apmeklēt publiskas vietas, kas iepriekš bija liegts,\" saka uzņēmuma valdes priekšsēdētājs. Tomēr šobrīd rādītāji vēl nav pirmspandēmijas līmenī. “Šis noteikti ir stāsts par to, kā ir mainījušies cilvēku ieradumi ierobežojumu laikā un cik stabili tie saglabāsies pēc ierobežojumu atcelšanas. Būs arī interesanti vērot, kāda būs uzņēmumu darba organizācija, kas šobrīd aizņem daudzu uzņēmumu vadītāju prātus. Piemēram, mēs – “Tele2” nolēmām, ka arī pēc pandēmijas biroja darbinieki 100 dienas gadā varēs strādāt attālinātā režīmā, jo tas, mūsuprāt, ļaus vienlaicīgi gan saglabāt elastīgu darba vidi, gan spēcīgu komandas sajūtu,” atzīst Vancovičs.", "link": "https://www.delfi.lv/bizness/44467736/tehnologijas/53289821/tele2-bazes-staciju-dati-iedzivotaji-biezak-uzturas-rigas-centra"},
{"title": "'Accenture' atvērs tehnoloģiju centru Lietuvā", "category": "Tehnoloģijas", "body": "Informācijas tehnoloģiju (IT) uzņēmums \" Accenture \" ir pieņēmis lēmumu atvērt jaunu tehnoloģiju centru Viļņā, Lietuvā. Jaunais centrs pievērsīsies plaša starpnozaru tehnoloģiju risinājumu izstrādei un piegādei visās vadošajās tehnoloģiju platformās, kā arī pielāgotas inženierijas, infrastruktūras un mākoņpakalpojumu sniegšanai klientiem visā pasaulē. Jaunais centrs, kuru plānots atvērt 2021. gadā, ievērojami paplašinās \"Accenture\" darbību  Baltijas  valstīs. Lietuvā ir paredzēta strauja izaugsme. Sākotnēji ir plānots pieņemt darbā vairākus desmitus darbinieku, bet tuvāko gadu laikā speciālistu skaitu ir plānots palielināt līdz pāris simtiem. Kopš 2002. gada uzņēmums ir pārstāvēts Latvijā – šobrīd uzņēmumā strādā vairāk nekā 1800 cilvēku. Lietuvā \"Accenture\" koncentrēsies uz darbinieku piesaisti no valsts kvalificēto talantu kopuma, īpašu uzmanību pievēršot spēcīgām sistēmu integrācijas prasmēm un pielāgotas programmatūras izstrādei, piemēram, Java, .NET un SAP. Lai valstī sekmētu IT speciālistu skaita pieaugumu, uzņēmums Lietuvā, līdzīgi kā Latvijā, organizēs apmācības \"Accenture bootcamp\". Tās būs daļa no uzņēmuma personāla atlases programmas, un pēc tām dalībnieki iegūst sertifikātu un sekmīgākie – apmaksātu praksi Accenture. \"\"Accenture\" jaunais tehnoloģiju centrs Lietuvā palīdzēs sekmēt inovāciju attīstību, lai klientiem piegādātu jaunākās un progresīvākās tehnoloģijas un risinājumus, vienlaikus sekmējot Baltijas IT pakalpojumu eksporta datus. Uzņēmuma ilgtermiņa izaugsmes stratēģija Lietuvā paredz ciešu sadarbību ar citiem kaimiņvalsts ekosistēmas dalībniekiem. Tas ietver sadarbību ar augstākās un profesionālās izglītības iestādēm Lietuvā, valsts sektoru un biznesa vidi, lai kopīgi veicinātu IT talantu un nozares izaugsmi,\" uzsver \"Accenture\" vadītājs Latvijā Maksims Jegorovs. \"Prieks redzēt, ka valsts dinamiskā IKT kopiena kļūst arvien stiprāka. Ekonomikas un inovāciju ministrija joprojām ir apņēmusies stiprināt un paplašināt  Lietuvas  IKT prasmju bāzi, jo īpaši veicinot daudzveidību un dzimumu līdztiesību, izmantojot kvalifikācijas paaugstināšanas un apmācību programmas, kas paredzētas sievietēm. Pateicoties neatlaidībai un talantiem, Lietuva šajā reģionā ir tehnoloģiju priekšplānā. Mēs ceram, ka \"Accenture\" lēmums iedvesmos citus starptautiskus uzņēmumus atklāt Lietuvas potenciālu IT jomā,\" skaidro Lietuvas ekonomikas un inovāciju ministre Aušrine Armonaite (Aušrinė Armonaitė) \"Piesaistot lielu starptautiska mēroga uzņēmumu kā \"Accenture\", Lietuva vēlreiz apliecina, ka tā ir viena no talantu kalvēm pasaulē. Lietuva ar moderno infrastruktūru un uzņēmējdarbībai draudzīgu vidi joprojām ir populārs galamērķis uz nākotni orientētiem uzņēmumiem, kuri vēlas attīstīt savu biznesu reģionā,\" pauž \"Invest Lithuania\" ģenerāldirektors Ģedimins Korizna (Gediminas Koryzna). \"Accenture\" ir viens no lielākajiem IT uzņēmumiem Latvijā un pasaulē. \"Accenture\" ir starptautisks vadības konsultāciju, tehnoloģisko pakalpojumu un ārpakalpojumu uzņēmums. Tā Latvijas filiāle ir dibināta 2002. gadā. \"Accenture\" apgrozījums Latvijā finanšu gadā, kas ilga no 2019. gada 1. septembra līdz 2020. gada 31. augustam, bija 80,1 milj. eiro, bet uzņēmuma peļņa attiecīgajā posmā bija 3,8 milj. eiro.", "link": "https://www.delfi.lv/bizness/44467736/tehnologijas/53289933/accenture-atvers-tehnologiju-centru-lietuva"},
{"title": "Rīgas starptautiskā autoosta aizstāj novecojušo reisu pārvaldības sistēmu", "category": "Tehnoloģijas", "body": "Rīgas starptautiskā autoosta (RSA), kura diennaktī apkalpo vairāk nekā septiņus simtus pasažieru autobusus, sadarbībā ar \" LMT \" ir ieviesusi jaunu un automatizētu reisu pārvaldības sistēmu, kas ļaus paātrinās procesus un novērst cilvēcīgās kļūdas. Izmantojot \"Tilde\" balss sintēzes sistēmu, pasažierus autoostā uzrunās ilggadējās \"Latvijas Radio\" diktores Sandras Glāzupas balss. No RSA aizvadītā gada sākumā diennaktī izbrauca 750 pasažieru autobusu, bet viena platforma apkalpoja pat 55 autobusus dienā. Uzņēmumā skaidro, ka līdz šim RSA reisu vadību ir nodrošinājis dispečeru dienests, izmantojot 2003. gadā ieviesto sistēmu “Baltic Lines”, kurā liela daļa aktivitāšu jāveic manuāli, palielinot izpildes laiku un cilvēcisko kļūdu risku informācijas apmaiņas procesos. Taču šogad, lai modernizētu reisu pārvaldību un pārnestu lielāko daļu informācijas aprites digitālajā vidē, RSA tiks uzstādīta jauna reisu pārvaldības sistēma. \"Rīgas starptautiskā autoosta ir viens no svarīgākajiem transporta mezgliem Baltijā,\" saka autoostas vadītāja Vaira Gromule, norādot, ka arī pandēmijas gadā tika apkalpoti apmēram miljons cilvēku. Iepriekš vidēji gadā tie bija trīs miljoni. Gromule skaidro, ka līdz ar rudeni, kad sāksies ar \"Rail Baltica\" saistītie darbi, daļa no atiešanas platformām tiks pārvietotas uz kanāla malu, lai pasažieriem nerastos problēmas. Pārbūves laikā autoosta pāries no 23 platformām uz 14. Šobrīd gan tiek izskatītas iespējas pārcelt daļu platformu ārpus autoostas teritorijas. Gromule paredz, ka jaunā automatizētā sistēma palīdzēs gan pasažieriem, gan pašiem pārvadātājiem. Efektivitāte būs īpaši svarīga \"pīķa stundās\" no rītiem un vakaros, kad autoostā ierodas liels skaits pasažieru un autobusu. RSA paredz, ka sistēma samazinās manuāli veicamo darbu apjomu dispečeriem. \"Automatizācija samazinās ar cilvēcisko kļūdu, un arī priekš pasažieriem tā būs operatīvi pieejama sistēma,\" saka Gromule. Viņa gan atzīst, ka nākotnē automatizācija varētu novest pie darbinieku skaitu samazinājuma, bet šādas izmaiņas darbiniekus šogad neskars. Sistēma ieviešana izmaksāja apmēram 300 tūkstošus. Jauno sistēmu izstrādāja Latvijas mobilo sakaru un tehnoloģiju uzņēmums \"LMT.\" Uzņēmuma vadītājs Juris Binde skaidroja, ka sistēma patiesībā sastāv no vairākām daļām, kas strādā kopīgi, lai sekotu līdzi gan autobusu ierašanos, gan informētu pasažierus par izmaiņām. Sistēmā izmantota datorredzes tehnoloģijas, kas konstatē autobusu ierašanos un aizbraukšanu. \"Dati ir precīzi, kas dod iespēju gan veikt plūsmas optimizāciju, gan ievērot grafiku,\" saka Binde. Savukārt pasažieri autoostā tiks informēti, izmantojot uzņēmuma \"Tilde\" valodas sintēzes risinājumu, kas pasažierus uzrunās ilggadējās Latvijas Radio diktores Sandras Glāzupas balsī. Sistēma ir universālā un, kā norāda LMT, to var ieviest arī citu Latvijas pilsētu autoostās. Autotransporta direkcijas valdes priekšsēdētājs Kristiāns Godiņš apsveica inovācijas, norādot, ka tās ļaus arī tālāk automatizēt dažādus procesus. Viņš arī paredz, ka nākotnē varētu būt lietotnes, kas ļauj iedzīvotājiem uzzināt precīzu transporta ierašanās laikā jebkurā Latvijas pieturvietā.", "link": "https://www.delfi.lv/bizness/44467736/tehnologijas/53290025/rigas-starptautiska-autoosta-aizstaj-novecojuso-reisu-parvaldibas-sistemu"},
{"title": "'Tet' izstrādā IT sistēmu vienotā monitoringa rīku", "category": "Tehnoloģijas", "body": "\" Tet \" sadarbībā ar  Rīgas Tehniskās universitātes  zinātniekiem veido vienotu IT monitoringa risinājumu, kas vienlaikus spēs analizēt dažādas IT infrastruktūras sistēmas, palīdzot ātri un efektīvi tajās atklāt anomālijas un kļūdas. Risinājums ir balstīts uz mākslīgā intelekta algoritmiem, un ir unikāls ar to, ka analizē nevis atsevišķus IT sistēmas elementus, bet visu infrastruktūru kopā, skaidro uzņēmumā. Jaunais risinājums uzņēmumiem ietaupīt resursus un mazināt slodzi uz IT profesionāļiem. Algoritmi ir spējīgi prognozēt arī potenciālus incidentus nākotnē, kas būtiski mazinās dīkstāvju riskus un atvieglos investīciju plānošanu, norāda Elīna Kovaļova \"Tet\" vecākā sabiedrisko attiecību projektu vadītāja. Mūsdienās biznesa procesu pamatā ir IT infrastruktūra, kas sastāv no vairākiem elementiem – lietotnēm, datu bāzēm, serveriem, datu glabātuvēm utt. Jo lielāks ir datu apjoms, ko apstrādā uzņēmums, jo sarežģītākās ir tā IT sistēmas, ko var veidot līdz pat miljoniem elementu. Incidenti kādā no sistēmām var maksāt uzņēmumam ļoti dārgi, taču 24/7 sekot līdzi visiem elementiem arī prasa lielus darbaspēka resursus, jo šobrīd monitoringu lielākoties veic administratori manuāli, atsevišķi sekojot līdzi dažādām sistēmām. Mēs radām universālu rīku, kas uzņēmumiem palīdzēs automatizēt monitoringa procesus un mazināt cilvēcisko kļūdu faktoru,\" stāsta \"Tet\" valdes priekšsēdētājs Uldis Tatarčuks. Risinājuma pamatā ir mākslīga intelekta algoritmi, kuri ne tikai analizē IT sistēmu datus, identificējot kļūmes un anomālijas, bet arī proaktīvi piedāvā iespējamo nākotnes kļūdu prognozes. \"Tet pārraudzībā ir dažādas sarežģītas un mainīgas IT sistēmas (piemēram, sistēmas mākoņpakalpojumu nodrošināšanai), un lieli datu apjomi, kas ļāva izstrādāt risinājuma prototipu ar automatizētu datu analīzi. Risinājums spēj parādīt esošās anomālijas, vienlaikus ģenerējot nākotnes scenārijus un palīdzot atklāt potenciālās problēmas un šauros IT sistēmu punktus pirms tie sāk ietekmēt lietotājus,\" norāda \"Tet\" galvenā tehnoloģiju direktora pienākumu izpildītājs Dmitrijs Ņikitins. Uzņēmums strādā arī pie tā, lai monitoringa rezultātus var vienkārši uztvert, tādēļ, kā skaidro Ņikitins, rīks vizualizē iegūto informāciju interaktīvu diagrammu un grafiku veidā. Līdz ar to projekts sastāv no vairākām būtiskām daļām: datu savākšana, glabāšana, analīze un vizualizēšana, prognozējošie modeļi un zināšanu pārvaldība. Šis ir zinātnisks projekts, kas tiek realizēts sadarbībā ar Rīgas Tehnisko universitāti un  ERAF  līdzfinansējumu.", "link": "https://www.delfi.lv/bizness/44467736/tehnologijas/53297207/tet-izstrada-it-sistemu-vienota-monitoringa-riku"},
{"title": "Hakeru grupa piekļuvusi daudzu lielu uzņēmumu, tostarp, 'Tesla', novērošanas kamerām", "category": "Tehnoloģijas", "body": "Neliela hakeru grupa piekļuvusi simtiem uzņēmumu, tostarp, \" Tesla \" novērošanas kamerām, ko ražojusi kompānija \"Verkada\" un tiešraidē vēroja norises šajos uzņēmumos, aģentūrai \"Reuters\" pavēstījusi viena no pārkāpumā iesaistītajām personām. Šveices  programmatūras izstrādātājs Tillijs Kotmans, kurš jau iepriekš izpelnījies uzmanību, meklējot drošības \"robus\" mobilajās lietotnēs un citās sistēmās, \"Reuters\" parādījis ierakstus no \"Teslas\" rūpnīcas Ķīnā un salona Kalifornijā. Tāpat ieraksti veikti Alabamas cietumā, slimnīcas telpās, policijas pārrunu telpā un vietējā sporta zālē. Kotmans atteicies identificēt citus grupas dalībniekus.  Hakeri  centušies pievērst uzmanību visaptverošai cilvēku monitoringa sistēmai pēc tam, kad tiešsaistē atraduši \"Verkada\" administratora rīku pierakstīšanās informāciju. \"Mūsu iekšējās drošības komanda un ārējās drošības kompānija pēta šīs situācijas apmērus, un esam paziņojuši par to tiesībsargājošajām institūcijām un klientiem,\" paziņojis uzņēmums. Kotmans sacījis, ka \"Verkada\" pārtraukusi iespēju pieslēgties dažas stundas, pirms šīs ziņas izskanēja \"Bloomberg\" ziņās otrdien. Tāpat viņš skaidrojis, ka hakeru grupa, ja būtu vēlējusies, varētu izmantot šo pieeju, lai pieslēgtos citām \"Tesla\" tīkla daļām, kā arī kompānijām \"Cloudfare Inc\" un \"Okta Inc\". \"Tesla\" nav sniegusi komentārus par šo gadījumu, bet divās pārējās kompānijas sacījušas, ka turpina izmeklēšanu, bet to pakalpojumu nav ietekmēti. Hakeru izveidotais \"Verkada\" lietotāju saraksts, kas nonācis \"Reuters\" rīcībā, ietver tūkstošiem organizāciju, tostarp, sporta zāļu ķēdi \"Bay Club\" un transporta tehnoloģiju jaunuzņēmumu \"Virgin Hyperloop\".", "link": "https://www.delfi.lv/bizness/44467736/tehnologijas/53007795/hakeru-grupa-piekluvusi-daudzu-lielu-uznemumu-tostarp-tesla-noverosanas-kameram"},
{"title": "Digitālo veselības tehnoloģiju hakatonā radīti priekšlikumu nozares uzlabošanai", "category": "Tehnoloģijas", "body": "\"Digitālās veselības hakatons ir izcils labākās prakses piemērs, kuram noteikti nepieciešams turpinājums gan veselības, gan citās nozarēs. Paldies visiem speciālistiem par īsā laikā paveikto. Esam spēruši pirmo soli ceļā uz musdienīgu un ērtu digitālās veselības platformu,\" saka veselības ministrs  Daniels Pavļuts . 55 lietotāju pieredzes speciālisti pieredzējušu \"UX/UI Riga Meetup\" ekspertu un komandu mentoru vadībā trīs dienas intensīvi strādāja pie 11 digitālās veselības izaicinājumiem. Lai izprastu lietotāju vēlmes, komandas konsultēt bija pievienojušies arī vairāk nekā 100 veselības nozares un publiskā sektora pārstāvji. Hakatona dalībnieki izvērtēja, kā uzlabot vakcinācijas fakta fiksēšanu, attālinātās konsultācijas, saziņu ārpus ģimenes ārsta darba laika, datu pieejamību, vēža skrīningu, pacientu apziņošanu un prevenciju, nosūtījumus, e-recepti, laboratorijas izmeklējumus, psiholoģisko palīdzību un psihiskās veselības aprūpi, kā arī datu pieejamību pētniecībai. Hakatons vēlreiz apstiprināja, ka daļu no problēmām var atrisināt, izprotot lietotāja pieredzi. Vairākas dalībnieku komandas vērsa arī uzmanību, ka digitālo pakalpojumu sniegšanā būtiska nozīme ir iesaistīto pušu sadarbībai. Lai visi pacienta dati būtu pieejami digitālā formātā un vienkopus, būtiski ir izstrādāt pārdomātu sistēmu datu ievadei, apstrādei un informācijas apmaiņai speciālistu uz iestāžu starpā. Hakatona organizatori šobrīd apkopo komandu paveikto un visus iegūtos rezultātus. Tuvākajā laikā visi interesenti varēs iepazīties ar hakatona sasniegtajiem rezultātiem un konkrētiem komandu risinājumu piedāvājumiem hakatona mājaslapā, kur tie tiks publicēti. Hakatonu organizēja  Veselības ministrija  un Nacionālais veselības dienests sadarbībā ar tehnoloģijas vides organizācijām - \"UX/UI Riga Meetup\" un inovāciju stratēģijas uzņēmumu \"Helve\".", "link": "https://www.delfi.lv/bizness/44467736/tehnologijas/53299127/digitalo-veselibas-tehnologiju-hakatona-raditi-priekslikumu-nozares-uzlabosanai"},
{"title": "Jaunuzņēmums no Latvijas uzvar 'EIT Jumpstarter 2020' konkursā", "category": "Tehnoloģijas", "body": "\"EIT Jumpstarter\" ir  Eiropas  mēroga iniciatīva agrīnās stadijas inovatoriem, ko atbalsta Eiropas Inovāciju un tehnoloģiju institūts (EIT).  Šā gada konkursa fināls virtuāli norisinājās 25. novembrī. Virtuālā pasākuma laikā 36 no 120 startup uzņēmumiem, kas piedalījās konkursā, prezentēja savas biznesa idejas ekspertu žūrijai sešās dažādās nozarēs – veselība, pārtika, izejvielas, enerģija, ražošana un mobilitāte pilsētās. Labākajiem projektiem tika piešķirtas naudas balvas 162 000 eiro kopsummā. Latvijas jaunuzņēmums \"DronePlan\" uzvarēja enerģijas kategorijā, saņemot 10 000 eiro naudas balvu. \"DronePlan\" izstrādātā bezpilota lidaparāta programmatūra, ar kuras palīdzību var plānot un veikt automātiskos lidojumus, palīdz elektroenerģijas sadales uzņēmumiem veikt regulāras elektrolīniju pārbaudes, izmantojot bezpilota lidaparātus. Tas ļauj ietaupīt laiku, optimizēt pārbaudes veikšanas izmaksas, uzlabo drošības apstākļus pārbaudes laikā, kā arī samazina nopietnu incidentu risku, kuros tiek iesaistīti tehniķi, kas pārbauda elektriskās instalācijas. Ņemot vērā to, ka bezpilota lidaparāti ir lēti un vienkārši lietojami, tie var kļūt par izrāviena instrumentu ātrai, lētai un drošai elektroenerģijas sadales sistēmas pārbaudei, norāda konkursa organizatori. \"Jūs varat pavadīt vairākus gadus, prātojot savas labākās idejas un potenciālos biznesa modeļus, un joprojām varat baidīties dalīties tajās ar investoriem. Kamēr jūs skaļi nerunāsiet un nepārstāvēsiet savu ideju, tā nekad nepārvērtīsies par reālu biznesu. Mūsu jaunuzņēmums tika atbalstīts no \"EIT Jumpstarter\" komandas puses visos iespējamos līmeņos. Treneri mums palīdzēja formulēt mūsu biznesa ideju, noteikt pareizo pielietojumu mūsu risinājumam, izstrādāt konkurētspējīgu cenu politiku un pieteikt sevi uz  Eiropas Savienības  uzņēmējdarbības skatuves,\" stāsta \"DronePlan\" operatīvā vadītāja Katerina Daškēviča. Pārējie \"EIT Jumpstarter\" uzvarētāji ir \"ReCatalyst\" (izejvielu nozare) un \"ArcLub One\" (ražošanas nozare) no  Slovēnijas , \"Horizer\" no  Bosnijas  un Hercegovinas (pilsētas mobilitātes nozare), \"Fetalix\" no  Portugāles  (veselības nozare) un \"Coffeco\" no  Grieķijas  (pārtikas nozare).", "link": "https://www.delfi.lv/bizness/44467736/tehnologijas/52722245/jaunuznemums-no-latvijas-uzvar-eit-jumpstarter-2020-konkursa"},
{"title": "Kaspersky: Mēneša laikā gandrīz divkāršojies uzbrukumu ar viltotām sūtītāja e-pasta adresēm skaits", "category": "Tehnoloģijas", "body": "Sūtītāja e-pasta adrešu viltošana ir falsificētu e-pasta adrešu, kas izskatās īstas, izveide, lai piespiestu maldinātos lietotājus rīkoties uzbrucēju labā. Tas var ietvert ļaunprogrammatūru lejupielādi, piekļuves nodrošināšanu sistēmām vai datiem, personas datu sniegšanu vai naudas pārskaitīšanu. Bieži vien šīs viltotās e-vēstules šķiet pienākušas no cienījamām organizācijām, tādējādi apdraudot ne tikai upurus, bet arī to korporāciju reputāciju, kuru domēns ir ļaunprātīgi izmantots. Turklāt sūtītāja e-pasta adrešu viltošana var būt daļa no plašākiem daudzpakāpju uzbrukumiem, piemēram, no korporāciju doksēšanas. Un šo uzbrukumu skaits aug, skaidro kiberdrošības un digitālās informācijas aizsardzības uzņēmumā \" Kaspersky \". No 2021. gada aprīļa līdz maijam kopējais uzbrukumu skaits ar viltotām sūtītāja e-pasta adresēm gandrīz divkāršojies - no 4440 līdz 8204, liecina \"Kaspersky\" informācija. Šāda veida uzbrukumus varot veikt dažādi. Visvienkāršākā ir tā dēvētā īsta domēna viltošana. Kāds ievieto organizācijas, par kuru izliekas, domēnu galvenes rindā \"No\", padarot viltoto e-pasta adresi ārkārtīgi grūti atšķiramu no īstas. Tomēr, ja uzņēmums ir ieviesis kādu no jaunākajām pasta autentifikācijas metodēm, uzbrucējiem ir jāķeras pie cita paņēmiena. Tā var būt parādāmā vārda viltošana, kad uzbrucēji izliekas par personu, kas sūta e-vēstuli, tas ir, liek e-vēstulei izskatīties kā īsta uzņēmuma darbinieka sūtītai. Sarežģītāki viltošanas uzbrukumi ietver līdzīgus domēnus: uzbrucēji izmanto noteiktus reģistrētus domēnus, kas izskatās līdzīgi īstu organizāciju domēniem. Piemērs e-vēstulei no līdzīga domēna Attēlā redzamajā piemērā uzbrucēji izsūtījuši e-vēstuli, kas šķiet pienākusi no  Vācijas  pasta uzņēmuma \"Deutsche Post\" (deutschepost.de). E-vēstulē teikts, ka ir jāsamaksā par pakas piegādi, bet, ja noklikšķināsit uz saites, lai to izdarītu, jūs ne tikai zaudēsiet 3 eiro, bet arī nodosiet krāpniekiem savas kartes datus. Rūpīgāk papētot, lietotāji varētu pamanīt pareizrakstības kļūdu domēna nosaukumā un tādējādi saprast, ka e-vēstule ir viltota. Tomēr tas nav iespējams ar unikoda viltojumiem. Unikods ir standarts, ko izmanto domēnu kodēšanai, bet, ja domēnu nosaukumos tiek izmantoti nelatīņu elementi, šie elementi tiek pārveidoti no unikoda uz citu kodēšanas sistēmu. Tādējādi koda līmenī divi domēnu nosaukumi var izskatīties atšķirīgi, piemēram, kaspersky.com un kaspersky.com ar kirilicas y, bet nosūtītajās e-vēstulēs galvenes rindā \"No\" tie abi izskatīsies \"kaspersky.com\". \"Salīdzinājumā ar dažām citām kibernoziedznieku izmantotajām metodēm viltošana var šķist primitīva, taču tā var būt ļoti efektīva. Tā var būt arī pirmais posms sarežģītākā uzņēmuma e-pasta uzlaušanas uzbrukumā — uzbrukumā, kas var izraisīt identitātes zādzību un uzņēmuma dīkstāvi, kā arī ievērojamus naudas zaudējumus. Labā ziņa – ir pieejami vairāki aizsardzības risinājumi pret viltojumiem un jauni autentifikācijas standarti, kas var uzturēt uzņēmuma e-pasta drošību,\" komentē \"Kaspersky\" drošības eksperts Romāns Dedenoks. Par dažādiem viltošanas uzbrukumu izpildes veidiem un to, kā sevi pasargāt, vairāk uzziniet vietnē \"Securelist\". Lai samazinātu risku, ka uzņēmums kļūst par viltošanas upuri, \"Kaspersky\" eksperti iesaka rīkoties šādi: 1. Izmantot uzņēmuma e-pasta autentifikācijas metodi, piemēram,  SPF, DKIM vai DMARC. 2. Apgūt  drošības izpratnes kursu , kas ietver tematu par e-pasta drošību. Tas palīdz iemācīt darbiniekiem vienmēr pārbaudīt sūtītāja adresi, kad viņi saņem e-vēstules no svešiniekiem, kā arī iepazīstina ar citiem pamatnoteikumiem. 3. Ja izmantojat \" Microsoft  365\" mākoņpakalpojumu, neaizmirstiet to aizsargāt. \"Kaspersky\" ir starptautisks kiberdrošības un digitālās informācijas aizsardzības uzņēmums, kas dibināts 1997. Uzņēmumam ir vairāk nekā 400 miljonu lietotāju, kā arī 240 000 korporatīvo klientu.", "link": "https://www.delfi.lv/bizness/44467736/tehnologijas/53300937/kaspersky-menesa-laika-gandriz-divkarsojies-uzbrukumu-ar-viltotam-sutitaja-e-pasta-adresem-skaits"},
{"title": "DEAC pilnībā pārgājis uz atjaunojamo enerģiju no Ziemeļeiropas vēja parkiem", "category": "Tehnoloģijas", "body": "\"Mēs jau esam uzlabojuši energoefektivitāti, modernizējot dzesēšanas sistēmas, uzstādot jumta dzesētājus un izveidojot jaunas karstā un aukstā gaisa ejas serveru telpās. Tagad, izmantojot arī elektroenerģiju, kas ražota no 100% atjaunojamiem enerģijas resursiem, DEAC, kā sociāli atbildīgs datu centru operators, veicina uzņēmuma ilgtspējīgu attīstību un videi draudzīgu biznesu\", komentē DEAC valdes priekšsēdētājs Andris Gailītis. \"Zaļā biznesa\" koncepcija un ESG principu ievērošana (Environmental, Social, and Corporate Governance) nozīmē samazināt resursu patēriņu un negatīvo ietekmi uz vidi. Izmantojot zaļo enerģiju, uzņēmums veicina šīs koncepcijas attīstību. Pieaugošais pieprasījums pēc atjaunojamiem enerģijas avotiem sekmēs to izmaksu samazināšanos, stabilitātes palielināšanos un veicinās piekļūšanas iespējas, lai atbalstītu uzņēmējdarbības nepārtrauktību un attīstību. DEAC jau vairāk nekā 20 gadus darbojas IT risinājumus tirgū. DEAC ir neatkarīgs datu centru operatoriem Ziemeļeiropā, kas pieder Šveices investīciju infrastruktūras fondam, kuru pārvalda \"Quaero Capital\". Kopā ar DLC, kas arī pieder \"Quaero Capital\", DEAC piedāvā divas galvenās atrašanās vietas Rīgā un Viļņā. Papildus tam, DEAC ir pārstāvniecības lielākajās Centrāleiropas un Austrumeiropas pilsētās. DEAC apkalpo klientus 40 dažādās valstīs.", "link": "https://www.delfi.lv/bizness/44467736/tehnologijas/53300473/deac-pilniba-pargajis-uz-atjaunojamo-energiju-no-ziemeleiropas-veja-parkiem"},
{"title": "Īsteno ideju par vienotu Latvijas jaunuzņēmumu datubāzi", "category": "Tehnoloģijas", "body": "Lai veicinātu Latvijas jaunuzņēmumu ekosistēmas izaugsmi un attīstību,  17.jūnijā atklāta Latvijas jaunuzņēmumu datubāze, iezīmējot nozīmīgu posmu jaunuzņēmumu vides attīstībā. Paši idejas radītāji ir pārliecināti, ka šāda datubāze turpmāk ļaus izmērīt nozares strauji augošo pienesumu valsts ekonomikai un labklājībai. Datubāzes projekts īstenots, pateicoties jaunuzņēmumu ekosistēmas dalībnieku iniciatīvai un brīvprātīgajam darbam. Šī ir pirmā tik plaši aptveroša līmeņa datubāze, kuras aktīvā tapšanā un datu apkopošanā iesaistījušies paši ekosistēmas dalībnieki, kuri pauž cerību, ka šīs datubāzes turpmākā attīstība tiks atbalstīta arī valstiskā līmenī, norāda Latvijas jaunuzņēmumu asociācijā \"Startin.LV\". Datubāze šobrīd aptver lielāko daļu jaunuzņēmumu, kuri apliecinājuši savu darbību un attīstību vismaz pēdējo divu gadu laikā. Tajā atrodama informācija par jaunuzņēmuma dibināšanas gadu, biznesa modeli, saimnieciskās darbības sektoru un piesaistīto investīciju apjomu, kā arī informācija par jaunuzņēmuma apgrozījumu, darbinieku skaitu un valstij nomaksāto nodokļu apjomu. Ar datubāzi iespējams iepazīties,  klikšķinot šeit . Datubāzē esošā informācija būs pieejamai ikvienam, taču īpaši vērtīga tā būs plašsaziņas līdzekļiem, investoriem, potenciālajiem sadarbības partneriem, kā arī valsts iestādēm. Datubāzē esošie dati ļaus arī sekot līdzi dažādām izmaiņām un tendencēm, plānojot nepieciešamo atbalstu jaunuzņēmumu vides attīstībai Latvijā. \"Nav noslēpums, ka datu nozīme mūsdienu tehnoloģiju laikmetā kļūst aizvien būtiskāka. Neviltots prieks redzēt, ka beidzot arī Latvijas jaunuzņēmumu vidē datu jautājums ticis sakārtots ar uzticama, aktuāla risinājuma palīdzību. Un jo īpaši liels gandarījums, ka projekts ticis realizēts, pateicoties ekosistēmas dalībnieku pašu iniciatīvai un brīvprātīgajam darbam,\" pauž jaunuzņēmuma \"Jeff App\" dibinātājs un \"Startin.LV\" valdes loceklis Toms Niparts. Agnese Veckalne, jaunuzņēmuma \"Edurio\" Operacionālā vadītāja un \"Startin.LV\" valdes locekle, norāda uz lielo atsaucību no jaunuzņēmumu puses, kuri piedāvājuši savu palīdzību datubāzes izstrādē. \"Ar šo datubāzi mēs gribējām arī parādīt, ka ir iespējams uztaisīt kaut ko tik nozīmīgu ar minimāliem resursiem, kamēr vien ir cilvēki ar lielu degsmi, kuri vēlas atbalstīt ekosistēmas attīstību,\" viņa saka. Datubāzi atzinīgi vērtē arī Andris K. Bērziņš, riska kapitāla fonda \"Change Ventures\" pārstāvis. Viņš ir pārliecināts, ka \"šī nozīmīgā iniciatīva, ko īstenojuši jaunuzņēmumu ekosistēmas dalībnieki, ļaus investoriem no visas pasaules atrast Latvijas jaunuzņēmumus, kuri varētu kļūt par jaunuzņēmumu ekosistēmas veiksmes stāstiem.\" \"Latvijas jaunuzņēmumu videi sekoju līdzi jau sen un biju ievērojis, ka tai nav vienotas datubāzes. Līdz šim visi mēģinājumi tādu datubāzi izveidot bijuši neveiksmīgi. Tieši tādēļ pievienojos \"Startin.lv\" aicinājumam kopīgiem spēkiem to izveidot ar pašu jaunuzņēmumu resursiem,\" komentē uzņēmuma \"Snapio\" dibinātājs Jānis Grīslis, kurš, palīdzot ar sava uzņēmuma resursiem, arī pats iesaistījās datubāzes izstrādē. \"Šīs datubāzes palaišana ir ļoti priecīgs notikums, īpaši tagad, kad Latvijā jau dzīvo pirmais \"vienradzis\" - \"Printful\", un visa pasaule ar vēl lielāku interesi skatās uz mūsu jaunuzņēmumu ekosistēmu. Taču īpaši svarīgi ir šo datubāzi regulāri uzturēt, jo informācija strauji noveco un zaudē savu aktualitāti. Tā ir liela atbildība, ko Latvijas Jaunuzņēmumu asociācija ir gatava uzņemties un šo procesu koordinēt. Datubāzē esošo informāciju plānojam atjaunot reizi ceturksnī,\" saka Latvijas jaunuzņēmumu asociācijas izpilddirektore Olga Barreto-Goncalves. Turpmākie datubāzes attīstības soļi ietver plašu datu vākšanu par Latvijā esošajiem jaunuzņēmumiem, ievākto datu tipu paplašināšanu un datubāzes integrēšanu atbildīgo valsts iestāžu un citu jaunuzņēmumu ekosistēmā iesaistīto dalībnieku dienaskārtībā.", "link": "https://www.delfi.lv/bizness/44467736/tehnologijas/53311871/isteno-ideju-par-vienotu-latvijas-jaunuznemumu-datubazi"},
{"title": "'Tele2' 5G mobilie sakari pieejami vienpadsmit valstīs", "category": "Tehnoloģijas", "body": "Mobilo sakaru operatora \" Tele2 \" klientiem, kuriem ir  5G  tehnoloģijas atbalstoši viedtelefoni, ir iespējams izmantot 5G mobilo sakaru tīklu jau Beļģijā, Nīderlandē, Polijā, Somijā, Šveicē un Zviedrijā, kā arī ārpus Eiropas - Apvienotajos Arābu Emirātos, Dienvidkorejā, Ķīnā, Taivānā un Taizemē. Sagaidāms, ka jau tuvākajā laikā šo valstu skaits sasniegs jau vairāk nekā 35 valstis. Pagājušā gada vasarā \"Tele2\" kļuva pie pirmo mobilo sakaru operatoru Latvijā, kas piedāvāja 5G viesabonēšanas pakalpojumus. Šāda iespēja bija \"Tele2\" klientiem Zviedrijā. Tagad šo valstu skaits ir būtiski palielinājies, pateicoties noslēgtajām sadarbībām ar citu valstu mobilo sakaru operatoriem. \"Lai arī 5G tehnoloģijas cilvēku ikdienā vēl nav ierasta lieta, mēs soli pa solim ejam uz to, lai tie klienti, kuriem ir tāda vēlme un iespējas, varētu izmantot 5G mobilo tīklu arvien biežāk un mērķtiecīgāk. Tas attiecas uz 5G tehnoloģiju izmantošanu gan Latvijā, gan ārvalstīs,\" saka \"Tele2\" tehniskā direktore Līga Krūmiņa. Kā atzīmē \"Tele2\" pārstāvji, tad Latvijā daudz plašāku 5G pārklājumu ļaus nodrošināt 700 MHz frekvence, kura mobilo sakaru operatoriem pilnā apmērā varētu būt pieejama 2022.gadā vidū. 700 MHz frekvences lielākā vērtība ir spēja signālu raidīt daudz plašākā teritorijā, kā arī labāk sasniegt ierīces, kas atrodas iekštelpās. Par \"Tele2\" \"Tele2\" ir mobilo sakaru līderis Latvijā - uzņēmuma klienti ir gandrīz puse Latvijas iedzīvotāju. Uzbūvējot Baltijā modernāko sakaru tīklu, Tele2 nodrošina vidēji ātrāko mobilo internetu Latvijā un 4G tīkla pārklājumu, kas ir pieejams 99% iedzīvotāju. 2019.gada vasarā \"Tele2\" pirmais Latvijā iedarbināja 5G tehnoloģiju Rīgā. Uzņēmums ir daļa no \"Tele2 AB\" grupas un ir vienīgais mobilo sakaru operators, kas darbojas vienoti visās Baltijas valstīs.", "link": "https://www.delfi.lv/bizness/44467736/tehnologijas/53314397/tele2-5g-mobilie-sakari-pieejami-vienpadsmit-valstis"},
{"title": "Latvijas IT uzņēmums radījis 'mobilo policijas iecirkni', interesi izrādījuši arī citu valstu likumsargi", "category": "Tehnoloģijas", "body": "Latvijas IT uzņēmums \"Jarva\" radījis pilnībā automatizētu sistēmu, kas ļauj Latvijas un arī citu valstu policijas dienestiem uzlabot satiksmes drošību uz valsts ceļiem un ielām. Jaunā tehnoloģija, kas darbojas pilnībā automatizētā režīmā, ļauj policijas darbiniekiem ceļu satiksmē konstatēt gan noteikumu pārkāpumus, gan kontrolēt, vai automašīna, kas piedalās satiksmē, ir apdrošināta, tā nav zagta un vēl citus datus. Jauno sistēmu jau izmanto Ceļu policijas transportlīdzekļos, apstiprināja policijā, tomēr uzsverot, ka nevar komentēt tās darbību. Kā stāstīja uzņēmumā, jaunā sistēma izmantota, piemēram, 360 grādu satiksmes uzraudzības mikroautobusā, kas aprīkots ar 360 grādu kameras un numurzīmju atpazīšanas funkcionalitāti. \"Mūsu sistēma palīdz fiksēt dažāda veida satiksmes noteikumu pārkāpumus, tādu kā braukšanu bez tehniskās apskates un/vai OCTA, braukšanu pie sarkanās gaismas, rīkojuma zīmju neievērošanu, braukšanu pa sabiedriskā transporta joslu u.c. Mūsu mērķis ir mūsu sistēmu ieviest policijas darba ikdienā kā atbalsta risinājumu lēmumu pieņemšanai un strīdīgu situāciju izskaušanai līdz minimumam, nodrošinot uz faktiem un video/foto fiksāciju balstītu pierādījumu ievākšanu,\" stāsta SIA \"Jarva\" valdes priekšsēdētājs Uģis Beļavskis.", "link": "https://www.delfi.lv/bizness/44467736/tehnologijas/53315149/latvijas-it-uznemums-radijis-mobilo-policijas-iecirkni-interesi-izradijusi-ari-citu-valstu-likumsargi"},
{"title": "Latvijas tehnoloģiju jaunuzņēmums 'Xheero' kļuvis par 'Alibaba Cloud' oficiālo partneri", "category": "Tehnoloģijas", "body": "Viņš skaidroja, ka kopš 2009. gada \"Alibaba Cloud\" ir izaudzis par mākoņošanas un mākslīgā intelekta jomas globālo līderi, apkalpojot tūkstošiem uzņēmumu, tehnoloģiju attīstītāju un valsts institūciju vairāk nekā 200 pasaules valstīs un reģionos. Partnerībā ar \"Xheero\" \"Alibaba Cloud\" mākoņošanas risinājumi kļūst pieejamāki Baltijas uzņēmumiem un organizācijām, kam svarīga mākoņtehnoloģijās balstītu sistēmu darbības efektivitāte, datu drošība, biznesa nepārtrauktība un informācijas tehnoloģiju (IT) izmaksu optimizācija, uzsvēra Jepsis. Viņš norādīja, ka \"Alibaba Cloud\" attīstītā mākoņa infrastruktūra un sistēmas ļauj lietotājiem ērti izmantot tūlītēji pieejamus neierobežotus tiešsaistes resursus - serverus, datubāzes, datu glabātuves, platformas, infrastruktūru, lietotnes un daudzus citus, aizvietojot mazāk efektīvus lokālos IT risinājumus. \"Xheero\" vadītājs informēja, ka saskaņā ar pēdējiem \" Eurostat \" datiem, Eiropā mākoņpakalpojumus izmanto ap 26% uzņēmumu, bet Latvijā šis rādītājs ir būtiski zemāks. \"Redzējām lielu tirgus izaugsmes potenciālu ne tikai Latvijā un Baltijā, bet arī ārpus tās un tāpēc meklējām iespējas, kā padarīt mākoņservisu pieejamāku plašam klientu lokam. Pēc iepazīšanās ar \"Alibaba Cloud\" piedāvājumu, sākām sarunas ar uzņēmuma pārstāvjiem. \"Xheero\" redzējums sakrita ar \"Alibaba Cloud\" plāniem aktīvi ienākt Baltijas un Austrumeiropas tirgos. \"Alibaba\" praksē šī nav pirmā pieredze, kad par sadarbības partneri tiek izvēlēts tehnoloģiju jaunuzņēmums,\" pauda Jepsis. Viņš norādīja, ka \"Alibaba Cloud\" produkti paredzēti gan mazajiem un vidējiem uzņēmumiem, gan korporācijām un valsts institūcijām. Tie ir izmaksu ziņā efektīvi risinājumi, jo klients maksā tieši par tiem pakalpojumiem un resursu apjomu, ko izmanto. \"Xheero\" uzdevums ir apkalpot klientus, piedāvājot atbilstošākos risinājums no \"Alibaba Cloud\" plašā 160 produktu klāsta, palīdzēt integrēt tos ar klientu IT sistēmām, nodrošināt optimizāciju, papildu programmēšanas darbus un citus atbalsta pasākumus, lai pielāgotu mākoņa iespējas konkrētā biznesa vai organizācijas vajadzībām. \"Mēs piedāvāsim hibrīda mākoņrisinājums, kas nozīmē lokālās puses mākoņa harmonisku integrāciju ar publisko \"Alibaba Cloud\" infrastruktūru,\" skaidroja Jepsis. \"Xheero\" ir 2019. gada septembrī Latvijā dibināts uzņēmums, kas piedāvā plašu IT sistēmu risinājumu klāstu uzņēmumiem, korporācijām un publiskajam sektoram, ar mērķi strauji veicināt digitalizācijas un tehnoloģiju ieviešanu uzņēmējdarbības vidē. \"Xheero\" darbības galvenais virziens ir biznesa procesu automatizācija un mākslīgā intelekta risinājumi, kas veicina ikdienas biznesa izaugsmi. \"Xheero\" pamatkapitāls ir 2800 eiro. Uzņēmuma īpašnieki ir Jepsis (65%), Aleksandrs Abramovs (30%) un Liene Balode (5%), liecina \"Firmas.lv\" informācija. \"Xheero\" ir pirmais finanšu tehnoloģiju uzņēmums, kas apstiprināts  Finanšu un kapitāla tirgus komisijas  ( FKTK ) inovāciju smilškastē, lai testētu tā izstrādātu risinājumu noziedzīgi iegūtu līdzekļu legalizācijas un terorisma finansēšanas novēršanas jomā. \"Alibaba Cloud\" ir Ķīnas tehnoloģiju koncerna \"Alibaba Group\" galvenais datu inteliģences uzņēmums, kas dibināts 2009.gadā. Saskaņā ar \"Gartner\" datiem \"Alibaba Cloud\" ir viens no trim pasaules vadošajiem datu centra platformu pakalpojumu uzņēmumiem, lielākais publiskais mākoņpakalpojumu sniedzējs Ķīnā saskaņā ar \"International Data Corporation\" datiem. \"Alibaba Cloud\" nodrošina visaptverošu mākoņdatošanas pakalpojumu klāstu uzņēmumiem visā pasaulē, tostarp tirgotājiem, kas jau izmanto \"Alibaba Group\" tirdzniecības platformas, jaunuzņēmumiem, korporācijām un publisko pakalpojumu sniedzējiem.", "link": "https://www.delfi.lv/bizness/44467736/tehnologijas/52652649/latvijas-tehnologiju-jaunuznemums-xheero-kluvis-par-alibaba-cloud-oficialo-partneri"},
{"title": "Pašmāju jaunuzņēmums radījis runājošus roku dezinfekcijas stendus", "category": "Tehnoloģijas", "body": "\"Pasaulē notiekošais mudināja domāt par to, kā cilvēkiem, uzņēmumiem, iestādēm ikdienas dzīvi padarīt vienkāršāku un ērtāku. Nonācām pie secinājuma, ka vizuāli pievilcīga, praktiski ērti lietojama dezinfekcijas ierīce kombinācijā ar uzmundrinošu sasveicināšanos un aicinājumu dezinficēt rokas veicinās cilvēku vēlmi ievērot higiēnu un pasargāt no inficēšanās riskiem sevi un citus,\" idejas tapšanā dalās viens no tās autoriem Vilnis Krauze. Sākotnējās projekta investīcijas sasniegušas 40,0 tūkstošus eiro, tajās izmantots privātais kapitāls. Uzņēmums, kas pārstāvēs un ražos \"SprayStand\" zīmola produktus, ir SIA \"Lifetech Solutions\". Tā īpašnieki ir vadītājs Vilnis Krauze, elektronikas izstrādes vadītājs Raivis Kalniņš un ražošanas un izstrādes vadītājs Māris Masteiko. Savukārt izstrāde un pirmā tirdzniecība tika veikta SIA \"AKD konsultācijas\", kuras īpašnieks ir Krauze, paspārnē. Roku dezinfekcijas stendi tapuši sadarbībā ar  Latvijas Lauksaimniecības universitātes  (LLU) tehniskās fakultātes vadošajiem pētniekiem – elektroinženieriem, kuri parūpējušies par mikrosistēmas izstrādi, kas kontrolē dozēšanas laiku un apjomu. \"Mums bija interesanti iesaistīties šim laikam tik aktuāla produkta veidošanā. Ceram, ka tas tiks novērtēts ne vien Latvijā, bet arī daudzos eksporta tirgos,\" atzīst LLU profesors un vadošais pētnieks Vitālijs Osadčuks. Stenda dizains ir \"SprayStand\" komandas radīts, tā konstrukcija un mikroshēma tiek ražota Latvijā. Stends paredzēts izvietošanai vietās, kur ikdienā ir liela cilvēku plūsma – izglītības iestādēs, tirdzniecības vietās, klientu centros, lidostās un citur, taču vienlaikus var būt noderīgs ikvienā birojā, iestādē un citviet, kur vēlama roku dezinficēšana. Pircēji varēs izvēlēties, kādu tekstu ierunāt, to varēs darīt paši, vai arī uzticēt uzņēmumam. \"Ienākot telpās, jūs kāds sagaidīs, sakot, piemēram: \"Sveiki, lūdzu, dezinficējiet rokas!\" Vai arī brīdī, kad jau esat veicis roku dezinfekciju, stends jums teiks: \"Paldies, ka esi atbildīgs!\"\" skaidro Krauze, piebilstot, ka jaunie roku dezinfekcijas stendi būs pieejami arī bez balss funkcijas. Viņš norāda, ka jaunā ierīce ir ekonomiska – ar vienu 5 litru tvertnes uzpildi tiek nodrošināts līdz pat 10 000 izsmidzināšanas reižu, tajā iespējams izmantot dažādus dezinfekcijas līdzekļus. Runājošos roku dezinfekcijas stendus pamatā ražos eksportam, sākotnēji fokusējoties uz Skandināvijas valstīm, vēlāk arī uz pārējo Eiropu. Latvijā, ja būs pieprasījums, šos stendus varēs arī iznomāt. Pašlaik notiek pārrunas ar potenciālajiem izplatītājiem vairākās valstīs, lai \"SprayStand\" ražojums parādītos pēc iespējas vairākās pasaules valstīs. Krauze neslēpj, ka eksporta apjomus ir grūti prognozēt, jo tie atkarīgi no situācijas pasaulē, Covid-19 attīstības un dezinfekcijas iekārtu pieprasījuma tirgū. Pārdošanu uzņēmums ir uzsācis decembrī, un Krauze šobrīd atturas no prognožu izteikšanas. Uzņēmums plāno piedāvāt arī citus roku dezinficēšanas ierīču modeļus – gan dizainiski, gan funkcionāli atšķirīgus, piemēram, novietošanai uz galda. Kā jebkurā biznesa nišā, konkurence ir, tomēr kopumā Krauze redz, ka izstrādātais produkts ir ar augstu konkurētspēju.", "link": "https://www.delfi.lv/bizness/44467736/tehnologijas/52792591/pasmaju-jaunuznemums-radijis-runajosus-roku-dezinfekcijas-stendus"},
{"title": "Veselības jaunuzņēmums 'CheeksUp' gatavojas ieiet Spānijas tirgū", "category": "Tehnoloģijas", "body": "Veselības jaunuzņēmums un sociālais uzņēmums \"CheeksUp\" izstrādājis datorprogrammu attālinātai bērnu runas uzlabošanai. Uzņēmums plāno sākt produkta virzību  Spānijas  tirgū, kā arī sadarboties ar vietējām pašvaldībām, strādājot bērnudārzos\", portālam \"Delfi\" pastāstīja tā izveidotāja un vadītāja, sertificēta audiologopēde Ilze Zaharāne. Logopēdiskā programma \"CheeksUp\" palīdz bērniem ar runas traucējumiem un paredzēta treniņiem mājas apstākļos. Produkta attīstības ceļš ir bijis laikietilpīgs, divi gadi pavadīti, testējot to praksē. Lielākoties Ilze Zaharāne šajā biznesā bijusi \"cilvēks orķestris\", kas iesaistījusies visos procesos. 11 gadus ilgā pieredze viņai devusi skaidru redzējumu, kas nepieciešams klientiem. Šobrīd produktam ir noslēgta testēšanas fāze. Tas atzīts par vajadzīgu sabiedrībai un norisinās darbs pie tā ieviešanas gan vietējā tirgū, gan ārpus Latvijas valsts robežām. Sadarbībā ar privātajiem klientiem izstrādāta pamata bāze, un produkts ir gatavs lietošanai bērnudārzos un ar citiem sadarbības partneriem. Tā lietotāji ir arī latvieši ārzemēs. \"CheeksUp\" pirmsākumi meklējami pirms aptuveni pieciem gadiem. Zaharānes izglītība ir saistīta ar jomu, kurā darbojas, viņa ir audiologopēde. Viņas pirmā darbavieta bija rehabilitācijas centrs \"Vaivari\", kur bija darbs gan ar bērniem, gan pieaugušajiem. Tur viņa saskārusies ar to, ka diezgan bieži bija jāatkārto vieni un tie paši vingrinājumi. \"Es gribēju izveidot spēli, kurā šie garlaicīgie vingrinājumi būtu motivējoši, lai pacienti gribētu trenēties,\" viņa stāsta. Viena no pacientēm bijusi meitene ar bojātu sejas nervu – trīs gadus vecs bērns, kuram viena sejas puse nekustējās. \"Viņai patika iesaistīties uzdevumos tikai tad, ja tika lietots planšetdators. Tad es sapratu, ka zilais ekrāns ļoti motivē un patiešām ir jāveido šāds produkts,\" atceras uzņēmēja. Kā vienu no lielākajiem izaicinājumiem viņa min to, ka kopš biznesa uzsākšanas otrā gada vadības komandā darbojusies viena. \"Man bijis jāvada viss produkta attīstības process, testēšana, jāmeklē klienti, kā arī jānodrošina pakalpojums – būtībā es darīju visu, taču tas radīja sarežģījumus investīciju piesaistē. Uzņēmums tika uzsākts ar  Eiropas  fondu līdzfinansējuma palīdzību, kas bija pirmais nopietnais solis programmas attīstībā un radīja iespējas tālākai virzībai. Tālāk \"CheeksUp\" projektu ievēroja  ASV  akselerators \"Relevant Health\", kas atbalsta veselības jomā strādājošos jaunuzņēmumus. Tas piešķīra atbalstu produkta prototipa izveidei 65 000 ASV dolāru apmērā. \"CheeksUp\" arī izdevies iegūt grantu 100 000 dolāru apmērā no \"Dubai Expo 2020 Live\" programmas. Pateicoties šim grantam, bija iespējams izveidot pirmo produktu, kas ir lietojams attālināti. Ar to var veidot individuāli piemērotus uzdevumus. Izstrādātā platforma deva iespēju sakombinēt visus vingrinājumus jebkādā secībā un pievienot balss ierakstus – Ilze Zaharāne tos ierunā un platforma automātiski pārveido cilvēka balsi kariķētā zaķa balsī. Vingrinājumu plāni tiek piemēroti konkrēta tarapijas mērķa sasniegšanai , piemēram, \"s skaņa zilbēs un vārda sākumā\", \"mēles un lūpu aktivizēšana\" vai \"r skaņas uzstādīšana\". \"Tie sakārtoti tādā secībā, lai bērns, izdarot pirmo vingrinājumu, progresē, veicot nākamo vingrinājumu. Secībai tiešām ir ļoti liela nozīme. Un tas ir liels atbalsts vecākiem, jo viņiem nav jāatceras, kas un kādā secībā jādara. Visu priekšā saka un rāda zaķis. Pateicoties tieši šim finansējumam, projekts ieraudzīja dienasgaismu,\" saka Zaharāne. \"Otrajā biznesa attīstības gadā es atgriezos no ASV uz Latviju, jo sapratu, ka tālāk izstrādāt produktu vislabāk man izdosies savā dzimtajā valodā – latviešu. Logopēdijā darbā ar bērniem – četrgadniekiem, piecgadniekiem – panākumu atslēga bieži ir veiksmīgā sadarbība ar bērnu, tāpēc uzdevumi ir jāpaskaidro radoši, tā, lai bērni saprot, var un grib atkārtot. Tam ir svarīgi zināt, nevis profesionālos terminus, bet gan kā katrā valodā šos uzdevumus paskaidro tieši bērniem,\" par biznesa attīstību stāsta uzņēmēja. Atgriežoties Latvijā, Ilze Zaharāne izveidoja savu privātpraksi, kur piedāvāja viņas vadītas nodarbības ar \"CheeksUp\" programmatūru. Piedāvājot nodarbības, pārbaudījām \"CheeksUp\" pielietojumu dažādos gadījumos un ar dažādiem terapijas mērķiem. Tas bija ļoti svarīgs posms produkta pilnveidošanai. Ilze Zaharāne stāsta, ka, lai ar \"CheeksUp\" efektīvi uzlabotu bērnam skaņu izrunu pašu spēkiem mājās, vispirms ir nepieciešams logopēda novērtējums. Tad var nozīmēt piemērotus uzdevumu plānus. Ja bērnam ir grūtības ar sadarbību, tad, pirms uzsākt \"CheeksUp\" lietot mājās, vispirms ir nepieciešams klātienes nodarbībās apgūt sadarbības principu, dažreiz – prasmi atkārtot. Vienlaicīgi mājās bērniem tiek nozīmēti 2-4 terapijas plāni. Darbojoties ar tiem vairākas reizes nedēļā, pēc 20-30 dienām jau redzami rezultāti. Tad nepieciešama logopēda palīdzība, lai novērtētu jaunapgūtās prasmes un nozīmētu tālākos plānus. Tālākajā darba procesā \"CheeksUp\" datorprogramma testēta pirmsskolas izglītības iestādē, kur darbības vide bija ļoti atšķirīga no tiem klientiem, kas līdz šim bija izmantojuši šo pakalpojumu par maksu. \"Saskāros ar jaunu lietotāju tipu, kam vajadzēja pielāgoties. Svarīgākais ir, lai vecāki ir motivēti darboties patstāvīgi,\" stāsta uzņēmēja. Kad sākās Covid-19 pandēmijas pirmais vilnis, Ilze Zaharāne uzsākusi arī savu \" YouTube \" kanālu \"video-logopēds\", kur ievieto interaktīvus video logopēdiskiem treniņiem mājās. Tā viņai ir jauna testa vide, lai plānotu tālāku produkta attīstību. Un viņa uzskata – logopēdiskajam \"YouTube\" kanālam potenciāls ir. Līdz šim brīdim ir izveidota bibliotēka ar apmēram 300 mājasdarbu plāniem, daži no tiem ir arī krievu valodā. \"Tuvākajā nākotnē plānojam sadarbību ar pašvaldībām, lai ieviestu risinājumu bērnudārzos,\" stāsta uzņēmēja. Jautāta par konkurenci, Ilze Zaharāne akcentē, ka šis ir sarežģīts produkts, jo ir grūti izveidot to, kas derēs visiem. \"Produktu ir nepieciešams standartizēt, un tas ir daudz smalkākā līmenī nekā to varētu iedomāties,\" viņa atzīst. Uzņēmēja novērojusi, ka šobrīd pasaulē rodas arvien labāki tehnoloģiskie risinājumi valodas korekcijai, taču profesionālu logopēdisko programmatūru, kas aizvieto individuālās nodarbības, nav. Uzņēmēja stāsta, ka mērķis ir ieiet arī spāņu valodā runājošajā tirgū, kur jau darbojas vairāki konkurenti, bet \"CheeksUp\" atšķiras ar profesionālāku logopēdisko risinājumu. \"Mēs izceļamies ar ļoti mērķētu un specifisku treniņu plānu izveidi, kas ir logopēda darba replika un automatizācija. Ja ir sarežģītāks gadījums, tehniskais risinājums nevar aizstāt nodarbības, bet ne visi tādi ir. Lai sarežģītajiem gadījumiem būtu vairāk iespēju tikt pie speciālista, vieglajiem gadījumiem mēs varam palīdzēt attālināti,\" skaidro Ilze Zaharāne.", "link": "https://www.delfi.lv/bizness/44467736/tehnologijas/52807533/veselibas-jaunuznemums-cheeksup-gatavojas-ieiet-spanijas-tirgu"},
{"title": "5 būtiskas nianses, kurām jāpievērš uzmanība mobilo telefonu lietotājiem", "category": "Tehnoloģijas", "body": "Mobilo sakaru operators \"Bite\" apkopojis vairākas nianses, kādiem tehniskiem parametriem un lietām ir vērts pievērst uzmanību, lai izvairītos no paaugstinātiem rēķiniem.   Situācija: mobilā telefona lietotājs pēkšņi pamana, ka telefonā lejupielādējas atjauninājumi, lai gan WiFI tīklam ierīce nav pieslēgusies. Ar ko tas skaidrojams? Kā norāda \"Bite\" klientu apkalpošanas vadītāja Oksana Stankeviča, liekas papildu izmaksas bieži vien rada nekorekta mobilā telefona iestatījumu konfigurācija. Piemēram, atjauninājumi notiek ne tikai, izmantojot bezvadu tīklu, bet arī lietojot mobilo internetu. \"Ja lietotājam ir neierobežots internets tarifu plānā, problēmas nerodas, turpretī, ja lietotājam nav neierobežots interneta apjoms iekļauts tarifu plānā, datu pārraides apjoms var tikt pārsniegts, un tas atspoguļosies rēķinā,\" sacīja Stankeviča. Situācija: atrodoties Ukrainā, telefona lietotājs, lai nepārsniegtu interneta lietošanas limitu, ir atslēdzis ierīcē mobilo datu pārraidi. Neskatoties uz to, informācija lietotāja profilā liecina, ka internets ir lietots. Ar ko tas skaidrojams? Eksperti skaidro, ka šī problēma ir izteikta viesabonēšanā, uzturoties valstīs, kurās 4G tīkla attīstība šobrīd uzņem apgriezienus, piemēram, NVS valstis. Kā norāda \"Bite\" pārstāve, attīstoties tehnoloģijām, tostarp 4G tīklam, un lietotājiem pārejot no 3G ierīcēm uz modernākām, parādās jaunas nianses, kas pat nav atkarīgas no konkrētā operatora. Pat tādā gadījumā, ja telefonā ir atslēgts internets, reizi stundā ierīce mēģina tam automātiski pieslēgties. Lai tā nenotiktu, mobilajā telefonā ir jāizslēdz ne tikai datu pārraide, bet arī pieeja 4G tīklam. Situācija: atgriežoties no ceļojuma uz Krētu, Latvijas mobilā operatora lietotājam rēķinā iekļauta maksa par pieslēgumu Turcijas mobilajam operatoram. Ar ko tas skaidrojams? Eksperte norāda, ka mobilie telefoni meklē iespējami spēcīgāku tīklu, kuram pieslēgties. Mobilo sakaru signāla jauda ir atkarīga no bāzes stacijas atrašanās vietas, tādēļ pierobežas zonās var rasties situācija, ka telefons automātiski pieslēdzas citas valsts operatora tīklam. Ja tā ir kāda no Eiropas valstīm, kurām ir saistoši viesabonēšanas regulējuma noteikumi, lietotājs to nejutīs. Savukārt, ja konkrētajai kaimiņvalstij Eiropas Savienības regula nav saistoša, par tās mobilo sakaru operatora tīklā norunātajām minūtēm, nosūtītajām īsziņām un izlietoto internetu tiks aprēķināta papildu maksa. Lai izvairītos no problēmām, pierobežas rajonos ieteicams pievērst pastiprinātu uzmanību ienākošajām īsziņām, kā arī mobilo tālruņu iestatījumos ieteicams manuāli atslēgt automātisko mobilā tīkla meklēšanu. Tad gadījumos, ja kādu iemeslu dēļ veidosies sakaru pārrāvums, telefons piedāvās lietotājam izvēlēties un iestatīt kādu no tuvākajiem mobilajiem tīkliem manuāli, nevis automātiski pieslēgsies jaudīgākajam. Situācija: pamanot mobilajā telefonā garām palaistu neatbildētu zvanu, parasti mobilā telefona lietotājs steidzas automātiski atzvanīt, bet abonents neatbild, un šī situācija ikdienas steigā piemirstas. Pārsteigums rodas, mēneša beigās saņemot rēķinu par paaugstinātas maksas zvanu. Kā rīkoties šādā situācijā? Eksperte uzsver, ka krāpnieki izstrādā numuru diapazonu un tad speciālas iekārtas veic automātiskus zvanus. Jāņem vērā, ka izveidotie numuri nav īsti, bet gan fiktīvi. Tā kā zvans veikts no speciālas iekārtas, uz to atbildot vai atzvanot saruna nenotiek. Kad zvana saņēmējs mēģina atzvanīt, par to tiek piestādīta maksa. \"Iesakām neatbildēt, ja jums zvana kāds nepazīstams ārvalstu abonents. Uz šādiem numuriem nav vērts arī atzvanīt. Tāpat, ja zvani ir traucējoši, iesakām bloķēt konkrētos numurus, kā arī ziņot savam operatoram. Jāatceras, ka internetā var sameklēt informāciju par to, kādi numuru diapazoni ir piešķirti kuram operatoram. Savukārt, ja interesē ziņas par konkrētu tālruņa numuru, vietnē numuri.lv var apskatīties, kuram operatoram tas ir piešķirts un kurā tīklā šobrīd tiek izmantots,\" stāsta Stankēviča. Situācija: skolas brīvlaiku bērni pavada pie vecvecākiem, saziņai ar vecākiem tiek izmantotas līdzi iedotās mobilās ierīces. Nepatīkamu pārsteigumu vecākiem sagādā vien rēķins, kurā pēkšņi iekļautas neizprotamas summas. Ar ko tas skaidrojams? Eksperte uzsver, ka vecāki bērniem mobilo telefonu lielākoties iegādājas brīdī, kad mazajam ir septiņi gadi. \"Mobilais telefons ir vilinoša izklaide, un bērni ne vienmēr saprot, kas ir internets un ka tas maksā naudu. Bērniem patīk lejupielādēt telefonā spēles, tās bieži \"prasa\" iegādāties \"Google Play\" dažādus bonusus. Risinājums tam varētu būt sekot līdzi rēķiniem, īpaši interneta lietojumam. Eksperte atgādina, ka lietotājiem tiek sūtītas informatīvas īsziņas gan gadījumos, kad mainās tarifu plāns, gan arī tad, ja ir sasniegts tarifu plānā iekļauto datu limits, tāpēc ir ieteicams vienoties ar bērniem, ka viņi vecākus informē par visām īsziņām, ko saņem no mobilo sakaru operatora. Šādās situācijās operators rekomendē vecākiem arī izmantot kādu no aplikācijām, kurā vecāki var ierobežot, cik daudz laika bērns pavada internetā, piemēram \"Family Time\" vai \"Kids Place\". Labākais veids, kā pasargāt sevi no nepatīkamiem pārsteigumiem rēķinos, ir sekot līdzi izmaksām, izvēlēties speciālas aplikācijas, vai arī regulāri ieskatīties savā lietotāja profilā mobilā operatora mājaslapā.", "link": "https://www.delfi.lv/bizness/44467736/tehnologijas/49710889/5-butiskas-nianses-kuram-japievers-uzmaniba-mobilo-telefonu-lietotajiem"},
{"title": "Banku 'Trojas zirgu' uzbrukumiem pakļauto lietotāju skaits pērn audzis par 16%", "category": "Tehnoloģijas", "body": "Uzbrukumi ar banku \"Trojas zirgiem\" jeb banku ļaunprogrammatūrām ir vieni no populārākajiem kibernoziedznieku vidū, jo ir tieši vērsti uz finansiāla labuma ieguvi. Šī veida ļaunprogrammatūras no upuriem zog e-maksājumu un internetbanku sistēmu akreditācijas datus, pārtver vienreizējās paroles un pēc tam nosūta datus uzbrucējiem, kas pārvalda attiecīgo \"Trojas zirgu\". No 889 452 uzbrukumiem pakļautajiem lietotājiem 25% bija uzņēmumu pārstāvji. Šis rādītājs pēdējos trīs gadus ir bijis diezgan nemainīgs. \"Kaspersky Lab\" eksperti uzskata, ka iemesls ir acīmredzams: uzbrukumi patērētājiem nodrošinās piekļuvi tikai banku vai maksājumu sistēmu kontiem, savukārt sekmīgi uzbrukumi darbiniekiem var apdraudēt uzņēmuma finanšu resursus. Apkopotie dati liecina, ka uzbrukumiem visvairāk pakļautā valsts 2018. gadā bija Krievija, kur atradās vairāk nekā 22% no lietotājiem visā pasaulē, kam uzbrukušas banku ļaunprogrammatūras. Tai sekoja Vācija (ar vairāk nekā 20% īpatsvaru) un Indija (gandrīz 4%). Galvenie secinājumi ir šādi. Pikšķerēšana: Banku ļaunprogrammatūras: \" Android \" banku ļaunprogrammatūras Lai aizsargātos no finansiālās pikšķerēšanas, \"Kaspersky Lab\" eksperti iesaka lietotājiem rīkoties šādi:", "link": "https://www.delfi.lv/bizness/44467736/tehnologijas/50902745/banku-trojas-zirgu-uzbrukumiem-paklauto-lietotaju-skaits-pern-audzis-par-16"},
{"title": "'Business Insider' vērtējums: Septiņi nozīmīgi 2018. gada viedtālruņi", "category": "Tehnoloģijas", "body": "Viens no tiem ir \"OnePlus6T\", ko eksperts raksturo kā \"iespējams, labāko viedtālruni, kāds ir\". Viedtālrunim raksturīgas tādas pašas akumulatora īpašības un gandrīz tādi paši parametri kā \"dārgā gala\" viedtālruņiem, bet to iespējams iegādāties gandrīz uz pusi lētāk - sākot ar 550 ASV dolāriem. Tehnoloģiju gigants \" Google \" šogad izlaida \"Pixel 3\" viedtālruni. Tam ir ļoti laba aizmugurējā kamera, kā arī divas priekšējās – viena no tām ir ierastā \"selfiju\" kamera, bet otra ir īpaši plata leņķa \"selfiju\" kamera, kas nodrošina iespēju bildē iekļaut ne tikai vairāk cilvēku, bet arī vairāk fona. Tālrunis nodrošina arī tīru un skaidru  Android  versiju (tādu, ko paredzējis \"Google\", bez tālruņa ražotāja uzlabojumiem), kā arī tiek nodrošināti pēdējie Android sistēmas uzlabojumi. \"Šis telefons ir priekš katra \"Android\" fana, bet \" iPhone \" lietotāji vēlētos redzēt, kādas izvēles vēl ir pieejamas,\" skaidro eksperts. Telefona cena ir, sākot no 800 ASV dolāriem. Vēl viens izceltais ir \"iPhone XS\", kas, domāts tiem \"iPhone\" faniem, kas sagaida tikai labāko no \" Apple \". Viedtālrunis ir vienkāršs, ar glītu dizainu un cenu, sākot no 1000 ASV dolāriem. \"Sajūta, ka rokās turi dārglietu. Un tas liek cilvēkiem justies labi,\" raksturo Ville-Boa. Nedaudz lētāka (750 ASV dolāri) \"iPhone\" versija ar gandrīz tādu pašu lietošanas pieredzi ir \"iPhone XR\", kas garantē lielu ekrānu, un iespēju izvēlēties telefonu no plašāka krāsu klāsta, nekā iepriekšējam modelim, taču \"iPhone XR\" nav OLED displeja. \" Samsung \" šogad izlaidis divus modeļus – \"Galaxy S9\" un 'Galaxy Note9\", ko eksperts atzīst savā ziņā līdzīgus, tikai \"Note9\" piedāvā irbuli un dažas papildus iespējas ar to darboties. Abām ierīcēm ir labs dizains un labākais displejs no visa viedtālruņa spektra. Viedtālrunis piedāvā pirkstu nospiedumu lasītāju, sejas atpazīšanas funkciju, ātru akumulatora uzlādi, kā arī bezvada uzlādi, ūdens izturība un ļoti lēnu \"slow-motion\" funkciju. Kā pēdējo labāko viedtālruni eksperts piedāvā \"LG V40\". Tam ir labs ātrums, taču tā galvenā īpašība ir piecas kameras. Ierīce piedāvā normāla leņķa lēcas, kā arī pietuvinājuma lēcas, un īpaši plata leņķa lēca tālruņa priekšpusē. Ierīces uzlabotā skaņu sistēma nodrošina augstāku mūzikas klausīšanas kvalitāti. Viedtālruņa cena ir 900 dolāru. Eksperts Ville-Boa atzīst, ka visi modeļi ir vienlīdz labi   visām ierīcēm ir viena vai divas ļoti labi izveidotas lietas, tāpēc katra lietotāja paša ziņā ir izvēlēties sev tīkamāko modeli.", "link": "https://www.delfi.lv/bizness/44467736/tehnologijas/50678863/business-insider-vertejums-septini-nozimigi-2018-gada-viedtalruni"},
{"title": "'Bite' audzējusi tīkla kapacitāti", "category": "Tehnoloģijas", "body": "Lielai daļai klientu pārejot uz attālinātu darbu un mācībām, ikdienas mobilā interneta patēriņš \"Bites\" tīklā ir palielinājies par aptuveni 83%. To ietekmējis arī strauji pieaugošais ierīču skaits, video satura patēriņš mobilajās ierīcēs un klientu datu lietojuma paradumu maiņa. Šobrīd aptuveni pusi no interneta patēriņa veido video straumēšana tiešsaistē. Piemēram, cilvēki darbam un mācībām arvien vairāk izmantojuši tādas video saziņas vietnes kā \"Zoom\", \"MS Teams\" u.c., bet brīvo laiku pavadījuši, straumējot video saturu \"Go3\", \" Netflix \", \"Youtube\" u.tml. video straumēšanas platformās. Kā otrs nozīmīgākais faktors ir informācijas meklēšana tīmeklī, veidojot vairāk nekā trešo daļu no kopējā datu patēriņa apjoma. Tāpat attālināto mācību un darba formāts arī kopumā vairojis mobilo ierīču skaitu mājsaimniecībās. Lai stiprinātu mobilo sakaru tīkla kapacitāti un pārklājumu, \"Bite\" aizvadītajā gadā tā attīstībā investējusi vairāk nekā 10 miljonus eiro. Rezultātā pērn ir izbūvētas 44 jaunas bāzes stacijas, bet, lai palielinātu tīkla kapacitāti, esošās bāzes stacijas aprīkotas ar papildu 1200 šūnām. \"Ņemot vērā klientu un ierīču augošo skaitu, kā arī nepieciešamību pēc lielāka datu apjoma, kas gadu no gada tikai turpina palielināties, tīkla infrastruktūras attīstība ir nemainīga \"Bites\" prioritāte. Redzot, ka arī turpmākajos gados tehnoloģijas ieņems arvien nozīmīgāku lomu gan cilvēku, gan uzņēmumu ikdienā, ne vien izmantojot dažādas tiešsaistes funkcijas, bet arī papildu ierīces, piemēram, viedpulksteņus ar eSIM tehnoloģiju, dažādus sensorus \"gudrajiem\" risinājumiem, tehnoloģijas ar  5G  atbalstu u.tml., lieliem soļiem virzāmies pretī arī 5G ieviešanai,\" stāsta \"Bites\" vadītājs Kaspars Buls. Viņš papildina, ka arī šogad \"Bite\" tīkla attīstības infrastruktūrā ieguldīs aptuveni 10% no apgrozījuma, plānojot uzstādīt 60 jaunas bāzes stacijas visā Latvijā. Kopumā \"Bitei\" šobrīd ir 875 4G bāzes stacijas un 7 bāzes stacijas, kas aprīkotas ar 5G tehnoloģiju.", "link": "https://www.delfi.lv/bizness/44467736/tehnologijas/52888157/bite-audzejusi-tikla-kapacitati"},
{"title": "5G tīkls Latvijā: kas to būvēs un kas par to maksās", "category": "Tehnoloģijas", "body": "Piektās paaudzes tīkls jeb 5G nebūs vienkārši interneta pārlūkošanas kvalitātes uzlabošana. Tā būs dažādu nozaru – rūpniecības, viedo māju, transporta un citu – pilnīga pārtapšana, un tieši šeit slēpjas galvenais izaicinājums 5G ieviešanā, vērtē jomas pārzinātāji. Vienlaikus 5G ieviešana rada daudz jautājumu, viens no tiem, kā atpelnīt investīcijas tehnoloģijā un kā veidot biznesa modeļus, un pagaidām Latvijā runas par jauno tehnoloģiju vairāk notiek teorētiskā līmenī, jo šodienas vajadzības lielā mērā nodrošina 4G iespējas. 5G risinājumu efektīva ieviešana būs atkarīga no vairāku pušu – mobilo operatoru, IT un citu nozaru uzņēmumu, arī pašvaldību un valsts spējas sadarboties kopēju mērķu sasniegšanai. \"Telekomunikāciju operatori nodrošinās 5G infrastruktūru, bet 5G risinājumu attīstīšanā visprecīzāk identificēt 5G iespējas konkrētā nozarē vai konkrētā uzņēmumā iespējams tikai kopā ar partneriem un pakalpojumu lietotājiem,\" skaidro \"Latvijas Mobilā telefona\" prezidents Juris Binde. Tomēr 5G ieviešana rada daudz jautājumu, piemēram, kādi būs biznesa modeļi, kas palīdzēs atpelnīt ieguldījumus, kādi būs risinājumi biznesam, kuriem 4G vietā svarīgs būs 5G atbalsts.", "link": "https://www.delfi.lv/bizness/44467736/tehnologijas/50500429/5g-tikls-latvija-kas-to-buves-un-kas-par-to-maksas"},
{"title": "Pirmais 'Samsung' 5G telefons būs 'Galaxy S10 X'", "category": "Tehnoloģijas", "body": "\"S10 X\" (\"X\" ir romiešu 10, tātad modeļa nosaukums ir \"S desmit desmit\") būšot aprīkots ar 6.7 collu AMOLED ekrānu, sešām kamerām (četras aizmugurē, divas priekšā), 10 GB operatīvo atmiņu un diska vietu līdz 1 terabaitam. Tam būšot arī īpaši ietilpīga - 5000mAh baterija. Īpašs uzsvars esot likts arī uz lietojamību un saskarni, kuru pārvaldīs mākslīgais intelekts. MI sekos lietotāja darbībām un piedāvās automatizēt biežāk lietotās darbības. S10 sērijā būs vairāki modeļi - S10, S10 Light, S10 Plus un 5G S10 X. Jaunie viedtālruņi tiks publiski prezentēti 20. februāri, īsi pirms Barselonā notiekošā \"Mobilde World Congress\". Pagaidām nav ziņu kuri modeļi būs pieejami Latvijas tirgū.", "link": "https://www.delfi.lv/bizness/44467736/tehnologijas/50738299/pirmais-samsung-5g-telefons-bus-galaxy-s10-x"},
{"title": "Korejieši apsteidz 'Apple' bezvadu uzlādes paliktņa izstrādē", "category": "Tehnoloģijas", "body": "\"Gaze Tray\" jau sākotnēji radīts tieši \"Apple\" ierīcēm. Tā izstrāde ilgusi gandrīz gadu, un jau šī gada martā uzņēmums sola piegādāt pirmās ierīces saviem klientiem. Bezvadu uzlādes \"paplāte\" gan nav tik gudra kā plānotais \"Apple AirPower\" paliktnis, kurš varēšot uzlādēt ierīces neatkarīgi no tā, kur tās novietotas uz lādētāja virsmas. \"Gaze Tray\" ir iedalītas speciālas zonas katrai ierīcei. \"iPhone\" un \"AirPods\" austiņām ir atsevišķi nodalītas zonas, savukārt \"Apple Watch\" pulksteņa uzlādei ir iestrādāts magnēts, kas ierīci notur konkrētā vietā. Tā kā \"AirPods\" austiņām šobrīd vēl nav pieejama bezvadu uzlādes lādīte,  Gazelab  piedāvā speciālu adapteri, kas piešķir austiņām šo iespēju. \"Gaze Tray\" paliktnis izmanto \"Qi\" (\"čī\") standartu. Tas ir populārākais bezvadu uzlādes standarts, kuru izmanto lielākā daļa mobilo ierīču ražotāji. Tas nodrošina adekvātu jaudu un plašu ierīču atbalstu. Arī \"Android\" viedtālruņus iespējams uzlādēt ar šo ierīci. Papildus bezvadu uzlādei, paliktnī iebūvētas arī divas USB pieslēgvietas citām ierīcēm.", "link": "https://www.delfi.lv/bizness/44467736/tehnologijas/50737123/korejiesi-apsteidz-apple-bezvadu-uzlades-paliktna-izstrade"},
{"title": "Pirmie 'iPhone 12' tālruņi nonākuši pie Latvijas klientiem", "category": "Tehnoloģijas", "body": "Piektdien pirmie Latvijas klienti saņēmuši jaunākos \" iPhone \" modeļus – \" Apple \" \"iPhone 12\" un \"Apple iPhone 12 Pro\". Pagaidām tos iespējams pasūtīt lielāko mobilo sakaru operatoru interneta veikalos, taču tirdzniecības vietās tie parādīsies tuvākajā laikā. 30. oktobrī \"LMT\" uzsācis jaunāko \"iPhone\" modeļu – \"Apple iPhone 12\" un \"Apple iPhone 12 Pro\" – tirdzniecību. Jau diennakts pirmajās minūtēs e-veikalā iegādāti pirmie viedtālruņi, ko pircējiem Rīgā nogādājis autosportists Mārtiņš Sesks, stāsta kompānijas pārstāvji. \"Interese par \"iPhone jaunajiem modeļiem vienmēr ir bijusi diezgan liela un šī reize nav izņēmums,\" stāsta \"Tele2\" sabiedrisko attiecību vadītājs Oskars Fīrmanis. \"Klienti aktīvi veica telefonu pasūtīšanu iepriekšpārdošanā (pre-order) un šodien šiem klientiem ir uzsākta telefonu piegāde. Šobrīd tos var turpināt pasūtīt \"Tele2\" interneta veikalā, bet, tā kā pieprasījums ir liels, klientiem ir jārēķinās, ka piegādes termiņi var būt garāki,\" viņš skaidro. \"\"Tele2\" centros \"iPhone12\" un \"iPhone12 Pro\" varētu būt pieejami nākamās nedēļas laikā. Pieteikšanās uz \"iPhone12 mini\" un \"\"iPhone12 Pro Max sāksies 6. novembrī, bet tirdzniecība - 13. novembrī,\" viņš stāsta. Arī \"Bite Latvija\" uzsākusi jaunā \"iPhone\" tirdzniecību. \"Jaunais \"iPhone\" popularitātes ziņā ir pārspējis savu priekšgājēju, un saskaņā ar \"Bite\" datiem, rezervācijas jaunajam telefona modelim bijušas uz pusi vairāk, nekā pērn \"iPhone Pro Max\",\" stāsta \"Bite\" sabiedrisko attiecību projektu vadītāja Una Ahuna - Ozola. \"Ņemot vērā arī jaunās sērijas telefonu modeļu daudzveidību, prognozējam, ka šis būs populārāks \"iPhone\" modelis, nekā iepriekšējais,\" norāda Ahuna - Ozola. Jau ziņots, ka 13. oktobrī \" Apple \" prezentēja savus nākamās paaudzes viedtālruņus \" iPhone  12\". Tie pieejami dažādos izmēros un tagad arī ar  5G  sakariem. Tāpat kā viedpulksteņiem, arī \"iPhone\" komplektā vairs netiek iekļauti lādētāji. Pieteikti tika divi \"iPhone 12\" un divi \"iPhone 12 Pro\" modeļi. Visi tālruņi ir aprīkoti ar \"Apple\" pašu izstrādāto A14 procesoru un 5G sakaru čipkopu. Kā ierasts – tie ir ātrāki nekā visi iepriekšējie ražotāja viedtālruņi. \"iPhone 12\" ir aprīkots ar 6.1 collu ekrānu. Taču tiem, kam tas šķiet par lielu, \"Apple\" šogad piedāvā arī mazāku tālruni – \"iPhone 12 mini\" ar 5,4 collu ekrānu. Abiem tālruņiem ir divas fotokameras – platlenķa un īpaši plata leņķa kamera. Abas ar 12 megapikseļu matricu. Būtiski jaudīgāki foto un video jomā ir \"Pro\" un \"Pro Max\" modeļi (6,1 un 6,7 collas).", "link": "https://www.delfi.lv/bizness/44467736/tehnologijas/52615715/pirmie-iphone-12-talruni-nonakusi-pie-latvijas-klientiem"},
{"title": "'Cert.lv' brīdina par pikšķerēšanas e-pastiem 'Swedbank' vārdā", "category": "Tehnoloģijas", "body": "Informācijas tehnoloģiju drošības incidentu novēršanas institūcija \"Cert.lv\" brīdina par pikšķerēšanas e-pastiem, kuros krāpnieki izliekas par \" Swedbank \", informē iestāde. Savā \"Twitter\" kontā \"Cert.lv\" norāda, ka joprojām turpina saņemt ziņojumus par pikšķerēšanas e-pastiem, kuros krāpnieki izliekas par \"Swedbank\". E-pastā redzamā saite paroles nomaiņai patiesībā ved uz viltus \"Swedbank\" sākumlapu. \"Cert.lv\" aicina būt modriem, bildē redzamo e-pastu ignorēt un savus datus neievadīt.", "link": "https://www.delfi.lv/bizness/44467736/tehnologijas/52460847/certlv-bridina-par-pikskeresanas-e-pastiem-swedbank-varda"},
{"title": "Programmu atjaunošana un datora izslēgšana: speciālistu ieteikumi, kā izvairīties no milzu kiberuzbrukuma", "category": "Tehnoloģijas", "body": "\"Izmaksas par antivīrusa programmatūras iegādi un regulāru rezerves kopiju veikšanu, izmantojot mākoņu pakalpojumus, ir daudz mazākas nekā izdevumi, kas rodas, pazaudējot visus datus un laiku uz datora darbības atjaunošanu,\" norāda \"Squalio IT\" direktors Ivars Miezis. Piedāvājam iepazīties ar \"Squalio\" ieteikumiem.   Jau vēstīts, ka hakeri 27. jūnijā izvērsuši Eiropas  mēroga kiberuzbrukumu, kurā līdz šim īpaši smagi cietusi Ukraina . Saskaņā ar ekspertu atzinumu otrdienas uzbrukumā tiek izmantots izspiedējvīruss \"Petya\", kas bloķē lietotāju datorus, pieprasot pārskaitīt 300 ASV dolārus, konvertējot tos virtuālajā valūtā \"bitcoin\". Vīruss skāris Latvijas uzņēmumus, kuriem ir filiāles Ukrainā.", "link": "https://www.delfi.lv/bizness/44467736/tehnologijas/49003359/programmu-atjaunosana-un-datora-izslegsana-specialistu-ieteikumi-ka-izvairities-no-milzu-kiberuzbrukuma"},
{"title": "'Apple' jauna attīstības centra izveidē Minhenē ieguldīs miljardu eiro", "category": "Tehnoloģijas", "body": "Tehnoloģiju kompānija \" Apple \" ieguldīs vienu miljardu eiro jauna izpētes un attīstības centra veidošanā  Vācijas  pilsētā Minhenē, paziņojusi kompānija. Jaunā centra platība būs 30 tūkstoši m2, un tas tiks atvērts nākamgad. Darbā tajā tiks pieņemti vairāki simti jaunu darbinieku, raksta \"CNBC\". \"Apple\" pārstāvji skaidrojuši, ka tas būs Eiropas lielākais mobilo bezvadu pusvadītāju un programmatūras izpētes un attīstības centrs, pārspējot citas Eiropas pilsētas. Centrā strādājošie inženieri lielāku uzmanību vērsīs uz  5G  un nākotnes bezvadu tehnoloģiju attīstību, paziņojusi kompānija, piebilstot, ka tajā attīstīs arī modemus. Šis paziņojums seko nesenajām bažām pasaulē par čipu deficītu, kas rada pamatīgas galvassāpes gan autoražotāju sektoram, gan citām nozarēm, gan valdībām visā pasaulē. Pusvadītājus izmanto gandrīz visās elektroniskajās ierīcēs, sākot no portatīvajiem datoriem un telefoniem līdz pat bremžu sensoriem automašīnās. \"Apple\" patlaban Minhenē ir septiņi biroji, kuros strādā 1500 inženieru, un kompānija Vācijā kopumā nodarbina 4000 darbinieku.", "link": "https://www.delfi.lv/bizness/44467736/tehnologijas/53009237/apple-jauna-attistibas-centra-izveide-minhene-ieguldis-miljardu-eiro"},
{"title": "'Tele2' publisko četrus padomus, kā aizsargāt informāciju viedtālrunī", "category": "Tehnoloģijas", "body": "Otrdien, Vispasaules drošāka interneta dienā, mobilo sakaru operatora \" Tele2 \" tehniskā servisa vadītājs Gints Peičs apkopojis četrus padomus, kas var palīdzēt aizsargāt tālrunī glabātos datus.   Iespēja pārlūkot internetu bezmaksas WiFi tīklos ir visai ērta, tomēr tas būtu jādara piesardzīgi. Internetbanku vai portālus, kuros jāievada savas paroles, kā arī citus e-pakalpojumus, kas saistīti ar sensitīvu informāciju, visdrošāk izmantot, pieslēdzoties operatora nodrošinātajam mobilajam internetam vai arī mājās, stāsta Peičs. Pubiskais WiFi tīkls paredzēts visiem. Tātad tas var būt pieejams ne tikai jums, bet arī kādam, kuram ir ļaunprātīgi nodomi. Lietojot to pašu bezmaksas interneta tīklu, ļaundaris var pieslēgties jūsu ierīcei un piekļūt tajā glabātajai informācijai. Šādas datu noplūdes iespējamību varat samazināt, ja viedtālruņa iestatījumos norādīsiet, ka neļaujat jūsu tālrunim automātiski pieslēgties citām tīklā esošajām iekārtām. Drošības labad ir vērts atslēgt arī automātiskos Bluetooth vai GPS savienojumumus, ja tos neizmatojat, norāda uzņēmumā. Modernajos telefonos parole pilda divus uzdevumus: tā ne tikai fiziski aizslēdz ierīci, bet arī šifrē tajā glabāto informāciju. Jo sarežģītāka un garāka būs parole, jo hakeriem būs grūtāk piekļūt viedtālrunī glabātajiem datiem. Turklāt, ja tālrunī glabājat īpaši konfidenciālu informāciju, varat iepriekš parūpēties, lai tā pazustu, ja viedierīce negaidīti nonāktu ļaunprāšu rokās. Telefona iestatījumu drošības sadaļā jāatzīmē, ka visi tajā esošie dati jādzēš pēc izvēlēta skaita nesekmīgas pieslēgšanās mēģinājumiem. Uzskats, ka visdrošākie ir biometrijas risinājumi – ierīces atslēgšana ar pirksta nospiedumu vai sejas atpazīšanas funkciju – ir maldīgs. Ja informācija ir vērtīga, pieredzējis hakeris izdomās veidu, kā to iegūt: dublēs pirksta nospiedumu no citas virsmas, kam esiet pieskāries, vai izmantos jūsu fotogrāfiju, skaidro uzņēmuma pārstāvis. Ierasts, ka antivīrusu programmas instalē datoros. Taču dažādi ļaunprātīgi vīrusi var piekļūt arī mobilajām ierīcēm. Daļa no tiem atceļo ar bezmaksas lietotnēm, kas ielādētas no neoficiālām vietnēm, citas izplatās bez lietotāja iejaukšanās. Lai savu viedierīci no tām aizsargātu, ir vērts savlaicīgi parūpēties par pienācīgu programmatūru. Tās pieejamas lielā izvēlē. Piemēram, starp \" Android \" tālruņiem radītajām antivīrusu programmām vienas no populārākajām ir \"Avast Mobile Security 2019 – Antivirus & App Lock\", \"AVG AntiVirus 2019 for Android Security\" un \"Avira Antivirus Security 2019 – Antivirus & AppLock\". Tikmēr \" Apple \" viedtālruņiem radīti \"Avast Security & Photo Vault\" un \"Mobile Security & Wifi Scan\". \"Android\": https://play.google.com/store/apps/details?id=com.antivirus&hl=en https://play.google.com/store/apps/details?id=com.avast.android.mobilesecurity&hl=en https://play.google.com/store/apps/details?id=com.avira.android \"iOS\": https://itunes.apple.com/us/app/avast-security-photo-vault/id1276551855?mt=8 https://itunes.apple.com/us/app/mobile-security-wifi-scan/id724596345?mt=8 Speciālists uzver: pirms ielādējat tālrunī kādu aplikāciju, pārbaudiet citu lietotāju atsauksmes par to. Izvairieties no nezināmas izcelsmes, aizdomīgu programmatūru ielādēšanas. Cits ieteikums: visiem svarīgajiem datiem, kas atrodas jūsu tālrunī, regulāri veidojiet rezerves kopijas. Pārējos datus regulāri izdzēsiet. Ja arī ļaundaris tiks jūsu telefonā, tam nebūs, ko nozagt, jo visa jums svarīgā informācija būs noglabāta kādā no mākoņpakalpojumiem vai cietajā diskā. Vismaz reizi mēnesī iztīriet telefona atmiņu no aplikācijām vai datiem, kas jums vairs nav nepieciešami. Tas padarīs jūsu telefona darbību gan ātrāku, gan drošāku, norāda Peičs.", "link": "https://www.delfi.lv/bizness/44467736/tehnologijas/50802111/tele2-publisko-cetrus-padomus-ka-aizsargat-informaciju-viedtalruni"},
{"title": "'Apple' nopērk kādu uzņēmumu ik pēc trim līdz četrām nedēļām", "category": "Tehnoloģijas", "body": "Pēdējo sešu gadu laikā \" Apple \" ir iegādājusies apmēram 100 uzņēmumus, atklājis tehnoloģiju kompānijas vadītājs  Tims Kuks , ziņo \" BBC \". Tas nozīmē, ka kāda kompānija tiek nopirkta ik pēc trim līdz četrām nedēļām, viņš sacījis \"Apple\" ikgadējā akcionāru sapulcē. \"Apple\" nesen aizvadīja visu laiku labāko ceturksni, vērtējot pēc ieņēmumiem, 2021. finanšu gada pirmajā ceturksnī šim rādītājam sasniedzot 111,4 miljardus  ASV  dolāru. Kuks akcionāru sapulcē stāstījis, ka uzņēmumu iegādes darījumi galvenokārt vērsti uz tehnoloģiju un talantu iegūšanu. \"Apple\" lielākais pirkums pēdējās desmitgades laikā bija repera un producenta Dr. Dre dibinātā austiņu ražotāja \"Beats Electronics\" iegāde 3 miljardu ASV dolāru vērtībā. Vēl viens nozīmīgs pirkums bijis mūzikas atpazīšanas programmatūras uzņēmums \"Shazam\", kuru kompānija nopirka 2018. gadā par 400 miljoniem ASV dolāru. Visbiežāk \"Apple\" pērk mazākus tehnoloģiju uzņēmumus un pēc tam to veikumu iekļauj savos produktos. Viens piemērs ir \"PrimeSense\",  Izraēlas  3D sensoru uzņēmums, kura tehnoloģija veicināja \"Apple\" \"FaceID\" izstrādi. Taču \"Apple\" uzņēmumu pārņemšanas un investīciju saraksts ir ārkārtīgi daudzveidīgs. Pēdējā gada laikā \"Apple\" ir iegādājusies mākslīgā intelekta, virtuālās realitātes, maksājumu un podkāstu biznesus. 2019. gadā \"Apple\" nopirka \"Drive.ai\", cenšoties palielināt savu klātbūtni pašbraucošo transportlīdzekļu tehnoloģiju jomā. Vienlaikus \"Apple\" ir ļoti kritiska attiecībā uz to, ko pērk. Piemēram, \" Tesla \" dibinātājs  Īlons Masks  nesen atklāja, ka viņš vērsies pie Kuka, piedāvājot nopirkt elektroautomobiļu biznesu, kad tas 2013. gadā saskārās ar grūtībām. Taču Kuks neesot bijis atsaucīgs. Skatoties pēc darījumu vērtības, \"Apple\" uzņēmumu iegādes darījumi ir daudz mazāki nekā konkurentiem. Piemēram, \" Microsoft \" samaksāja 26 miljardus ASV dolāru par \"LinkedIn\", \" Amazon \" – 13,7 miljardus ASV dolāru par \"Whole Foods\" un \" Facebook \" – 19 miljardus ASV dolāru par \" WhatsApp \". \"Apple\" desmit lielāko pirkumu kopsumma joprojām būtu daudz mazāka nekā jebkurš no šiem darījumiem.", "link": "https://www.delfi.lv/bizness/44467736/tehnologijas/52965547/apple-noperk-kadu-uznemumu-ik-pec-trim-lidz-cetram-nedelam"},
{"title": "77% Latvijas iedzīvotāju uzskata, ka viņiem jāpapildina digitālās prasmes", "category": "Tehnoloģijas", "body": "Lielākā daļa jeb 77% Latvijas iedzīvotāju (vecumā no 18 līdz 75 gadiem) uzskata, ka viņiem būtu nepieciešams papildināt savas digitālās prasmes, lai spētu efektīvāk strādāt ar pieejamajām jaunākajām tehnoloģijām. Šogad iedzīvotāju skaits, kuri saskata nepieciešamību uzlabot savas digitālas iemaņas, ir pieaudzis, jo pērn attiecīgu viedokli pauda 72% cilvēku, atklāj informācijas tehnoloģiju (IT) uzņēmuma \" Accenture \" uzdevumā veiktā pētījumu kompānijas \" SKDS \" aptauja. Gandrīz puse jeb 51% aptaujāto Latvijas iedzīvotāju pandēmijas ietekmē uzlaboja vai apguva virtuālo saziņas platformu lietošanu. Tāpat liela daļa iedzīvotāju ieguva zināšanas e-paraksta izmantošanā, bet 24% cilvēku pandēmijas ietekmē uzlaboja vai apguva specifiskas prasmes, lai attālināti strādātu un veiktu darba pienākumus, piemēram, pieslēgtos un strādātu ar darbavietas IT sistēmām. 14% iedzīvotāju papildināja prasmes, lai atrastu un pasūtītu preces internetā un veiktu par tām maksājumus, tikpat daudz respondentu (14%) atbildēja, ka viņiem pandēmijas ietekmē bija jāapgūst citas digitālās prasmes, savukārt 20% iedzīvotāju nekas nebija jāuzlabo vai jāapgūst. Kopumā lielākā daļa jeb 54% Latvijas iedzīvotāju uzskata, ka viņu digitālo prasmju un zināšanu līmenis ir labs, bet 35% cilvēku savu digitālo prasmju un zināšanu līmeni novērtē kā viduvēju, bet 10% atzīst, ka tas ir zemā līmenī. Līdzīgi kā pērn, arī šogad pārliecinoši lielākā daļa jeb 81% aptaujāto iedzīvotāju pēdējā gada laikā ir kaut ko darījuši, lai pilnveidotu savas digitālās prasmes. Vairāk nekā puse jeb 57% no visiem respondentiem ir patstāvīgi risinājuši kādu problēmu, pašmācības ceļā centušies kaut ko labāk saprast vai apgūt, bet 41% iedzīvotāju ir konsultējušies ar citiem ģimenes locekļiem, draugiem vai kaimiņiem kāda jautājuma risināšanā. Šogad nedaudz ir pieaudzis cilvēku skaits, kuri ir izmantojuši tiešsaistes kursu un lekciju iespējas, bet nedaudz samazinājies iedzīvotāju skaits, kuri norādījuši, ka viņu darba vieta ir nodrošinājusi apmācību iespējas. Aptaujā arī noskaidrots, ka lielākā daļa jeb 56% iedzīvotāju pandēmijas laikā nav piedzīvojuši tehnoloģiju radītu stresu, bet ar to ir saskārušies 41% aptaujāto cilvēku (reti – 20%, dažkārt – 16%, bieži – 5%). Biežāk ar tehnoloģiju radītu stresu ir saskārušās sievietes. Pandēmija ir būtiski ietekmējusi cilvēku iepirkšanās paradumus internetā. Šobrīd lielākā daļa no Latvijas iedzīvotājiem ikdienā mēdz iepirkties internetā. Salīdzinot ar 2020. gadu, ir pieaudzis cilvēku skaits, kas internetā iepērkas bieži. 62% kopš pandēmijas Latvijā internetā ir sākuši iepirkties biežāk, nekā to mēdza darīt pirms tam. Biežāk internetā pirktās preces ir apģērbs un apavi (57%), elektrotehnika (46%), kosmētika, saimniecības un higiēnas preces (40%), preces mājai, dārzam un remontam (36%), pārtika, tai skaitā ēdiens ar piegādi (34%), atpūtai, hobijiem un sporta aktivitātēm nepieciešamās lietas (31%), medikamenti, preces veselībai un labsajūtai (30%). Interesanti, ka no tiem respondentiem, kuri mēdz iepirkties internetā, vairāk nekā puse jeb 55% cilvēku uzskata, ka visiem (vai gandrīz visiem) veikaliem būtu jānodrošina iespēja preces iegādāties arī internetā. Gados jaunāki respondenti un rīdzinieki biežāk vēlētos, lai visi veikali nodrošinātu iespēju preces iegādāties arī internetā. Aptaujā secināts, ka ikdienā lielākā daļa jeb 58% cilvēku lieto viedierīces. 23% iedzīvotāju izmanto viedpulksteni, 18% – robotu putekļu sūcēju, robotu zāles pļāvēju vai citu robotu. Iedzīvotāji aktīvi izmanto viedierīces, bet lielākā daļa jeb 68% cilvēku nav izmantojuši virtuālos asistentus. Tomēr visbiežāk izmantotie virtuālie asistenti ir banku jomā (tā norādījuši 13% respondentu). Tāpat aptaujā noskaidrots, ka pēdējā gada laikā 41% iedzīvotāju tā vietā, lai rakstītu ziņu, to ir ierunājuši un nosūtījuši kā balss paziņojumu. Tāpat Latvijas iedzīvotāji aktīvi jeb 71% cilvēku ir izmantojuši dažādas tehnoloģiskās iespējas veselības aprūpes jomā. Lielākā daļa jeb 78% iedzīvotāju uzskata, ka digitālās tehnoloģijas ir kopumā uzlabojušas viņu dzīvi. Trešdaļa respondentu jeb 36% pārsvarā redz ieguvumus turpmākajā digitālo tehnoloģiju attīstībā (vairāk ieguvumus — 31%, tikai ieguvumus — 5%). Gandrīz puse jeb 45% iedzīvotāju saskata vienādā mērā gan ieguvumus, gan riskus, bet pārsvarā riskus saskata 13% iedzīvotāju. Novērojama tendence, ka, pieaugot ienākumiem, palielinās respondentu īpatsvars, kuri uzskata, ka digitālās tehnoloģijas uzlabo viņu dzīvi. SKDS aptaujā, ko pasūtīja IT uzņēmums \"Accenture\", 2021. gadā piedalījās vairāk nekā 1000 iedzīvotāju. \"Accenture\" ir starptautisks vadības konsultāciju, tehnoloģisko pakalpojumu un ārpakalpojumu uzņēmums. \"Accenture\" Latvijas filiāle ir dibināta 2002. gadā. \"Accenture\" apgrozījums Latvijā finanšu gadā, kas ilga no 2019. gada 1. septembra līdz 2020. gada 31. augustam bija 80,1 milj. eiro, bet uzņēmuma peļņa attiecīgajā posmā bija 3,8 milj. eiro.", "link": "https://www.delfi.lv/bizness/44467736/tehnologijas/53325113/77-latvijas-iedzivotaju-uzskata-ka-viniem-japapildina-digitalas-prasmes"},
{"title": "'Draugiem Group' par jauno uzņēmumu 'Heliport Cēsis': šis ir viens no mūsu eksperimentiem", "category": "Tehnoloģijas", "body": "21.jūnijā jaunu uzņēmumu reģistrējusi AS \"Draugiem Group\", informē \" Lursoft  Klientu portfelis\". Jaunreģistrētā SIA \"Heliport  Cēsis \" pamatkapitāls ir 1 miljons eiro. Uzņēmuma juridiskā adrese ir Krasta ielā 44, Rīgā, kur šobrīd reģistrēti kopskaitā 13 uzņēmumi. To vidū ir SIA \"Vendon\", AS \"Mapon\", SIA \"Draugiem\" u.c. SIA \"Heliport Cēsis\" valdē darbojas Andis Malahovskis un Edmunds Riekstiņš, liecina \"Lursoft\" informācija. \"Cēsīm kā \"Draugiem Group\" mājvietai jābūt sasniedzamām ar visiem pieejamiem transporta veidiem, un drīzumā, atsākoties drošai ceļošanai, arī gaisa transporta izmantošana būs aizvien pieprasītāka. Šis ir viens no mūsu eksperimentiem, par kura tālāku virzību ziņosim,\" jaunā uzņēmuma dibināšanu komentē \"Draugiem Group\" runasvīrs Jānis Palkavnieks. Šogad jūnijā AS \"Draugiem Group\" reģistrējis vēl vienu uzņēmumu – SIA \"Konrāda Nami\". Tā reģistrētais un apmaksātais pamatkapitāls ir 2 miljoni eiro. Uzņēmums reģistrēts, lai īstenotu ieceri atjaunot vēsturisko Konrāda namu Cēsīs. Īstenojot šo mērķi, Konrāda namā tiktu ierīkots \"Draugiem Group\" birojs, kopstrādes telpas, kā arī paredzēta vieta dažādām ar programmēšanu saistītām mācībām, ko piedāvātu \"Draugiem Group\". 2017.gadā reģistrētā holdinga AS \"Draugiem Group\" pamatkapitāls ir 4,4 miljoni eiro. Uzņēmuma patiesais labuma guvējs ir Agris Tamanis. \"Lursoft\" pieejamā informācija rāda, ka šā gada 21.jūnijā Latvijā reģistrēti 34 jauni uzņēmumi.", "link": "https://www.delfi.lv/bizness/44467736/tehnologijas/53324079/draugiem-group-par-jauno-uznemumu-heliport-cesis-sis-ir-viens-no-musu-eksperimentiem"},
{"title": "'Light Guide Optics International' piesaista bankas finansējumu 7 miljonu apmērā", "category": "Tehnoloģijas", "body": "\" SEB  banka\" piešķīrusi finansējumu 7 miljonu eiro apmērā SIA \"Light Guide Optics International\" – vienam no vadošajiem optiskās šķiedras ražošanas uzņēmumiem pasaulē. Piešķirtais finansējums paredzēts ilgtermiņa ieguldījumu finansēšanai – jaunas lāzermedicīnas instrumentu ražotnes būvniecībai un aprīkošanai. SIA \"Light Guide Optics International\" vadītājs Daumants Pfafrods informē: \"Vairāk nekā 70% uzņēmuma apgrozījuma veido lāzerķirurģijas instrumentu ražošana un tirdzniecība, īpaši tādām medicīnas nozarēm kā uroloģija, fleboloģija un kardioloģija, kurās ārstēšanas process arvien vairāk tiek veikts ar dažādām lāzera manipulācijām. Augot lāzermedicīnas pakalpojumu pieprasījumam, palielinās pieprasījums arī pēc mūsu ražotajiem produktiem, īpaši Rietumu tirgū, līdz ar to nepieciešams paaugstināt esošo kapacitāti un investēt ražotnes attīstībā.\" Uzņēmums \"Light Guide Optics International\" izveidots 2004. gadā Līvānos, un tā darbības virziens ir lāzermedicīnas un industriālo optisko šķiedru izstrādājumu ražošana un tirdzniecība. Divas trešdaļas no saražotās produkcijas izmanto dažādās medicīnas ierīcēs un lāzeriekārtās. Uzņēmuma eksporta apjoms ir 99,5%, galvenie tirgi ir  ASV  un  Kanāda  (25%), kā arī  Eiropas  valstis (50%). \" Lursoft  Klientu Portfelis\" ziņoja, ka 18.jūnijā SIA \"Light Guide Optics International\" reģistrēta komercķīla, kuras nodrošinātā prasījuma maksimālā summa sasniedz 10,5 miljonus eiro. Par labu ķīlas ņēmējam AS \"SEB banka\" uzņēmums ieķīlājis savus ķermeniskos pamatlīdzekļus, tostarp, gan visu mantu kā lietu kopību uz ieķīlāšanas brīdi, gan arī lietu kopības nākamās sastāvdaļas. \"Lursoft\" izziņas informācija liecina, ka aizvadītajā nedēļā reģistrētā ir vienīgā šobrīd aktīvā SIA \"Light Guide Optics International\" komercķīla. Pagājušajā gadā SIA \"Light Guide Optics International\" būtiski palielinājis jauno produktu – medicīnas kūļu katetru – ražošanas jaudu, attīstot un pilnveidojot šo jauno produktu ražošanas tehnoloģijas. 2020.gadā uzņēmuma apgrozījums pieaudzis par 11%, galvenokārt saistībā ar medicīnas kūļu katetru pārdošanas apjomu palielinājumu par 2,1 miljonu eiro, salīdzinot ar 2019.gadu. Industriālo produktu apgrozījums 2020.gadā palielinājies par 8,4%. \"Lursoft\" pieejamais gada pārskats rāda, ka SIA \"Light Guide Optics International\" apgrozījums pagājušajā gadā palielinājies līdz 27,33 miljoniem eiro, bet peļņa augusi līdz 9,27 miljoniem eiro. Gan šogad, gan arī nākamgad uzņēmums plāno turpināt veikt lielus ieguldījumus ražošanas infrastruktūras attīstībā, rekonstruējot 2020.gadā iegādātās ražošanas ēkas. 2021.gadā uzņēmums plāno pabeigt jaunā, ievērojami plašākā medicīnas produktu ražošanas iecirkņa rekonstrukciju, savukārt nākamgad iecerēts rekonstruēt otru ražošanas ēku medicīnas kūļu ražošanas iecirkņa vajadzībām, lai nodrošinātu ražošanas apjomu pieaugumu atbilstoši klientu pieprasījumam. SIA \"Light Guide Optics International\" pagājušajā gadā bija darba devējs 192 darbiniekiem. Uzņēmums norādījis, ka tā patieso labuma guvēju nav iespējams noskaidrot.", "link": "https://www.delfi.lv/bizness/44467736/tehnologijas/53325417/light-guide-optics-international-piesaista-bankas-finansejumu-7-miljonu-apmera"},
{"title": "'Sony' gatavojas iesoļot dronu tirgū", "category": "Tehnoloģijas", "body": "Tehnoloģiju kompānija \" Sony \" ir paziņojusi, ka ieies dronu tirgū ar jaunu zīmolu \"Airpeak\", lai gan plānotā bezpilota lidaparāta specifikācija pagaidām ir noslēpums, vēsta \"Techcrunch\". Jauno projektu plānots laist klajā nākamā gada pavasarī. \"Sony\" norāda, ka to ir iedvesmojis dronu pēdējā laikā novērotais uzvaras gājiens tirgū un to izraisītās izmaiņas gan rūpniecības, gan radošajās nozarēs. Arī \"Airpeak\" koncentrēsies uz vairākām nozarēm, un \"Sony\" informē, ka drons tiek izstrādāts \"mākslīgā intelekta robotikas jomā\". \"Techcrunch\" norāda, ka mazie bezpilota lidaparāti kļūst arvien gudrāki, spējot izvairīties no šķēršļiem, atpazīt citus lidojošus objektus un pārvietoties starp ēkām bez cilvēku palīdzības, bet daudzas no šīm iespējām vēl netiek plaši izmantotas.", "link": "https://www.delfi.lv/bizness/44467736/tehnologijas/52646489/sony-gatavojas-iesolot-dronu-tirgu"},
{"title": "Video: Vai jaunuzņēmumi noteiks, kāda būs nākotnes izglītība, veselība un finanses", "category": "Tehnoloģijas", "body": "Lietuvā notikušajā Baltijas valstīs lielākajā inovāciju festivālā \"LOGIN 2021\" lektori atraktīvā veidā runāja par tēmām, kas aktuālas mums visiem, bet jo īpaši to nozīme palielinājusies pēdējā gada laikā. 150 pasaulslaveni lektori aptvēra tādas tēmas kā vakcīnu attīstība, digitalizācijas efekti un iedarbība uz mentālo veselību, ilgtspēja, mārketinga un produktu inovācijas, modernā māksla un kultūra, kā arī mākslīgā intelekta sniegtās iespējas, pieaugošie kiberdrošības riski, zinātnes inovācijas, kā arī daudz citas. Latvijā tikai \"Delfi Bizness\" abonentiem ir ekskluzīva iespēja iespēja noskatīties lekcijas, kurās tika runāts par jaunuzņēmumiem, uzņēmumu līderi un darba devēji dalījās pieredzē, kā arī skaidroja norises, kas palīdz saprast kopsakarības. Visus lekciju video vari atrast  te. Piedāvājam noskatīties \"Startup Wise Guys\" līdzīpašnieces Jones Vaitulevičūtes lekciju: \" Are startups in charge of our future education, health and finances?\" (Vai jaunuzņēmumi ir noteicēji nākotnes izglītībai, veselībai un finansēm - angliski). Lekcija ir angļu valodā. Lai noskatītos lekciju, kļūsti par \"Delfi Bizness\" abonentu!", "link": "https://www.delfi.lv/bizness/44467736/tehnologijas/53326001/video-vai-jaunuznemumi-noteiks-kada-bus-nakotnes-izglitiba-veseliba-un-finanses"},
{"title": "Konsoļu kari: vēsturiski veiksmīgākās videospēļu iekārtas", "category": "Tehnoloģijas", "body": "Videospēles kopš to pirmsākumiem pagājušā gadsimta vidū ir piedzīvojušas daudz pārmaiņu – gan tajā, kā izskatās, gan tajā, kā tās spēlē. Ja kādreiz videospēle tika uzskatīta par bērnu izklaidi, tad mūsdienās videospēļu industrija apgroza miljardiem dolāru. Taču, lai gan pērn gan \"Microsoft\", gan \"Sony\" uzsāka savu jauno un ilgi gaidīto jaunāko videospēļu konsoļu tirdzniecību, faniem par to, kura ir labāka grūti strīdēties, jo iekārtas ir grūti nopērkamas. Proti, gan pandēmija, gan lielā globālā interese par šīm iekārtām ir radījusi iztrūkumu, ko savā labā centušies izmantot arī uzpircēji, izpērkot konsoles un pārdodot tās par divreiz dārgāku summu.  Kamēr jaunās konsoles vēl tikai sākt ienākt iedzīvotāju mājās, \"Delfi Bizness\" atskatījās uz aizvadītajām sešām desmitgadēm un katras konsoļu paaudzes uzvarētājiem.", "link": "https://www.delfi.lv/bizness/44467736/tehnologijas/53326617/konsolu-kari-vesturiski-veiksmigakas-videospelu-iekartas"},
{"title": "Video: Vai esi pietiekami pieaudzis, lai tev būtu savs bizness?", "category": "Tehnoloģijas", "body": "Lietuvā notikušajā Baltijas valstīs lielākajā inovāciju festivālā \"LOGIN 2021\" lektori atraktīvā veidā runāja par tēmām, kas aktuālas mums visiem, bet jo īpaši to nozīme palielinājusies pēdējā gada laikā. 150 pasaulslaveni lektori aptvēra tādas tēmas kā vakcīnu attīstība, digitalizācijas efekti un iedarbība uz mentālo veselību, ilgtspēja, mārketinga un produktu inovācijas, modernā māksla un kultūra, kā arī mākslīgā intelekta sniegtās iespējas, pieaugošie kiberdrošības riski, zinātnes inovācijas, kā arī daudz citas. Latvijā tikai \"Delfi Bizness\" abonentiem ir ekskluzīva iespēja iespēja noskatīties lekcijas, kurās tika runāts par jaunuzņēmumiem, uzņēmumu līderi un darba devēji dalījās pieredzē, kā arī skaidroja norises, kas palīdz saprast kopsakarības. Visus lekciju video vari atrast  te. Piedāvājam noklausīties \"LOGIN 2021\" lekciju \"Vai esi pietiekami pieaudzis, lai vadītu savu biznesu jeb Sasodīts, pieaudz beidzot!\", kurā par līderības nozīmi biznesā stāsta profesionāls koučs (Integral Master Coach™) Vitauts Bučiūns. Lekcija ir angļu valodā. Lai noskatītos lekciju, kļūsti par \"Delfi Bizness\" abonentu!", "link": "https://www.delfi.lv/bizness/44467736/tehnologijas/53328113/video-vai-esi-pietiekami-pieaudzis-lai-tev-butu-savs-bizness"},
{"title": "SES satelītu tīkls nodrošinās tiešu pieeju mākoņpakalpojumiem 'Amazon' globālajā tīmeklī", "category": "Tehnoloģijas", "body": "Orbitālo satelītu operators \"SES\", kura viena no orbitālo satelītu telestacijām darbojas Rīgā, Zaķusalā, ir saņēmis \" Amazon \" globālā tīmekļa pakalpojumu \"Amazon Web Services\" (AWS) apstiprinājumu SES satelītu tīkla spējai nodrošināt tiešu piekļuvi \"Amazon\" mākoņpakalpojumiem, informē uzņēmuma pārstāvji. SES ir pirmais satelīta operators, kurš ieguvis \"Amazon\" globālā tīmekļa pakalpojumu tiešā savienojuma nodrošinātāja sertifikātu. Tas nodrošinās SES klientiem elastīgu, drošu un uzticamu piekļuvi savām mākoņdatošanas programmatūrām un pakalpojumiem praktiski no jebkuras vietas visā pasaulē arī no attālām, lauku vai citām vietām ar ierobežotām tīkla iespējām vai vispār bez tām, ļaujot izveidot tīkla savienojumu starp biroju, datu centru, koplietošanas vietni vai citu objektu un AWS ar ātrumu no 50 Mbps līdz 100 Gbps. Klientiem ar liela apjoma darba slodzi AWS tiešais savienojums nodrošina drošus, elastīgus savienojumus ar konsekventu tīkla veiktspēju. SES izmantos savu tiešā mākoņa pakalpojumu, lai klientus savienotu ar AWS datu centriem vidējas zemes orbītas (MEO) un ģeostacionāro (GEO) satelītu tīklā. Tiešā mākoņa pakalpojums būs pieejams arī SES nākamās paaudzes MEO zvaigznājā O3b mPOWER, kas tiks palaists vēlāk šogad. O3b mPOWER nodrošinās SES klientiem ideālu mākoņa savienojumu ar satelītu, atbalstot vairāku gigabitu pakalpojumus, kas dinamiski pielāgojas tīkla pieprasījumam, skaidro uzņēmuma pārstāvji.", "link": "https://www.delfi.lv/bizness/44467736/tehnologijas/53334487/ses-satelitu-tikls-nodrosinas-tiesu-pieeju-makonpakalpojumiem-amazon-globalaja-timekli"},
{"title": "'BITE' iedarbina 5G bāzes stacijas lidostā 'Rīga' un 'Arēnā Rīga'", "category": "Tehnoloģijas", "body": "Turpinot attīstīt  5G  tīklu, mobilo sakaru un IKT pakalpojumu sniedzējs BITE iedarbina 5G bāzes stacijas lidostā \"Rīga\" un \"Arēnā Rīga\". Tādējādi līdz ar jauno bāzes staciju izbūvi, BITES 5G bāzes staciju skaits Rīgā un Pierīgā sasniedz 10, bet pārklājums - aptuveni 22 km2 platību, ziņo uzņēmumā. \"BITE\" 5G bāzes stacijas izbūvē ļoti pārdomāti, ņemot vērā tādus parametrus kā mobilā interneta lietošanas paradumi biznesa un privātpersonu klientu vidū, augošais ierīču skaits u.tml. Piemēram, operatora tīkla dati liecina, ka pērn visā Latvijā mobilā interneta patēriņš ir palielinājies par 83%. Lielāko daļu jeb 45% no interneta patēriņa veido video straumēšana tiešsaistē. Savukārt informācijas meklēšana tīmeklī veido 35% no kopējā datu patēriņa. Tāpat strauji pieaudzis to ierīču skaits, kas izmanto mobilo internetu, skaidro uzņēmuma pārstāve Una Ahuna-Ozola. Gatavojoties plašākai 5G ieviešanai, līdz šim operators Rīgā ir uzstādījis kopsummā astoņas 5G bāzes stacijas, aptverot Vecrīgu, Krastmalu, Ķīpsalu un Uriekstes ielas apkārtni. Papildus tam uzstādītas vēl divas bāzes stacijas \" Arēna Rīga \" un lidostas \"Rīga\" rajonā. Jāatzīmē, \"BITE\" 5G tīklu ir iespējojis jeb sertificējis tehnoloģiju ražotājs \"Samsung\". Tas nozīmē, ka \"Samsung\" ierīces, kas atbalsta 5G tehnoloģiju, var tam pieslēgties automātiski. \"Ja paraugāmies uz Vecrīgu, Ķīpsalu un Krastmalu, tās ir ne tikai iecienīti tūristu galamērķi un populāras liela mēroga pasākumu organizēšanas vietas, tur atrodas arī dažādu uzņēmumu biroji. Savukārt Skanstes rajons līdzīgi pulcē dažādus biznesa centrus, bet lidostas \"Rīga\" apkārtne - ceļotājus. 5G tīkls jau šobrīd sāk parādīt savas priekšrocības, tomēr nākotnē šīs tehnoloģijas pienesums būs vēl būtiskāks. Tā atšķirības no 4G un 4G+ tīkla galvenokārt ir lielais interneta ātrums un augstā kapacitāte, kādēļ viena bāzes stacija var apkalpot līdz pat vairākām reizēm lielāku ierīču skaitu. Tāpat 5G paaudzes tehnoloģija nodrošina ievērojami zemāku lantentumu jeb signāla aizturi,\" informē \"BITE\" vadītājs Kaspars Buls. Viņš papildina, ka šobrīd tirgū pieejamas vairākas ierīces, kas ļauj pilnībā izmantot 5G tīkla priekšrocības, piemēram, viedtālruņi un rūteri. Tomēr esam tikai ceļa sākumā, un, attīstoties sakaru infrastruktūrai, pieejamo ierīču klāsts un to sniegtās priekšrocības tikai turpinās paplašināties. Tāpat nākotnē 5G gādās ne tikai par plašākām mobilo tehnoloģiju un interneta iespējām iedzīvotāju ikdienā, bet galvenokārt tieši biznesa, industriālajos risinājumos izglītībā, satiksmē, zinātnē, veselībā, pilsētvidē, inovācijās, investīciju piesaistē u.tml. Tādēļ \"BITE\" mērķis ir padarīt šīs iespējas pieejamas ne tikai galvaspilsētā, bet arī reģionos. \"BITE\" arī šogad turpinās strauji attīstīt tīklu, gan izbūvējot jaunas 4G un 5G bāzes stacijas, gan arī palielinot tīkla kapacitāti ar 4G+ tehnoloģiju. Kopsummā BITE ik gadu tīkla attīstībā iegulda aptuveni 10% jeb 10 miljonus eiro no uzņēmuma apgrozījuma. Šobrīd operatoram visā Latvijā ir 12 5G bāzes stacijas un 886 bāzes stacijas, kas aprīkotas ar 4G tehnoloģiju.", "link": "https://www.delfi.lv/bizness/44467736/tehnologijas/53340641/bite-iedarbina-5g-bazes-stacijas-lidosta-riga-un-arena-riga"},
{"title": "Pieaug paplašinātās realitātes izmantošana, 'Huawei' 2026. gadā prognozē 91 miljonu lietotāju", "category": "Tehnoloģijas", "body": "Paplašinātā jeb augmentētā realitāte nav koncepts, ko pieredzēsim tikai tālā nākotnē. Tā ir apkārtējās vides papildināšana reāllaikā, kas ir attīstījusies jau no deviņdesmitajiem gadiem un pamazām ienāk mūsu ikdienā caur viedtālruņiem, lietotnēm un specializētām paplašinātās realitātes viedierīcēm. Kā norāda  Vidzemes Augstskolas  Virtuālās un papildinātās realitātes laboratorijas vadītājs asoc.prof. Arnis Cīrulis, to var saukt arī par papildināto realitāti, jo tas labi raksturo tehnoloģijas darbību. \"Ar paplašinātās realitātes tehnoloģiju palīdzību mēs papildinām esošo pasauli ar dažādiem pēc iespējas reālākiem objektiem. Tas iekļauj arī tādus paplašinātās realitātes risinājumus, kurus lietojam jau tagad, to pat neapzinoties, piemēram, skatoties futbola vai hokeja spēles televīzijā un redzot dažādas papildu norādes uz laukuma vai spēlētāju informāciju ekrānā. Skatoties nākotnē, manuprāt, galvenais attīstības virziens būs tieši paplašinātās realitātes brilles, kas ļaus plašākam lietotāju lokam saprast un izjust šīs tehnoloģijas galvenās īpašības un pienesumu. Piemēram, tā vietā, lai modelētu ēku būvlaukumā, mums būs iespēja tajā teju reāli novietot mājas 3D modeli, novērtēt to un apskatīt to no pilsētvides plānošanas skatu punkta,\" stāsta profesors. Tieši tā ir galvenā vērtība, ko nodrošina paplašinātās realitātes viedierīces - sajūta, ka radītie objekti ir novietoti mūsu pasaulē. Tomēr, kā norāda Cīrulis, tādas ierīces kā paplašinātās realitātes brilles vēl tik drīz neredzēsim katram pretimnācējam uz ielas, un galvenais tā iemesls ir augstās izmaksas. Arī tehnoloģiju nozarē valda uzskats, ka, lai gan paplašinātās realitātes lietotnes un ierīces ir kļuvušas par galveno digitālās transformācijas dzinēju, priekšā vēl ir liels darbs, lai padarītu šīs tehnoloģijas pieejamākas plašākai sabiedrībai. Huawei ikgadējā pasākumā Better World Summit, kas notika 2021.gada 17.jūnijā, Huawei Stratēģijas analīzes departamenta izpilddirektors Deivids Makvīns (David McQueen) norādīja, ka tehnoloģijām vēl jāattīstās, lai tās būtu lietotājiem ērtākas un pieejamākas. \"Šobrīd paplašinātās realitātes funkcijas visbiežāk tiek izmantotas caur viedtālruņiem un dārgām, diezgan smagnējām virtuālās realitātes brillēm. Tomēr jau tuvā nākotnē sagaidāms, ka lielākā daļa datu apstrādes tiktu pārnesta uz viedtālruņa procesoriem vai mākoņiem, ļaujot radīt ne tikai vizuāli pievilcīgākas un ērtākas viedās brilles, bet ievērojami samazinot arī to izmaksas. Šobrīd pilnībā aprīkotas viedās brilles maksā aptuveni 3000 eiro, bet, savienojot to darbību ar viedtālruni, izmaksas varētu samazināties pat aptuveni 6 reizes. Tā rezultātā līdz 2026.gadam paplašinātās realitātes lietotāju skaits varētu pieaugt līdz 91 miljonam,\" viņš prognozēja. Taču, lai paplašinātā realitāte patiešām spētu virzīt digitalizācijas procesus šādā apjomā, milzīgajam lietotāju skaita pieaugumam un ierīču daudzumam būs nepieciešams labas kvalitātes 5G tīkls. Lai nodrošinātu tehnoloģiju darbībai labu savienojamību un lietotājam - pozitīvu pieredzi, 5G tīkls būs svarīgs paplašinātās realitātes ierīču darbībai. Deivids Makvīns norāda, ka ir vairāki faktori - latentums jeb signāla aiztures laiks, pozicionēšana un mākoņdatošanas iespējas -, kas 5G tīklu padara īpaši atbilstošu šādiem savienojumiem. \"Piemēram, tā kā viedtālrunim ir ierobežota datu apstrādes jauda un akumulatora darbības laiks, datu apstrādi iespējams pārnest uz mākoni, izmantojot mākoņdatošanu. Taču datu apstrāde mākonī nozīmē problēmas ar latentumu. Šobrīd, kad mobilo sakaru operatori veido jaunas infrastruktūras, skaitļošanas jaudas uzlabojumi tiek izvirzīti kā viena no galvenajām prioritātēm,\" skaidro Deivids Makvīns, papildinot, ka visi 5G tīklā veiktie uzlabojumi radīs priekšrocības gan patērētājiem, gan dažādu nozaru uzņēmējiem. Savukārt Arnis Cīrulis skaidro, ka būtiskākais ir tas, ka visām paplašinātās realitātes iekārtām - brillēm vai viedtālruņiem - jābūt vienā tīklā, lai datu sūtīšana un satura sinhronizēšana notiktu pēc iespējas gludāk, un tieši to var nodrošināt 5G zemais latentums. \"Uz 5G raugos kā uz iespēju savienot lietotājus, piemēram, mācību telpās Valmierā un Rīgā vai pat citās valstīs un kontinentos. Tas ir būtisks izaicinājums, jo tehnoloģijai jānodrošina nepieciešamie resursi un kvalitāte, lai ļautu saprasties virtuālās un papildinātās realitātes lietotājiem attālinātās vietās,\" skaidro Vidzemes Augstskolas asociētais profesors. Arī viņš uzsver, ka liela nozīme būs attēlu atveidošanas jeb renderēšanas jaudas pārcelšanai no fiziskām ierīcēm uz mākoņiem, tādējādi uz ierīcēm nosūtot jau apjomā krietni mazākus 3D attēlus un radot lietotājam tiešām reālistisku paplašinātās realitātes pieredzi. Raugoties nākotnē, Arnis Cīrulis min, ka jau pēc 5 gadiem paplašinātās realitātes brilles varētu būt daudz biežāk sastopama tehnoloģija. Tomēr vienlaikus ar tehnoloģiju un 5G tīkla attīstību nozīmīgs darbs veicams arī pie satura un pielietojuma iespējām. Tādējādi paplašinātā realitāte jau pavisam drīz var būt ne tikai labs rīks izglītībā, bet nākt talkā arī profesionālajā vidē, piemēram, veicot drošības instruktāžas un apmācības pēc iespējas reālāk izspēlētos apstākļos un sagatavojot profesionāļus dažādām situācijām.", "link": "https://www.delfi.lv/bizness/44467736/tehnologijas/53340731/pieaug-paplasinatas-realitates-izmantosana-huawei-2026-gada-prognoze-91-miljonu-lietotaju"},
{"title": "Hakeri ieguvuši 700 miljonu 'LinkedIn' lietotāju datus", "category": "Tehnoloģijas", "body": "Hakeri , izmantojot tehnoloģiskās ievainojamības sociālajā vietnē \"LinkedIn\", ir piekļuvuši vairāk nekā 700 miljonu lietotāju datiem, ziņo ārvalstu mediji. Tehnoloģiju uzņēmums \"Privacy Sharks\" vēsta, ka noziedznieki no sociālā tīkla ir izguvuši milzu apjomu datu un tos ir izlikuši tirdzniecībai internetā tā sauktajā \"tumšajā tīmeklī.\" Portāls \"9to5mac\" raksta, ka noplūduši ir apmēram 700 miljonu lietotāju datu, kas ir apmēram 92% no visiem \"LinkedIn\" lietotājiem. Hakeri, kas datus pārdod, ir izlikuši internetā vienu miljonu lietotāju datus kā paraugu, lai pierādītu savu apgalvojumu patiesību un, kā norāda kiberdrošības eksperti, dati ir īsti. Šķietami, ka noziedznieki ir izmantojuši paša sociālā medija sniegto lietotņu izstrādei paredzēto API pieeju (application programming interface - ang.v.). Uzņēmums \"LinkedIn\" skaidro, ka tā datu bāzes nav uzlauztas un visi dati, ko hakeri ir ieguvuši, bija pilnībā publiski pieejami vai arī tos varēja viegli atrast. Tādējādi, kā apgalvo sociālais medijs \"lietotāju privātie dati nav publicēti.\" Hakeri ir izmantojuši \"data scraping\" (datu skrāpēšanas/izguves) metodi, ko bieži izmanto datu apstrādes speciālisti, lai automatizēti apkopotu publiski pieejamos datus no, piemēram, internetā publicētām datubāzēm. Tomēr 22. jūnijā tirdzniecībā izliktajos datos ir sastopama virkne lietotāju informācijas - vārds, uzvārds, e-pasta un reālās adreses, un virkne citu sensitīvu datu. Īpaši problemātisku situāciju dara fakts, ka dati ir no šī un pērnā gada, nevis kā citos uzlaušanas gadījumos, kad hakeri mēdz iegūt vecākus arhīvu datus. \"Jebkāda tam neparedzēta mūsu lietotāju datu izmantošana, tajā skaitā izguve skrāpējot, pārkāpj \"LinkedIn\" lietošanas nosacījumus. Kad kāds mēģina paņemt lietotāju datus un izmantot tos mērķiem, kam viņi nav piekrituši, mēs strādājam, lai to apturētu un sauktu viņus pie atbildības,\" kompānija paziņoja. Noziedznieki nav ieguvuši paroles, bet, kā norāda eksperti, tur ir gana daudz informācijas, ko izmantot krāpniecības mēģinājumos. Mediji atgādina, ka jau šī gada aprīlī, izmantojot šo pašu ievainojamību, hakeri ieguva apmēram 500 miljonu lietotāju datus.", "link": "https://www.delfi.lv/bizness/44467736/tehnologijas/53341193/hakeri-ieguvusi-700-miljonu-linkedin-lietotaju-datus"},
{"title": "Kibernoziegumos biežāk izmanto ar videospēlēm saistītus tematus", "category": "Tehnoloģijas", "body": "Tā kā tiešsaistes spēles kļūst arvien populārākas, protams, kibernoziedznieki meklē veidus, kā izmantot šo tendenci, lai pelnītu. Pagājušā gada pavasarī „ Kaspersky ” pētnieki noskaidroja, ka tīmekļa antivīruss ievērojami biežāk konstatē vietnes, kas izmanto spēļu tematikr, populāru spēļu un platformu nosaukumusm salīdzinājumā ar 2020. gada janvāri tā paša gada aprīlī par 54 % pieauga dienā bloķēto novirzīšanu skaits. Pat pēc stingro ierobežojumu atvieglošanas pavasarī spēļu tematiku izmantojošo tīmekļa uzbrukumu skaits turpināja augt, 2020. gada novembrī sasniedzot nepieredzētu augstāko līmeni — gandrīz 2,5 miljonus. Pēc krituma 2021. gada sākumā tīmekļa uzbrukumu skaits atkal palielinājās, 2021. gada aprīlī sasniedzot 1 125 010, kas ir par 34 % vairāk nekā šā gada martā. Tāpat kā pagājušajā gadā, vispopulārākā spēle, ko izmanto par ēsmu, ir \"Minecraft\", lai gan 2021. gada gaitā \"Counter Strike: Global Offensive\" neatlaidīgi min uz papēžiem \"Minecraft\". Turklāt 2020. gada vasarā bija vērojami lieli \"Dota\" izmantošanas par ēsmu uzplūdi. Visbiežāk sastopamie apdraudējumi šajās ļaunprātīgajās saitēs, kas izmanto spēļu tematiku, bija dažādi Trojas zirgi (ļaunprātīgas datnes, kas ļauj kibernoziedzniekiem darīt visu, sākot no datu dzēšanas un bloķēšanas līdz datora darbības traucēšanai) ar ļaunprogrammatūrām, kas nomaskētas par populāru spēļu bezmaksas versijām, atjauninājumiem vai paplašinājumiem, kā arī krāpšanas programmām. \"Pašlaik pasaulē ir nepieredzēti daudz spēlētāju — gandrīz 3 miljardi —, un tas ir izrādījies lielisks veids, kā atslābināties, turpinoties ierobežojumiem. Protams, tas nozīmē, ka kiberuzbrucēji joprojām interesēsies par šo nozari, un, ņemot vērā, ka arvien vairāk ļaužu spēlē spēles darba ierīcēs, tas apdraud uzņēmumu resursus. Taču spēlētāji joprojām var droši nodoties spēlēm. Viņiem tikai ir jāievēro pamata kiberdrošības paraugprakse,\" komentē \"Kaspersky\" Starptautiskās pētniecības un analīzes grupas (GReAT) Krievijā vadītāja Marija Namestņikova.", "link": "https://www.delfi.lv/bizness/44467736/tehnologijas/53352521/kibernoziegumos-biezak-izmanto-ar-videospelem-saistitus-tematus"},
{"title": "Personība biznesā: Renāte Strazdiņa", "category": "Tehnoloģijas", "body": "Katru svētdienu portāls  \"Delfi Bizness\" piedāvā nelielu sarunu  ar kādu no biznesa vides pārstāvjiem par pašreizējām aktualitātēm, ceļu uz panākumiem, nākotnes plāniem un dzīves laikā gūtajām atziņām. Renāte Strazdiņa ir ASV datortehnoloģiju giganta \"Microsoft\" digitālās transformācijas pakalpojumu grupas vadītāja Centrālās un Austrumeiropas reģionā. Sarunā ar \"Delfi Bizness\" viņa aicina nebaidīties no IT nozares un tehnoloģijām, jo tās nav tik sarežģītas un neizprotamas, kā pirmajā brīdī varētu šķist. Renātes Strazdiņas vērtīgākā dzīves laikā gūtā atziņa ir: mācīšanās spēj aizraut, padarīt dzīvi interesantāku un dod milzīgu enerģijas lādiņu darbam un dzīvei.", "link": "https://www.delfi.lv/bizness/44467736/tehnologijas/53317111/personiba-biznesa-renate-strazdina"},
{"title": "Džefs Bezoss oficiāli atstāj 'Amazon' vadītāja amatu", "category": "Tehnoloģijas", "body": "Interneta tirdzniecības uzņēmuma \" Amazon \" dibinātājs  Džefs Bezoss  pirmdien oficiāli atkāpās no uzņēmuma vadītāja amata, to nododot Endijam Džasijam, kurš ir \"Amazon\" meitasuzņēmuma \"Amazon Web Services\" vadītājs. Džasijs 1997.gadā sāka strādāt \"Amazon\" kā mārketinga menedžeris, bet 2003.gadā nodibināja \"Amazon Web Services\". Bezoss 1994.gada 5.jūlijā savā garāžā nodibināja \"Amazon\" kā grāmatu interneta tirdzniecības kompāniju. 27 gadu laikā viņš to attīstīja par 1,77 triljonu dolāru vērtu tehnoloģiju milzi, kas dominē interneta mazumtirdzniecībā, kā arī iesaistījies mūzikas un televīzijas straumēšanā, mākoņdatošanā, robotikā, mākslīgā intelekta izstrādē un citās operācijās. \"Amazon\" tagad ir viens no  ASV  pieciem lielākajiem informācijas tehnoloģiju uzņēmumiem līdz ar \" Google \", \" Apple \", \" Microsoft \" un \" Facebook \". Bezoss februārī paziņoja, ka ir nolēmis gada trešajā ceturksnī atstāt uzņēmuma vadītāja amatu, to nododot Džasijam, un pāriet uz \"Amazon\" padomes izpildpriekšsēdētaja amatu. Bezoss februārī vēstulē \"Amazon\" darbiniekiem rakstīja, ka viņš turpinās \"iesaistīties svarīgās \"Amazon\" iniciatīvās\", bet turpmāk vairāk orientēsies uz filantropiju, tai skaitā savu Pirmās dienas fondu (Day One Fund) un Bezosa Zemes fondu (Bezos Earth Fund), kā arī citiem biznesa pasākumiem kosmosā un žurnālistikā. Starp Bezosa uzņēmumiem ir arī laikraksts \"The Washington Post\" un privātā kosmosa pārvadājumu firma \" Blue Origin \". Izrādot savu interesi par kosmosa izpēti, Džefs Bezoss un viņa brālis Marks Bezoss plāno 20.jūlijā doties kosmosa turnejā ar kosmosa kuģi \"New Shepard\", kuru izstrādājusi \"Blue Origin\". Uzņēmums \"Amazon\" ir padarījis Bezosu par bagātāko cilvēku pasaulē. Saskaņā ar žurnāla \" Forbes \" datiem viņa bagātība ir apmēram 202 miljardu dolāru vērta. Bezosa bagātība ir pieaugusi par vairāk nekā 196 miljardiem dolāru kopš 1998.gada, kad viņš pirmoreiz parādījās \"Forbes\" bagātāko amerikāņu sarakstā.", "link": "https://www.delfi.lv/bizness/44467736/tehnologijas/53360989/dzefs-bezoss-oficiali-atstaj-amazon-vaditaja-amatu"},
{"title": "Saeima galīgajā lasījumā atbalsta Digitalizācijas direktīvas normu ieviešanu", "category": "Tehnoloģijas", "body": "Otrdien, 6. jūlijā,  Saeima  otrajā lasījumā atbalstīja grozījumus Komerclikumā un likumā \"Par Latvijas Republikas Uzņēmumu reģistru\", tādējādi uzsākot Digitalizācijas direktīvas normu ieviešanu komercdarbībā, informē  Tieslietu ministrija . Grozījumu mērķis ir uzlabot uzņēmējdarbības vides caurredzamību un mazināt birokrātisko slogu uzņēmējiem Eiropas Savienības kā vienotas telpas robežās. Izmaiņas tiesiskajā regulējumā paredz Uzņēmumu reģistram nodrošināt komercreģistra publicitāti nacionālajā un Eiropas Savienības (ES) līmenī, vienlaikus nodrošinot informācijas apmaiņu ar citu ES valstu komercreģistriem. Grozījumi likumos sniegs tiesības visu ES valstu komercreģistros pieteikumus iesniegt digitāli – bez fiziskas ierašanās, tostarp Latvijas uzņēmējiem – citu ES valstu komercreģistros un citu ES valstu uzņēmējiem – Latvijas Uzņēmumu reģistrā. Tāpat izmaiņas nosaka, ka komercreģistra ieraksti tiks publicēti informācijas tīmekļvietnē  https://info.ur.gov.lv . Mazinot uzņēmējiem administratīvo slogu, grozījumi paredz pašreizējo juridiskās adreses (nekustamā īpašuma) īpašnieka piekrišanu juridiskās adreses reģistrācijai aizstāt ar valdes locekļa apliecinājumu par tiesībām atrasties minētajā adresē. Vienlaikus izmaiņas tiesiskajā regulējumā pastiprinās valdes locekļu atbildību, – pirmkārt, nodrošināt, ka komersants tiek reģistrēts adresē, kurā tam ir tiesisks pamats atrasties (piemēram, ir noslēgts nomas līgums) un, otrkārt, nodrošināt, ka komersants attiecīgajā adresē ir sasniedzams. Grozījumi likumā stājas spēkā 2021. gada 1. augustā.", "link": "https://www.delfi.lv/bizness/44467736/tehnologijas/53361737/saeima-galigaja-lasijuma-atbalsta-digitalizacijas-direktivas-normu-ieviesanu"},
{"title": "Foto: Viedtālruņu flagmaņu kaujas – iznācis 'Huawei' ar platleņķa objektīvu", "category": "Tehnoloģijas", "body": "Otrdien vērienīgā pasākumā Londonā Ķīnas \" Huawei \" prezentējis savas jaunākās ierīces, no kurām būtiskākais jaunums ir \"Mate\" sērijas flagmanis \"Mate 20 Pro\". Šis ir pirmais uzņēmuma viedtālrunis, kas aprīkots ar īpaši plata leņķa fotokameru. Turklāt portālam \"Delfi\" bija ekskluzīva iespēja šo jauno modeli izmēģināt vēl pirms tā prezentācijas. Tālrunis ir aprīkots ar 6,39 collu ekrānu ar 3120x1440 pikseļu izšķirtspēju. Neskatoties uz lielo ekrāna diagonāli, tālruni ir salīdzinoši viegli noturēt rokās, jo tā ekrāna formāts ir šaurs un garš ar minimālām apmalēm, turklāt ekrāna malas ir viegli nolocītas. Kā jau ierasts pēdējā laikā – ekrāna augšpusē ir \"robs\", kurā atrodas \"selfiju\" kameras un tagad arī \"dziļuma\" sensors, kas nodrošina labāku un drošāku sejas atpazīšanu. Telefonu darbina \"Huawei\" pašu izstrādātais \"Kirin 980\" procesors, kas šogad vairāk nekā jebkad aprīkots ar \"mākslīgo intelektu\" (MI). Ražotājs uzsver, ka MI caurvij teju visas telefona darbības, tā cenšoties izdabāt lietotāja vēlmēm. Būtiski uzlabojumi skāruši arī bateriju. Tās ietilpība ir 4200 mAh un tā aprīkota gan ar īpaši ātro uzlādi, gan ar bezvadu uzlādi. Pieslēgts pie vada, tālrunis spēj vien 30 minūtēs uzlādēt līdz pat 70%. Savukārt ar bezvadu uzlādes sistēmu iespējams ne vien uzlādēt pašu tālruni, bet vajadzības gadījumā tālrunis pats var kalpot par uzlādes ierīci, piemēram, citam telefonam. Iespējams, zīmīgākā šī modeļa īpatnība ir tā kameras. Šis ir pirmais \"Huawei\" viedtālrunis, kas aprīkots ar īpaši plata leņķa fotokameru. Ja pie \"teleobjektīviem\" telefonos esam jau pieraduši, tad platleņķu kameras vēl ir samērā jauna lieta. \"Mate 20 Pro\" iebūvēta 20 megapikseļu F2,2 platleņķa kamera ar 16 mm ekvivalentu lēcu. Standarta kamera aprīkota ar 40 megapikseļu matricu un F1,8, bet telekamera ar 8 megapikseļu matricu, F2,4 un optisko stabilizāciju. Jaunā platleņķa kamera piedāvā tās pašas automātiskās un manuālās bildēšanas funkcijas, kas pieejamas \"parastajai\" kamerai, ieskaitot fotografēšu RAW formātā. Viena no lielākajām problēmām platleņķu objektīviem ir ģeometriskais izliekums, kas rada tā saucamo mucas efektu, kad taisnās līnijas kadru malās kļūst ieliektas. \"Huawei\" šo problēmu ir ļoti veiksmīgi atrisinājis gan ar lēcu, gan programmatūrisko korekciju palīdzību. Šeit droši vien talkā nākuši \"Leica\" eksperti. MI noder arī video režīmā, kur pieejami dažādi filtri, kas darbojas reālajā laikā. Piemēram, iespēja automātiski atpazīt cilvēkus un tikai tos atstāt krāsainus, bet fonu padarīt melnbaltu. Vairākas izmaiņas skārušas arī jaunāko \" Android \" operētājsistēmas \"Huawei\" versiju \"EMUI 9\". Vietām uzlabota tās lietošanas vienkāršība un ieviestas citas jaunas opcijas. Piemēram, datora režīms, tagad iespējams arī ar bezvadu savienojumu izmantojot jebkuru \"Miracast\" savietojamu monitoru. Dažas OS opcijas ķīnieši nav kautrējušies aizgūt arī no lielā konkurenta \"Apple\". Piemēram, aplikāciju pārslēgšanas režīms tagad izskatās gluži tāds pats kā \"iPhone\" vidē ar horizontāli ritināmu logu sarakstu. Tāpat praktiski pilnībā nokopēta \"Screen time\" funkcija, kas nosaukta par \"Digital balance\". Tā mēra lietošanas paradumus un aplikācijās pavadīto laiku ar iespēju uzstādīt ierobežojumus. \"Mate 20 Pro\" ir piedzīvojis būtiskus uzlabojumus un ievērojami atšķiras no pērnā gada modeļa gan ar savu izskatu, gan funkcionalitāti. Tas kļuvis ērtāks un modernāks. Tam ir viens no lielākajiem akumulatoriem un tagad arī bezvadu uzlādes iespēja. Lai arī daži risinājumi šķiet nepilnīgi, nav šaubu, ka šis \"Huawei\" ietekmēs dārgo tālruņu tirgu. Latvijas tirgū \"Huawei Mate 20 Pro\" būs pieejams no novembra, un tā ražotāja ieteicamā cena būs 999 eiro.", "link": "https://www.delfi.lv/bizness/44467736/tehnologijas/50494227/foto-viedtalrunu-flagmanu-kaujas-iznacis-huawei-ar-platlenka-objektivu"},
{"title": "Latvijā garākajā '.lv' domēnā ir 63 simboli", "category": "Tehnoloģijas", "body": "Domēna vārds nedrīkst būt īsāks par diviem un garāks par 63 simboliem. Vienīgais \".lv\" domēns ar tik garu nosaukumu ir \"domenimitavspaligsdomenavardaizvelenemmaksligointelektupasparne.lv\". Kā liecina mājaslapā pieejamā informācija, tur pieejamais rīks \"Domenīms\" ir pirmais domēna vārdu ģenerēšanas rīks, kas veidots, ievērojot latviešu valodai raksturīgos locījumus un diakritiskās zīmes. Tas ir intelektuāls rīks, kurš izstrādāts, balstoties uz ikdienā lietoto valodu portālos, blogos, digitalizētās daiļliteratūras grāmatās, vārdnīcās un vārdu krājumos. Tas ir pašu \"Nic.lv\" jeb  Latvijas Universitātes  (LU) Matemātikas un informātikas institūta (MII) Tīkla risinājumu daļas un LU MII Mākslīgā intelekta laboratorijas kopprojekts, lai popularizētu \".lv\" domēnu, kā arī parādītu, ka atšķirībā no lielām domēnu zonām, kā \".com\" un \".net\", \".lv\" domēnā vēl ir pieejami daudz skanīgu vārdu un vārdu savienojumu. Mājaslapa ar identisku saturu ir arī \"domenimi.lv\". Nākamais garākais \".lv\" domēns ar 45 simboliem nosaukumā ir \"elizabetes-skaistuma-centrs-make-up-apmacibas.lv\". Šajā mājaslapā iespējams pieteikties grima apmācībām. Tālāk seko \"valproateandme-epilepsijabipolarietraucejumi.lv\" ar 44 simboliem nosaukumā un \"valproatsunes-epilepsijabipolarietraucejumi.lv\" ar 43 simboliem nosaukumā, bet mājaslapas ar šādu nosaukumu nav sasniedzamas. Piektais garākais nosaukums, pēc \"Nic.lv\" pieejamās informācijas, ir \"thechurchofjesuschristoflatter-daysaints.lv\". Šī domēna nosaukumā ir 40 simboli, tomēr arī šī mājaslapa šobrīd nav pieejama. LU MII Tīkla risinājumu daļa (NIC) ir augstākā līmeņa domēna \".lv\" reģistra un elektroniskās numurēšanas sistēmas turētājs. Reģistra galvenais mērķis ir nodrošināt nepārtrauktu \".lv\" domēna darbību, atbilstoši starptautiski pieņemtajiem tehniskajiem standartiem un labajai praksei.", "link": "https://www.delfi.lv/bizness/44467736/tehnologijas/52870403/latvija-garakaja-lv-domena-ir-63-simboli"},
{"title": "Foto: LMT pirmo reizi Latvijā demonstrē 5G tīkla darbību", "category": "Tehnoloģijas", "body": "\"Latvijas Mobilais Telefons\" ( LMT ) pirmo reizi Latvijā sadarbībā ar tīkla infrastruktūras ražotāju \" Nokia \" un tehnoloģiju kompāniju \"Intel\" demonstrēja testa 5G tīklu. Demonstrācija notika Baltijas jūras reģiona \"5G Techritory\" forumā Rīgā, kas Latvijā pulcēja 5G līderus no visas pasaules. Foruma apmeklētājiem bija iespēja iepazīties ar 5G tehnoloģijas ieviešanas priekšrocībām un redzēt, kā LMT 5G tīklā datu pārraides ātrums sasniedz līdz pat 1,4 Gbps ar tikai 4 ms aizturi. \"Nokia\" nodrošināja 5G risinājumu, kurā ietilpst \"Nokia AirScale\" bāzes stacija, 5G aktīvā antena un 5G datu komutācijas sistēma, kas balstīta uz \"AirFrame\" tehnoloģiju. \"Intel\" 5G mobilo testu platforma tika izmantota kā gala iekārta, lai nodrošinātu atbilstību 5G specifikācijām. \"5G Techritory\" forumā LMT iepazīstināja arī ar \"Baltijas Digitālā ceļa\" iniciatīvu – kooperatīvo inteliģento transporta sistēmu koridoru, kura mērķis ir atbalstīt savienoto transportlīdzekļu attīstību un kooperatīvo braukšanu. Papildus tam LMT prezentēja arī citus tehnoloģiskus jauninājumus, piemēram, sadarbībā ar Rīgas Tehnisko universitāti izstrādātos dronus, kas aprīkoti ar datorredzes un datordzirdes sensoriem.", "link": "https://www.delfi.lv/bizness/44467736/tehnologijas/50453565/foto-lmt-pirmo-reizi-latvija-demonstre-5g-tikla-darbibu"},
{"title": "5G tīkls Latvijā: iedzīvotāji to varēs pamēģināt nākamgad, sola kompānijas", "category": "Tehnoloģijas", "body": "Piektās paaudzes tīklu jeb 5G  LMT  un \"Tele 2\" klienti varētu sākt pamazām izmantot jau nākamgad, bet \"Bite\" vēl neprognozē, kad tā iedzīvotājiem varētu piedāvāt šo šobrīd tehnoloģiju vidē vienu no apspriestākajiem tuvākās nākotnes pakalpojumiem. Jau iepriekš  eksperti skaidrojuši , ka paredzamais 5G tehnoloģijas ātrums, kas būs mērāms gigabitos sekundē, salīdzinot ar 4G tehnoloģijai raksturīgo ātrumu (megabiti sekundē), ļaus ātrāk pārsūtīt lielu datu apjomu. Piemēram, fullHD kvalitātes filmu varēs lejupielādēt dažās sekundēs nevis minūtēs. Bet zemais latentums jeb signāla aizture - aptuveni viena milisekunde pašreizējo 30 līdz 40 milisekunžu vietā, kas nodrošinās vēl ātrāku ierīču un mobilā tīkla \"saziņu\" jeb savienošanos. Piemēram, tiešsaistes spēles varēs baudīt reāllaikā un vienlīdz augstā kvalitātē kā ar optisko vadu savienojumu. Līdzīgi kā daudzi pasaules operatori, \" Tele2 \" šobrīd strādā pie 5G plānošanas. \"5G ieviešana nosacīti iedalīsies divos posmos – pirmajā šī tehnoloģija tiek ieviesta radio tīklā, otrajā – tiek veidots 5G pamattīkls. Abi šie posmi zināmā mērā pārklāsies. Daļa mūsu bāzes staciju jau ir aprīkotas ar \"Nokia 5G-Ready AirScale\" aparatūru un šobrīd testējam programmatūras versijas, kas ļauj sasniegt ātrumu līdz 1 gigabitam sekundē (Gbps). Tas nozīmē, ka šīs bāzes stacijas faktiski ir gatavas 5G programmatūras uzstādīšanai,\" portālam \"Delfi\" skaidroja \"Tele2\" valdes priekšsēdētājs Valdis Vancovičs. Atbildot uz jautājumu, kad praktiski \"Tele2 \" tīkla lietotāji, varēs izmantot 5G pakalpojumus, viņš sacīja: \"Pirmie mūsu 5G pakalpojumi varētu sākt darboties 2019. gada vasarā. Līdzīgi kā citviet pasaulē, 5G pirmie soļi, visticamāk, būs mājas vai biroja bezvadu internets ar labākām lejuplādes ātruma un pakešu aiztures īpašībām (labāks latentums). Taču tas būs tikai pats 5G stāsta sākums.\" Lai tiktu panākta pilna 5G funkcionalitāte, uzņēmumam jāpabeidz būvēt 5G pamattīklu, kā arī gatavām jābūt citām iesaistītajām pusēm: klientiem paredzēto iekārtu un programmatūru ražotājiem, bet uzņēmumiem – to klientiem, kā arī zināmā mērā valstij. \"Paredzu, ka pilna 5G bilde būs redzama ap 2021. gadu, taču ar ierobežotu ģeogrāfisko pārklājumu. Lai panāktu 5G pārklājumu visā teritorijā, operatoriem, tai skaitā Tele2, jāsagaida 700Mhz frekvenču izsole. Vēlos uzsvērt, ka 5G nav stāsts tikai un vienīgi par interneta ātrumu, kā daudzi to šobrīd mēdz trivializēt. Tas ir stāsts par to, ka 5G pasaulē lietotājam būs iespējas definēt pakalpojumus ar individuāliem parametriem, piemēram, būs klienti, kuriem ir svarīgs pēc iespējas mazāks pakešu aiztures laiks, tāpat kā būs klienti, kuriem būtisks ir minimālais garantētais lejuplādes ātrums u.c. Paredzam, ka pirmie par 5G iespējam interesēsies uzņēmumi savu iekšējo procesu automatizēšanai un efektivizēšanai, kā arī dažādu viedo ierīču ražotāji, kas piedāvās jaunākās paaudzes tehnoloģijas mājsaimniecībā,\" viņš skaidroja. Viņš arī piebilst, ka, kritiski raugoties, 5G tehnoloģija mūsu sadzīvi varētu sākt mainīt ne ātrāk kā pēc gadiem diviem vai trijiem, kad tā kļūs plašāk pieejama valsts teritorijā. \"5G patiesais potenciāls atklāsies vēlāk, sniedzot iespēju gan uzņēmumiem, gan mājsaimniecībām optimizēt, automatizēt darbību, padarīt dzīvi ērtāku un izvairīties no liekas rutīnas. Tas viss šobrīd ir vismaz 4-5 gadu attālumam,\" sacīja uzņēmuma pārstāvis. \"Ar likumiem šajā ziņā viss ir kārtībā un nekādas būtiskas izmaiņas šobrīd nav nepieciešams veikt. Svarīgs jautājums ir 700 Mhz frekvences pieejamība, kas nepieciešama, lai 5G tīkls spētu aptvert pārklājumu visā Latvijā. Šīs frekvences izsole gaidāma 2021. gadā, jo valsts struktūrām to lietojums jāsaskaņo ar Austrumu kaimiņvalstīm, kurām savukārt tā ir pakāpeniski jāatbrīvo. Šīs gan nav likumu izmaiņas. 5G ieviešanas gaitu var ietekmēt būvniecības birokrātija, kas jau sen ir norādīta arī \"Doing Business\" pasaules valstu reitingā kā viena no jomām, kur Latvijai ļoti nepieciešami uzlabojumi. Ja būvniecības birokrātija mazinātos, tas sekmētu ātrāku 5G ieviešanu Latvijā, jo 5G vajadzībām būs nepieciešams izvietot vairāk bāzes staciju,\" paskaidroja Vancovičs. Savukārt Latvijas Mobilā Telefona (LMT) prezidents Juris Binde portālam \"Delfi\" atgādina, ka LMT Latvijā jau šogad  demonstrēja pirmo 5G testa tīklu  Baltijas jūras reģiona 5G \"Techritory\" foruma laikā septembrī, sasniedzot datu pārraides ātrumu 1,4 Gbps. \"Pirmo darbam 5G gatavo bāzes staciju LMT uzstādīja šā gada martā un šobrīd LMT tīklā darbojas jau vairāk nekā 130 šādas bāzes stacijas. Savukārt, klientiem pirmos 5G prototīklus LMT plāno piedāvāt nākamajā gadā, kad Latvijā būs pieejamas lietošanā 5G nepieciešamās frekvences, kā arī lietotājiem – pirmās 5G ierīces, lai tīklu klienti varētu izmantot,\" sacīja Binde. LMT sadarbojas arī ar pasaulē pazīstamo Latvijas bezvadu iekārtu un rūteru ražotāju \" Mikrotīkls \", lai nodrošinātu testa vidi 5G tehnoloģijām pielāgotu iekārtu izstrādei. \"Šoreiz gatavošanās nākamās paaudzes tīkla ieviešanai LMT sācis ļoti agri. Tas darīts, lai Latvija būtu viena no pirmajām pasaulē ar 5G, bet vēl būtiskāk - lai valsts pārvaldes iestādes un uzņēmumi varētu sākt modelēt, kā 5G izmantot. Šis nebūs vienkārši vēl ātrāks mobilo sakaru tīkls. 5G tiek standartizēts un veidots kā ātrs, stabils pieslēgums ar ļoti zemu aizturi, lai uz to varētu paļauties gan automatizētās rūpnīcas, gan bezpilota auto satiksmē, gan pacients attālināto tehnoloģiju veselības aprūpē. Jaunās iespējas prasa laiku, lai izprastu un pārorietētos, jo līdzīgi kā kādreiz elektrība un savulaik IT sistēmas ražošanai tuvākajos gados 5G transformēs praktiski jebkuru nozari. Latvijai ir jākļūst par viedvalsti, ja gribam konkurēt globālajā tirgū un uzlabot dzīves kvalitāti iedzīvotājiem,\" sacīja Binde. \"Paredzams, ka pirmās 5G bāzes stacijas gan \"Bites\", gan citu mobilo sakaru operatoru tīklos parādīsies jau nākamgad. Ņemot vērā, ka 5G ir pavisam jauna tehnoloģija, sākotnēji plānojam nopietnus tās testus. Tādējādi par to, kad 5G tīkls kļūs pieejams BITES klientiem, šobrīd spriest ir pāragri,\" sacīja uzņēmuma preses pārstāve Karīna Javtušenko. \"Mūsu mērķis ir nodrošināt klientiem pozitīvu mobilo sakaru lietošanas pieredzi, tādēļ jaunus produktus un pakalpojumus piedāvājumā ieviešam vien tad, kad esam pārliecināti, ka tie atbilst augstākajiem kvalitātes standartiem, kā arī mūsu klientu vēlmēm un vajadzībām,\" viņa rezumēja. Vairāk par to, kas Latvijā 5G tīklu būvēs un kas par to maksās, iespējams izlasīt  šeit.", "link": "https://www.delfi.lv/bizness/44467736/tehnologijas/50670367/5g-tikls-latvija-iedzivotaji-to-vares-pameginat-nakamgad-sola-kompanijas"},
{"title": "'Tele2' izsolē par 6,5 miljoniem eiro ieguvis frekvences 5G ieviešanai", "category": "Tehnoloģijas", "body": "Otrdien, 11. septembrī, Sabiedrisko pakalpojumu regulēšanas komisijas (Regulatora) rīkotajā izsolē par 5G attīstībai izmantojamā radiofrekvenču spektra joslas lietošanas tiesību piešķiršanu uzvarējis mobilo sakaru operators \" Tele2 \". Līdz ar to \"Tele2\" rīcībā šobrīd ir pilna un nepārtraukta nepieciešamā 100 Mhz radiofrekvenču spektra josla, kas paredzēta 5G pakalpojumu sniegšanai. \"Šodien esam spēruši izšķiroši svarīgu soli pretim nākamās paaudzes tehnoloģiju ieviešanai. Mūsu rīcībā ir pilns, un vienīgajiem valstī – arī nepārtraukts 5G tehnoloģijai nepieciešamais radiofrekvenču diapazons, kas ļaus mūsu klientiem – gandrīz pusei Latvijas iedzīvotāju – nodrošināt labi strādājošu, jaudīgu 5G tīklu. Turpinām aktīvi attīstīt arī infrastruktūru – daļa bāzes staciju jau ir aprīkotas ar \" Nokia  5G-Ready AirScale\" aparatūru un šobrīd testējam \"Nokia\" programmatūru, kas ļaus sasniegt ātrumu līdz pat vienam gigabitam sekundē (Gbps). Nākamgad no mobilo ierīču ražotājiem ceram sagaidīt arī pirmās gala iekārtas (rūterus, \"lietu interneta\" ierīces), kas spēs darboties 5G tīklā,\" izsoles rezultātus komentē \"Tele2\" valdes priekšsēdētājs Valdis Vancovičs. \"Tele2\" radiofrekvenču 3550 MHz – 3600 MHz spektra lietošanas tiesības piešķirtas uz 10 gadiem (no 2019. gada 1. janvāra līdz 2028. gada 31. decembrim). Izsoles dalībniekiem veicot vairāksolīšanu kopumā 250 izsoles kārtās, \"Tele2\" uzvarējis ar piedāvāto cenu 6,525 miljoni eiro. Regulatoram izsoles rezultāti ir jāapstiprina un lēmums par pieprasīto radiofrekvenču spektra lietošanas tiesību piešķiršanu ir jāpieņem ne vēlāk kā desmit darba dienu laikā. \"Tele2\" ir daļa no \"Tele2 AB\" grupas, kam ir 17 miljoni klientu astoņās valstīs.", "link": "https://www.delfi.lv/bizness/44467736/tehnologijas/50385191/tele2-izsole-par-6-5-miljoniem-eiro-ieguvis-frekvences-5g-ieviesanai"},
{"title": "Viedtālruņu zīmols 'Vivo' plāno iekarot Eiropu", "category": "Tehnoloģijas", "body": "Kompānija darbu uzsākusi jau viedtālruņu un aksesuāru tirdzniecību sešos jaunos tirgos – Lielbritānijā, Francijā, Vācijā, Itālijā, Polijā un Spānijā. \"Vivo\" flagmanis patlaban ir \"X51  5G \" tālrunis, kas ir uzlabota tālruņa \"X50\" versija, taču uzņēmums Eiropu plāno iekarot arī ar citiem tālruņiem. \"Mēs esam gandarīti uzsākt darbu Eiropā, un iepazīstināt šī reģiona iedzīvotājus ar kompāniju un tās produktiem,\" sacījis \"Vivo\" Eiropas prezidents Denijs Dengs. \"Šis gads ir bijis izaicinājumu pilns gan cilvēkiem, gan uzņēmumiem visā pasaulē, un mainījušās daudzas lietas. Taču mūsu apņemšanās nav mainījusies,\" viņš piebildis. \"Kopš mūsu pirmā soļa starptautiskajos tirgos 2014. gadā, mēs esam apņēmušies piegādāt cilvēkiem inovatīvus un kvalitatīvus produktus. Tā kā mūsu produkciju lieto jau vairāk nekā 370 miljoni cilvēku visā pasaulē, esam pārliecināti, ka iekarosim patērētāju uzticību arī Eiropā,\" norādījis prezidents. \"Vivo\" bieži vien redzams piecu pasaules lielāko viedtālruņu sarakstā, uzņēmuma lielākais tirgus ir Āzija – Ķīna, Indija un citas valstis. Jaunākie IDC dati gan liecina, ka pēdējā laikā to no lielāko tālruņu kompāniju saraksta izstūmis \"Oppo\", ierindojot sestajā vietā. \"Vivo\" dzirdams arī saistībā ar dažādu jaunu funkciju izmēģināšanu, kuras sākotnēji demonstrē kā konceptus. Starp tiem var minēt ekrānā iebūvētus pirkstu nospieduma sensorus un izbīdāmas selfiju kameras.", "link": "https://www.delfi.lv/bizness/44467736/tehnologijas/52581797/viedtalrunu-zimols-vivo-plano-iekarot-eiropu"},
{"title": "'Apple' izziņo jaunus viedpulksteņus; komplektā neiekļaus lādētāju", "category": "Tehnoloģijas", "body": "Otrdien, 15. septembrī, virtuālā prezentācijā \" Apple \" izziņoja dažus jaunus produktus – planšetdatorus un viedpulksteņus. Kā sagaidāms pulksteņi kļuvuši spējīgāki, taču tagad klāstam pievienojies arī lētāks un mazāks \"SE\" modelis. Jaunie pulksteņi arvien saglabājuši nu jau klasisko \" Apple Watch \" dizainu ar vienu pogu un vienu ripu sānos. Īpašais jaunums \"Series 6\" modelim ir sensors, kas nosaka skābekļa daudzumu asinīs. Tas palīdz noteikt kopējo lietotāja fizisko sagatavotību un veselību. Skābekļa līmeni pulkstenis mēra pēc pieprasījuma, kā arī noteiktos brīžos gan dienā, gan naktī. Tāpat kā iepriekš, pulkstenis spēj uzņemt arī kardiogrammu. Tā, protams, nav izmantojama pilnvērtīgai veselības monitorēšanai, taču spēj dot ieskatu par veselības stāvokli konkrētās situācijās. Papildu veselības pieskatīšanai \"Apple Watch\" mudinās lietotājus būt arī fiziski aktīviem. Tagad \"Apple\" piedāvās arī īpašu fitnesa treniņprogrammu, kas abonējama par papildu ikmēneša maksu. Kā ierasts, jaunos pulksteņus pavada jaunas siksniņas. Tagad \"Apple\" piedāvā arī \"uzstiepjamas\" siksniņas bez aizdares. Neskatoties uz viedpulksteņa plašajām spējām, iespējams, lielākās diskusijas ap to ir izraisījis \"Apple\" lēmums komplektā neiekļaut lādētāju. Tas tiekot darīts, lai mazinātu vides piesārņojumu, jo \"Apple\" uzskata, ka lielākoties cilvēkiem mājās jau ir kāds USB lādētājs. Skeptiķi gan steidz izteikt viedokļus par to, ka nesaņēmuši lādētāju no \"Apple\", daudzi izvēlēsies pasūtīt to no kāda lētā Ķīnas internetveikala, tādējādi pilnībā likvidējot visu ekoloģisko ieguvumu. Lādētājus, protams, piedāvā iegādāties arī pats ražotājs. Papildu īpaši spējīgajam \"Series 6\" pulkstenim, prezentēts tika arī mazāk jaudīgs un lētāks \"SE\" modelis. Šis pulkstenis izmanto iepriekšējās paaudzes procesoru, tam nav skābekļa sensors, kardiogrammas iespēja un tā ekrāns ieslēdzas tikai pēc pieprasījuma, nevis visu spīd visu laiku. Tomēr tas nodrošina praktiski visas pārējās iespējas darbam, izklaidei, sportam un veselībai. Šobrīd nav zināms kad jaunie \"Apple Watch\" būs pieejami Latvijas tirgū. To cenas pie mums varētu būt 290 eiro par \"SE\" un 420 eiro par spējīgo \"Series 6\".", "link": "https://www.delfi.lv/bizness/44467736/tehnologijas/52472309/apple-izzino-jaunus-viedpulkstenus-komplekta-neieklaus-ladetaju"},
{"title": "'Apple' piesaka četrus dažādus 'iPhone 12' ar 5G", "category": "Tehnoloģijas", "body": "Otrdien \" Apple \" prezentēja savus nākamās paaudzes viedtālruņus \" iPhone  12\". Tie būs pieejami dažādos izmēros un tagad arī ar  5G  sakariem. Tāpat kā viedpulksteņiem, arī \"iPhone\" komplektā vairs nebūs atrodami lādētāji. Pieteikti tika divi \"iPhone 12\" un divi \"iPhone 12 Pro\" modeļi. Visi tālruņi ir aprīkoti ar \"Apple\" pašu izstrādāto A14 procesoru un 5G sakaru čipkopu. Kā ierasts – tie ir ātrāki nekā visi iepriekšējie ražotāja viedtālruņi. \"iPhone 12\", kas visticamāk būs populārākais modelis, ir aprīkots ar 6.1 collu ekrānu. Taču tiem, kam tas šķiet par lielu, \"Apple\" šogad piedāvā arī mazāku tālruni – \"iPhone 12 mini\" ar 5.4 collu ekrānu. Abiem tālruņiem ir divas fotokameras – platlenķa un īpaši plata leņķa kamera. Abas ar 12 megapikseļu matricu. Būtiski jaudīgāki foto un video jomā ir \"Pro\" un \"Pro Max\" modeļi (6.1 un 6.7 collas). Tie ir aprīkoti ar trim galvenajām kamerām, kur blakus platajām ir arī teleobjektīvu kameras. Īpaši uzlabotas kameru sensoru un procesoru spējas. Fokusa noteikšana, detalizācija, dinamiskais diapazons un attēla apstrāde sola vēl nebijušas iespējas telefonu fotogrāfijā. \"Apple\" arī izstrādājis īpašu RAW attēlu faila formātu, kas pieļauj ļoti plašas fotogrāfiju apstrādes iespējas. Tāpat uzlabotas arī telefonu video spējas. \"Pro\" tālruņi spēj uzņemt video \"Dolby Vision\" standartā ar līdz pat 4K izšķirtspēju un 60 kadriem sekundē. Turklāt video parametri ir rediģējami, veicot apstrādi turpat telefonā. Lielākais un dārgākais \"iPhone 12 Pro Max\" aprīkots arī ar galvenās kameras matricas stabilizāciju. Visi \"Pro\" un \"parastie\" telefoni tikuši pie jauna dizaina ar plakanām malām, kas atgādina iepriekšējos \"iPhone 4\" modeļus. Interesants jaunums ir tālruņu aizmugurē iestrādāts magnētu bloks, kas ļauj tālruņiem pievienot dažādus aksesuārus – vāciņus, maciņus, bezvadu lādētājus u.c. Runājot par lādētājiem, – tie jauno \"iPhone\" pircējiem būs jāiegādājas atsevišķi, jo komplektā vairs netiks iekļauti. Tāpat arī austiņas vairs nebūs atrodamas tālruņu kastītē un nāksies pirkt jaunas vai lietot vecās. Šādu lēmumu neiekļaut komplektā aksesuārus \"Apple\" pieņēmis, lai mazinātu vides piesārņojumu. Jaunie \"iPhone 12\" Latvijā gaidāmi drīzumā. 12 un \"12 Pro\" no 30. oktobra, bet \"12 mini\" un \"12 Pro Max\" no 13. novembra. To cenas visticamāk sāksies no 780 eiro par \"mini\" modeli, 880 eiro par \"parasto\" un 1100 un 1200 par \"Pro\" modeļiem. Izvēloties lielāku atmiņu, cenas, protams, arī pieaugs.", "link": "https://www.delfi.lv/bizness/44467736/tehnologijas/52558403/apple-piesaka-cetrus-dazadus-iphone-12-ar-5g"},
{"title": "'Gartner': 'Apple' ceturtajā ceturksnī bijis pasaulē lielākais viedtelefonu tirgotājs", "category": "Tehnoloģijas", "body": "ASV  informācijas tehnoloģiju gigants \" Apple  Inc.\" pagājušā gada ceturtajā ceturksnī kļuvis par pasaulē lielāko viedtelefonu tirgotāju, pateicoties spēcīgam viedtelefonu \" iPhone  12\" pārdošanas apjomam, liecina tirgus izpētes kompānijas \"Gartner\" apkopotā informācija. \"Gartner\" jaunākie dati norāda, ka \"Apple\" ceturtajā ceturksnī pasaulē pārdevis 79,9 miljonus viedtelefonu, kas ir par 15% vairāk nekā attiecīgajā laika periodā pirms gada. Tādējādi \"Apple\" tirgus daļa sasniedz 20,8%, uzņēmumam pirmo reizi kopš 2016.gada ceturtā ceturkšņa kļūstot par pasaulē lielāko viedtelefonu tirgotāju. Dienvidkorejas  elektronikas uzņēmuma \" Samsung Electronics  Co.\" viedtelefonu tirdzniecība ceturtajā ceturksnī saruks par 11,8% un veidoja 62,1 miljonu vienību, tirgus daļai samazinoties līdz 16,2%. Tikmēr trešo un ceturto vietu ieņēma attiecīgi Ķīnas \"Xiaomi\" un \"Oppo\". Savukārt Ķīnas \" Huawei \", kuru skārušas ASV noteiktās sankcijas, nokrities uz piekto vietu. Pērn kopumā pasaulē pārdoti 1,3 miljardi viedtelefonu jeb par 12,5% mazāk nekā 2019.gadā. \"Samsung\" pagājušajā gadā saglabājis pasaulē lielākā viedtelefonu tirgotāja statusu ar 18,8% tirgus daļu, apsteidzot \"Apple\", kura tirgus daļa bija 14,8%.", "link": "https://www.delfi.lv/bizness/44467736/tehnologijas/52961373/gartner-apple-ceturtaja-ceturksni-bijis-pasaule-lielakais-viedtelefonu-tirgotajs"},
{"title": "'Nokia' prezentējusi savu jaunāko viedtālruni '8.1'", "category": "Tehnoloģijas", "body": "\" Nokia \" viedtālruņu zīmolu pārvaldošais uzņēmums \"HMD Global\" prezentējis jauno \"Nokia 8.1\" modeli, kas papildina šīs markas flagmaņu sēriju. Tāpat kā citi Nokia viedtālruņi šajā kategorijā, tajā skaitā \"Nokia 7 plus\", arī \"Nokia 8.1\" ir aprīkots ar \"Zeiss\" optikas fotokameru, optisko attēla stabilizēšanas funkciju, kā arī \"PureDisplay\" ekrānu ar HDR10 atbalstu precīzākai krāsu attēlošanai. \"Nokia 8.1\" darbojas ar \"Google\" jaunāko operētājsistēmu \" Android  9 Pie\". Viedtālrunis ir aprīkots ar \"Snapdragon 710\" procesoru, 6,18\" ekrānu (lielāks nekā \"Nokia 7 plus\") ar \"FullHD+\" izšķirtspēju, bet korpuss tam izgatavots no 6000. sērijas alumīnija. \"Nokia 8.1\" būs pieejams 2019. gada janvāra beigās kādā no trijām krāsu kombinācijām – zilā / sudraba, metāla / vara un dzelzs / metāla. Atkarībā no valsts tā vidējā mazumtirdzniecības cena būs 469 eiro.", "link": "https://www.delfi.lv/bizness/44467736/tehnologijas/50649287/nokia-prezentejusi-savu-jaunako-viedtalruni-81"},
{"title": "Kiberuzbrukums ASV IT uzņēmumam 'Kaseya' ietekmējis līdz pat 1500 uzņēmumu pasaulē", "category": "Tehnoloģijas", "body": "Hakeru uzbrukums  ASV  informācijas tehnoloģiju kompānijai \"Kaseya\" varētu būt ietekmējis līdz pat 1500 uzņēmumu pasaulē, teikts kompānijas publiskotajā paziņojumā. \"Kaseya\" norāda, ka par šī uzbrukuma galvenajiem upuriem kļuvuši klienti uzņēmumiem, kuriem tas sniedz savus pakalpojumus. Uzņēmums sniedz pakalpojumus aptuveni 40 000 kompāniju visā pasaulē. Kiberdrošības  eksperti noteikuši, ka šajā uzbrukumā cietuši uzņēmumi vismaz 17 valstīs. Hakeri pēc kiberuzbrukuma \"Kaseya\" pieprasījuši 70 miljonus ASV dolāru (59 miljoni eiro) kriptovalūtā \" Bitcoin \" apmaiņā pret atšifrēšanas rīku. Ierakstā tā dēvētā tumšā tīmekļa vietnē \"Happy Blog\" solīts pēc pieprasītās summas saņemšanas publiskot atšifrēšanas rīku, kas ļautu novērst kiberuzbrukuma sekas stundas laikā. ASV Federālais Izmeklēšanas birojs uzskata, ka šo kiberuzbrukumu īstenojis Krievijā izveidotais hakeru grupējums, kas darbojas ar nosaukumiem \"REvil\" un \"Sodinokibi\". Vienam no lielākajiem  Zviedrijas  lielveikalu tīkliem \"Coop\" šī kiberuzbrukuma dēļ nācies uz laiku slēgt aptuveni 800 veikalus. Maijā \"REvil\" veica uzbrukumu pasaulē lielākā gaļas pārstrādātāja JBS rūpnīcām Austrālijā un Ziemeļamerikā. Pagājušajā gadā hakeri, izmantojot izspiedējvīrusus, ieguva vismaz 18 miljardus ASV dolāru, aplēsusi kompānija \"Emsisoft\". Pēdējās nedēļās šādi uzbrukumi skāruši naftas cauruļvadus, veselības aprūpes dienestus un lielas kompānijas.", "link": "https://www.delfi.lv/bizness/44467736/tehnologijas/53362341/kiberuzbrukums-asv-it-uznemumam-kaseya-ietekmejis-lidz-pat-1500-uznemumu-pasaule"},
{"title": "'Rimi Latvia' ieviesīs digitālos čekus", "category": "Tehnoloģijas", "body": "Jūnijā lielveikalu tīkls \" Rimi \" Igaunijā ieviesa digitālos čekus, piedāvājot pircējiem atteikties no čeku drukāšanas. Līdzīgu attīstības soli \"Rimi\" plāno spert arī Latvijā un Lietuvā, kur šobrīd vēl tiek risināta likumdošanai atbilstoša sistēmas ieviešana, liecina mazumtirgotāja sniegtā informācija. Digitālie čeki esot būtisks solis \"Rimi\" ilgtspējības mērķu īstenošanā, kas palīdz stiprināt klimatneitrālu uzņēmuma darbību, ietaupot čeku drukāšanai nepieciešamos resursus un izvairoties no nevajadzīgu atkritumu radīšanas. Pirms jaunās sistēmas ieviešanas veiktais pilotprojekts atsevišķos \"Rimi\" veikalos Igaunijā liecinot – līdz pat 80% pircēju ir gatavi atteikties no drukātajiem čekiem. Sagaidāms, ka rudenī šo risinājumu varētu adaptēt arī Latvijā un Lietuvā, kur pagaidām turpinās sistēmas saskaņošana ar atbildīgajiem dienestiem. \"Latvijā pagaidām digitālie čeki vēl netiek piedāvāti, jo sākotnēji kopā ar kases sistēmas apkalpojošo dienestu un atbilstības pārbaudes institūciju ir jāprecizē ar Ministru kabineta noteikumiem saistītie jautājumi attiecībā uz šāda risinājuma ieviešanu. Tomēr \"Rimi\" aktīvi strādā pie šī risinājuma ieviešanas šā gada rudenī. Tehniski esam gatavi šādu funkciju Latvijā ieviest un ceram, ka iespējami ātrāk tiks pabeigti visi nepieciešamie procesi, jo atteikšanās no katra papīra čeka ir mazs solis pretī zaļākai rītdienai,\" stāsta \"Rimi\" Digitālās attīstības direktore Liene Perija. Ja visi \"Rimi\" pircēji Latvijā izvēlētos atteikties no drukātajiem čekiem, gada laikā tiktu ietaupīta 31 tonna jeb viens kravas auto papīra un no nociršanas izglābts vairāk nekā pustūkstotis koku. Ieviešot digitālo čeku risinājumu visās  Baltijas  valstīs, ieguvums videi būtu vēl lielāks, norāda mazumtirgotājs. \"\"Rimi\" strādā pie tā, lai mazinātu savu ietekmi uz vidi un veicinātu atbildīgu pircēju izvēli ikdienā. Vēlākais līdz 2030. gadam plānots panākt siltumnīcefekta gāzu emisiju nulles līmeni un pilnībā atteikties no vienreiz lietojamiem materiāliem. Atteikšanās no drukāto čeku formāta palīdzēs būtiski mazināt atkritumu apjomu un ietaupīt čeku drukāšanai nepieciešamo papīru, kā arī citus resursus, kas saistīti ar čeku ražošanu un izmantošanu ikdienā,\" skaidro Perija. Līdz ar digitālajiem čekiem pircēji iegūs arī praktiskos apsvērumos balstītu pakalpojumu: ja radīsies vajadzība nokārtot kādu garantijas jautājumu, visi čeki būs pieejami digitālā formātā \"Mans Rimi\" kontā, atbrīvojot pircēju no rūpēm par čeka saglabāšanu un riska, ka pēc kāda laika čeks varētu būt nozaudēts vai izbalējis. Plānots, ka, ieviešot digitālo čeku risinājumu Latvijā, \"Rimi\" pircējiem būs iespēja izvēlēties saglabāt čekus savā lietotnes \"Mans Rimi\" kontā vai e-pastā, un kasēs šiem pircējiem čeks vairs netiks piedāvāts. Ar laiku paredzēts primāri piedāvāt digitālos čekus visiem pircējiem un čekus drukāt tikai pēc atsevišķa pieprasījuma. \"Rimi Latvia\" ir aptuveni 130 dažādu formātu veikali Latvijā (\"Rimi Hyper\", \"Rimi Super\", \"Rimi Mini\" un \"Rimi Express\"). Kopš 2019. gada darbību uzsācis arī \"Rimi\" e-veikals. Mazumtirgotājs SIA \"Rimi Latvia\" pagājušajā gadā strādāja ar 946,508 miljonu eiro apgrozījumu, kas ir par 3,2% vairāk nekā gadu iepriekš, bet kompānijas peļņa samazinājās par 8,3% un bija 30,409 miljoni eiro. Kompānija \"Rimi Latvia\" reģistrēta 1992.gada janvārī, un tās pamatkapitāls ir pieci miljoni eiro. Kompānijas vienīgais īpašnieks ir Zviedrijā reģistrētais uzņēmums \"Rimi Baltic\", liecina aģentūras \"LETA\" arhīvs.", "link": "https://www.delfi.lv/bizness/44467736/tehnologijas/53362581/rimi-latvia-ieviesis-digitalos-cekus"},
{"title": "'Bite': krāpnieciskos zvanus ir ļoti sarežģīti bloķēt", "category": "Tehnoloģijas", "body": "Lai radītu uzticamību savos upuros, krāpnieki bieži vien izmanto telefona numurus, kas līdzīgi, piemēram, banku informācijas un klientu apkalpošanas centru telefona numuriem, norāda mobilo sakaru operators un IKT pakalpojumu sniedzējs BITE aicina iedzīvotājus būt uzmanīgiem. Kā norāda \"Bites\" Korporatīvo un sabiedrisko attiecību vadītāja Una Ahuna-Ozola, šobrīd identificētas vairākas shēmas, kuras krāpnieki izmanto savu noziedzīgo darbību veikšanai. \"Piemēram, pēdējā laikā aktuālākā krāpnieku shēma ir zvanīt kā bankas drošības dienesta pārstāvim, pārliecinot zvana adresātu, ka ir apdraudēta viņa naudas drošība bankas kontā. Krāpnieki stāsta upuriem, ka no viņu konta tikko noņemta noteikta naudas summa, piemēram, 300 eiro, bet šo pārskaitījumu var atcelt, tāpēc nepieciešams rīkoties ātri, lai to apturētu. Krāpnieki liek lejupielādēt telefonā lietotnes, ar kuru palīdzību it kā var noteikt vainīgās personas, kas veikušas minēto pārskaitījumu, bet patiesībā šo lietotņu mērķis ir pārvaldīt ierīci un nokopēt tajā esošo informāciju,\" stāsta U. Ahuna-Ozola. Krāpnieki zvanot izmanto visdažādākos telefona numurus, pārsvarā fiksēto sakaru numerāciju, taču tie mēdz būt arī mobilo telefonu numuri. \"Jāuzsver, ka pēdējā laikā krāpnieciskos zvanus ir ļoti sarežģīti bloķēt, jo katru reizi, kad tiek veikta krāpnieciska darbība, tiek ģenerēts un izmantots jauns telefona numurs. Tāpēc aicinām cilvēkus būt ļoti uzmanīgiem, atbildot uz zvaniem, saņemot ziņas no nepazīstamiem telefona numuriem,\" norāda U. Ahuna-Ozola. Lai pasargātu sevi, savus datus no riska nokļūt krāpnieku \"nagos\", uzņēmums sniedz dažus praktiskus padomus: • nesniedziet nekādu personīgu informāciju par sevi, bankas pieejām, maksājuma kartēm, parolēm un kodiem vai citu personīgu informāciju, kas var būt noderīga krāpniekiem; • ja, saņemot zvanu, kāds jums lūdz lejupielādēt programatūras, mobilās lietotnes, nedariet to; • zvana laikā neveiciet darbības, ko jums lūdz darīt steidzīgi; pēc iespējas ātrāk beidziet sarunu un pasakiet, ka paši sazināsieties ar nepieciešamo iestādi, lai atrisinātu problēmu, ja tāda būs; • atcerieties, ka jums ir tiesības droši un uzstājīgi pabeigt jebkuru aizdomīgu telefonsarunu; visbiežāk krāpnieki neļaus beigt sarunu, aizbildinoties ar vairākiem iemesliem, piemēram, minot, ka nauda jūsu kontā ir apdraudēta un ar to var kaut kas notikt, ja nepabeigsiet sarunu vai neveiksiet noteiktas darbības; • būtiski zināt, ka krāpnieki saziņai ar saviem upuriem izmanto arī dažādas mobilās lietotnes (piemēram, \" WhatsApp \", \"Viber\" u.c.), tāpēc ziņas un zvanus no nepazīstamiem adresātiem drošāk ir ignorēt, neatbildot uz tiem; • nekādā gadījumā neveriet vaļā nepazīstamu cilvēku atsūtītos vai zvana laikā nosauktās saites, mājas lapas un nereģistrējieties tajās.", "link": "https://www.delfi.lv/bizness/44467736/tehnologijas/53482517/bite-krapnieciskos-zvanus-ir-loti-sarezgiti-bloket"},
{"title": "Nigērijas prinči un neesoši biznesa partneri. Kā darbojas digitālie krāpnieki?", "category": "Tehnoloģijas", "body": "Vēlme iedzīvoties uz citu rēķina ir sena problēma, bet veidi, kā tas notiek, mainās. Piemēram, aizvadītajos gados kriptovalūtas popularitātes uzplaukums, lika arī krāpniekiem pārorientēties un zvanus par nelaimē nonākušiem radiniekiem, kuriem steigšus vajag naudu, aizstāja piedāvājumi ieguldīt naudu digitālajās valūtās vai akcijās. Valsts policijas dati liecina, ka divu ar pus gadu laikā šādās shēmās izkrāpti apmēram septiņi miljoni eiro.  Savukārt uzņēmumu ķeršana ir rafinēta un mērķtiecīga – noziedznieki var mēnešiem ilgi lasīt digitālās sarakstes un sekot līdzi uzņēmuma darbībām, lai sev izdevīgā brīdī īstos e-pastus aizstātu ar viltus, kurā, piemēram, izmainīts bankas konts uz kuru grāmatvedībai jāpārskaita nauda.  \"Delfi Bizness\" apkopoja lielāko banku, policijas un \"Cert.lv\" pieredzi par Latvijā populārākajiem krāpniecības veidiem, kas uzglūn privātpersonām un uzņēmumiem.", "link": "https://www.delfi.lv/bizness/44467736/tehnologijas/53364837/nigerijas-princi-un-neesosi-biznesa-partneri-ka-darbojas-digitalie-krapnieki"},
{"title": "Portāla Latvija.lv lietotājiem palīdzēs Ēriks", "category": "Tehnoloģijas", "body": "Virtuālais asistents nodrošinās iedzīvotājiem ērtu un mūsdienīgu iespēju atrast publiskās pārvaldes portālā Latvija.lv meklēto e-pakalpojumu sociālajā, nodarbinātības, veselības, uzņēmējdarbības, izglītības un citās jomās. Dialoga formā virtuālais palīgs Ēriks palīdzēs atrast informāciju par konkrētu interesējošo e-pakalpojumu, atbildēs uz jautājumiem, kā arī vienkāršas sarakstes veidā paskaidros lietotājam e-pakalpojuma saņemšanas procesa gaitu. Virtuālā asistenta zināšanu pamatā ir portāla lietotāju visbiežāk uzdotie jautājumi un atbildes. Virtuālā asistenta galvenais uzdevums, balstoties uz dažādām dzīves situācijām, ir atrast lietotājiem piemērotāko e-pakalpojumu. Ēriks palīdzēs jautājumos, kas saistīti ar e-adresi, kā arī sniegs padomus, kā izmantot portāla Latvija.lv dzīves situāciju aprakstus. Virtuālā asistenta palīdzība būs pieejama nepārtraukti, līdz ar to Latvija.lv lietotājs varēs komunicēt sev ērtā laikā. Ēriks savu nosaukumu ieguvis, aptaujājot dažāda vecuma sociālo tīklu lietotājus. Tā vizuālā tēla pamatā ir burts \"e\", kas vizuāli apliecina, ka Ēriks ir e-vides asistents. Virtuālā asistenta komunikācijas veids ir neformāls, tādā veidā uzsverot tā draudzīgo dabu, atvērtību un vēlmi palīdzēt, skaidro Valsts reģionālās attīstības aģentūra. Saskaņā ar pētījumiem virtuālie asistenti spēj atbildēt pat uz 80% rutīnas jautājumu, tādējādi samazinot šādu jautājumu apjomu lietotāju atbalsta dienestā. Aprēķinu vajadzībām tiek pieņemts, ka portālā Latvija.lv virtuālais asistents sākotnēji varēs atrisināt līdz 60% no rutīnas jautājumu apjoma. Šī risinājuma ieviešana samazinās Latvija.lv atbalsta dienesta pieteikumu skaitu, kas saistīts ar standarta problēmsituācijām. Katrs portāla Latvija.lv apmeklētājs var palīdzēt Ērikam kļūt vēl gudrākam, jo tikai virtuālā asistenta lietošana veicinās atbilžu daudzveidību.", "link": "https://www.delfi.lv/bizness/44467736/tehnologijas/52559427/portala-latvijalv-lietotajiem-palidzes-eriks"},
{"title": "Darbam tehnoloģiju nozarē cer piesaistīt teju 6000 sieviešu", "category": "Tehnoloģijas", "body": "Biedrības \" Riga TechGirls \" organizētajām bezmaksas apmācībām \"Iepazīsti tehnoloģijas\" šogad pieteicies rekordliels dalībnieču skaits – teju 6000 sieviešu, kuras līdz šī gada oktobrim vairāk nekā 50 IT jomā strādājošu lektoru vadībā apgūs digitālās prasmes. Biedrība tādējādi cer arī turpmāk veicināt sieviešu interesi strādāt strauji augošajā tehnoloģiju nozarē. \"Tas, ka šogad apmācībām esam saņēmušas rekordlielu pieteikumu skaitu, apliecina to, ka ejam pareizajā virzienā.  Sievietes  ir gatavas apgūt un arī vēlas apgūt digitālās prasmes, kas ne vien uzlabos viņu zināšanas tehnoloģijās, bet arī veicinās viņu interesi strādāt strauji augošajā tehnoloģiju nozarē, tādējādi laužot sabiedrībā joprojām valdošos stereotipus un pārliecinoši piesakot sevi uz tehnoloģiju skatuves,\" norāda biedrības \"Riga TechGirls\" vadītāja Anna Andersone. Šogad apmācībām kopā pieteikušās 5806 dalībnieces, no kurām lielākā daļa (45%) ir vecumā no 26 līdz 36 gadiem, 34% – vecumā no 36 līdz 45 gadiem, bet 10% – vecumā no 18 līdz 25 gadiem. 9% apmācībām pieteikušos sieviešu ir vecumā no 45 līdz 56 gadiem, bet 2% – vecākas par 56 gadiem. Lai arī apmācībām lielākoties pieteikušās sievietes no Latvijas (94%), vienlaikus manāmas dalībnieces arī no citām valstīm – Lielbritānijas, Vācijas, Norvēģijas, Igaunijas, Portugāles, Kipras, Čīles, Maltas, Apvienotajiem Arābu Emirātiem u. c. Arī šogad Latvijā visaktīvākās izrādījušās rīdzinieces (72%), taču apmācībās piedalīsies sievietes arī no Liepājas, Jelgavas, Valmieras, Jūrmalas, Ogres, Ventspils, Siguldas, Cēsīm, Rēzeknes u. c. Pagājušajā gadā biedrības \"Riga TechGirls\" organizētajām bezmaksas apmācībām Iepazīsti tehnoloģijas pieteicās vairāk nekā 3700 dalībnieču. Programmu absolvēja 1500 dalībnieces. Sekmīgi apgūstot apmācības, dalībnieces saņem sertifikātu. Absolventēm pēc tam ir iespēja pieteikties arī mentoringa programmai, kurā pieredzējuši nozares eksperti palīdz saprast, kā šīs zināšanas turpināt attīstīt un pielietot. Apmācības Iepazīsti tehnoloģijas šogad norisinās otro gadu. Tās organizē biedrība \"Riga TechGirls\" sadarbībā ar Lietuvas organizāciju \"Women Go Tech\".  Programmas  galvenais partneris ir \"Google.org\" un tehnoloģiju un izklaides pakalpojumu uzņēmums SIA \" Tet \", kas arī aktīvi iesaistās programmā ar savu lektoru dalību. \"Ar prieku atbalstām šo iniciatīvu un vēlamies iedrošināt sievietes vairāk pievērsties IT un tehnoloģiju nozarei, kas ir daudz radošāka un daudzveidīgāka, nekā sākotnēji varētu šķist. Šobrīd \"Tet\" grupā 41% strādājošo ir sievietes, \"Tet\" Tehnoloģiju dienestā – 23%. Ceram, ka pēc šī projekta dāmu īpatsvars mūsu tehnoloģiju komandā tikai palielināsies, jo ar prieku gaidām jaunas, drosmīgas un neatlaidīgas kolēģes,\" akcentē \"Tet\" galvenais tehnoloģiju direktors Dmitrijs Ņikitins. Apmācības \"Iepazīsti tehnoloģijas\" norisinās tiešsaistē – ar lekcijām un semināriem pāris stundu garumā divas reizes nedēļā. Apmācības notiek latviešu valodā, un to laikā vairāk nekā 50 IT jomā strādājošu lektoru sniedz zināšanas mūsdienu aktuālajās tehnoloģijās, lai veicinātu Latvijas iedzīvotāju digitālās prasmes un interesi strādāt strauji augošajā tehnoloģiju nozarē. Lekcijas un seminārus dalībniecēm ir iespēja noskatīties sev vēlamā laikā arī ierakstā. Apmācības atbalsta arī IT uzņēmums \"Cognizant\", \"Prezi\" un \"Rimi\".", "link": "https://www.delfi.lv/bizness/44467736/tehnologijas/53481993/darbam-tehnologiju-nozare-cer-piesaistit-teju-6000-sieviesu"},
{"title": "Pašreiz Latvijā nevar runāt par masīvu un plašu 5G pārklājumu, vērtē 'Bite Latvija' vadītājs", "category": "Tehnoloģijas", "body": "Pašreiz Latvijā nevar runāt par masīvu un plašu  5G  pārklājumu visā valstī, intervijā atzina mobilo sakaru operatora SIA \" Bite Latvija \" ģenerāldirektors Kaspars Buls. \"Šobrīd 5G tīkla attīstībā tiek sperti pirmie mazie solīši. Par tādu masīvu un plašu valsts pārklājumu ar 5G infrastruktūru pagaidām noteikti nevar runāt,\" teica Buls. Viņš skaidroja, ka tas noteikti nebūs arī šogad, un tam ir vairāki iemesli. \"Pirmais ir 5G iekārtu pieejamība. Piemēram, lai lietotu 5G, ir jābūt telefonam, kurš atbalsta 5G frekvences. Šobrīd šādi telefonu modeļi ir uz pirkstiem saskaitāmi. Tādēļ arī šo ierīču izplatība klientu vidū ir lēšama ap pāris procentiem,\" sacīja Buls. Savukārt, pat tad, ja ierīce atbalsta 5G, tas, pēc Bula teiktā, vēl automātiski nenozīmē, ka tā šajā tīklā strādās, jo operatoram ir jāsaņem atļauja un kopā ar ražotāju jāsertificē iekārtas, lai tās strādātu arī 5G frekvencē. \"Piemēram, mēs bijām vieni no pirmajiem Baltijā, kas janvārī kopā ar \" Samsung \" sertificējām iekārtas, kuras 5G tīklā pilnvērtīgi var strādāt,\" teica \"Bite Latvija\" ģenerāldirektors. Viņš arī uzsvēra, ka ir jāsaprot - klientu, kuri var izmantot 5G iespējas, pagaidām ir ļoti maz, un vēl ir jāpaiet laikam, kamēr 5G iekārtu izplatība klientu vidū kļūs jūtamāka. \"Mēs jau varam ar 5G noklāt visu Latviju, un tā pašlaik nebūtu problēma, bet pagaidām trūkst 5G izmantotāju. Mēs 5G sākam būvēt vietās, kur mēs redzam lielāko kapacitāti, piemēram, Vecrīgā, Krastmalā, Ķīpsalā, lidostā \"Rīga\", \"Arēnā Rīga\", kā arī sekojam līdzi ierīču izplatībai un sertifikācijai,\" stāstīja Buls. Jau vēstīts, ka \"Bite Latvija\" koncerna apgrozījums pagājušajā gadā bija 120 miljoni eiro, kas ir par 5,5% vairāk nekā gadu iepriekš. \"Bite Latvija\" 100% kapitāldaļas pieder \"Bite Lietuva\", kas ir starptautiskās aktīvu pārvaldīšanas kompānijas \"Providence Equity Partners\" uzņēmums. Savukārt \"Bite Latvija\" patiesā labuma guvēji ir Lielbritānijas pilsonis Džons Karls Hāns un ASV pilsonis Džonatans Milsons Nelsons.", "link": "https://www.delfi.lv/bizness/44467736/tehnologijas/53489521/pasreiz-latvija-nevar-runat-par-masivu-un-plasu-5g-parklajumu-verte-bite-latvija-vaditajs"},
{"title": "'Wolt' pārtikas piegāžu apjoms gada laikā pieaudzis vairāk nekā astoņas reizes", "category": "Tehnoloģijas", "body": "Ēdienu un citu preču piegādātāja \" Wolt \" ātro pārtikas piegāžu apjoms gada laikā pieaudzis vairāk nekā astoņas reizes, kļūstot par pašlaik visstraujāk augošo \"Wolt\" pakalpojumu segmentu, informēja \"Wolt\" vadītāja Baltijā Līsa Ristala. Viņa pauda, ka sadarbības partneru skaits pārtikas preču piegādes jomā gada laikā ir palielinājies vairāk nekā četras reizes, sasniedzot 112 tirdzniecības vietas. Patlaban lielākais \"Wolt\" sadarbības partneris pārtikas preču piegāžu jomā ir \" Rimi \", kas \"Wolt\" platformā nodrošina piegādes no 21 lielveikala. Ristala skaidroja, ka \"Wolt\" pašlaik piedzīvo nozīmīgas pārmaiņas - no ēdienu piegādes platformas ļoti strauji pārtopot par plaša spektra preču ātro piegādātāju. \"Platformas izveides sākumposmā \"Wolt\" nodrošināja tikai ēdienu piegādi un mūsu sadarbības partneri bija restorāni un kurjeri. Tagad mēs nodrošinām iespēju pasūtīt tūkstošiem dažādu citu preču - sākot ar jogurtu un burgeriem līdz pat smaržām un mobilajiem tālruņiem. Paplašinot \"Wolt\" platformā pieejamo preču un produktu klāstu, pieaug arī vietējo sadarbības partneru skaits. Tas ir arī viens no iemesliem, kāpēc esam mainījuši sadarbības modeli starp galveno biroju Helsinkos un vietējām  Baltijas  valstu struktūrvienībām,\" sacīja Ristala. Viņa atzīmēja, ka jaunais modelis ļauj \"Wolt\" pakalpojumu nodrošinātājam Latvijā SIA \"Wolt Latvija\" darboties daudz patstāvīgāk, vienkāršojot sadarbību ar vietējiem sadarbības partneriem. Tostarp vienkāršojusies ir arī grāmatvedības uzskaite, jo visu tagad var izdarīt tepat uz vietas Latvijā. \"Wolt\" platformā patlaban iespējams pasūtīt vairāk nekā 3000 pārtikas preces no vairāk nekā 112 tirdzniecības vietām. Latvijā ātro preču piegādi 30 minūšu laikā \"Wolt\" nodrošina Rīgā un Liepājā. Kā ziņots, \"Wolt Latvija\" 2020.gadā strādāja ar 3,21 miljona eiro apgrozījumu, kas ir divas reizes vairāk nekā 2019.gadā, kā arī kompānijas peļņa pieauga 6,2 reizes, sasniedzot 475 703 eiro, liecina \"Firmas.lv\" pieejamā informācija. Kompānija \"Wolt Latvija\" reģistrēta 2016.gada oktobrī, un tās pamatkapitāls ir 2800 eiro. Kompānijas vienīgā īpašniece ir  Somijas  \"Wolt Enterprises\".", "link": "https://www.delfi.lv/bizness/44467736/tehnologijas/53486841/wolt-partikas-piegazu-apjoms-gada-laika-pieaudzis-vairak-neka-astonas-reizes"},
{"title": "Orbitālo satelītu operatora SES peļņa pērn – 292 miljoni eiro", "category": "Tehnoloģijas", "body": "SES peļņa 2018. gadā pēc nodokļu nomaksas bijusi 292,4 miljoni eiro. Satelītu operatora SES segmenta \"SES Networks\" ieņēmumi pagājušajā gadā bijuši 695,7 miljoni eiro, kas ir par 12,9% vairāk nekā gadu iepriekš. Savukārt segmenta \"SES Video\", kas nodrošina satelīta komunikāciju pakalpojumus raidsabiedrībām, satura un interneta pakalpojumu nodrošinātājiem, ieņēmumi pagājušajā gadā bijuši 1,3 miljardi eiro, kas ir 3,7% mazāk nekā gadu iepriekš. SES grupas prognozētie ieņēmumi 2019. gadam plānoti 1,975 miljardi eiro līdz divu miljardu 40 miljonu eiro apmērā. Savukārt 2020. gadam līdz 2,160 miljardu eiro. SES ir pasaules vadošais satelītu operators ar vairāk nekā 70 satelītiem divās dažādās orbītās: ģeostacionārajā zemes orbītā (GEO) un vidējā zemes orbītā (MEO). Tas nodrošina plaša spektra klientus ar video izplatīšanas un datu savienojamības pakalpojumiem globālā mērogā, izmantojot divas biznesa vienības: \"SES Video\" un \"SES Networks\". \"SES Video\" sasniedz vairāk nekā 351 miljonu TV mājsaimniecību, izmantojot Direct-to-Home (DTH) platformas un kabeļu, zemes un IPTV tīklus visā pasaulē. \"SES Video\" portfelī ietilpst MX1, vadošais multivides pakalpojumu sniedzējs, kas piedāvā pilnu novatorisku pakalpojumu klāstu gan lineārai, gan digitālajai izplatīšanai, kā arī ASTRA satelītu sistēma, kurai ir vislielākais DTH televīzijas pieslēgumu tīkls Eiropā. \"SES Networks\" nodrošina globāli pārvaldītus datu pakalpojumus, savienojot cilvēkus dažādās nozarēs, tostarp telekomunikācijās, jūras, aeronavigācijas un enerģētikas jomā, kā arī valdības un publiskā sektora iestādes visā pasaulē.", "link": "https://www.delfi.lv/bizness/44467736/tehnologijas/50866621/orbitalo-satelitu-operatora-ses-pelna-pern-292-miljoni-eiro"},
{"title": "SES apkalpoto TV mājsaimniecību skaits palielinājies līdz 355 miljoniem", "category": "Tehnoloģijas", "body": "Atbilstoši tirgus izpētes \"Satellite Monitor\" pētījuma datiem, SES satelītu flote tehniski nodrošina video satura piegādi vairāk nekā 1 miljardam skatītāju visā pasaulē, portālu \"Delfi\" informēja uzņēmumā. Eiropā SES apkalpo kopumā 167 miljonus TV mājsaimniecību un vadošā televīzijas izplatīšanas tehnoloģija joprojām ir tieši satelītu apraide, īpaši tā sauktā tiešā līdz gala patērētājam Direct-to-Home. Pētījums uzrādījis, ka kopumā satelīta apraide Eiropā kā platforma ir ļoti pievilcīga gan drošuma, gan izmaksu ziņā video piegādei plašām auditorijām, kas ir īpaši būtiski HDTV un UHD TV kanālu raidīšanai. SES satelītu flote patlaban nodrošina turpat 2800 HDTV un 40 UHD TV kanālu apraidi. SES ir viens no pasaules vadošajiem satelītu operatoriem ar vairāk nekā 70 satelītiem divās dažādās orbītās: ģeostacionārajā zemes orbītā (GEO) un vidējā zemes orbītā (MEO). Kompānija izmanto divas biznesa vienības: \"SES Video\" un \"SES Networks\". \"SES Video\" sasniedz vairāk nekā 351 miljonu TV mājsaimniecību, izmantojot Direct-to-Home (DTH) platformas un kabeļu, zemes un IPTV tīklus visā pasaulē. \"SES Video\" portfelī ietilpst MX1, vadošais multivides pakalpojumu sniedzējs, kas piedāvā pilnu novatorisku pakalpojumu klāstu gan lineārai, gan digitālajai izplatīšanai, kā arī ASTRA satelītu sistēma, kurai ir vislielākais DTH televīzijas pieslēgumu tīkls Eiropā. \"SES Networks\" nodrošina globāli pārvaldītus datu pakalpojumus, savienojot cilvēkus dažādās nozarēs, tostarp telekomunikācijās, jūras, aeronavigācijas un enerģētikas jomā, kā arī valdības un publiskā sektora iestādes visā pasaulē.", "link": "https://www.delfi.lv/bizness/44467736/tehnologijas/50959737/ses-apkalpoto-tv-majsaimniecibu-skaits-palielinajies-lidz-355-miljoniem"},
{"title": "'Tele Greenland' un SES nodrošinās internetu grūti pieejamos apgabalos Grenlandē", "category": "Tehnoloģijas", "body": "Tas ir pirmais solis, lai nodrošinātu labākus interneta risinājumus 100% visiem Grenlandes 56 000 iedzīvotāju, bet, jo īpaši Austrumgrenlandes apgabalos, kur nav iespējami kabeļa risinājumi. Interneta pakalpojumu sniegšana Grenlandē esot sarežģīts uzdevums, ņemot vērā virszemes tīkla tehnoloģiskā aprīkojuma problemātisko izvēršanu ģeogrāfisko apsvērumu dēļ. Turklāt Arktiskajā lokā ir arī ģeostacionāro (GEO) satelītu vāja pieejamība. Partnerībā ar \"SES Networks\", \"Tele Greenland\" ir veikusi ieguldījumus satelīta iespēju kapacitātes veicināšanā un atbilstoši arī nepieciešamās zemes infrastruktūras uzlabošanā un pārvarējusi šos izaicinājumus. \"Mēs esam apņēmušies piegādāt satura savienojamības risinājumus pat visattālākajās vietās, kur virszemes infrastruktūru nav iespējams izvietot un esam gandarīti, ka partnerība ar \"Tele Greenland\" nodrošinās augstas kvalitātes interneta pieejamību Austrumgrenlandes iedzīvotājiem,\" uzsver Bouve. Šobrīd SES ģeostacionāro orbitālo satelītu flote no savām divpadsmit telestacijām, no kurām viena atrodas arī Rīgā, Zaķusalā, kopumā pārraida 8330 TV kanālus visā pasaulē, tajā skaitā 2923 augstas izšķirtspējas jeb HDTV kanālus. Savukārt SES pārraidīto Ultra HD televīzijas kanālu skaits šobrīd ir 53. SES orbitālo satelītu flote nodrošina video satura pārraidi 367 miljoniem mājsaimniecību visā pasaulē, tajā skaitā Latvijā, Lietuvā un Igaunijā. \"Tele Greenland\" ir valstij piederošs telekomunikāciju pakalpojumu sniedzējs, kam pieder zemūdens šķiedru tīkls, mikroviļņu tīkls, satelīta zemes stacijas un vietējie fiksētās un bezvadu piekļuves tīkli, lai nodrošinātu Grenlandes 56 000 iedzīvotāju apkalpošanu. \"Tele Greenland\" darbojas saskaņā ar noteiktām universālā pakalpojuma saistībām un monopola koncesijām telekomunikāciju infrastruktūrai un mobilo sakaru pakalpojumiem. Savukārt \"SES\" pārvalda pasaulē vienīgo daudz orbitālo satelītu floti ar globālā pārklājuma un augstas veiktspējas kombināciju, ieskaitot komerciāli pierādītu, zema latentuma Zemes Vidējās Orbītas O3b sistēmu. Piesaistot mākoņu iespējotu tīklu, SES spēj nodrošināt savienojumu risinājumus jebkur uz sauszemes, jūrā vai gaisā. Uzņēmums ir kotēts Parīzes un Luksemburgas biržās.", "link": "https://www.delfi.lv/bizness/44467736/tehnologijas/52355169/tele-greenland-un-ses-nodrosinas-internetu-gruti-pieejamos-apgabalos-grenlande"},
{"title": "ASV uzraugs izmeklē pašbraucošo 'Teslu' ietriekšanos operatīvo dienestu mašīnās", "category": "Tehnoloģijas", "body": "ASV drošības uzraugi sākuši izmeklēt vienpadsmit gadījumus, kuros \" Tesla \" elektroautomašīnas ietriekušās uz ceļā stāvošos operatīvajos transportlīdzekļos. CNN  vēsta, ka ASV federālie produktu drošības uzraugi ir uzsākuši izmeklēt vienpadsmit atsevišķus gadījumus, kad \"Tesla\" elektroautomobīļi, izmantojot iebūvētās autopilota funkcijas, ir ietriekušies operatīvo dienestu transporta līdzekļos. Izmeklēšanas dati liecina, ka septiņos gadījumos ir bijuši cietušie un ir konstatēts arī viens nāves gadījums. Negadījumi notikuši pārsvarā naktī, kad \"Tesla\" automašīnas ir braukušās garām citu satiksmes negadījumu vietām, kurās jau strādāja operatīvi dienesti. Pārbaudes informācija liecina, ka stāvošo dienestu automašīnām bija ieslēgtas brīdinājuma gaismas, vai izvietotas citas likumā noteiktās brīdinājuma zīmes. CNN vēsta, ka \"Tesla\" akciju cena kritusies par 5%, kad ziņas par izmeklēšanu nākušas gaismā. Jāmin, ka jau iepriekš \"Tesla\" automašīnu autopilotu funkcionālitāte, kuru nevar izmantot virknē pasaules valstu, ASV ir nonākusi uzmanības centrā un radījusi bažas par tās drošību. Jau 2018. gadā kāda vadītāja nāve tika saistīta ar nepilnībām programmatūrā. \"Tesla\" gan ir vairākkārt norādījusi, ka šī brīža programmas nepadara automašīnas pilnībā autonomas un tās ir aizliegts izmantot, ja neviens neatrodas vadītāja krēslā. Tomēr drošības eksperti uzskata, ka, iespējams, ir nepieciešams uzlabot veidus kā programmatūra darbojas un piesaista šofera uzmanību bīstamās situācijās.", "link": "https://www.delfi.lv/bizness/44467736/tehnologijas/53496323/asv-uzraugs-izmekle-pasbraucoso-teslu-ietrieksanos-operativo-dienestu-masinas"},
{"title": "'Bolt' skrejriteņu uzlādei izmantos atjaunojamo enerģiju", "category": "Tehnoloģijas", "body": "Visi \" Bolt \" elektriskie skrejriteņi Latvijā sadarbībā arī \"Ignitis Latvija\" tiks uzlādēti ar atjaunojamo elektroenerģiju, tādējādi samazinot uzņēmuma radītās CO2 emisijas par 62 tonnām gadā, ziņo uzņēmumā. Uzņēmums vēsta, ka jau pagājušā gada rudenī nāca klajā ar ilgtspējas manifestu elektriskajiem skrejriteņiem. Ieviešot ilgtspējīgas izmaiņas skrejriteņu ražošanā, izmantošanā un apkalpošanā. \"Bolt\" skrejriteņu uzlāde ar elektrību, kas iegūta no atjaunojamiem enerģijas resursiem, ir vēl viens solis ilgtspējas manifesta īstenošanā. \"Elektriskie skrejriteņi ir videi draudzīgas pārvietošanās alternatīva. Mūsu mērķis ir būt par ilgtspējas līderi transporta nozarē Latvijā un citās Baltijas valstīs, tāpēc Bolt pastāvīgi meklē ilgtspējīgākus tehnoloģiskos risinājumus. Esam gandarīti, ka, pateicoties \"Ignitis Latvija\" saražotajai zaļajai elektroenerģijai, tagad ikviens, kurš izvēlēsies braukt ar \"Bolt\" skrejriteni, iesaistīsies kopējā piesārņojuma samazināšanā.\" komentē \"Bolt\" pārstāvniecības vadītājs Latvijā Kārlis Ķezberis. \"Bolt\" elektrisko skrejriteņu uzlādei gadā patērē 110 MWh elektroenerģijas. Aizstājot šo elektroenerģiju ar zaļo enerģiju, Bolt samazinās uzņēmuma radītās CO2 emisijas par vairāk nekā 62 tonnām gadā. Ilgtspējīgāku elektroenerģijas risinājumu ieviešana neietekmēs esošā pakalpojuma izmaksas. 100% atjaunojamās un videi draudzīgās elektroenerģijas izmantošanu \"Bolt\" skrejriteņu uzlādei apliecina \"Ignitis Latvija\" piešķirtais elektroenerģijas izcelsmes garantijas sertifikāts. Par zaļās enerģijas izmantošanu skrejriteņu uzlādē braucējiem ik dienu atgādinās uz skrejriteņiem izvietotās uzlīmes. \"Elektromobilitātes attīstība ir viena no mūsu uzņēmuma galvenajām prioritātēm. Esam gandarīti par sadarbību ar Bolt. Kopā mēs varam vēl vairāk popularizēt atbildīgu elektromobilitāti. Nākotnes enerģija ir tīra enerģija, un mēs nešaubāmies, ka to uzņēmumu skaits, kuri cenšas samazināt savas darbības ietekmi uz vidi vai izvēlas zaļo elektroenerģiju, turpinās pieaugt,\" saka \"Ignitis Latvija\" izpilddirektors Kristaps Muzikants. Kopš jūlija vidus Rīgas ielās arī pieejami \"Bolt\" ceturtās paaudzes skrejriteņi. Šie jaunās paaudzes \"Bolt 4\" skrejriteņi ir ne tikai drošākie tirgū, bet tiem ir arī inovatīvs, nomaināms akumulators – kad skrejritenim beigusies enerģija, tas vairs nav fiziski jāved uz noliktavu, lai to uzlādētu, bet ir jānomaina tikai akumulators. \"Bolt 4\" ir pilnībā uzņēmuma izstrādāts skrejritenis, Bolt komandai tiešā veidā atbildot par detaļu ražošanu un izvēli. Jaunie skrejriteņi ir 100% pārstrādājami un to aprēķinātais kalpošanas laiks ir līdz 60 mēnešiem. Pārvietošanās ar \"Bolt 4\" skrejriteņiem palīdzēs vēl vairāk samazināt CO2 emisijas pilsētas ielās.", "link": "https://www.delfi.lv/bizness/44467736/tehnologijas/53498021/bolt-skrejritenu-uzladei-izmantos-atjaunojamo-energiju"},
{"title": "Tiešsaistes pirkumu un pakalpojumu pieprasījums turpina pieaugt", "category": "Tehnoloģijas", "body": "Tiešsaistes nākotne ir kļuvusi par uzņēmēju šodienu. Saskaņā ar \" Google \" veikto aptauju  Eiropas  tirgū, 39% aptaujāto patērētāju apgalvo, ka šobrīd tiešsaistē iepērkas vairāk nekā pirms gada, un 53% pircēju sagaida, ka spēs iegādāties nepieciešamās preces un pakalpojumus jebkura uzņēmuma vietnē vai lietotnē ar viedtālruni. Šī tendence parāda, ka nākamie gadi tiešsaistes tirdzniecībai būs tikpat noslogoti kā 2020. gads, un tirgotājiem jāpielāgojas, uzskata lietotāju pieredzes uzlabošanas tehnoloģiju uzņēmums \"Try Pearl\" Aizvadītais gads ir ieviesis neskaitāmas korekcijas uzņēmumu darbībā, kā galveno minot, uzņēmumu nepieciešamību steidzami pārcelt savu darbību tiešsaistē. \"Ekonomikai migrējot uz interneta vidi, daudzi uzņēmumi izjūt nepieciešamību pēc lietotājiem draudzīgām un pieejamām e-komercijas platformām\", komentē lietojamības paklapojumu aģentūras TRY Pearl vadītāja Latvijā Ilze Tenase. Pārdošanas apjomi tiešsaistē ir sasnieguši rekordaugstus rādītājus, pamazām mainot patērētāju paradumus un mudinot uzņēmējus pielāgoties jaunajai patērētāju uzvedībai tiešsaistē. Digitalizācija ir nākamais etaps biznesa pasaules attīstībā, un uzņēmumiem ir vajadzīgas augstas kvalitātes, intuitīvas lietošanas platformas ar nevainojamu darbību visos posmos. Veiksmīga tiešsaistes veikala pamatā ir labs pircēja ceļš (user experience) - pirkums, visticamāk, notiks izskatīgā un viegli saprotamā tīmekļa vietnē. Šāds pieprasījums rada nepieciešamību pēc profesionāļiem ar noteiktu prasmju un pieredzes kopumu, kas palīdz uzņēmumiem, apvienojot minētā pieprasījuma risinājuma radošās un tehniskās puses. \"Baltijas valstis ir slavenas ar savu vadošo pozīciju IT tirgū un ir ideāla vieta pakalpojumu sniegšanai visā Eiropā - šeit ir talantīgi profesionāļi ar ļoti vērtīgām zināšanām. Digitalizācijas laikmetā mūsu zināšanas ir viens no vērtīgākajiem eksportiem\", stāsta Ilze Tenase. Patērētāju viedokļa pētījumi liecina, ka 72% respondentu labprātāk risina jautājumus vai neskaidrības, patstāvīgi atrodot informāciju tīmekļa vietnē, nevis sazinoties ar klientu atbalsta dienestu. Kamēr Dānijas pētniecības institūts norāda, ka aptuveni 56% uzņēmēju nespēj integrēt informāciju un pašapkalpošanās funkcijas savās vietnēs. Digitalizācija ir devusi vienreizēju stimulu uzņēmumiem uzlabot savu klientu pieredzi, uzlabojot savas digitālās platformas. Kā norāda lietojamības eksperte Ilze Tenase: \"Nevainojama lietotāju pieredze nodrošina e-komercijas platformu veiktspējas un ieņēmumu pieaugumu.\" Tā kā pasaule ir tik neparedzama, kāda tā ir šobrīd, labākais rīcības plāns uzņēmējiem būtu pievērst lielāku uzmanību un strādāt pie uzņēmumu digitālās puses, uzlabojot e-komercijas platformas. Uzņēmējdarbības digitalizācija ir jaunā realitāte, un pielāgošanās tai ir loģiska un nepieciešama. Labākais brīdis e-komercijas platformu uzlabošanai bija vakar, bet otrs labākais brīdis ir tagad.", "link": "https://www.delfi.lv/bizness/44467736/tehnologijas/53500799/tiessaistes-pirkumu-un-pakalpojumu-pieprasijums-turpina-pieaugt"},
{"title": "Garlaicīgu darbu veikšanai Īlons Masks rada humanoīdu robotu 'Tesla Bot'", "category": "Tehnoloģijas", "body": "Miljardiera Īlona Maska kompānija  “ Tesla  Inc.” šobrīd izstrādā robotu “Tesla Bot”, kura prototips varētu būt pieejams jau nākamgad, ziņo “bloomberg.com”. Cilvēkveidīga robota \"Tesla Bot\" uzdevums būs veikt bīstamus darbus, uzdevumus, kas atkārtojas, ir garlaicīgi, piemēram, kaut ko atnest, aiziet pēc pārtikas uz lielveikalu. Fizisks darbs nākotnē būs izvēle, izteicies Masks. \"Tesla\", pēc viņa apraksta, bez šaubām ir pasaulē lielākā robotu kompānija, jo tās izgatavotās automašīnas pēc būtības ir daļēji justspējīgi roboti uz riteņiem. 'Tesla\" misija ir veicināt pasaules pāreju uz ilgtspējīgas enerģijas izmantošanu, tomēr Masks kompānijas rīkotajā mākslīgajam intelektam veltītajā pasākumā nav spējis paskaidrot, kā cilvēkveidīgie roboti iederas tīrās enerģijas stratēģijā.", "link": "https://www.delfi.lv/bizness/44467736/tehnologijas/53506595/garlaicigu-darbu-veiksanai-ilons-masks-rada-humanoidu-robotu-tesla-bot"},
{"title": "Krasi pieaudzis kiberuzbrukumu apjoms: pusgadā tikpat daudz uzbrukumu mēģinājumu kā visā 2020. gadā kopā", "category": "Tehnoloģijas", "body": "Kiberuzbrukumu skaits aug katru gadu – to apliecina gan starptautiskie dati un \"Cert.lv\" statistika, gan arī \" Tet \" apkopotā informācija par 2021. gadu. \"Radware\" ziņo, ka 2021. gada otrajā ceturksnī pakalpojumu atteices uzbrukumu skaits pasaulē ( , DDoS) ir pieaudzis par vairāk nekā 40%, salīdzinot ar iepriekšējo gadu, informē \"Tet\". \"Tet\" pirmajā pusgadā nobloķēja 2050 DDoS uzbrukumus, kas ir gandrīz tikpat daudz kā visa 2020. gada laikā (2400). Sešu mēnešu laikā uzņēmums ir nobloķējis 72 tūkstošus inficētu e-pastu un konstatējis 109 tūkstošus surogātpastu. \"Pusgada laikā DDoS-uzbrukumu skaits, ko esam nobloķējuši, ir gandrīz tikpat liels, kā par visu iepriekšējo gadu. Tas pierāda iespaidīgu pieaugumu kibernoziedzībā, ko ir veicinājušas pandēmijas sekas – attālinātais darbs, biznesa procesu digitalizācija un e-komercijas uzplaukums. Līdz ar tehnoloģiju attīstību paaugstinās kiberdrošības riski, jo attīstās arī veidi, kā šīs tehnoloģijas sabotēt,\" teic\"Tet\" IT drošības pakalpojumu vadītājs Artūrs Filatovs. \"Pakalpojumu atteices uzbrukumi, kad masveidā tiek sūtīti pieprasījumi uzņēmuma vai iestādes tiešsaistes resursiem vai sistēmām, tādējādi paralizējot to darbību, kļūst arvien apjomīgāki. 2021. gadā apjomīgākais uzbrukums līdz šim, ko esam novērojuši, ir bijis 20,7 Gbit/s. Vidēji 70% no uzbrukumiem ir līdz 1 Gbit/s, kas klasificējami kā salīdzinoši nelieli, aptuveni ceturtā daļa uzbrukumu ir vidēja apjoma (no 1 līdz 10 Gbit/s) un jau virs 3% uzbrukumu ir ļoti nopietni un apjomīgi, pārsniedzot 10 Gbit/s\". Saskaņā ar \"The Cyber Rescue Alliance\" apkopotajiem pasaules datiem, 71% kiberuzbrukumu uzņēmumiem šogad tika veikti ar mērķi izspiest naudu. Piemēram, ASV vidējas izpirkuma summas ir pieaugušas par 300%. Absolūtais nozaru līderis, kas visbiežāk cieš no izspiedējvīrusiem, ir ražošana, savukārt valsts, kuras uzņēmumiem kibernoziedznieki uzbrūk visvairāk, ir  Indija . Pētījums atklāj, ka 55% no uzņēmumu lēmumu pieņēmējiem IT jautājumos ir gatavi maksāt izpirkumu, kas bieži vien ir skaidrojams ar to, ka uzņēmumam nemaz nav citas izvēles, ja tas vēlas turpināt darbu. Ar nopietniem uzbrukumiem, kas spēj pat apturēt uzņēmuma darbību, saskaras arī Latvijas uzņēmēji. \"Šogad pie \"Tet\" vērsās Latvijas transporta kompānija, kuras datus kibernoziedznieki jau bija nošifrējuši, un viņiem nācās samaksāt 60 tūkstošus eiro, lai varētu atgūt informāciju un turpināt darbu, jo kompānijas darbība faktiski bija paralizēta. Šinī gadījumā uzņēmuma dati un sistēmas iepriekš nebija rezervētas, un pirms tam nebija piedomāts par kiberdrošības jautājumiem. Diemžēl, ja pirms šādiem uzbrukumiem nekādi drošības pasākumi netiek veikti, pēc tam jau var būt par vēlu. Tieši tāpēc ir būtiski par uzņēmuma datiem un sistēmām rūpēties vēl pirms ir noticis kiberincidents,\" teic Filatovs. Tāpat uzņēmumiem jāņem vērā, ka noziedznieki nepārtraukti maina savas taktikas un kļūst arvien \"radošāki\". Tikko Latvijas \"Cert.lv\"  , ka pēdējo mēnešu laikā aug jauna veida izspiešanas e-pastu skaits, kad kibernoziedznieki dēvē sevi par \"pasūtījuma slepkavām\" un prasa izpirkuma maksu, lai \"atceltu pasūtījumu\". \"Uzņēmumiem arī ir jākļūst radošākiem un jāveic mājasdarbi kiberdrošības stiprināšanā. Jāseko līdzi kiberdrošības jaunumiem, jāveido kiberdrošības krīzes plāns. Tas ir nepieciešams, lai zinātu, kā rīkoties, kad notiks incidents (un incidenti notiek – jautājums ir nevis vai, bet kad). Jo labāk uzņēmums vai iestāde ir sagatavojies, jo sarežģītāka kļūst kibernoziedznieku dzīve un jo mazāki ir uzbrukumu riski,\" teic \"Tet\" pārstāvis.", "link": "https://www.delfi.lv/bizness/44467736/tehnologijas/53516179/krasi-pieaudzis-kiberuzbrukumu-apjoms-pusgada-tikpat-daudz-uzbrukumu-meginajumu-ka-visa-2020-gada-kopa"},
{"title": "'Huawei Technologies Latvia' pērn palielinājis tirgus daļu", "category": "Tehnoloģijas", "body": "Telekomunikāciju uzņēmums SIA \" Huawei  Technologies Latvia\", kas Latvijā izplata zīmola \"Huawei\" telekomunikācijas iekārtas, patēriņa preces un pakalpojumu risinājumus, pagājušajā gadā strādājis ar apgrozījumu 22,735 miljonu eiro apmērā, savukārt uzņēmuma pārskata gada peļņa pēc nodokļiem bija 73,5 tūkstoši eiro, ziņo \"Lursoft\" Klientu portfelis. Salīdzinājumā ar 2016. gadu, pērn SIA \"Huawei Technologies Latvia\" apgrozījums pieaudzis par 23% jeb 4,252 miljoniem eiro, savukārt uzņēmuma peļņa sarukusi vairāk nekā trīs reizes. SIA \"Huawei Technologies Latvia\" 2017. gadā turpināja sadarboties ar Latvijas un Igaunijas telekomunikāciju operatoriem un palielināja terminālu un mobilo telefonu tirgus daļu, sacīts uzņēmuma gada pārskatā. Uzņēmuma ieņēmumi no preču pārdošanas pagājušajā gadā veidoja 22,039 miljonus eiro, savukārt ieņēmumi no telekomunikācijas pakalpojumiem bija 696 tūkstoši eiro. Uzņēmums ieņēmumus 90,9% apmērā no apgrozījuma guvis Latvijā, bet pārējos –  Eiropas Savienības  un citās valstīs. Pagājušajā gadā SIA \"Huawei Technologies Latvia\" nodarbināja vidēji astoņus darbiniekus, savukārt tā kopējie maksājumi valsts kopbudžetā veidoja 1,919 miljonus eiro. Šogad uzņēmums plāno turpināt terminālu un mobilo telefonu izplatīšanu un \"Huawei\" zīmola popularizēšanu Latvijas tirgū. SIA \"Huawei Technologies Latvia\" dibināts 2005. gadā, tā pamatkapitāls ir 85 372 eiro un vienīgais īpašnieks ir Nīderlandē reģistrētais uzņēmums \"Huawei Technologies Cooperatief U.A.\". SIA \"Huawei Technologies Latvia\" neto apgrozījums 2016. gadā sasniedza gandrīz 18,484 miljonus eiro un tā peļņa pēc nodokļiem bija 245 tūkstoši eiro. Tajā gadā uzņēmumā strādāja 13 darbinieki un valsts kopbudžetā nodokļu maksājumos tas samaksājis 1,554 miljonus eiro.", "link": "https://www.delfi.lv/bizness/44467736/tehnologijas/50479909/huawei-technologies-latvia-pern-palielinajis-tirgus-dalu"},
{"title": "Prezentē unikālu viedtālruni foto entuziastiem – 'Huawei P20 Pro'", "category": "Tehnoloģijas", "body": "Otrdien, 27. martā, Ķīnas mobilo ierīču ražotājs \" Huawei \" prezentēja savu jaunāko viedtālruni \"P20 Pro\", kam būtiski attīstītas fotokameru spējas. Šis ir pirmais lielo zīmolu viedtālrunis ar trim galvenajām kamerām. Tāpat kā iepriekš, arī šis modelis tapis sadarbībā ar \"Leica\". \"P20 Pro\" veidots no alumīnija un stikla. Tam ir 6,1 collu OLED ekrāns ar 2240x1080 izšķirtspēju. Līdzīgi kā \"iPhone X\", arī \"P20 Pro\" ekrāna augšmalā ir \"robs\", kurā atrodas selfiju kamera un sensori. Tomēr atšķirībā no \"Apple\" ražojuma, \"Huawei\" ir spējis saglabāt arī pirkstu nospiedumu lasītāju ekrāna apakšmalā. Tas, protams, nozīmē, ka ekrāns nestiepjas līdz pat korpusa malām. Tomēr, lai nezaudētu ekrāna laukumu, \"Huawei\" ir izstrādājis iespēju \"Android\" navigācijas pogas vadīt ar pirkstu nospiedumu sensoru. Telefonu darbina \"Kirin 970\" procesors un tam ir 4000 mAh akumulators – viens no lielākajiem šajā klasē. Programmatūra kā ierasts ir \"Huawei\" pašu izstrādātā EMUI saskarne \"Android\" operētājsistēmai. Galvenais, kas šo tālruni izceļ citu vidū nešaubīgi ir fotokamera. Precīzāk sakot, to kopa. Telefona priekšpusē atrodas 24 megapikseļu selfiju kamera, savukārt aizmugurē atrodas trīs kameras – 20 megapikseļu melnbaltā, 40 megapikseļu krāsainā un 8 megapikseļu krāsainā matrica ar trīskāršu optisko palielinājumu. Šāda kameru kombinācija ļauj iegūt augstas detalizācijas attēlus gan standarta, gan tālummaiņas režīmā. Galvenās kameras sensora gaismas jūtība ir līdz pat ISO 51200. Tas ļauj uzņemt labi saskatāmus attēlus ļoti vāja apgaismojuma apstākļos. \"Delfi\" bija iespēja izmēģināt šī jaunā tālruņa kameras spējas, un tas mūs patīkami pārsteidza. Trīskāršais optiskais palielinājums ļauj ne tikai pietuvināt skatu, bet šaurāka skatu leņķa dēļ arī uzņemt tīrāk kadrētus attēlus. Šī opcija, iespējams, patiks daudziem fotogrāfiem, kam apnicis telefonu kameru standarta skatu leņķis. Tāpat mūs pārsteidza arī kameras attēla stabilizācijas spēja, kas ļauj uzņemt asus kadrus ar \"garo\" objektīvu un ļauj, vienkārši turot telefonu rokā, uzņemt četru sekunžu ekspozīciju tumsā. Visas kameru spējas tālrunī pieskata un kontrolē \"mākslīgais intelekts\". Gan attēla stabilizāciju, kas tiek kombinēta no optiskās un programmatūriskās, gan objektu un ainu atpazīšanu u.c. \"Huawei\" ļoti uzsver šī mākslīgā intelekta nozīmi, tomēr tam ne vienmēr ir būtiska loma. Ir jauki, ja telefons spēj atšķirt kucēnu no suši, tomēr izšķiroša nozīme tam fotogrāfijā nav. Taču \"P20 Pro\" ir iestrādāti arī citi triki, kas jau tiešām var palīdzēt daudziem. Tas spēj atpazīt konkrētus apstākļus kuros piedāvā lietotājam attēlu pārkadrēt, lai tādējādi uzņemtu pareizāku attēlu. Piemēram, redzot kadrā cilvēku grupiņu, tālrunis piedāvās atkāpties, lai visi cilvēki kadrā būtu redzami pilnībā, nevis ar \"nogrieztām kājām\". Tāpat tālrunis atpazīs šķībos horizontus un mudinās lietotāju pagriezt tālruni taisnāk. Šīs ir lietas, kam, mūsuprāt, ir vislielākā vērtībā un kuru attīstībai ir milzīgs potenciāls un nepieciešamība. Ir labi, ja tālrunis spēj skaisti apstrādāt bildi, tomēr vēl labāk, ja tas spēj pamācīt lietotāju pareizāk iekadrēt attēlu. Arī video spējas \"P20 Pro\" atbilst mūsdienu prasībām, ieskaitot 4K filmēšanu un izcilu attēla stabilizāciju. Tāpat kā nesen izlaistais \"Samsung Galaxy S9\", arī P20 spēj uzņemt ļoti palēninātus video ar 960 kadriem sekundē (0,2 sekundes ar 720p izšķirtspēju). \"Huawei P20 Pro\" Latvijas tirgū būs pieejams aprīļa vidū un tā cena tiek solīta ap 849 eiro.", "link": "https://www.delfi.lv/bizness/44467736/tehnologijas/49882753/prezente-unikalu-viedtalruni-foto-entuziastiem-huawei-p20-pro"},
{"title": "Foto: LMT stends prestižajā 'Mobile World Congress' izstādē līdzināsies garāžai", "category": "Tehnoloģijas", "body": "Latvijas Mobilais Telefons ( LMT ) no 26. februāra līdz 1. martam pārstāvēs Latviju vienā no pasaules vērienīgākajiem notikumiem mobilo tehnoloģiju jomā \"Mobile World Congress\", kas jau 31 gadu norisinās Barselonā. LMT stendā, ko veidojuši mākslinieki Katrīna Neiburga un Andris Eglītis, būs iespēja iepazīties ar deviņām Latvijā veidotām pasaules līmeņa inovācijām. LMT stendā iepazīstinās ar jaunākajiem risinājumiem 5G tīkla attīstībā, kā arī gudro pilsētu, bezpilota auto, civilās aizsardzības un citu tehnoloģiju jomā, kas top Latvijā. \"Esam atvērti eksperimentiem un meklējam jaunus ceļus uz sadarbību - inovācijas un tīklošanās ir dziļi iesakņota mūsu uzņēmuma DNS. Tāpēc aktīvā kopdarē ar jaunuzņēmumiem un akadēmiskajiem spēkiem domājam un daram, lai Latvijas inovācijas izskanētu visā pasaulē,\" uzsver LMT prezidents Juris Binde. Latvijas inovācijas Barselonā mājos īpašā garāžas ekspozīcijā. Tā tapusi sadarbībā ar māksliniekiem Katrīnu Neiburgu un Andri Eglīti, turpinot ekspozīciju, kas pārstāvējusi Latviju Venēcijas mākslas biennālē. Izvēlētais koncepts garāža, kā aizsākums daudzām pasaules jaudīgākajām inovācijām, licies atbilstošs Latvijas tēlam un centieniem, stāsta Katrīna Neiburga. \"Mobile World Congress\" ir viens no pasaules vērienīgākajiem notikumiem mobilo tehnoloģiju jomā, kas šogad norisinās jau 31. reizi un ik gadu pulcē vairāk nekā 110'000 apmeklētāju, dalībnieku un lektoru. Izstādē ierīču ražotāji, pakalpojumu sniedzēji un izstrādātāji prezentē savus jaunākos sasniegumus medijiem, potenciālajiem sadarbības partneriem un citiem interesentiem. MWC prezentētās tehnoloģijas un produkti nosaka gada aktuālās tendences, un tāpēc ražotājiem šis ir ļoti nozīmīgs pasākums, kurā piedalās ietekmīgākie mobilo tehnoloģiju uzņēmumi.", "link": "https://www.delfi.lv/bizness/44467736/tehnologijas/49717181/foto-lmt-stends-prestizaja-mobile-world-congress-izstade-lidzinasies-garazai"},
{"title": "Lielāki un dārgāki – 'Samsung' laiž klajā rudens flagmaņus 'Note 20'", "category": "Tehnoloģijas", "body": "Trešdien, 5. augustā, virtuālā prezentācijā Korejas \" Samsung \" izziņoja jaunus \"Note\" sērijas viedtālruņus. Salīdzinot ar pērnā gada modeļiem, tie ir kļuvuši lielāki un jaudīgāki. Arī šogad tiek piedāvāti uzreiz divi modeļi – \"Note 20\" un \"Note 20 Ultra\". Abiem modeļiem ir mazliet lielāki ekrāni nekā pērn – 6,7 un 6,9 collas. \"Note 20\" ekrāns ir plakans, bet \"Ultra\" modelim ekrāna malas ir nolocītas. Lielākais modelis atšķiras vēl ar vairākām īpašībām –lielāku atmiņu, bateriju, jaudīgākām kamerām un paša ekrāna tehnoloģiju. Tomēr, kā ierasts, abiem modeļiem ir iebūvēti irbuļi, kas ieguvuši jaunu funkcionalitāti. Irbuļi arī ir galvenais, kas atšķir \"Note\" sērijas telefonus no pārējiem. Tie ļauj rakstīt, zīmēt, un ar tiem var attālināti vadīt dažādas telefona funkcijas, piemēram, kameru un saskarnes pārvaldību. Jauno tālruņu irbuļi ir uzlaboti arī tehniski – ir samazināta \"aizķere\", lai rakstīšana ekrānā maksimāli līdzinātos rakstīšanai ar pildspalvu uz papīra. Rokrakstā rakstīto tekstu telefoni spēj automātiski atšifrēt un tulkot. Interesanti, ka abos \"Note 20\" modeļos irbuļi tagad atrodas korpusa kreisajā pusē, nevis labajā, kā tas bijis iepriekšējiem \"Note\" tālruņiem. Nez kā tādas izmaiņas ietekmēs ilggadējos \"Note\" tālruņu fanus, kas pieraduši pie irbuļa labajā pusē. Ja pērnā gada \"Notes\" atšķīrās galvenokārt ar izmēru, tad šogad jūtams, ka \"Samsung\" īpaši cenšas izcelt dārgāko \"Ultra\" modeli, kuram ir vairākas no \"parastās\" \"Note\" būtiski atšķirīgas īpašības. Tā ekrāns spēj darboties ar 120 hercu frekvenci, kas nodrošina vienmērīgākas un acij tīkamākas attēla kustības. Otra būtiskākā atšķirība ir kamerās. \"Note 20 Ultra\" izmanto to pašu 108 megapikseļu matricu, ko pirmoreiz iepazinām  pavasarī prezentētajā \"S20 Ultra\" . Kamera nodrošina īpaši augstu detalizāciju fotogrāfijās, kā arī iespēju uzņemt 8K formāta video. Tāpat tālrunis piedāvā mākslīgu piecdesmitkāršu tālummaiņu. Pēc pirmajiem testiem šķiet, ka tās spēja ir uzlabota, salīdzinot ar \"S20 Ultra\". Attēlu paraugi apskatāmi galerijā. 50X pietuvinājums Attēlu oriģināli pilnā izmērā  pieejami šeit . Abiem tālruņiem ir trīs galvenās kameras – platlenķa (\"parastā\"), telefoto un īpaši plata leņķa kamera. \"Ultra\" modelim tās ir 108MP, 12MP un 12MP, bet \"Note 20\" – 12MP, 64MP un 12MP. \"Selfijiem\" abi modeļi izmanto vienādu 10 megapikseļu kameru. Tālruņus darbina \"Exynos990\" procesors un tiem pieejama 8GB operatīvā atmiņa (\"Ultra\" modelim arī 12GB opcija) un 256GB atmiņa (\"Ultrai\" – arī 512GB). Lielajam tālrunim atmiņa papildināma ar microSD atmiņas kartes palīdzību. \"Note 20\" Latvijas tirgū būs pieejams pelēkā, rozā un zaļā krāsā, tā cenas sākas ap 960 eiro. \"Note 20 Ultra\" būs pieejams melnā un rozā krāsā, tā cena tiek solīta ap 1300 eiro. Interesanti, ka šie viedtālruņi tirgū ienāk reizē ar vairākiem salīdzinoši lētiem modeļiem. Tādi telefoni kā \"Oneplus Nord\", \" Google  Pixel 4A\", \" Nokia  5.3\" un \" iPhone  SE2\", kas maksā apmēram 300 līdz 500 eiro ir izraisījuši būtisku interesi šajā laikā, kad liela daļa pircēju sāk iebilst pret tūkstoti un vairāk maksājošajiem viedtālruņiem. Reizē ar jaunajiem tālruņiem \"Samsung\" prezentēja arī citas viedierīces. Jaunu īpaši lielu planšetdatoru \"Tab S7+\" ar komplektā iekļautu irbuli (salīdzinājumam – \" Apple \" par planšetdatora irbuli prasa papildu 130 eiro). Jaunas bezvadu austiņas \"Buds Live\" ar aktīvo trokšņu slāpēšanu, kā arī jaunu viedpulksteni \"Galaxy Watch 3\", kam īpaši uzlabotas veselības monitorēšanas funkcijas, kā arī iebūvēta krišanas noteikšana.", "link": "https://www.delfi.lv/bizness/44467736/tehnologijas/52355443/lielaki-un-dargaki-samsung-laiz-klaja-rudens-flagmanus-note-20"},
{"title": "2018. gada mērķis – sagatavoties 5G ieviešanai, norāda Binde", "category": "Tehnoloģijas", "body": "No sakaru tehnoloģiju attīstības skatpunkta šobrīd svarīgākais ir sagatavoties 5G ieviešanai, portālam \"Delfi\" pastāstīja uzņēmuma \"Latvijas Mobilais telefons\" ( LMT ) vadītājs Juris Binde. \"Mūsu mērķis ir nodrošināt, lai Latvija ir starp pirmajām valstīm pasaulē, kur ieviestas 5G jeb piektās paaudzes mobilo sakaru tehnoloģijas un, kas ir vēl svarīgāk, kur prot šo tehnoloģiju sniegtās priekšrocības izmantot, veidojot Latviju par labklājīgu, viedu valsti un viedu sabiedrību,\" norāda Binde. \"5G ieviešana ir priekšnoteikums, lai nākamo piecu – desmit gadu laikā pasaule tehnoloģiju ietekmē fundamentāli mainītos. 5G industriālie mobilie sakaru tīkli, visaptverošs lietu internets un mākslīgais intelekts varētu būt lielākā tehnoloģiju revolūcija kopš datora un interneta izgudrošanas. Daži eksperti pat salīdzinājuši 5G nozīmību ar elektrības atklāšanu,\" skaidro Binde. Autonomās mašīnas, savienotās pilsētas, viedā enerģija, bioelektroniskā medicīna – tas viss, viņš stāsta, padarīs mūsu dzīvi vieglāku un drošāku. \"Vienlaikus tas mainīs profesiju klāstu un pieprasīs jaunas prasmes. Konkurētspējas priekšrocības iegūs tie, kuri pratīs izmantot tehnoloģijas, mainīties un būt attīstības līderi, nevis sekotāji,\" prognozē LMT vadītājs. Pēc viņa teiktā, 2017. gadu raksturo mobilo tehnoloģiju izmantošanas pieaugums visdažādākajos tehnoloģiju risinājumos – no biznesa produktivitātes rīkiem līdz pat valsts aizsardzības risinājumiem, dronu tehnoloģijām, savienoto un autonomo auto risinājumiem un citur. Binde norāda, ka LMT mērķis ir ar savu tehnoloģiju iespējām un zināšanām partnerībā ar citu nozaru uzņēmumiem ielauzties jauno tehnoloģiju arēnā, attīstīt jaunas biznesa nišas un iespējas ne tikai LMT, bet arī citiem Latvijas uzņēmumiem – savienoto auto tehnoloģijās, dronu tehnoloģijās, lielo datu analīzē, drošības tehnoloģijās un biznesa efektivitātes risinājumos.", "link": "https://www.delfi.lv/bizness/44467736/tehnologijas/49582535/2018-gada-merkis-sagatavoties-5g-ieviesanai-norada-binde"},
{"title": "Ne tikai 4K TV: ko mūsu ikdienā mainīs 5G internets", "category": "Tehnoloģijas", "body": "Gada nogalē Latvijas Mobilais Telefons ( LMT ) apkopojis informāciju, kā 5G tehnoloģijas nākotnē mainīs mūsu ikdienu. Visā pasaulē 2017. gada laikā arvien skaļāk izskanēja ziņas par 5G attīstības progresu. LMT pēc portāla \"Delfi\" lūguma apkopojis informāciju, kā 5G tehnoloģijas nākotnē mainīs mūsu ikdienu. Uzņēmums arī informē, ka uzstādījis rekordlielo 930 megabitu sekundē (Mbps) ātrumu mobilā interneta veiktspējas testos reālā LMT tīklā. Ziņots, ka arī \" Tele2 \"  īstenojis 5G interneta ātruma testus.   5G ieviešana būs pamatnosacījums, lai autonomie vai daļēji autonomie automobiļi līdz ar transporta plūsmu, viedo luksoforu vadības un stāvvietu meklēšanas risinājumiem kļūtu par mūsu ikdienu, stāsta LMT pārstāvji. Viņi stāsta, ka 2030. gadā pasaulē varētu būt vairāk nekā divi miljardi auto, gandrīz uz pusi vairāk nekā šobrīd. Daļa no tiem būs bezpilota auto. Brauciena laikā varēsim nodot kontroli automašīnai un veltīt šo laiku, piemēram, darbam, filmai vai grāmatas lasīšanai. Paši sēdīsimies pie stūres tikai tad, kad tam būs īstais noskaņojums. Auto, kā uzskata kompānija, spēs orientēties satiksmē, izvēlēties ātrāko maršrutu vai atrast brīvu stāvvietu, līdz ar to padarīs satiksmi ievērojami drošāku un ietaupīs naudu, ko tērējam degvielai. Tomēr, lai bezpilota auto potenciāls tiktu pilnībā izmantots, tiem nepieciešams ne tikai uztvert vidi, bet ar to arī sazināties. Te talkā nāks 5G tīkls un lietu internets, kas ļaus auto jau iepriekš saņemt signālus reāllaikā par satiksmes intensitāti, brīvām stāvvietām, luksoforiem, slēgtām dzelzceļa pārbrauktuvēm. Izpētīts, ka lielāko daļu sastrēgumu varētu izskaust, ja, iedegoties zaļajam signālam luksoforā, visi auto sāktu braukt vienlaicīgi. Tāpat satiksmi ievērojami uzlabotu punktuāla noteikumu ievērošana un superātra reakcija, ko nodrošina bezpilota auto un 5G tīkls. Rodoties neparedzētai situācijai, auto milisekundes laikā spēj reaģēt un sākt bremzēšanu iepretim cilvēkam nepieciešamajai sekundei, kuras laikā mašīna var nobraukt vēl piecus, desmit un pat vairāk metru — atkarībā no mašīnas braukšanas ātruma. \"Līdz 2030. gadam vēl tāls ceļš, bet jau šobrīd LMT sadarbībā ar partneriem Latvijā veido savienoto auto tehnoloģiju testu trasi, kur gan pētniekiem, gan auto ražotājiem, gan dažādu tehnoloģiju izstrādātājiem no Latvijas un ārvalstīm būs iespēja reālā pilsētas vidē testēt šo tehnoloģiju izmantojumu. LMT bezpilota testa auto jau ripo Rīgas ielās, tiesa – pagaidām vēl stingrā vadītāja kontrolē,\" norāda kompānijā. Savienoto auto un transporta plūsmu vadības tehnoloģijas ietver ļoti plašu risinājumu klāstu - no autovadītāju atbalsta sistēmām līdz pilnīgi autonomiem auto, transporta plūsmu un viedo luksoforu vadības risinājumiem un viedajām stāvvietām. Turklāt savienoto auto tehnoloģijas ir izmantojamas ne tikai pilsētvidē, bet arī loģistikā, celtniecībā un citur, kur ir nepieciešama transportlīdzekļu, kravu pārkraušanas iekārtu vai citas tehnikas izmantošana cilvēku, produktu, ierīču, izejmateriālu pārvietošanai.", "link": "https://www.delfi.lv/bizness/44467736/tehnologijas/49581963/ne-tikai-4k-tv-ko-musu-ikdiena-mainis-5g-internets"},
{"title": "Leģendārais 'Nokia 8110' jeb 'banāntelefons' ienāk Latvijā", "category": "Tehnoloģijas", "body": "Somijas  tālruņu zīmolu \" Nokia \" pārstāvošā kompānija \"HMD Global\" piektdien paziņojusi par ilgi gaidītā \"Nokia 8110\" tālruņa jeb \"banāntelefona\" ienākšanu Latvijas tirgū. Šis modelis pieejams lielākajos elektronikas preču veikalos un pie mobilo sakaru operatoriem par vidējo mazumtirdzniecības cenu 89 eiro. Leģendārais \"Nokia 8110\" tālrunis jaunā versijā ar 4G atgādina plaši pazīstamo atbīdāmo tālruni, kas visiem labi zināms no filmas \"The Matrix\". Oriģinālais tālruņa dizains nodrošina visu nepieciešamo funkcionalitāti, kas tiek pieprasīta no mūsdienu viedtālruņa. Pazīstamā un vienkāršā saskarne jeb interfeiss ir ērts lietošanai ikvienam. Tālrunis ir aprīkots ar intuitīvu taustes mehānismu un atbīdāmo mehānismu zvanu saņemšanai un pabeigšanai. \"Nokia 8110\" ir lieliska izvēle tiem, kuri vēlas leģendāro tālruni ar 4G vai tiem, kuriem nepieciešama rezerves ierīce. Tālrunī pieejams aplikāciju veikals, kas sniedz iespēju izmantot \" Google  Assistant\", \"Google Search\", \"Google Maps\", \"Facebook\" un \"Twitter\", iespēju sūtīt un saņemt e-pastus vai importēt kontaktus un sinhronizēt kalendāru ar \"Outlook\" vai \"Gmail\". \"Nokia 8110\" pieejams divās krāsās – tradicionāli melnā un banānu dzeltenā.", "link": "https://www.delfi.lv/bizness/44467736/tehnologijas/50273731/legendarais-nokia-8110-jeb-banantelefons-ienak-latvija"},
{"title": "Prezentēts jaunais 'Nokia 7.1' viedtālrunis par 300 eiro", "category": "Tehnoloģijas", "body": "Ceturtdien Londonā \" Nokia \" mobilo tālruņu zīmolu pārvaldošā kompānija \"HMD Global\" prezentējusi jaunās paaudzes, vidējās cenas viedtālruņa \"Nokia 7\" modeli \"7.1\", kas Eiropas tirgū būs pieejams jau no nākamā mēneša un atkarībā no reģiona maksās 299 līdz 349 eiro. \"Nokia 7.1\" ir pirmais šīs markas viedtālrunis, kam pieejama \"PureDisplay\" ekrāna tehnoloģija. Šī tehnoloģija nodrošina skatīšanās pieredzi ar HDR kvalitāti – \"Youtube\" video, \"Netflix\" raidījumu vai \"Amazon Prime\" satura vērošana tiek atveidota atbilstoši \"HDR10\" standartam, kas nodrošina augstāku krāsu kontrastu. Viedtālrunim ir 5,84 collu ekrāns ar \"Full HD+\" izšķirtspēju un 19:9 malu attiecību. \"Nokia 7.1\" ir aprīkots ar \"Qualcomm Snapdragon 636\" mobilo mikroporcesoru, kas būtiski uzlabo viedtālruņa veiktspēju salīdzinājumā ar priekšteci. USB \"Type-C\" ātrās uzlādes ieeja nodrošina baterijas uzlādi līdz 50% jau pusstundas laikā. Viedtālrunim aizmugurējā fotokamera ir ar diviem \"Zeiss\" objektīviem. Fotokamerai ir HDR atbalsts, kas uzlabo attēlu kvalitāti vājākā apgaismojumā. Tāpat fotokamera spēj uzņemt portreta foto ar mākslīgo fona izplūdumu. Tāpat \"Nokia 7.1\" izmanto mākslīgā intelekta algoritmus, kas sniedz lietotājam izveidot animētas 3D maskas un filtrus. Tāpat kā citi jaunākie \"Nokia\" viedtālruņi, arī \"7.1\" ir \"Google\" radītās speciālās \"Android One\" saimes pārstāvis. Tas nozīmē, ka viedtālrunim ir praktiski \"tīrs\" \"Android\" – tāds, kādu to paredzējis pats \"Google\", bez telefona ražotāja būtiskiem pārveidojumiem. Tāpat \"Android One\" noteikumi paredz, ka viedtālrunim obligāti vismaz divus gadus jāsaņem jaunākie \"Android\" atjauninājumi, bet vismaz trīs gadus – drošības atjauninājumi. \"Nokia 7.1\" būs pieejams divās krāsu versijās – zilā (\"Gloss Midnight Blue\") un metāla (\"Gloss Steel\"). Jaunais viedtālrunis būs pieejams Latvijā novembrī ar diviem RAM/ROM veidiem – 3GB/32GB un 4GB/64GB par vidējo mazumtirdzniecības cenu starp 299 līdz 349 eiro. Papildu \"Nokia 7.1\" viedtālrunim \"HMD Global\" prezentēja vēl arī divus jaunus aksesuārus – bezvadu austiņas \"Nokia True Wireless\" un \"Nokia Pro Wireless\", kas maksās attiecīgi 129 un 69 eiro. Katrai austiņai sverot vien piecus gramus, \"Nokia True Wireless\" austiņas nodrošina audio atskaņošanu un balss zvanus līdz 3,5 stundām atskaņošanas laika. Viedtālruņa aksesuāra klāsts arī piedāvā to uzlādēt, esot kustībā, ar kabatas lādēšanas ietvaru, kas paredz trīs reižu uzlādi, kopumā nodrošinot līdz 16 stundām audio izklaidi, izmantojot uzlādes ietvara sniegto jaudu.", "link": "https://www.delfi.lv/bizness/44467736/tehnologijas/50462957/prezentets-jaunais-nokia-71-viedtalrunis-par-300-eiro"},
{"title": "'Samsung' prezentējis pasaulē pirmo viedtālruni ar četrkāršo kameru", "category": "Tehnoloģijas", "body": "Tehnoloģiju ražotājs \" Samsung Electronics \" prezentējis jauno \"Galaxy A9\" – pasaulē pirmo viedtālruni ar četrkāršu aizmugurējo kameru. \" Samsung  Galaxy A9\" viedtālrunī katra no četrām fotokamerām pilda atšķirīgu funkciju, kas viena otru papildina. Galvenā kamera ir ar 24 megapikseļu sensoru un standarta skatu leņķa fotoobjektīvu, otra ir ar divkāršu pietuvinājumu, bet trešā ir platleņķa – ar 120 grādu skatu leņķi, piemēram, ainavu un panorāmisku skatu iemūžināšanai. Savukārt ceturtā ir \"depth lens\" jeb tāda, kas atvieglo fona izplūdumu jeb asuma dziļumu portretiem. Jaunajam \"Samsung Galaxy A9\" viedtālrunim ir 6,3 collu AMOLED ekrāns ar \"FullHD+\" izšķirtspēju. Viedtālrunim ir 128 GB iebūvētā atmiņa (ar \"MicroSD\" karti palielināma vēl par 512 GB) un sešu gigabaitu operatīvo atmiņu. Akumulators ir visai ietilpīgs – 3800 mAh, gandrīz kā šīs markas flagmanim \"Note 9\". Latvijā \"A9\" būs pieejams \"Caviar black\" jeb tumši pelēkā un \"Lemonade blue\" jeb limonādes zilā krāsā. \"Samsung Galaxy A9\" tirdzniecība Latvijā tiks sākta novembrī. Cena Latvijā vēl netiek nosaukta, tomēr \"Samsung\" rekomendētā cena Eiropas tirgū šim viedtālrunim ir 599 eiro.", "link": "https://www.delfi.lv/bizness/44467736/tehnologijas/50481761/samsung-prezentejis-pasaule-pirmo-viedtalruni-ar-cetrkarso-kameru"},
{"title": "Trīsreiz ir vairāk par divreiz, bet vai ar to pietiek – 'Huawei' pret 'Samsung'", "category": "Tehnoloģijas", "body": "\" Samsung \" savu S9 prezentēja gada sākumā  lielajā Barselonas izstādē . Telefons ir līdzīgs pērn izlaistajam S8, taču atšķirības ir viegli pamanīt. Tā galvenais trumpis ir fotokamera ar mainīgu diafragmu. Savukārt \"S9 Plus\" aprīkots ar divām galvenajām kamerām. Ķīnas \" Huawei \" savu jaunāko viedtālruni pieteica mazliet vēlāk. P20 diezgan būtiski atšķiras no priekšgājēja P10, turklāt tam klāt nācis arī lielāks un jaudīgāks modelis – \"P20 Pro\". Šis aparāts ir viens no pirmajiem, kas aprīkots ar trim galvenajām kamerām. Tātad \"S9 Plus\" pret \"P20 Pro\". Kuru no šiem izvēlēties, ja svarīga ir tieši fotografēšana? S9 Plus ir 6.2 collu ekrāns ar 2960 x 1440 pikseļu izšķirtspēju, astoņkodolu procesors un 6GB operatīvā atmiņa. Tā kamerām ir 12megapikseļu izšķirtspēja, bet atšķiras to diafragmas un fokālais garums. Primārā platleņķa kamera ir ar mainīgo F1.5 - F2.4 diafragmu, bet otrā kamera ar teleobjektīvu ar F2.4 diafragmu. Primārā kamera aprīkota arī ar optisko attēla stabilizāciju. Savukārt pašiņu kamerai ir 8 megapikseļu matrica ar F1.7. P20 Pro ir 6.1 collas ekrāns ar 2240 x 1080 izšķirtspēju, astoņkodolu procesoru un 6GB operatīvo atmiņu. Tā kameru konstrukcija krietni atšķiras no \"Samsung\" risinājuma. Galvenā kamera aprīkota ar 40 megapikseļu matricu un F1.8 diafragmu, tai seko 20 megapikseļu melnbaltā kamera ar F1.6, savukārt trešā kamera ar trīskāršu optisko palielinājumu ir aprīkota ar 8 megapikseļu matricu un F2.4. Visas trīs kameras aprīkotas ar optisko attēla stabilizāciju, kas tiek papildināta ar programmatūrisko stabilizāciju. Pašiņiem pieejama 24 megapikseļu kamera ar F2.0. Neskaitot mainīgo diafragmu un teleobjektīva fokālā garuma atšķirības (2x pret 3x), atšķiras telefonu attēlu veidošanas pamatprincipi – \"Huawei\" uzņem attēlu reizē ar parasto un melnbalto kameru un apvieno to datus vienā bildē. Šāds risinājums ļaujot iegūt augstāku attēla detalizāciju. Tikmēr \"Samsung\" paļaujas uz standarta risinājumu ar vienu krāsaino matricu. Fotografējot abi tālruņi izmanto visas kameras dažādās kombinācijās un ir teju neiespējami izsecināt kā tas notiek katrā konkrētajā brīdī. Darbības princips nav tik vienkāršs kā platleņķa attēliem platleņķa kamera, pietuvinātajiem kadriem teleobjektīva kamera. Pa vidu ir daudz dažādi gadījumi, kad tiek miksēti dati no visām kamerām. Abas kameras aprīkotas ar lielisku autofokusa sistēmu, kas spēj ne tikai ātri nofokusēties, bet ļoti uzticami seko sejām vai citam aktīvajam objektam kadrā. Abām kamerām ir manuālais, jeb Pro režīms, kas ļauj lietotājam pašam pielāgot visus galvenos uzstādījumus. Šajā režīmā iespējams arī uzņemt attēlus RAW formātā, kas nodrošina būtiski lielākas iespējas attēla apstrādei. Daudzus fotogrāfus noteikti uzrunās tieši šī spēja tālrunim bildēt RAW formātā, taču šeit parādās daži ierobežojumi – būtiskākais no tiem – nav iespējams lietot tālummaiņas kameru. RAW failus var uzņemt tikai ar galveno kameru. Tāpat RAW/Pro režīmā nedarbojas nekādas citas palīgsistēmas. \"Samsung\" izmantotā mainīgā diafragma mazliet uzlabo attēlu pretējos gaismas apstākļos. Tumsā palīdzēs diafragmas lielākais atvērums – tas vienkārši ļauj tālrunim uztvert vairāk gaismu, savukārt otrs stāvoklis – aizvērtā diafragma, palīdzēs uzņemt asākus attēlus spožā gaismā. Visos režīmos tālrunis pats izlemj kādu diafragmas atvērumu lietot. Arī Pro režīmā to var atstāt tālruņa ziņā. Fotokameru lietotāji noteikti nespēj iedomāties fiksētu diafragmu, un ir patīkami, ka attīstība šajā jomā notiek arī telefonos, tomēr tā īsti pamatot \"Samsung\" risinājumu ir pagrūti. F1.5 un F2.4 ir praktiski viens F solis, kas īsti nedod būtisku atšķirību (fotokameru objektīviem šis diapazons ir krietni lielāks, piemēram F1.4 līdz F16). Ir labi, ka šāda izvēle ir, tomēr, lai panāktu būtisku efektu, šim diapazonam būtu jābūt krietni lielākam. Tas diez vai ir iespējams telefona kameras miniatūro izmēru dēļ. Arī \"Huawei\" risinājums ar kombinēto attēlu no krāsainās un melnbaltās matricas diez vai sevi patiesi attaisno. Melnbaltās matricas iesaiste sola uzlabot attēla detalizāciju un toņu pārejas, taču šajā ziņā nav ļoti būtiskas atšķirības, salīdzinot ar tā paša S9 bildi. Noderīgāk būtu, ja trešā kamera būtu ar izteiktu platleņķa objektīvu, tā piedāvājot telefonam pilnu fokālo spektru. Nešaubīgi drīzumā redzēsim tālruņus arī ar šādu risinājumu. Abi telefoni piedāvā arī mākslīgo fona izpludināšanu portreta režīmā. Šī ideja pēdējos gados kļuvusi arvien populārāka un bieži vien sniedz lieliskus rezultātus. Piemērotos apstākļos – kad fonā nav sarežģītu objektu vai krāsu, kad modelis ir labi izgaismots un saskatāms, tad rezultāti tiešām ir iespējami lieliski un vismaz telefona ekrānā var pat neatšķirt, kas uzņemts ar telefonu un kas ar nopietnu fotokameru. Apskatot attēlus sīkāk datora ekrānā, ilūzija, visticamāk, pazudīs. Nebūs ilgi jāmeklē, lai atrastu kādu matu šķipsnu, vai briļļu rāmi, kuru telefons ir uztvēris kā fona detaļu un izpludinājis. Kamerai, kas šo efektu panāk tīri optiski, šādas problēmas nav iespējamas. \"Huawei\" lielu uzsvaru liek uz mākslīgā intelekta palīgu. Kamera spēj automātiski atpazīt fotografējamos objektus un situācijas un spēj priekšlaicīgi pielāgot uzstādījumus. Kameras spēja atpazīt kaķus, suņus, puķes un nūdeles ir apbrīnojama, taču praktiska lietderība tam, visticamāk, nav. Ļoti noderīgi ir kameras ieteikumi iztaisnot horizontu un pārkadrēt attēlu, lai visi kadrā redzamie cilvēki būtu pilnībā redzami. Šī ir joma, kurā gribētos redzēt vislielāko attīstību arī no pārējiem ražotājiem – praktiski noderīgi aktīvie padomi, kā pareizāk iekadrēt attēlu. Testa nolūkiem foto tika uzņemti tikai automātiskajā un portretu režīmos, tomēr pat vienādos apstākļos ir redzamas būtiskas atšķirības abu tālruņu bildēs. Atšķiras krāsa un kontrasts. \"Samsung\" cenšas uzņemt ļoti košus attēlus ar mazāku kontrastu, kas saglabā vairāk detaļas tumšajās un gaišajās zonās. \"Huawei\" uzņem attēlus ar lielāku kontrastu, kas reizēm bildes padara izteiksmīgākas. Tāpat \"Huawei\" izmanto no \"Leica\" aizgūto krāsu paleti un attēlus uzņem mazliet citos toņos. Abi telefoni ļoti spēcīgi palielina asumu. Būtu patīkami, ja to varētu samazināt. Tālruņa ekrānos bildes izskatās šokējoši labi. Reizēm pat pārņem sajūta, ka fotokamera ir kļuvusi lieka. Tomēr, apskatot bildes tuvāk datorā, to maģija mazinās. Tās joprojām ir lieliskas bildes, tomēr vairs nav šaubu, ka tās ir uzņemtas ar telefonu. Faili arī tiek būtiski kompresēti, kas būtiski samazina iespējas tos apstrādāt. Šeit, protams, talkā nāks iespēja uzņemt RAW attēlus, taču tad būs jāiztiek bez tālummaiņas. Būtisks trumpis \"Huawei\" pusē ir tā īpašais nakts režīms. Tajā tālrunis uzņem četru sekunžu ekspozīciju, tādējādi spējot uzņemt būtiski vairāk gaismas. Pateicoties jaudīgajai attēla stabilizācijai, nakts režīmā fotografēt var vienkārši turot tālruni rokās – nebūs vajadzīgs statīvs. Šādas bildes, kas bieži vien uzņemtas teju pilnīgā tumsā, pārsteigs daudzus. Lai kuru no abiem tālruņiem izvēlētos, visticamāk, to lietotājs nebūs vīlies ne pašu tālruņu uzvedībā, ne to kameru spējās. Tomēr, ja ir jāpasludina kāds apskata uzvarētājs, tad jāsaka tā - \"Samsung S9 Plus\" ir labāks telefons kopumā – ērtāks lietošanā, kvalitatīvāka tehniskā uzbūve, labāks ekrāns. Taču tiem, kam primāri rūp fotografēšana un fotokameras spējas, labāk noderēs \"Huawei P20 Pro\". Tam ir \"garāks\" teleobjektīvs, kas ļaus pietuvināt objektus un uzņemt izteiksmīgākus portretus, un tam ir būtiski lielāka izšķirtspēja galvenajai kamerai - 40 megapikseļi pret 12 - kas dos būtisku lielākas apstrādes iespējas RAW formāta fotografētājiem.", "link": "https://www.delfi.lv/bizness/44467736/tehnologijas/50035339/trisreiz-ir-vairak-par-divreiz-bet-vai-ar-to-pietiek-huawei-pret-samsung"},
{"title": "'Delfi' no Berlīnes: Arī 'Huawei' piedāvās gudro skaļruni", "category": "Tehnoloģijas", "body": "Berlīnē notiekošās prestižās tehnoloģiju izstādes IFA ietvaros Ķīnas \" Huawei \" prezentējis pašu izstrādātu gudro skaļruni. Tajā iebūvēts arī 4G modems. Skaļrunis, kas, neskatoties uz cilindrisko formu, nosaukts par kubu - \"Huawei AI Cube\" - ir apmēram tikpat liels kā \"Google Home\" skaļrunis. Tas nav pats glītākais no viedajiem skaļruņiem, taču \"Huawei\" galveno akcentu liek uz tā funkcionalitāti. Skaļrunī, ievietojot SIM karti, to var lietot kā WIFI rūteri. Šādu funkciju nenodrošina citi populārākie \"viedcilindri\". \"AI Cube\" ir aprīkots ar vienu galveno skaļruni, kas nozīmē, ka tas nebūs īsti piemērots prasīgiem mūzikas faniem. Eiropas tirgū apaļais kubs nonāks gada beigās. Par piejamību Latvijā un par ierīces cenu pagaidām ziņu nav. Lidz ar \"AI Cube\" tika prezentēti arī citi jaunumi - 7 nanometru procesors, kuru vispirms ieraudzīsim jau oktobrī jaunajā \"Mate\" sērijas tālrunī; jaunas krāsas \"P20 Pro\" viedtālruņiem, kā arī jauna īstas ādas apdare šiem telefoniem. Prezentācijas noslēgumā vieta atradās arī pavisam nelielai ierīcei - meklētājām \"Locator\". To var piestiprināt atslēgām, velosipēdam, bērnam vai sunim un vienmēr izsekot, kur tie atrodas. Ierīcei ir arī SOS poga, kas ļauj ātri izsaukt palīdzību.", "link": "https://www.delfi.lv/bizness/44467736/tehnologijas/50350669/delfi-no-berlines-ari-huawei-piedavas-gudro-skalruni"},
{"title": "Pētījums: Blokķēdes tehnoloģija pasaules ekonomikai var radīt papildu 1,7 triljonus dolāru", "category": "Tehnoloģijas", "body": "Nākamās desmitgades laikā blokķēdes tehnoloģijas izmantošana globālajai ekonomikai varētu radīt papildu 1,7 triljonus  ASV  dolāru, liecina jaunākais \"PricewaterhouseCoopers\" (PwC) pētījums. Kompānijas pārstāvji prognozē, ka pagrieziena punkts tehnoloģijas izmantošanā būs 2025.gads, līdz kuram vairums uzņēmēju kaut kādā veidā izmantos blokķēdes tehnoloģiju. Sagaidāms, ka ar blokķēdes tehnoloģiju saistītās lietotnes un sistēmas līdz 2030.gadam radīs papildu 1,7 triljonu dolāru pienesumu globālajam IKP, kas veido 1,4% no kopējā globālā IKP apjoma. Tā rezultātā tiks radīti 40 miljoni jaunu darbvietu. Vislielāko labumu gūs  Āzijas  ekonomika, Ķīnai, Indijai un Japānai kļūstot par reģiona līderēm šīs tehnoloģijas ieviešanā. Ķīnai ir potenciāls iegūt papildu 440 miljardus dolāru, bet ASV – 407 miljardus dolāru. Vācija, Japāna, Lielbritānija, Indija un Francija varētu gūt papildu 50 miljardus ASV dolāru katra. Ziņojumā identificētas arī piecas galvenās jomas, kurām ir augstākais potenciāls radīt papildu vērtību. Viena no tām ir produktu izsekojamība (962 miljardi ASV dolāru), kas īpaši aktuāla kļuva pandēmijas laikā, kad pārtrūka ne viena vien starptautiskās piegādes ķēde. Otra nozīmīgākā joma ir finanšu pakalpojumi un norēķini (433 miljardi dolāru), kas ietver arī digitālo valūtu izmantošanu un pārrobežu maksājumus. Trešā joma ir privāto datu drošība (224 miljardi dolāru), kas ietver ID dokumentus, akreditācijas datus un drošības sertifikātus. Pārējās divas jomas ir līgumi un vienošanās risinājumi (73 miljardi dolāru), kā arī patērētāju iesaistes un lojalitātes programmas (54 miljardi dolāru). Lielākais ieguvums tiek prognozēts valsts pārvaldes, izglītības un veselības aprūpes sektoriem, lielākoties datu apstrādes un identifikācijas jomā, kā arī tādām nozarēm kā biznesa pakalpojumi, IKT un mediji, savukārt vairumtirgotāji, mazumtirgotāji, ražotāji un būvnieki iegūs no blokķēdes izmantošanas patērētāju piesaistē un iesaistīšanā procesos, kā arī uzlabos informāciju par produktu izcelsmi un izsekojamību. Protams, blokķēdes tehnoloģijas panākumi būs atkarīgi no konkrētās valsts atbalsta un biznesa vides, jo tai jābūt gatavai ieviest jaunas tehnoloģijas un izmantot to sniegtās iespējas, raksta \"Yahoo Finance\". Patlaban visā pasaulē, ikvienā nozarē vērojama nozīmīga aktivitāte blokķēžu jomā, komentē \"PwC\" globālais līderis Stīvs Deivs. \"Blokķēde varētu kļūt par infrastruktūras tehnoloģiju – tāpat kā internets. Nevienam īsti neinteresē, kā darbojas internets, taču tas kļuvis par mūsu ikdienas sastāvdaļu. Līdzīgi būs arī ar blokķēdi. Pagaidām neesam vēl sasnieguši šo pagrieziena punktu, jo tirgū vēl nav vadošu spēlētāju, taču drīzumā tas visdrīzāk mainīsies,\" uzskata \"PwC Switzerland\" finanšu pakalpojumu līderis Ginters Dobrauzs.", "link": "https://www.delfi.lv/bizness/44467736/tehnologijas/52556227/petijums-blokkedes-tehnologija-pasaules-ekonomikai-var-radit-papildu-1-7-triljonus-dolaru"},
{"title": "Jaunuzņēmums ar miljonu investīcijām: Meklē pareizo kombināciju klīnisko pētījumu digitalizācijai", "category": "Tehnoloģijas", "body": "Latvijā un Honkongā bāzētais jaunuzņēmums \"Longenesis\" izstrādā digitālus rīkus, lai paātrinātu klīniskās pētniecības norisi medicīnas nozarē. \"Longenesis\" šogad uzvarēja  Baltijas  reģiona tehnoloģiju un jaunuzņēmumu nozares pasākuma \" TechChill \" ikgadējās sacensībās \"Fifty Founders Battle\", iegūstot galveno balvu – 10 tūkstošus eiro. Iegūto finansējumu tas plānojis pilnībā ieguldīt komandas attīstībā, kā arī dalībā starptautiskās izstādēs, lai piesaistītu jaunus klientus. Galvenie izaicinājumi klīniskajā pētniecībā ir procesa ilgums un lielais dalībnieku atbirums. Klīniskie pētījumi, piemēram, medikamenta sertifikācijai, ilgst aptuveni astoņus gadus. Nereti pat pusi no šī laika var aizņemt pētījumam atbilstošu dalībnieku identificēšana, jo prasības ir ļoti specifiskas. Jaunuzņēmuma mērķis ir atvieglot šo procesu.", "link": "https://www.delfi.lv/bizness/44467736/tehnologijas/53517609/jaunuznemums-ar-miljonu-investicijam-mekle-pareizo-kombinaciju-klinisko-petijumu-digitalizacijai"},
{"title": "Latvijā radīti mašīnmācīšanās risinājumi liela datu apjoma apstrādei", "category": "Tehnoloģijas", "body": "Latvijā radīti divi mašīnmācīšanās risinājumi, par kuriem vairāk varēs uzzināt 14. oktobrī mašīnmācīšanās konferencē biznesa tehnoloģiju pasākumā \" RIGA COMM  2021\" Ķīpsalā, informē izstādes organizatori \"BT1\". Materiālu, to ķīmisko sastāvu, procesu un mašīnu parametru izstrāde un optimizācija, kā arī ražošanas anomāliju samazināšana ir sarežģīts un resursu ietilpīgs uzdevums. Daudzi esošie risinājumi ir sarežģīti, turklāt lietotājam ir nepieciešamas statistikas, datu zinātnes un programmēšanas zināšanas. Lai šos procesus uzlabotu, Latvijas jaunuzņēmums \" Exponential Technologies \" ir izstrādājis industriālu mākslīgā intelekta platformu \"xT SAAM\", kas palīdz pētniekiem un inženieriem dažādu parametru optimizēšanā. Tās īpaši pielāgotie mazo datu un aktīvās mācīšanās algoritmi ir ļoti daudzpusīgi un elastīgi, tādēļ tos var izmantot bez pārprogrammēšanas. Mākslīgā intelekta platforma ļauj ieviest inovācijas ātrāk, samazinot eksperimentu skaitu, kas nepieciešami optimālāku rezultātu sasniegšanai. Platforma ir kā navigācijas sistēma, kurā pētnieks ievada galamērķi, bet platforma palīdz atrast īsāko maršrutu. Izmantojot šo risinājumu, uzņēmumi var ietaupīt naudu un resursus, kā arī digitalizēt inženieru un pētnieku unikālās zināšanas un sakārtot datu pārvaldību. Tieši 3D druka jeb aditīvā ražošana ir vissvarīgākā joma, kur platforma tiek izmantota. Kaut arī 3D printeri spēj drukāt ļoti sarežģītas detaļas, bieži vien nākas drukas procesus optimizēt un pielāgot. Turklāt aditīvajā ražošanā materiāla beigu īpašības var būtiski mainīt ar printera parametru palīdzību. Tā, no vienas puses, ir aditīvās ražošanas priekšrocība, jo materiāla īpašības var pielāgot ražošanas laikā, bet, no otras puses, tas padara jaunu materiālu un printera parametru izstrādi ārkārtīgi laikietilpīgu un dārgu. Pasaulē, kurā valda informācijas un datu pārbagātība, ir nepieciešams rīks, kas ātri un kvalitatīvi var apkopot svarīgāko informāciju. \" SummarizeBot \" ir mākslīgā intelekta balstīta tehnoloģija, kas spēj apstrādāt lielus datu apjomus vairāk nekā 100 valodās, tajā skaitā arī latviešu valodā. Latvijā izstrādātais risinājums palīdz ātri iegūt vissvarīgāko informāciju no jebkāda interneta teksta, ziņām, zinātniskajiem rakstiem, grāmatām, e-pastiem, lekcijām, patentiem, juridiskiem dokumentiem, zvaniem, audio un video ierakstiem. \"SummarizeBot\" ir mākslīgā intelekta un dabiskas valodas apstrādes uzņēmums, kas vienkāršo sarežģītus procesus un automatizē to, kas iepriekš varēja paveikt tikai cilvēka intelekts. Jaunuzņēmums ir pasaules līderis datu apkopošanas sfērā, un tā Latvijā radītos produktus ikdienā izmanto tādi pasaulē vadošie uzņēmumi kā \"Bloomberg\", \"Sony\" un \"Unilever\". Par aktuālajām tehnoloģijām un rīkiem biznesa attīstībai varēs uzzināt 14. un 15. oktobrī ikgadējā biznesa un IT nozares pasākumā \"RIGA COMM\", kur uzņēmuma resursu vadības, dokumentu vadības, personālvadības un drošības sistēmu izstrādātāji un piegādātāji, mākoņpakalpojumu, interneta un digitālā mārketinga pakalpojumu sniedzēji, web risinājumu un mobilo aplikāciju izstrādātāji, kā arī IKT produktu ražotāji piedāvās gatavus un personalizētus risinājumus dažādu nozaru un lieluma uzņēmumiem, pašvaldību iestādēm un organizācijām to efektīvai darbībai. Tehnoloģijām bagāto izstādes sadaļu papildinās plaša konferenču programma.", "link": "https://www.delfi.lv/bizness/44467736/tehnologijas/53522779/latvija-raditi-masinmacisanas-risinajumi-liela-datu-apjoma-apstradei"},
{"title": "Atklāj 'Future Hub' akseleratora otro programmu, veicinot inovāciju kopradi starp industrijām", "category": "Tehnoloģijas", "body": "Uzņēmuma \"Helve\" komanda kopā ar \" Citadele  banku\" atklājusi ilgtspējas akseleratora \"Future Hub\" otro programmu, kas veicinās ilgtspējīgu inovāciju kopradi starp industrijām, uzņēmumiem un jaunuzņēmumiem, informē uzņēmuma pārstāvji. Akseleratora otrās programmas laikā no 2021. gada septembra līdz decembrim jaunuzņēmumiem tiks dota iespēja strādāt pie šobrīd aktuālajiem ilgtspējas izaicinājumiem kopā ar tirgū vadošajiem uzņēmumiem. Akseleratora otrās programmas mērķis ir veicināt kopradi arī starp tirgū vadošajiem uzņēmumiem un nodrošināt ilgtspējīgu inovāciju attīstību starp industrijām. Akseleratora otrajai programmai kā līdzorganizators pievienojusies \"Citadele banka\". Lai veicinātu tādu inovāciju attīstību, kas piedāvā ilgtspējīgus risinājumus un tiecas uz labāku nākotni, \"Helve\" 2020. gada nogalē izveidoja pirmo atvērto inovāciju akseleratoru Baltijā \"Future Hub\". Akselerators saved kopā Eiropas līmeņa jaunuzņēmums ar Baltijas uzņēmumiem, lai radītu praktiskus risinājumi uzņēmumu ilgtspējas izaicinājumiem. Organizatori informē, ka programmas mērķis ir iedrošināt gan zaļo tehnoloģiju jaunuzņēmumus, gan Baltijas tirgū vadošos uzņēmumus veidot jaunas sadarbības un attīstīties caur kopradi. \"Koprades un atvērto inovāciju procesi ir spēcīgs rīks uzņēmumu attīstībai, taču veiksmīgas inovācijas ilgtspējas jomā sniedzas daudz tālāk par vienu uzņēmumu vai pat industriju. Lai kopīgi veidotu ilgtspējīgu biznesa vidi un pasauli mums apkārt, koprade starp industrijām ir tikai loģisks nākamais solis. Jau pirmās programmas laikā novērojām uzņēmumu vēlmi mācīties vienam no otra un sadarboties. Esam gandarīti, ka, Citadele komandai pievienojoties mums kā programmas līdzargonizatoriem, esam varējuši iestrādāt jaunās koprades iespējas akseleratora programmā. Otro programmu uzsāksim ar jaunu mērķi - kopradi ilgtspējas jomā veicināt ne tikai starp jaunuzņēmumiem un uzņēmumiem, bet arī starp pašiem tirgus līderiem,\" atklāj \"Helve\" līdzdibinātāja un vadītāja Marija Ručevska. Citadele banka \"Future Hub\" otrajai programmai pievienojas ne tikai kā viens no uzņēmumiem, kas sadarbosies ar jaunuzņēmumiem, bet arī kā programmas līdzorganizatori. \"Citadele\" dalības mērķis ir mainīt uzņēmumu skatu uz ilgtspēju un virzīt biznesa vidi saredzēt ilgtspēju kā vienotu mērķi visiem. Akseleratora ietvaros Citadele\" veicinās kopradi ar citiem uzņēmumiem, izmantojot bankas iekšienē veiksmīgi pierādītus inovāciju procesus, kā arī daloties pieredzē, zināšanās un datos. \"Ar lielām cerībām apvienojam spēkus ar \"Helve\" komandu un citiem domubiedriem, lai šajā jaudīgajā akseleratorā, kas saved kopā Eiropas līmeņa jaunuzņēmums ar Baltijas uzņēmumus, radītu praktiskus rīkus Baltijas biznesam ilgtspējas izaicinājumu pārvarēšanai. Ir skaidrs, ka tikai kopā ar lielajiem uzņēmumiem, ambiciozajiem jaunuzņēmumiem un pieredzējušiem ekspertiem mēs varam rast labākos risinājumus un attīstīt ilgtspējīgās inovācijas. \"Citadele\" ir gatava sniegt savu ieguldījumu un ekspertīzi labāko starpindustriālo ilgtspējīgo biznesa inovāciju ideju attīstīšanā,\" saka Vladislavs Mironovs, \"Citadeles\" valdes loceklis stratēģijas realizācijas, digitālās un biznesa attīstības jautājumos. Baltijas tirgus vadošie uzņēmumi, kas jau ir pievienojušies \"Future Hub\", ir izvirzījuši arī savus ilgtspējas izaicinājumus, kas kalpos kā pamats sadarbības veidošanai ar jaunuzņēmumiem. Akseleratora līdzorganizators \"Citadele\" ir izvirzījusi divus izaicinājumus- bankas komanda meklē risinājumus ESG datu analīzei, kā arī ilgtspējīgai kreditēšanai un ieguldījumu produktu izstrādei. No pirmās programmas akseleratoram pievienojas \"Rimi Baltic Group\", kas meklē ilgtspējīgus e-veikala iepakojumu risinājumus. Arī \"Latvenergo\" \"Future Hub\" pievienojas otro reizi un meklē risinājumu energosistēmas elastībai un veidus, kā digitalizēt elektroenerģijas ražošanas iekārtas. Programmai regulāri tiek pievienoti jauni izaicinājumi. Koprades akselerators pašlaik aicina \"Future Hub\" pieteikties Baltijas, Ziemeļvalstu un tuvējā Centrāleiropas reģiona jaunuzņēmumus, kas darbojas tādās jomās kā pārtika, lauksaimniecība, mobilitāte, pilsētvide, enerģētika, piegādes ķēžu loģistika, CO2 mērīšana, ESG un citas.  Pieteikties programmai komandas aicinātas arī konkrētiem izaicinājumiem.", "link": "https://www.delfi.lv/bizness/44467736/tehnologijas/53527293/atklaj-future-hub-akseleratora-otro-programmu-veicinot-inovaciju-kopradi-starp-industrijam"},
{"title": "Sāk testēt virtuālās realitātes tiešraides video", "category": "Tehnoloģijas", "body": "Virtuālās realitātes video tiešraide notika Amsterdamā notiekošās mediju, izklaides un tehnoloģiju izstādes \"International Broadcasting Convention\" laikā. Izstādes apmeklētāji SES stendā, izmantojot speciālu virtuālās realitātes skatīšanās ierīci, pietuvinot un attālinot 360 grādu leņķa tiešraides panorāmas attēlu, varēja sajust Luksemburgas pilsētas centra klātbūtnes efektu. ES virtuālās realitātes video tiešraidi īstenoja sadarbībā ar Berlīnes \"Fraunhofer Heinrich Hertz Institute\", kura \"OmniCam-360\" kamera nodrošina 360 grādu video iespējas. Panorāmas video no Luksemburgas pilsētas centra tiešraidē tiks pārraidīts no satelīta \"ASTRA 2E\". Kā uzsver kompānijas pārstāvji, video saturs ar ātras darbības ainām Ultra HD kvalitātē ar 100 Hz kadru ātrumu ļauj to uzskatāmi salīdzināt ar 50 kadru sekundē ātrumu, kas ir patlaban esošais TV pārraides standarts Eiropā. Pirmā augsta dinamiskā diapazona HDR10+ video satura Ultra HD satelīta pārraide pasaulē, izstādē tika demonstrēta sadarbībā ar kompāniju \"Samsung\". HDR10+ ir jauns standarts augstajam dinamiskajam standartam \"High Dynamic Range\", kas sniedzot vēl nebijušu kontrastu, plašāku krāsu paleti un košumu, pietuvinot tādai uztverei kādas tās redzam reālajā dzīvē. \"SES sadarbojoties ar sadarbības un industrijas partneriem, turpina investēt jaunākajās tehnoloģijās, lai uzlabotu televīzijas skatīšanās pieredzi to tuvinot klātbūtnes efektam,\" uzsver SES Video jaunāko tehnoloģiju viceprezidents Tomas Vrēde.", "link": "https://www.delfi.lv/bizness/44467736/tehnologijas/49276067/sak-testet-virtualas-realitates-tiesraides-video"},
{"title": "SES satelīti par trešdaļu palielina datu pārraides kapacitāti pasaulē", "category": "Tehnoloģijas", "body": "Četri jaunie O3b satelīti ar \"Arianespace Sojuz\" raķeti tika veiksmīgi nogādāti orbītā šā gada 9. martā, tādējādi palielinot O3b MEO satelītu floti līdz 16 satelītiem. Vēl četrus O3b satelītus plānots palaist orbītā 2019. gada sākumā. O3b satelītu sistēmas flote šobrīd ir vienīgā neģeostacionārā (NGSO) sistēma, kura nodrošina šķiedrai līdzīgas platjoslas pakalpojumus. \"Mūsu klienti pacietīgi ir gaidījuši šo brīdi, kad jaunie satelīti uzsāks darbību. Kā vienīgais uzņēmums, kurš nodrošina neģeostacionāru platjoslas sistēmu, esam tiešām gandarīti, ka jaunie satelīti spēs pievienot datu pārraides savienojamībai gan vietas tādas pasaules vietas, kur tas nav bijis iespējams līdz šim, gan palielinās savienojamības nodrošinājumu uz kuģiem un lidmašīnās\", uzsvēris \"SES Networks\" izpilddirektors Džons Pauls Hemingvejs. SES ir pasaules vadošais satelītu operators, kurš pirmais nodrošina diferenciētus un mērogojamus GEO-MEO pakalpojumus, izmantojot vairāk nekā 50 satelītus ģeostacionārajā zemes orbītā un 16 vidējā zemes orbītā. SES sniedz satelīta komunikāciju pakalpojumus raidsabiedrībām, satura un interneta pakalpojumu nodrošinātājiem, mobilo un fiksēto tīklu operatoriem, kā arī komerciālajām un valsts organizācijām visā pasaulē. SES portfolio ir ASTRA, O3b un vadošais inovatīvo digitālo video un mediju pakalpojumu sniedzējs MX1. SES tiek kotēts \"Euronext\" Parīzes un Luksemburgas fondu biržā.", "link": "https://www.delfi.lv/bizness/44467736/tehnologijas/50087223/ses-sateliti-par-tresdalu-palielina-datu-parraides-kapacitati-pasaule"},
{"title": "'All Media Baltics' telekanālus Baltijā izplatīs ar 'SES' satelītu 'Astra 5'", "category": "Tehnoloģijas", "body": "\"SES\" noslēdzis vairāku gadu sadarbības līgumu ar \"All Media Baltics\", un līgumā iekļauta arī vienošanās par \"All Media Baltics\" maksas televīzijas kanālu, tajā skaitā pašprodukcijas \"premium\" TV kanālu, pārraidi HD kvalitātē. Atbilstoši šim ilgtermiņa līgumam, \"All Media Baltics\" savu piecu pašprodukcijas HD kanālu un visu maksas televīzijas pakalpojuma sniedzējas kanālu paku Baltijas valstīs, kas iekļauj filmas, izklaidi un sportu, izplatīs, izmantojot satelīta Astra4A/SES-5 retranslatorus. Līdz ar noslēgto sadarbības līgumu, \"All Media Baltics\" saviem skatītājiem nodrošinās turpmāku televīzijas kanālu pieejamību, izmantojot tieši \"SES\" satelītu flotes vadošās orbitālās pozīcijas Baltijā un Ziemeļvalstīs. \"SES\" satelītu flote nodrošina TV kanālu tehnisko sasniedzamību 1,73 miljoniem TV mājsaimniecību Baltijā, kas ir 65% no visām TV mājsaimniecībām reģionā. \"SES\" ir pasaules vadošais satelītu operators, kas visā pasaulē nodrošina diferenciētu un mērogojamu GEO-MEO, izmantojot vairāk nekā 50 satelītus ģeostacionārajā zemes orbītā (GEO) un 12 vidējā zemes orbītā (MEO). \"SES Video\" un \"SES Networks\" nodrošina augstas pievienotās vērtības risinājumus gala patērētājiem. Uzņēmums sniedz satelīta komunikāciju pakalpojumus raidsabiedrībām, satura un interneta pakalpojumu nodrošinātājiem, mobilo un fiksēto tīklu operatoriem, kā arī komerciālajām un valsts organizācijām visā pasaulē. \"Delfi\" jau ziņoja, ka 2017. gada 18. oktobrī tika noslēgts darījums, kura rezultātā starptautisks aktīvu pārvaldīšanas uzņēmums \"Providence Equity Partners\" iegādājās Zviedrijas mediju grupas  MTG  biznesu Baltijā. Jauniegādātais uzņēmums turpina strādāt ar nosaukumu \"All Media Baltics\" un nodrošina televīzijas kanālu  TV3 , LNT,  TV6 , Kanāls 2, 3+, TV8, radio \"Star FM\", \"Radio Volna\" un \"Power Hit Radio\", video portāla \"TVPlay\" un \"TV3play\", ziņu un izklaides portāla \"Skaties.lv\", \"Uudised.ee\" un \"TV3.lt\", kā arī lielākās video platformas Baltijas valstīs \"Viaplay\", satelīttelevīzijas \" Viasat \" un \"SmartAD\" darbību Baltijas valstīs.", "link": "https://www.delfi.lv/bizness/44467736/tehnologijas/49569379/all-media-baltics-telekanalus-baltija-izplatis-ar-ses-satelitu-astra-5"},
{"title": "Personība biznesā: tehnoloģiju uzņēmuma 'Digital Mind' izpilddirektors un 'Ironman' čempions Rinalds Sluckis", "category": "Tehnoloģijas", "body": "Katru svētdienu \" Delfi Bizness \" piedāvā nelielu sarunu ar kādu no biznesa vides pārstāvjiem par pašreizējām aktualitātēm, ceļu uz panākumiem, nākotnes plāniem un dzīves laikā gūtajām atziņām. Rinalds Sluckis ir tehnoloģiju uzņēmuma \"Digital Mind\" dibinātājs un vadītājs, kā arī aktīvi sporto, piedaloties \"Ironman\" sacensībās. Personība biznesā atradīsiet šeit Ja tagad beigtu 12. klasi skolā, Rinalds Sluckis izvēlētos tālāk studēt astrofiziku vai inženieriju. Viņu iedvesmo tas, ko kosmosa izpētē šobrīd dara privātās kompānijas, uzņēmēji, piemēram,  Īlons Masks  un  Ričards Brensons . Tehnoloģiju uzņēmuma vadītāja pozīcijā Rinalda Slucka dzīves kombinācija ir darbs, sports un ģimene. Savā ideālajā dienā viņš rītu sāktu, brokastojot kopā ar sievu, un tālāk dienu pavadītu uz velosipēda  Itālijas  Alpos. Jautāts, kādu gribētu redzēt Latviju pēc desmit gadiem, pirmais, ko viņš saka: \"Kā vietu, kur, skrienot rīta treniņā, sastaptie cilvēki atbild ar \"Labrīt!\".\"", "link": "https://www.delfi.lv/bizness/44467736/tehnologijas/53518799/personiba-biznesa-tehnologiju-uznemuma-digital-mind-izpilddirektors-un-ironman-cempions-rinalds-sluckis"},
{"title": "Norvēģijas elektroniskās identitātes pakalpojumu sniedzējs 'Signicat' iegādājies 'Dokobit'", "category": "Tehnoloģijas", "body": "Norvēģijas  elektroniskās identitātes pakalpojumu sniedzējs \"Signicat\" iegādājies uzņēmumu \"Dokobit\", kas nodrošina e-parakstīšanās pakalpojumu, informē uzņēmumu pārstāvji. Šis darījums nostiprinās abu uzņēmumu pozīcijas Baltijas un Skandināvijas valstu tirgos un ļaus sasniegt līderpozīcijas arī citviet Eiropā. \"Lai saglabātu konkurētspēju strauji augošajā e-paraksta tirgū Eiropā, ir ļoti svarīgi rīkoties ātri. Pat ar visām nepieciešamajām zināšanām un resursiem laiks līdz produkta laišanai tirgū joprojām ir viens no vissvarīgākajiem faktoriem, kas var ietekmēt uzņēmuma panākumus nākotnē. Mūsu mērķis vienmēr ir bijis iekarot Eiropu. Kopā ar \"Signicat\" mēs varēsim to paveikt daudz ātrāk. Izmantojot \"Signicat\" plašo elektroniskās identitātes (eID) rīku klāstu, mēs varēsim koncentrēties uz inovatīvu e-parakstīšanās risinājumu attīstīšanu,\" saka uzņēmuma \"Dokobit\" vadītājs Gintas Balčiūnas. Saskaņā ar medija \"Financial Times\" datiem, \"Signicat\" ir viens no visstraujāk augošajiem uzņēmumiem Eiropā. Tā ieņēmumi palielinājās no 24 miljoniem eiro 2019.gadā līdz 42 miljoniem eiro 2020.gadā. \"Signicat\" tāpat kā \"Dokobit\" ir viens no retajiem kvalificētajiem uzticamības pakalpojumu sniedzējiem Eiropas Savienības (ES) Uzticamo pakalpojumu sniedzēju reģistrā. Šogad uzņēmums \"Signicat\" ir iegādājies vēl divus citus uzņēmumus - norvēģu \"Encap Security\" un pasaulē vadošo asinhrono attēlu atpazīšanas pakalpojumu sniedzēju Spānijas uzņēmumu \"ElectronicIDentity\". Tādējādi \"Signicat\" nostiprina vadošo pozīciju Eiropā RegTech jeb tehnoloģisko risinājumu finanšu iestādēm jomā. Šī pirkšanas darījuma ietvaros ieguvēji ir abi uzņēmumi, kam būs iespēja paplašināties gan ģeogrāfiski, gan nodrošināt klientiem iespēju saņemt vairākus pakalpojumus no viena uzņēmuma. Uzņēmums \"Signicat\" ir spēcīgs risinājumos, kas attiecas uz eID, savukārt \"Dokobit\" stiprā puse ir elektroniskās parakstīšanās pakalpojumi. Klientiem būs pieejams pilns eIDAS pakalpojumu klāsts - sākot ar eID izsniegšanu un beidzot ar elektronisko parakstīšanos. Uzņēmums spēs nodrošināt elektroniskā dokumenta uzraudzību visā tā dzīves cikla laikā. Tāpat būs iespēja nodrošināt pārrobežu elektronisko dokumentu parakstīšanas pakalpojumu pieejamību pat tajās valstīs, kur iepriekš tehnoloģisku iemeslu dēļ tas nebija iespējams. \"\"Dokobit\" un \"Signicat\" uzņēmumiem ir ļoti līdzīgas kultūras, biznesa un tehnoloģiskās vērtības. Ar \"Dokobit\" mēs iegūsim piekļuvi strauji augošai Eiropas e-paraksta tirgus daļai un arī talantīgai komandai. Kopīgi mēs varam sasniegt mērķi kļūt par vienīgo digitālās identitātes pakalpojumu sniedzēju, kas nepieciešams uzņēmumiem, lai nodrošinātu drošu pakalpojumu pieejamību klientiem Eiropā,\" saka \"Signicat\" uzņēmuma vadītājs Asgers Hatels (Asger Hattel). Elektroniskās parakstīšanās pakalpojumus \"Dokobit\" turpinās nodrošināt ar savu zīmolu. Darījuma summa netiek atklāta. Darījumā juridiskās konsultācijas nodrošināja uzņēmumi \"Ellex\", \" Sorainen \" un \"Wikborg Rein\".", "link": "https://www.delfi.lv/bizness/44467736/tehnologijas/53533827/norvegijas-elektroniskas-identitates-pakalpojumu-sniedzejs-signicat-iegadajies-dokobit"},
{"title": "'TikTok' īpašnieks sper soli virtuālās realitātes virzienā", "category": "Tehnoloģijas", "body": "Kompānijas \" TikTok \" īpašnieks \"ByteDance\" spēris pirmo soli virtuālās realitātes virzienā, iegādājoties jaunuzņēmumu \"Pico\", raksta \"CNBC\". Darījuma vērtība netiek atklāta, taču \"ByteDance\" paziņojis, ka \"\"Pico\" visaptverošais programmatūras un ierīču tehnoloģiju komplekts, kā arī talantīgā un profesionālā komanda atbalstīs uzņēmuma ieiešanu virtuālās realitātes telpā un ilgtermiņa ieguldījumus šajā jomā\". \"Pico\" 2021. gada pirmajā ceturksnī bija trešais lielākais virtuālās realitātes komplektu ražotājs pasaulē, un piegādes apjomi gada laikā pieauga par 44,7%, liecina IDC dati. Martā \"ByteDance\" iegādājās lielu mobilo spēļu studiju \"Moonton\", par to maksājot 4 miljardus dolāru.", "link": "https://www.delfi.lv/bizness/44467736/tehnologijas/53534167/tiktok-ipasnieks-sper-soli-virtualas-realitates-virziena"},
{"title": "Loģistikas uzņēmums 'DB Schenker' investēs jaunuzņēmumos", "category": "Tehnoloģijas", "body": "Kā informē AS \"Schenker\" valdes loceklis Kristo Vragers, programmai aicināti pievienoties arī Latvijas uzņēmumi, kuri meklē lielu un spēcīgu partneri savu ar loģistiku saistīto produktu vai pakalpojumu turpmākai attīstībai. \"Viens no \"Schenker Ventures\" galvenajiem principiem ir sniegt jaunizveidotam uzņēmumam pietiekamu rīcības brīvību un pilnīgu kontroli pār savu biznesu. Nodrošinot piekļuvi finansējumam, tīkliem, klientu kontaktiem un atbilstošām zināšanām, mēs veidojam vidi, kas ļauj jaunuzņēmumiem strauji augt,\" stāsta Vragers. \"DB Schenker\" riska kapitāla nodaļai ir divas filiāles. Pirmā apvieno esošos \"DB Schenker\" kopprojektus ar vairāk nekā 50 jaunuzņēmumiem, un kā ilgtermiņa investors piesaista arī jaunus, lai izstrādātu un attīstītu galvenokārt digitālos, tehnoloģiskos un ilgtspējīgos loģistikas biznesa modeļus. Otrā filiāle tiek veidota kopā ar \"MVP Factory\", starptautisku konsultāciju uzņēmumu, kas specializējas digitalizācijas un riska kapitāla jomā. Jaunās nodaļas uzdevums ir atrast visus jaunuzņēmumiem nepieciešamos resursus un aizsākt veiksmīgu loģistikas uzņēmumu darbību, kas mainīs šīs nozares nākotni. \"DB Schenker\" nodarbina 74 000 cilvēku 130 pasaules valstīs.", "link": "https://www.delfi.lv/bizness/44467736/tehnologijas/53537557/logistikas-uznemums-db-schenker-investes-jaunuznemumos"},
{"title": "Piešķir 1,3 miljonus eiro datortehnikas tirgotāja 'Capital' attīstībai", "category": "Tehnoloģijas", "body": "Lai attīstītu uzņēmējdarbību un spētu nodrošināt pandēmijas laikā augošo pieprasījumu, \" Luminor \" banka aizdevusi 1,3 miljonus eiro datortehnikas tirgotājam AS \"Capital\". Pandēmijas laikā uzņēmums attīstījis savus pakalpojumus un ir gatavs turpmākai izaugsmei. Sākoties ierobežojumiem un mācībām attālināti, strauji pieauga pieprasījums pēc datortehnikas – klēpjdatoriem, austiņām, vebkamerām –, un uzņēmumam izdevās apmierināt pieprasījumu, tādējādi kāpinot arī apgrozījumu. Savukārt, darbs attālināti palielināja pieprasījumu pēc datu uzglabāšanas iekārtām, serveriem, mūsdienīgiem konferenču risinājumiem. 2020. gadā AS \"Capital\" sasniedza rekordaugstu peļņu kopš tā dibināšanas brīža, un lielāko apgrozījuma pieaugumu nodrošināja klēpjdatoru pārdošana. \"Mūsu priekšrocība citu uzņēmumu vidū bija jau vēsturiski labi izveidotais sadarbības tīkls ar piegādātājiem un lielajiem ražotājiem. Ja viens sadarbības partneris konkrētajā mirklī nespēja veikt nepieciešamās piegādes, varējām vērsties pie cita. Šajā laikā uzsākām arī iekārtu nomas programmu, jo ne visi uzņēmumi nepieciešamo datortehniku varēja atļauties iegādāties. Savus klientus nodrošinājām arī ar konsultācijām, iesakot labākos tehniskos risinājumus konkrētā uzņēmuma vajadzību nodrošināšanai un IT infrastruktūras stiprināšanai,\" komentē AS \"Capital\" valdes loceklis Ivars Šulcs. Sarunā ar \" Delfi Bizness \" Šulcs augusta sākumā informēja, ka  šis gads uzņēmumam AS \"Capital\" būs īpašs ar to, ka tiks atsākta portatīvo datoru \"Capital Gauja\" ražošana un tirdzniecība . AS \"Capital\" dibināts 1992. gadā. Uzņēmums nodarbina vairāk nekā 60 darbiniekus.", "link": "https://www.delfi.lv/bizness/44467736/tehnologijas/53539831/pieskir-1-3-miljonus-eiro-datortehnikas-tirgotaja-capital-attistibai"},
{"title": "Foto: Ieskats foto pasaules jaunumos izstādē 'Photokina 2018'", "category": "Tehnoloģijas", "body": "Izstādē atrodami teju visi lielākie un aktuālākie fototehnikas ražotāji. Daudziem no tiem ir būtiski jaunumi, ne tikai savā produktu klāstā, bet foto pasaulē kopumā. Kā jau ziņots, gan \" Canon \", gan \" Nikon \" šogad izlaida savas pirmās \"pilna kadra\" bezspoguļa fotokameras, kas nešaubīgi bija vieni no populārākajiem produktiem izstādē. Arī \" Panasonic \", kam ir jau desmit gadu pieredze bezspoguļa kameru ražošanā, pieteica šāda paša tipa \"pilna kadra\" kameru. To gan vēl nevarēja izmēģināt - kamera lietotājiem būs gatava nākamā gada sākumā. Tikpat lielu vai, iespējams, pat vēl lielāku, interesi apmeklētāji izrādīja par \"Fujifilm\" stendā apskatāmajiem jaunumiem. Arī šis kameru ražotājs uz rudeni ir sarūpējis būtiskus jaunumus. Kompaktais \"X-T3\" modelis ir ieguvis jaudīgas video spējas, savukārt vidējā formāta kameru klāstā ir divi jaunpienācēji - \"GFX50R\" un \"GFX100S\". Pirmā ir tālmēra tipa kamera ar vidējā formāta matricu un 50 megapikseļiem, savukārt otra kamera aprīkota jau ar 100 megapikseļu matricu. Šis modelis gan nebija vēl izmēģināms un iepazīt klātienē to varēs nākamgad. Tomēr ne tikai jaunās vidējā formāta kameras radīja milzīgas interesentu rindas. Tikpat lieli pūļi pulcējās pie \"Instax\" momentfoto kameru stenda. Mazo bildīšu ēra nav beigusies - arvien vairāk cilvēku vēlas uzņemt vai \"izdrukāt\" momentfoto. Fotogrāfiju drukai kopumā izstādē ir atvēlēta nozīmīga vieta. Ražotāji, šķiet, pēdējā laikā īpaši sarosījušies un piedāvā teju bezgalīgas iespējas bildes izdrukāt lielākos un mazākos izmēros, kā arī automātiski izveidot bilžu grāmatas, suvenīrus utt. Foto printeru spektrs ir pārstāvēts plaši - sākto no kabatā ieliekamiem un beidzot ar kravas auto izmēra drukas iekārtām. Priecējoši, ka šajā digitālajā mākoņservisu laikmetā cilvēki arvien izvēlas fotogrāfijas baudīt uz papīra. Mazliet pārsteidzoši, ka izstādē praktiski nav atrodami mobilo telefonu ražotāji. Kā zināms, jau sen viedtālrunis ir kļuvis par populārāko fotokameru, tomēr \"Photokina\" atrodams bija vien \" Huawei \" telefonu stends. Šī ir pēdējā reize, kad \"Photokina\" Ķelnē notiek rudenī. Turpmāk izstāde tiks rīkota pavasarī, kas acīmredzot ir piemērotāks brīdis, kad pircējiem izrādīt jaunāko fototehniku.", "link": "https://www.delfi.lv/bizness/44467736/tehnologijas/50440817/foto-ieskats-foto-pasaules-jaunumos-izstade-photokina-2018"},
{"title": "Eksperts: mobilo telefonu izaugsme, iespējams, apstājusies", "category": "Tehnoloģijas", "body": "Barselonas Mobilais Pasaules kongress ir ikgadējs notikums, kurā savus jaunos izgudrojumus un ierīču uzlabojumus atrāda visi mobilo telefonu giganti, izņemot kompāniju \" Apple \". Šogad, bez dažiem izņēmumiem, kongresā nav īsti bijis, kam \"piesiet acis\", atzīst Kalens-Džounss. Viens no iemesliem, kāpēc Kalens-Džounss mobilo telefonu tirgu novērtējis kā \"uz priekšu neejošu\", ir zīmola \" Nokia \" izklāstītā jaunā produkta ideja. Kompānija atklāja, ka pērn pārdevusi 70 miljonus telefonu, no kuriem pāris miljoni bijuši retro \"Nokia 3110\" modeļi, tādēļ jaunā \"Nokia\" kompānija \"HMD Global\" grasās izveidot modeli, kas apvieno jauno ar jau sen iecienīto veco. Kompānijas vadītājs Florians Seihe skaidroja, ka jaunais \"Nokia 8110\" modelis jeb sabiedrībā pazīstamais \"banānu telefons\" būs cilvēku maiga iepazīstināšana ar mobilajām aplikācijām, piemēram, \" Google  Assistant\". Telefons būs domāts tiem, kam viedtālruņu ēra pagaidām ir sveša. \"HDM Global\" atzina, ka uz telefona inovāciju skatās citādāk nekā tā 1996. gada oriģinālā modeļa dizainere Andrea Finka-Anlaufa. \"Tas dod man pārliecību, ka lietotāju pieredzes vērtējums ir ļoti svarīgs, lai būtu iespējams radīt ilglaicīgas lietas,\" pārsteigta un iepriecināta par \"HMD Global\" ideju telefonu \"atdzīvināt\" skaidroja Finka-Anlaufa. Viņa atklāja, ka \"Nokia 8110\" telefona modelis bija iecienīts, jo tas lietotājiem deva iespēju justies droši par savu privātumu. Šodien telefonu ražotājiem, viņa atzīst, nav lielu iespēju radoši izpausties. Cilvēki vēlas lielus ekrānus, lai ātrāk uztvertu internetā pieejamo saturu. Finka-Anlaufa atzīst, ka pati ir ļoti ieintriģēta uzzināt, vai viņas veidotais \"Nokia 8110\" modelis tiešam varētu atgriezties un iegūt paliekošu vietu tirgū. \"Nokia 8110\" ir pirmais Nokia ražotais biznesa klases telefons 8xxx mobilo telefonu sērijā, kas tika izdots 1996. gadā. Tā neparastā dizaina dēļ tas tiek uzskatīs par pirmo izbīdāmo telefonu pasaulē. Izbīdāms vāciņš virs klaviatūras aizsargāja klaviatūru no nejaušiem pieskārieniem, nēsājot telefonu kabatā.", "link": "https://www.delfi.lv/bizness/44467736/tehnologijas/49806931/eksperts-mobilo-telefonu-izaugsme-iespejams-apstajusies"},
{"title": "'Tele2' un interneta operators 'Com Hem' apvienos spēkus Zviedrijā", "category": "Tehnoloģijas", "body": "\" Tele2  Grupa\" un interneta pakalpojumu operators \"Com Hem Holding AB\" paziņojusi par \"Tele2 SE\" un \"Com Hem\" apvienošanos Zviedrijas tirgū. \"Tele2 SE\" un \"Com Hem\" apvienošanās, kā uzskata uzņēmums, veicinās veselīgu konkurenci starp nozares dalībniekiem Zviedrijas tirgū, kā arī ļaus abiem jomas līderiem sasniegt nospraustos mērķus attiecībā uz darbības izaugsmi, sabiedrības dzīves kvalitātes pilnveidošanu un attīstību digitalizācijas virzienā. \"Esam gandarīti, ka ir panākta vienošanās apvienot divus lielus Ziemeļvalstu uzņēmumus, lai izveidotu lielāku un spēcīgāku tirgus spēlētāju Zviedrijā. \"Tele2\" pēdējos gados ir demonstrējusi strauju izaugsmi gan kvalitātes, gan klientu skaita, gan arī peļņas rādītājos. Esmu pārliecināts, ka apvienotais uzņēmums un tā kompetentā komanda spēs ne vien vēl vairāk uzlabot šos rādītājus, bet arī nodrošinās ievērojamu pievienoto vērtību kā privātpersonām, tā arī juridiskām personām Zviedrijā,\" komentē \"Tele2\" padomes priekšsēdētājs Maiks Partons. Abu uzņēmumu apvienošana notiks pakāpeniski 2018. gada laikā, vispirms saņemot nepieciešamās atļaujas no Zviedrijas valsts konkurences uzraugiem.", "link": "https://www.delfi.lv/bizness/44467736/tehnologijas/49628893/tele2-un-interneta-operators-com-hem-apvienos-spekus-zviedrija"},
{"title": "LMT iegūst divas 5G frekvences", "category": "Tehnoloģijas", "body": "Pirmdien, 27. novembrī, Latvijas Mobilais Telefons ( LMT ) ieguvis divas 5G frekvenču joslas Sabiedrisko pakalpojumu regulēšanas komisijas (SPRK) rīkotajā izsolē, portālu \"Delfi\" informēja kompānijas pārstāvji. Tas, kā skaidro uzņēmums, ļaus LMT turpināt 5G attīstību, un kopā ar tīkla tehnoloģiju ražotāju \"Nokia\" būt starp pirmajiem pasaulē 5G ieviešanā. \"Šīs ir bāzes frekvenču joslas, kas ir pirmās uz kurām šobrīd tehnikas ražotāji izstrādā aparatūru 5G tīkla izmantošanai. Tiklīdz tehnoloģijas šajās frekvenču joslās būs gatavas, LMT kā viens no pirmajiem operatoriem ieviesīs tās savā tīklā, lai klienti varētu izmantot pašas jaunākās sakaru iespējas un attīstīt konkurētspēju eksporta tirgos,\" sacīja LMT viceprezidents Gunārs Danbergs. LMT kopā ar Latvijas bezvadu iekārtu un rūteru ražotāju \"Mikrotik\" šogad jau uzsāka sadarbību 5G tehnoloģijām pielāgotu iekārtu izstrādei, izveidojot bezvadu datu pārraides radiotīkla savienojumu ar ātrumu - 10 Gigabiti sekundē (Gbps). Savukārt gada sākumā kopīgu darbu 5G ieviešanā LMT vienojās ar Rīgas Tehnisko universitāti un telekomunikāciju infrastruktūras ražotāju \"Nokia\". Tika uzstādītas arī pirmās ar 5G tehnoloģiju savietojamās bāzes stacijas.", "link": "https://www.delfi.lv/bizness/44467736/tehnologijas/49488483/lmt-iegust-divas-5g-frekvences"},
{"title": "Foto un video: Pirmie iespaidi par jauno 'Samsung Galaxy S20 Ultra'", "category": "Tehnoloģijas", "body": "Šķiet, ka vēl tikai vakar oficiāli uzzinājām par šo jauno \"Galaxy S20 Ultra\" viedtālruni, taču kaut kā ir sagadījies tā, ka lietoju to jau teju nedēļu. Šo dienu laikā ir sakrājušies daži viedokļi un novērojumi par pagaidām, manuprāt, gada dižāko viedtālruni. Man patīk fotografēt, tas jādara arī darba uzdevumos. Tāpēc šis telefons šķita īpaši interesants. No \" Samsung \" pēdējo gadu laikā nebijām sagaidījuši īsti drosmīgus jauninājumus kameru jomā. Līdz šim uzņēmums uzvedās piesardzīgi un ieviesa tikai nelielas izmaiņas un uzlabojumus. Bet nu ir klāt jauna ēra. 108 megapikseļi, 100 reižu tālummaiņa, četras kameras... ir iemesls uztraukties. Tas ir, būt pozitīvi satrauktam. Protams, kā jau fotokameru pasaule pierādīja, vienkārši skriet pēc arvien lielāka megapikseļu skaita nav jēgas. Un arī \"Samsung\" to saprot, tāpēc primāri augstās izšķirtspējas matricu izmanto kvalitātes, nevis izmēra uzlabošanai. Tālrunis apvieno deviņus pikseļus vienā, tādējādi samazinot trokšņus un iegūstot tīrāku un asāku attēlu. Tiesa, ja gribas īpaši eksperimentēt, ir iespēja saglabāt arī pilna apjoma 108 megapikseļu bildi. Neskatoties uz diezgan apjomīgo kameru bloku ar vismaz sešām acīm, telefonam ir trīs galvenās kameras. Superplatlenķa kamera ar 12 MP matricu, platleņķa jeb primārā kamera ar 108MP un teleobjektīva kamera ar 48 MP. Turklāt šai kamerai ir arī īpašs periskopa tipa objektīvs – pati matrica atrodas šķērsām, bet objektīvs uz āru skatās pateicoties 90 grādu prizmai. Šāda konstrukcija ļauj iebūvēt lielāku objektīvu tālruņa šaurajā korpusā. Šajā gadījumā telefons ticis pie desmitkārtīga optiskā palielinājuma. Tas jau ir diezgan nopietni, ja tik lielā pietuvinājumā var iegūt bildi, kas nav digitāli izstiepta. Līdz šim \"Samsung\" un daudzi citi piedāvāja vien divkāršu palielinājumu. Jāpiemin, ka pērnajā pavasarī pieteiktais \"Huawei P30 Pro\" izmantoja šāda paša principa kameru, taču ar 5x palielinājumu. Tātad pēc klasiskās samērīšanās principa \"Samsung\" ar 10x ir vinnējuši. Tas viss izklausās mazliet nenopietni, bet jāatzīst, ka tik liels optiskais palielinājums ir patiesi noderīgs ceļojumos. Ikdienā es noteikti došu priekšroku superplatlenķa kamerai, kas piedāvā krietni radošākus rakursus, taču ceļojot ir ļoti forši pietuvināt tālus skatus vai \"saspiest\" perspektīvas interesantākiem kadriem. Ar šo telefonu pavisam droši varam teikt, ka parastās fotokameras vairs nekam nebūs vajadzīgas. Tas, protams, nenozīmē, ka telefons var aizstāt kameras kopumā. Nopietnam darbam aizvien būs vajadzīgi nopietni instrumenti.", "link": "https://www.delfi.lv/bizness/44467736/tehnologijas/51876085/foto-un-video-pirmie-iespaidi-par-jauno-samsung-galaxy-s20-ultra"},
{"title": "'Nokia' 3.1 ienāk Latvijas tirgū, cena – 159 eiro", "category": "Tehnoloģijas", "body": "\"HMD Global\", \" Nokia \" tālruņu mājvieta, 16. jūlijā paziņoja par \"Nokia\" 3.1 ienākšanu Latvijas tirgū. To iespējams iepazīt un iegādāties pie mobilajiem operatoriem vai elektronikas preču veikalos par mazumtirdzniecības cenu € 159. \"Nokia\" 3.1 tiek izmantota \"MediaTek\" 6750 astoņkodolu mikroshēma, nodrošinot divkāršu procesora kodolu daudzumu un 50% veiktspējas pieaugumu, salīdzinot ar iepriekšējo paaudzi. Tālrunim ir uzlabota 13MP automātiski fokusētā aizmugurējā videokamera, kā arī platleņķa frontālā kamera. Būdams tieši pareizajā izmērā izmantošanai ar vienu roku, \"Nokia\" viedtālrunis ar 18:9 malu attiecību un 5,2 collu HD+ ekrānu sniedz iespēju vienlaikus iepazīties ar lielāku satura apjomu, bet 2.5D izliekto displeju pasargā pret bojājumiem \"Corning® Gorilla® Glass\". Tā kā \"Nokia\" 3.1 ir aprīkots ar pilnu sensoru komplektu, kas lielākoties ir pieejams tikai augstākās klases viedtālruņiem, tālruņa lietotājiem ir iespējams pilnībā izmantot populārākās paplašinātās realitātes (AR) lietotnes, piemēram, \"Pokémon Go\", droši un viegli norēķināties \" Google  Pay\" vidē, kā arī fotografēt visu ainu kopumā, izmantojot panorāmas fotografēšanas funkciju. Roberts Sivierski, \"HMD\" vadītājs Polijā, Ukrainā un Baltijas valstīs: \"\"Nokia\" 3 ir bijusi veiksmīga daļa no \"Nokia\" viedtālruņu līnijas Latvijā. Klientu apmierinātība un izteiktās atsauksmes ir bijusi motivācija bagātināt mūsu fanu pieredzi arī turpmāk. \"Nokia\" 3.1. viedtālrunī esam īstenojuši ideālu līdzsvaru starp jaudu un dizainu, tāpēc mūsu klientiem nav jāmeklē kompromiss.\" \"Nokia\" 3.1 pievienojas \" Android  One\" saimei, nodrošinot drošu un gudru \"Google\" lietošanas pieredzi. \"Nokia\" viedtālruņi ar \"Android One\" operētājsistēmu uzreiz nodrošina lielāku atmiņu un ilgāku akumulatoru darbības laiku, kā arī jaunākās mākslīgā intelekta (AI) sniegtās inovācijas, ko izstrādājis \"Google\", lai neatpaliktu no straujā dzīves ritma. Trīs gadus \"Nokia\" 3.1 tiks nodrošināti ikmēneša drošības labojumi, bet divus gadus – operētājsistēmas (OS) atjauninājumi, kā to garantē \"Android One\" programmatūra. Tas padara \"Nokia\" 3.1 par vienu no visdrošākajiem viedtālruņiem, kas vienmēr ir nodrošināts ar jaunākajiem \"Google\" pakalpojumiem, piemēram, \"Google Assistant\" un \"Google Photos\" ar bezmaksas neierobežotu augstas kvalitātes fotogrāfiju krātuvi. \"Nokia\" tālruņiem ar \"Android Oreo\" būs pieejami dažādi jauni rīki, piemēram, \"Google Assistant\", \"Google Lens\", \"Picture-in-Picture\" vairāku darbību veikšanai vienā laikā, \"Android Instant Apps\" jaunu aplikāciju ielādei un aktivizēšanai ar minimāliem traucējumiem, 60 jaunas emocijikonas un akumulatora maksimizēšanas spējas, piemēram, fona lietojumprogrammu izmantošanas ierobežošanu. \"Nokia\" 3.1 ir gatavs \"Android P\" operētājsistēmai. Jaunais \"Nokia\" 3.1 tālrunis ir pieejams vairākās krāsās: melns/hroms un balts/dzelzs; ar 2GB/16GB atmiņām. \"HMD Global Oy\" galvenais birojs atrodas Espo, Somijā, kas ir \"Nokia\" tālruņu mājvieta. \"HMD\" izstrādā un tirgo dažādus viedtālruņus un citus tālruņus, kas paredzēti patērētājiem ar dažādām vajadzībām un cenu kategorijām. \"HMD Global\" ar tā inovācijām un kvalitāti ir ekskluzīvs \"Nokia\" zīmola licences turētājs un izmanto to gan tālruņos, gan planšetdatoros. Portāls \"Delfi\" jau ziņoja, ka 18. aprīlī, \"Nokia\" markas telefonu ražotājs \"HMD Global\" Latvijā oficiāli prezentēja jaunākos \"Android\" operētājsistēmas viedtālruņus un klasiskā \"Nokia 8110\" jauno versiju.", "link": "https://www.delfi.lv/bizness/44467736/tehnologijas/50215733/nokia-31-ienak-latvijas-tirgu-cena-159-eiro"},
{"title": "Tirdzniecībā Latvijā nonācis jaunais 'Nokia 5.1' viedtālrunis par 239 eiro", "category": "Tehnoloģijas", "body": "\" Nokia \" mobilo tālruņu marku pārstāvošā kompānija \"HMD Global\" paziņojusi par \"Nokia 5.1\" tālruņa tirdzniecības uzsākšanu pie mobilo sakaru operatoriem un lielākajos elektronikas preču veikalos Latvijā par mazumtirdzniecības cenu 239 eiro. Raksturīgais alumīnija dizains ir ticis uzlabots, vienlaikus saglabājot stingrību un uzticamību, ko sagaida no \"Nokia\" tālruņa. Pateicoties augstākas izšķirtspējas displejam, ar 40% ātrāku procesoru un uzlabotām kamerām, \"Nokia 5.1\" nodrošina šīs markas entuziastiem arī vienmērīgāku lietošanas pieredzi. Ievērojot iepriekšējās paaudzes klasiskā dizaina principus, jaunais \"Nokia 5.1\" tālrunis ir neuzbāzīgs un kompakts. Tā konstruktīvo noturību nodrošina vienlaidu korpuss no 6000. sērijas alumīnija, kas apstrādāts 33 pakāpju procesā, ietverot mašīnapstrādi, anodēšanu un pulēšanu, lai nodrošinātu patīkamu sajūtu, turot tālruni rokā. Tas pieejams īpatnēji klasiskā tērauda zilā krāsā ar satīna tekstūru. \"Nokia 5.1\" darbina 2,0 GHz \"MediaTek Helio P18\" astoņkodolu procesors, kas darbojas viendabīgāk, par 40% ātrāk un ir daudz jaudīgāks nekā iepriekšējās paaudzes tālrunis. Ar tālruņa uzlaboto 16MP aizmugurējo videokameru, fāžu noteikšanas automātiskās fokusēšanas funkciju un platleņķa frontālo kameru ražotājs sola detalizētākus attēlus. \"Nokia 5.1\" pirkstu nospiedumu sensors ir pārvietots tālruņa aizmugurē, lai varētu to atslēgt ar rādītājpirkstu, atstāt naudas maku mājās un droši veikt maksājumus ar \"Google Pay\" starpniecību, izmantojot tuva darbības lauka sakaru tehnoloģiju (NFC). \"\"Nokia 5\" ir bijis viens no mūsu populārākajiem tālruņiem konkrētā cenu kategorijā Latvijā, un mēs domājam, ka veiktie uzlabojumi būs atslēga uz mūsu fanu sirdīm,\" norāda Roberts Sivierskis, HMD vadītājs Polijā, Ukrainā un Baltijas valstīs. \"Nokia 5.1\" ir ienācis \" Android  One\" ģimenē, kur tā pievienojas visaptverošam \"Nokia\" viedtālruņu klāstam, ko nodrošina \"Google\" izstrādātā pieredze – tas būtībā ir \"tīrs\" \"Android\", kādu to paredzējs pats \"Google\". \"Nokia 5.1\" saņems ikmēneša drošības pārbaudes pirmo trīs gadu laikā un operētājsistēmas (OS) atjauninājumus divus gadus, kā tas ir garantēts \"Android One\" programmā. Lai arī \"Nokia 5.1\" no rūpnīcas šobrīd iznāk ar \"Android Oreo\" operētājsistēmu, tas drīzumā saņems \"Android Pie\" atjauninājumu. Jaunais \"Nokia 5.1\" tālrunis būs pieejams tērauda zilā krāsā ar 3 GB operatīvo atmiņu un 32 GB iebūvēto atmiņu, un tas būs pieejams no 11. septembra par ieteicamo mazumtirdzniecības cenu 239 eiro.", "link": "https://www.delfi.lv/bizness/44467736/tehnologijas/50378889/tirdznieciba-latvija-nonacis-jaunais-nokia-51-viedtalrunis-par-239-eiro"},
{"title": "'Samsung' prezentējis savu jauno viedtālruņu flagmani 'Galaxy Note 9'", "category": "Tehnoloģijas", "body": "Dienvidkorejas kompānija \" Samsung Electronics \" ceturtdien Ņujorkā prezentēja savu jaunāko viedtālruņu flagmani \"Galaxy Note 9\". Latvijā prezentācijas videotiešraidi noskatīties un tūlīt pēc tam pašiem izmēģināt \"Samsung\" jaunākos produktus bija iespēja \"Pullman\" viesnīcas terasē Rīgā. \"Samsung Galaxy Note 9\" būtībā ir līdzšinējā \"Note 8\" modeļa evolūcija ar pavasarī \"Galaxy S9\" un \"S9+\" modeļos prezentētajiem jauninājumiem. Jaunajā \"Note 9\" viedtālrunī \"Samsung\" īpaši parūpējies par uzlabojumiem \"S Pen\" irbulim un aizmugurējai fotokamerai, kurai tagad pievienoti arī mākslīgā intelekta algoritmi. \"\"Note\" sērijas viedtālruņi ir izstrādāti tiem cilvēkiem, kam saspringtā un aizņemtā ikdienā nepieciešama funkcionāla, jaudīga un inteliģenta ierīce,\" stāsta \" Samsung Electronics Baltics \" telekomunikāciju vadītājs Māris Ķikāns. \"\"Note\" lietotāji ir lojālākie \"Samsung\" klienti, kas jau apzinājuši un novērtē šīs sērijas telefonu funkcionalitāti. Uzlabotais \"Galaxy Note 9\" nav izņēmums, nodrošinot vēl lielāku jaudu un atmiņas ietilpību.\" Lietotājam ir nepieciešams viedtālrunis, uz kuru var paļauties visas dienas garumā, izvairoties no baterijas nosēšanās, fotogrāfiju un video dzēšanas, lai palielinātu telefona atmiņu, vai apjomīgu failu un video pārlieku ilgas ielādes. Trīs galvenās Note9 funkcijas novērš visas iepriekš minētās neērtības. \"Note 9\" ir aprīkots ar 4000 mAh akumulatoru, kas ir lielākā energoietilpība, kāda līdz šim redzēta \"Galaxy\" flagmaņu vidū. Tiesa, ar tik lielu bateriju savus viedtālruņus ne pirmo gadu aprīko viens no \"Samsung\" sīvākajiem konkurentiem \"Huawei\". Tāpat \"Galaxy Note 9\" jau standartā ir pieejama 128 GB iebūvētā atmiņa un iespēja pievienot papildu 512 GB \"microSD\" atmiņas karti, sasniedzot pat 640GB lielu atmiņu. Atmiņas ietilpība ļauj saglabāt apjomīgus failus un lietotnes, izvairoties no to regulāras dzēšanas. Turklāt \"Note 9\" ir pirmais viedtālrunis, kas spēj nodrošināt arī viena terabaita ietilpību, ja klients izvēlas 512 GB modifikāciju un maksimālās ietilpības \"microSD\" karti. Jaudīgais viedtālrunis aprīkots ar 10nm procesoru, tāpat kā pavasarī prezentētais \"Galaxy S9\" un \"S9+\", un atbalsta ātrāko interneta pieslēgumu, kāds tirgū pieejams (līdz 1,2 gigabitiem sekundē), lai ātri un efektīvi lejupielādētu vai straumētu video. \"S Pen\" jeb viedais irbulis ir \"Note\" sērijas viedtālruņu galvenais palīgrīks, ko novērtējuši arī telefonu lietotāji. Tas sākotnēji tika paredzēts kā rīks rakstīšanai un zīmēšanai, bet tagad spēlē lielu lomu viedtālruņa ātrā un funkcionālā izmantošanā. Savienojot irbuli ar \"Bluetooth\", ar vienu klikšķi ir iespējams uzņemt pašportretus un grupu fotogrāfijas, prezentēt slaidus, apturēt un atskaņot video un daudz ko citu. \"Samsung\" ievērojami uzlabojis kameras darbību un uzņemto fotoattēlu kvalitāti, balstoties uz šī brīža aktuālākajām nozares tehnoloģijām. Ar mākslīgo intelektu apveltītā \"Note 9\" kamera nosaka galvenos fotoattēla elementus, piemēram, tematiku un fonu, ko automātiski klasificē vienā no 20 kategorijām un attiecīgi apstrādā, piešķirot fotogrāfijai atbilstošāko krāsu toni. Tāpat viedtālrunis atklāj jaunu, vēl nebijušu fotoattēlu defektu noteikšanas funkciju, kas brīdina lietotāju fotogrāfijas uzņemšanas brīdī, ja bilde ir izplūdusi, vai kameras lēca aizsvīdusi, un iesaka uzņemt kadru atkārtoti. Viedtālruņa kamerai ir mainīgā diafragmas atvēruma objektīvs, kas pielāgojas gaismai, tāpat kā cilvēka acs. Viedtālruņa 6,4 collu \"Super AMOLED Infinity\" displejs ir līdz šim lielākais \"Note\" sērijas ekrāns, kas nodrošina patiesi iespaidīgas multivides skatīšanās iespējas. To papildina AKG stereo skaļruņi ar \"Dolby Atmos\" audio skaņas apstrādes algoritmiem. \"Note 9\" sniedz iespēju spēlēt iemīļotākās videospēles, tostarp \"Fortnite\" un citas ekskluzīvas spēles. \"YouTube\" nosaucis šo viedtālruni par flagmani, kas lietotājam nodrošina video skatīšanos vislabākajā kvalitātē. \"Galaxy Note 9\" ļauj viedtālruni izmantot gluži kā portatīvo datoru, izmantojot \"Samsung DeX\". Lietotāji var veidot prezentācijas, apstrādāt fotoattēlus vai skatīties iemīļotākās pārraides. Izmantojot HDMI adapteri, \"Note 9\" var savienot ar monitoru un lietot kā pilnīgi funkcionējošu otru ekrānu. Ar \"S Pen\" var viegli veikt piezīmes, skatoties video, atvērt vairākus logus vienlaicīgi vai pārvilkt saturu no vienas lietotnes uz citu. Līdz ar jaunā viedtālruņa iznākšanu \"Samsung\" ir papildinājis \"Galaxy\" ģimeni ar vēl vienu daudzpusīgu ierīci – \"Galaxy Watch\". Jaunais viedpulkstenis papildina \"Galaxy\" ekosistēmu ar noturīgāku bateriju, kas ļauj pulksteni lietot līdz pat 80 stundām, ūdens izturību (IP68 standarts; iztur līdz piecu atmosfēru spiedienu), labsajūtas un stresa mērītāju un personalizētu dizainu. Pulksteņi būs pieejami pusnakts melnā, sudraba un rožu zelta krāsās, kam klāt iespējams iegādāties plašu klāstu ar maināmām rokas siksniņām. \"Samsung Galaxy Watch\" tirdzniecībā būs pieejami no 21. septembra un maksās nedaudz virs 300 eiro. Vēl šajā prezentācijas pasākumā \"Samsung\" pirmo reizi prezentēja savu versiju par šobrīd jauno tirgus segmentu – viedo skaļruni. \"Samsung\" gadījumā tas izmanto savu \"Bixby\" balss asistentu un tirgū konkurēs ar \"Google Home\", \"Amazon Echo\" un \"Apple HomePod\". Latvijas tirgū vismaz pagaidām šis produkts pagaidām nebūs pieejams. Prezentācijas pasākumā \"Samsung\" nepaziņoja arī to, kad tas būs pieejams citviet pasaulē un cik tas maksās.", "link": "https://www.delfi.lv/bizness/44467736/tehnologijas/50289717/samsung-prezentejis-savu-jauno-viedtalrunu-flagmani-galaxy-note-9"},
{"title": "'Samsung' šogad prezentēs viedtālruni ar salokāmu ekrānu", "category": "Tehnoloģijas", "body": "Dienvidkorejiešu kompānija \" Samsung \" šogad prezentēs viedtālruni ar salokāmu ekrānu, intervijā tālrādes kanālam CNBC paziņojis \"Samsung Mobile\" vadītājs Dong-Jins Kohs. Revolucionārās tehnoloģijas viedtālruņa prezentācija notiks \"Samsung\" izstrādātāju konferencē novembrī Sanfrancisko. \"Samsung\" pirmo reizi par salokāma ekrāna viedtālruņa izstrādi paziņoja pērnā gada septembrī. Toreiz Kohs žurnālistiem teica, ka jaunā ierīce tiks pozicionēta kā \"Galaxy Note\". Ņemot vērā, ka \"Samsung\" augustā jau prezentēja jauno \"Galaxy Note 9\", visticamāk, salokāmā ekrāna viedtālrunis tiks pozicionēts kā jaunas sērijas pārstāvis, blakus \"Galaxy Note\" un \"Galaxy S\" sērijai. \"Samsung Mobile\" vadītājs pagaidām nevēlējās atklāt detalizētāku informāciju, kā šāds revolucionārs viedtālrunis darbosies, tomēr atklāja, ka \"Samsung\" to diferencēs no planšetēm. Pēc provizoriskas informācijas, jaunajam viedtālrunim būs septiņu collu ekrāns, gluži kā mazākajām planšetēm. Tomēr šo ierīci varēs savāzt tā, ka tā nav lielāka par naudasmaku. Arī salocītā stāvoklī viedtālrunim būs neliels ekrāns, kurā pieejama svarīgākā informācija, kā arī iespēja uzņemt fotogrāfijas, to neatvāžot. Lai arī revolucionārais \"Samsung\" viedtālrunis tiks prezentēts vēl šogad, pagaidām nav zināms, kad tas nonāks tirdzniecībā. Iepriekš izskanēja informācija, ka tas varētu notikt 2019. gada sākumā, visupirms to pozicionējot tiem, kuri mobilajos tālruņos spēlē spēlītes. Ja pirmie lietotāji būs ar to apmierināti, tad \"Samsung\" plašāku pieejamību šai ierīcei nodrošināšot 2019. gada otrajā pusē. Salokāma ekrāna viedtālruņu jomā \"Samsung\" būs pionieris, pārspējot savu sīvāko sāncensi \" Apple \". Nozarē klīst baumas, ka arī \"Apple\" strādā pie tamlīdzīgas tehnoloģijas nākotnes \"iPhone\" modeļiem. Vēl 2017. gadā pavīdēja runas, ka \"Apple\" strādā pie \"iPhone\" prototipa, kurā tiek izmantots salokāms kompānijas \"LG\" ekrāns. Nozares analītiķi pieļauj, ka \"Apple\" tamlīdzīgu viedtālruni prezentēs ne ātrāk kā 2020. gadā.", "link": "https://www.delfi.lv/bizness/44467736/tehnologijas/50365023/samsung-sogad-prezentes-viedtalruni-ar-salokamu-ekranu"},
{"title": "Pētījums: piecas IT tendences, kas mainīs pasauli 2019. gadā", "category": "Tehnoloģijas", "body": "Tās tuvākajā laikā ietekmēs uzņēmējdarbību, valsts sektoru un sabiedrību kopumā, atklāj šā gada \"Accenture Technology vision 2019\" pētījums Postdigitālā ēra (\"Post-digital era\"). Pētījumā galvenā uzmanība tika pievērsta tehnoloģiju izmantošanai jēgpilnā veidā, uzlabojot cilvēku savstarpējo komunikāciju. Viedākas tehnoloģijas prasa viedāku domāšanas veidu. \"Accenture Technology vision 2019\" pētījumā piedalījās vairāk nekā 6600 vadītāju no 27 pasaules valstīm.   Tehnoloģiju četrotnē ietilpst sadalītās virsgrāmatas, tai skaitā blokķēdes tehnoloģija ( ), mākslīgais intelekts ( ), paplašinātā realitāte ( ) un kvantu skaitļošana ( ). Šobrīd 89% aptaujāto uzņēmumu eksperimentē vai investē vienā vai vairākās četrotnes tehnoloģijās. Mākslīgais intelekts ieņem aizvien lielāku lomu dažādu svarīgu procesu optimizēšanā un stratēģisku lēmumu pieņemšanā. Paplašinātā realitāte paver jaunus veidus, kā cilvēks var redzēt un sajust apkārtējo vidi, neatrodoties konkrētajā vietā. Visvairāk sadalītās virsgrāmatas tehnoloģijas ir zināmas saistībā ar kriptoaktīviem, tomēr to darbības lauks ir plašāks, aptverot dažādās tautsaimniecības jomas un samazinot iesaistīto starpnieku loku. Lai arī šobrīd kvantu skaitļošana ir viena no eksperimentālajām četrotnes tehnoloģijām, tomēr skaidrs, ka jomas attīstība pavērs jaunus mērogus IT nozarē. Uzņēmumi un organizācijas, izmantojot tehnoloģiju četrotnes spēku, nākotnē varēs saglabāt konkurētspēju tirgū. Lai izmantotu priekšrocības, uzņēmumiem jau šobrīd ir jāsper soļi tehnoloģiju izpētē un pielietojumā, iekļaujot tās uzņēmumu stratēģijās. Pieaugot tehnoloģiju uzvaras gājienam, cilvēka ikdienas paradumi un pieņemtie lēmumi aizvien ciešāk savijas ar digitālo vidi, kas paplašina cilvēka digitālo identitāti jaunos apvāršņos. Uzņēmumi un organizācijas, ņemot vērā cilvēka iepriekš izdarītās izvēles un lēmumus digitālajā vidē, var daudz jēgpilnāk un precīzāk uzrunāt savus klientus, piedāvājot pakalpojumus un servisus, kuros patērētāja vajadzības nav apmierinātas vai piepildītas. Nākotnē iegūtais datu apjoms būs galvenais izziņas avots, lai uzņēmumi labāk izprastu nākamās paaudzes vēlmes un vajadzības. Uzņēmumi un organizācijas, kas to ņems vērā un vienlaikus ievēros datu drošības prasības, spēs piedāvāt daudz plašāku pakalpojumu un servisu loku, veidojot personalizētas un individualizētas attiecības, kas balstās iepriekš uzkrātajā pieredzē. 83% vadītāju piekrita, ka patērētāju paradumu zināšana būs kritiski svarīga, lai saglabātu klientu lojalitāti. Nākotnē iegūtie dati uzņēmumiem un organizācijām pavērs jaunus veidus, kā identificēt iespējas tirgū, ieviešot nebijušus pakalpojumus, un veicinās uzticamu attiecību veidošanu ar klientiem.  Šobrīd prasmju saraksts, ko darbiniekos meklē uzņēmumi un organizācijas, kļūst aizvien daudzveidīgāks. Tautsaimniecībā tehnoloģiju ietekmē parādās jaunas lietas, pakalpojumi un servisi. Mūsdienās cilvēkam ir nepieciešamas ne tikai profesionālās prasmes un pieredze, bet iemaņas darbam ar tehnoloģijām jaunu pienākumu veikšanai. Rodas jaunas profesijas. Nākotnē darbinieka konkurētspēja būs atkarīga no viņa spējas paralēli esošajām prasmēm, pieredzei un zināšanām apgūt jaunas iemaņas. Uzņēmējdarbībā jaunus izaicinājumus rada cilvēki, kas savu dzīvi nespēj iedomāties bez digitālās vides un iespējām. Liela daļa uzņēmumu joprojām darbā pieņem darbiniekus, vadoties pēc pagātnes vajadzībām un pieredzes, līdz ar to veidojas plaisa starp uzņēmumiem un darba spēku. Uzņēmumiem ir jāizmanto tehnoloģiju sniegtais potenciāls, jāveicina atbilstoša kultūras izveide uzņēmumos, lai darbinieki nepārtraukti mācītos un pilnveidotu savas zināšanas un prasmes. Uzņēmumu un organizāciju sadarbības partneru skaits palielinās, līdz ar to kiberdrošības jautājumi ir jāskata ne tikai no viena uzņēmuma, bet no ekosistēmas prizmas. Drošības prasības jāievēro visiem ekosistēmas dalībniekiem, veidojot dažādas partnerības un sadarbības formas. Ja iepriekš kiberdrošības incidents pārsvarā ietekmēja tikai konkrēto uzņēmumu, tad mūsdienās apdraudējums var aptvert sadarbības partnerus, nozari, ekonomiku. Veidojot partnerības ar citiem ekosistēmas dalībniekiem, uzņēmumiem kā vienu no pamata sadarbības prasībām ir jāizvirza kiberdrošība. Pasaulē vadošie uzņēmumi atzīst, ka kiberdrošībai ir jābūt prioritātei, ja tie vēlas sadarboties un piedāvāt preces un pakalpojumus ar augstu pievienoto vērtību, samazinot iespējamos reputācijas un kiberdraudu riskus. 87% vadītāju piekrita, ka ilgtspējas vārdā uzņēmumiem un organizācijām drošības jautājumi ir jāskata ne tikai no sava redzesloka, bet daudz plašāk, no ekosistēmas perspektīvas. Mūsdienās uzņēmumi vairs nerunā par lielapjoma datu iespējām, bet par to, kā ātri reaģēt uz mainīgo datu apjomu un attiecīgi rīkoties. Uzņēmumi savā starpā sacenšas, kā visātrāk reaģēt uz informācijas izmaiņām. Tādējādi uzņēmums atšķirībā no konkurenta, kurš datus neapskata, var pamanīt lielu cilvēku plūsmu kādā vietā, lai ātri reaģētu un piedāvātu atlaides, un piesaistītu sev klientus. Uzņēmumiem nepietiek tikai izmantot digitālās vides priekšrocības, bet tiem jāspēj notvert īsto brīdi, spēt atbilstoši reaģēt un piegādāt preces un pakalpojumus konkrētajam klientam konkrētajā laikā. Uzņēmumiem radīt īpašus piedāvājumus katram šādam brīdim ir nepraktiski, tāpēc būtiska būs to spēja izvēlēties un izvērtēt dažādas situācijas. Tomēr, lai iespējas varētu izskatīt, sākotnēji uzņēmumiem ir jāapzinās, ka tādas eksistē, lai varētu atbilstoši reaģēt un pieņemt pareizos lēmumus.", "link": "https://www.delfi.lv/bizness/44467736/tehnologijas/50936107/petijums-piecas-it-tendences-kas-mainis-pasauli-2019-gada"},
{"title": "Jaunuzņēmums radījis risinājumu, lai novērstu nodokļu krāpniecību skaidras naudas uzskaites sistēmā", "category": "Tehnoloģijas", "body": "Ar \"Z Book\" komandas uzvaru noslēdzies \".tax Blockchain\" hakatons, kurā tika izstrādāti blokķēdes risinājumi nodokļu krāpniecības novēršanai. Uzvarētāji hakatona laikā radīja risinājumu, ar kura palīdzību var novērst nodokļu krāpniecību skaidras naudas uzskaites sistēmā, izmantojot blokķēdē bāzētu elektronisku parakstu kā QR kodu, informē  Ekonomikas ministrija . Trīs dienu jeb 48 stundu ilgajā pasākumā kopumā piedalījās 40 dalībnieki – blokķēdes entuziasti un jaunie uzņēmēji no 11 valstīm. Vienlaikus hakatonā piedalījās arī valsts pārvaldes pārstāvji un blokķēdes eksperti Somijas, Igaunijas, Brazīlijas un Francijas. Hakatonu organizēja Ekonomikas ministrija sadarbībā ar Valsts Ieņēmumu dienestu ( VID ) un jaunuzņēmumu akseleratoru \"Startup Wise Guys\". Ekonomikas ministrijas valsts sekretāra vietnieks un hakatona žūrijas pārstāvis Raimonds Aleksejenko atzīst: \"Blokķēdes tehnoloģijām redzam milzu potenciālu valsts pārvaldes pakalpojumu drošības un lietojamības uzlabošanā. Hakatons bija liela uzdrīkstēšanās publiskai pārvaldei paraudzīties uz saviem ikdienas procesiem daudz radošākām metodēm, kas pierādīja, ka blokķēžu tehnoloģiju pielietošana publisko pakalpojumu digitalizācijā ir iespējama. Piesaistot jaunuzņēmumu vidi, IT speciālistus un blokķēžu entuziastus no 11 valstīm 48 stundu laikā tika izstrādāti blokķēdes risinājumi nodokļu krāpniecības novēršanai. Līdz ar to ar labi padarīta darba sajūtu varam secināt, ka šādu pasākumu rīkošana spēj virzīt Latvijas valsts pārvaldi uz lielām pārmaiņām un arvien plašāku jaunu tehnoloģiju ieviešanu\". Hakatona galveno balvu par tehniski labāko risinājumu un produkta atbilstību izvirzītajiem izaicinājumiem saņēma \"Z Book\", balva paredz 10 konsultāciju stundas no VID un 8 konsultāciju stundas no PwC. Balvu par labāko prezentāciju un biļetes uz \" TechChill \" 2020 saņēma \"Request\". Balvu par hakatona laikā sasniegto lielāko progresu, 10 konsultāciju stundas no VID un iespēju visu vasaru izmantot \" Swedbank \" koprades telpas \"DoBe\" saņēma \"Tax4Crypto\". Bet vēl divas komandas – \"Paperles\" un \"MDS\" – guva iespēju piedalīties \"Startup Wise Guys\" tiešsaistes akselerācijas programmā. Iepazīstoties ar hakatona rezultātā tapušo risinājumu, VID ģenerāldirektore  Ieva Jaunzeme  uzsver: \"Es patiesi novērtēju tehnoloģiju speciālistu no visas pasaules atsaucību, nolemjot piedalīties Latvijā organizētajā trīs dienu hakatonā un dot savu ieguldījumu jaunu ideju radīšanā mūsu kases aparātu sistēmas attīstībai\".", "link": "https://www.delfi.lv/bizness/44467736/tehnologijas/50986813/jaunuznemums-radijis-risinajumu-lai-noverstu-nodoklu-krapniecibu-skaidras-naudas-uzskaites-sistema"},
{"title": "'Failiem.lv' saņēmis ES finansējumu blokķēdes tehnoloģijas ieviešanai", "category": "Tehnoloģijas", "body": "Datu glabāšanas platforma \"Failiem.lv\" izturējusi atlasi un ir saņēmusi  Eiropas Savienības  atbalstu blokķēdes risinājumu praktiskai ieviešanai, informē uzņēmums. Janvāra pēdējā nedēļā uzņēmums piedalījās inovāciju konkursa \"Block.IS\" otrajā kārtā Stambulā un iekļuva 23 Eiropas uzņēmumu finālistu vidū, iegūstot 50 000 eiro līdzfinansējumu blokķēdes risinājumu ieviešanai. Konkursā kopā piedalījās 118 komandu no 25 Eiropas Savienības valstīm. Eiropas Savienības inovāciju projekta \"Horizon 2020\" ietvaros saņemtais finansējums tiks izmantots \"Failiem.lv\" blokķēdes un failu tirdzniecības platformas pilnveidei un attīstīšanai, integrējot un papildinot datu glabāšanas platformu ar blokķēdes elementiem. Plānots, ka interneta lietotājiem sistēma būs pieejama kā atvērts failu katalogs – dokumentu bibliotēka un ļaus lietotājiem publicēt un dalīties ar dažādiem brīvpieejas un maksas failiem, izmantojot \"Ethereum\" blokķēdē saglabājamus \"Files.fm\" tokenus jeb digitālos žetonus. \"Termins \"blokķēde\" patērētajiem galvenokārt saistās ar kriptovalūtām, konkrētāk – \" Bitcoin \" vai \"Ethereum\", taču šī datubāzes paveida pielietojums ir daudz plašāks dažādās jomās, kur ir nepieciešama informācijas pieejamība, caurspīdība un neizmainīšana, piemēram, finanšu darījumu un automatizētu notikumu reģistrēšana, preču loģistikas un izcelsmes kontrole, failu meta datu reģistrācija – autortiesību pieraksts, publiski katalogi un tamlīdzīgi,\" komentē \"Failiem.lv\" vadītājs Jānis Viklis. Blokķēde pēc būtības ir saistīts ierakstu saraksts, kuru var papildināt, bet nevar veikt izmaiņas agrākajos ierakstos. Otra raksturīga un būtiska īpašība – šo ierakstu jeb bloku sarakstu parasti uztur vienlaicīgi daudzi sistēmas dalībnieki, izmantojot vienādranga ( ) tīklu. Tas nodrošina to, ka publisko blokķēžu risinājumi ļauj publiski uzturēt un sinhronizēt datus, vienlaikus neatrodoties kāda konkrētas uzņēmuma kontrolē, kas ideālā gadījumā izslēdz ļaunprātīgu datu izmainīšanu. Var pastāvēt arī privātas blokķēdes. Blokķēžu risinājums Eiropas Savienībā ir aktuāls – par to liecina gan \"Block.IS\" akselators, gan 2018. gada februārī dibinātā ES blokķēdes observatorija un forums. Viens no jaunākajiem \"Failiem.lv\" produktiem, kas tieši saistīts ar \"Files.fm\" tokeniem un blokķēdes pielietojumu pirmajā produktā, ir 1 TB lielas datu krātuves iegāde ar vienreizēju maksājumu, kas paredzēta lietotājiem, kuri vēlas uzglabāt lielu datu apjomu bez ikmēneša maksājumiem. \"Failiem.lv\" bibliotēkā un satura platformā blokķēdes risinājumi tiks izmantoti, lai nodrošinātu mikromaksājumus. Satura pārdevējiem būs iespējams saņemt līdz 90% atlīdzību no faktiskajiem darījumiem, jo blokķēdes risinājumi ļaus samazināt ieturētās komisijas un platformas uzturēšanas maksas, dodot iespēju satura radītājiem saņemt taisnīgāku samaksu. Tāpat arī tiek eksperimentēts ar blokķēžu izmantošanu, lai reģistrētu failu metadatu informāciju par failu piederību un nodrošinātu lietotāju atalgošanu par derīga darba veikšanu platformā. Nākotnē norēķiniem bibliotēkā plānots izmantot \"Failiem.lv\" tokenus, kas ir balstīti \"Ethereum ERC-20\" blokķēdes tehnoloģijā un viedajos līgumos. Ar šiem \"Files.fm\" sistēmas tokeniem jeb iekšējo valūtu būs iespējams izmantot servera diska vietu un norēķināties par bibliotēkā publicētajiem maksas materiāliem, piemēram, iegādāties fotogrāfijas, mācību materiālus vai datu glabāšanas pakalpojumus. \"Ethereum\" blokķēdes pielietošanā būtiska nozīme ir iespējai automatizācijā izmantot viedo līgumu ( ) funkcionalitāti. \"Stambulā iegūtais finansējums liecina, ka uzņēmuma risinājums ir starptautiski konkurētspējīgs. Jau pašlaik aptuveni 75% \"Failiem.lv\" un starptautiskās versijas \"Files.fm\" lietotāju nāk no visas pasaules, un jaunais produkts ļaus paplašināt mūsu lietotāju bāzi starptautiskajā tirgū ar unikālu funkcionalitāti,\" skaidro Viklis.", "link": "https://www.delfi.lv/bizness/44467736/tehnologijas/51897869/failiemlv-sanemis-es-finansejumu-blokkedes-tehnologijas-ieviesanai"},
{"title": "'Samsung' prezentējis jauno 'A7' viedtālruni ar trīs objektīvu kameru", "category": "Tehnoloģijas", "body": "\" Samsung \" prezentējis jaunāko \"A\" sērijas mobilo viedtālruni \"Galaxy A7\" ar trīs objektīvu fotokameru. Viedtālrunis būs pieejams zilā, melnā vai zeltītā tonī un tirdzniecībā Baltijā nonāks oktobra otrajā pusē. \"Samsung Galaxy A7\" ir sešu collu \"Super AMOLED\" ekrāns ar 1080 reiz 2220 pikseļu izšķirtspēju. Viedtālrunim ir astoņkodolu procesors, četru gigabaitu operatīvā atmiņa, 64 GB iebūvētā atmiņa (papildināma ar līdz 512 GB \"MicroSD\" atmiņas karti) un 3300 mAh akumulators. Viens no trijiem \"Samsung Galaxy A7\" fotoobjektīviem ir platleņķa (ar 120 grādu skatu leņķi), savukārt otrs ir standarta, bet trešais – teleobjektīvs asuma dziļuma kontrolēšanai jeb attēla fona izplūduma nodrošināšanai. Arī pašportretus var uzņemt ar fona izplūduma efektu efektu, kā arī izveidot savu papildinātās realitātes \"emodži\" un personalizēt fotogrāfijas, pievienojot papildu dizaina elementus, līdzīgi kā šogad prezentētajiem \"Samsung\" dārgākajiem modeļiem.", "link": "https://www.delfi.lv/bizness/44467736/tehnologijas/50426335/samsung-prezentejis-jauno-a7-viedtalruni-ar-tris-objektivu-kameru"},
{"title": "Orbitālā satelītu operatora SES peļņa pērn - 962 miljoni eiro", "category": "Tehnoloģijas", "body": "SES noslēgto darījumu un līgumu apjoms, nodrošinot satelītu komunikāciju pakalpojumus visos četros SES biznesa sektoros, proti, video, valdību un uzņēmējdarbības datu pārraidē, un komunikāciju savienojumu nodrošinājumam gaisa un kuģniecības jomā, 2016. gadā palielinājies par 10% salīdzinoši ar iepriekšējo gadu, un ir 8,1 miljards eiro. Orbitālo satelīta komunikāciju pakalpojumu nodrošinājums raidsabiedrībām video pārraidīšanai, kas ir būtiskākā SES biznesa vertikāle, nodrošinot 68% no visiem uzņēmuma ienākumiem, 2016. gadā uzrāda 4,7% pieaugumu salīdzinot ar iepriekšējo gadu. Ienākumi šajā biznesa segmentā bijuši 1,4 miljardi eiro. SES pārraidīto HDTV kanālu skaits Eiropā gada laikā palielinājies par 14% jeb turpat 100 kanāliem, ko sekmēja vairāki līgumi gan ar maksas TV (Pay-TV) operatoriem gan bezmaksas (Free-to-Air) raidorganizācijām, piemēram, Sky Sports News. Vairāki svarīgi videopārraides kontrakti, piemēram ar M7 grupu, būtiski palielināja Austrum un Centrāleiropā pārraidīto HDTV kanālu skaitu ar tādiem kanāliem kā NHK WORLD TV un nodrošinot Anglijas Premjerlīgas spēļu pārraides TV pakalpojumu platformām. Kopumā SES HD kvalitātē pārraidīto TV kanālu skaits pasaulē 2016. gadā palielinājies par 7,2% salīdzinot ar iepriekšējo gadu, un šobrīd ir 2495 HDTV kanāli. Tas ir 33,1% no visiem SES pārraidītajiem kanāliem. SES pārraidīto Ultra HD kanālu skaits šobrīd ir 21 un uzņēmums SES apraida gandrīz 50 % no visas pasaules UHD satelīta kanāliem. Šobrīd SES orbitālo satelītu flote no saviem divpadsmit tele portiem, no kuriem viens atrodas arī Rīgā, Zaķusalā, kopumā pārraida 7538 televīzijas kanālus visā pasaulē. SES ir satelītu operators, kas visā pasaulē nodrošina diferenciētu un mērogojamu GEO-MEO, izmantojot vairāk nekā 50 satelītus ģeostacionārajā zemes orbītā (GEO) un 12 vidējā zemes orbītā (MEO).", "link": "https://www.delfi.lv/bizness/44467736/tehnologijas/48571555/orbitala-satelitu-operatora-ses-pelna-pern-962-miljoni-eiro"},
{"title": "Orbitālo satelītu operatora SES peļņa pērn – 596,1 miljons eiro", "category": "Tehnoloģijas", "body": "SES segmenta \"SES Networks\", kas nodrošina satelītu komunikācijas nodrošinājuma pakalpojumus, ieņēmumi pagājušajā gadā bijuši 646,1 miljons eiro. Savukārt segmenta \"SES Video\", kas nodrošina satelīta komunikāciju pakalpojumus raidsabiedrībām, satura un interneta pakalpojumu nodrošinātājiem, ieņēmumi pagājušajā gadā bijuši 1,383 miljardi eiro. Eiropā SES pārraidīto TV kanālu skaits 2017. gada beigās bija 2700 kanāli. Savukārt kopumā pasaulē SES pārraidīto TV kanālu skaits palielinājies par 2%, un pērn bija 7709 televīzijas kanāli. Strauji palielinoties HD kvalitātes televīzijas kanālu skaitam, par 4% palielinājies SES pārraidīto HDTV kanālu skaits līdz 2602. Savukārt SES pārraidīto Ultra HD televīzijas kanālu skaits pagājušā gada beigās bija 28 UHD kanāli, kas ir par 7 UHD vairāk nekā gadu iepriekš. SES ir satelītu operators, kurš pirmais nodrošina diferenciētus un mērogojamus GEO-MEO pakalpojumus, izmantojot vairāk nekā 50 satelītus ģeostacionārajā zemes orbītā (GEO) un 12 vidējā zemes orbītā (MEO). SES tiek kotēts Euronext Parīzes un Luksemburgas fondu biržā.", "link": "https://www.delfi.lv/bizness/44467736/tehnologijas/49779955/orbitalo-satelitu-operatora-ses-pelna-pern-596-1-miljons-eiro"},
{"title": "Orbitālo satelītu operatora SES ienākumi pirmajā ceturksnī – 477,6 miljoni eiro", "category": "Tehnoloģijas", "body": "SES biznesa segmenta \"SES Networks\", kas nodrošina satelītu komunikācijas nodrošinājuma pakalpojumus, ieņēmumi pirmajos trīs mēnešos ir 153 miljoni eiro, kas ir par 8,5% vairāk nekā pagājušā gada pirmajos trīs mēnešos. Savukārt segmenta \"SES Video\", kas nodrošina satelīta komunikāciju pakalpojumus raidsabiedrībām, satura un interneta pakalpojumu nodrošinātājiem, ieņēmumi pirmajos trīs mēnešos ir 321,5 miljoni eiro, kas ir par 3,6% mazāk nekā attiecīgajā periodā pērn. Šobrīd SES ģeostacionāro orbitālo satelītu flote no savām divpadsmit telestacijām, no kurām viena atrodas arī Rīgā, Zaķusalā, kopumā pārraida 7773 TV kanālus visā pasaulē, kas salīdzinoši ar iepriekšējā gada pirmajiem 3 mēnešiem ir par 2% vairāk. Savukārt SES pārraidīto Ultra HD televīzijas kanālu skaits šobrīd ir 32 UHD kanāli, kas ir par 10 UHD vairāk nekā pagājušā gada attiecīgajā periodā, kad tika pārraidīti 22 UHD. SES vairāk nekā 60 ģeostacionāro orbitālo satelītu flote šobrīd nodrošina videosatura pārraidi 351 miljonam mājsaimniecību visā pasaulē, tajā skaitā Latvijā, Lietuvā un Igaunijā. SES ir pasaules vadošais satelītu operators, kurš pirmais nodrošina diferenciētus un mērogojamus GEO-MEO pakalpojumus, izmantojot vairāk nekā 50 satelītus ģeostacionārajā zemes orbītā (GEO) un 16 vidējā zemes orbītā (MEO).", "link": "https://www.delfi.lv/bizness/44467736/tehnologijas/49980169/orbitalo-satelitu-operatora-ses-ienakumi-pirmaja-ceturksni-477-6-miljoni-eiro"},
{"title": "SES gatavojas satelītu uzpildei ar šķidro hēliju orbītā", "category": "Tehnoloģijas", "body": "Orbitālo uzpildes transportu izgatavojis vadošais inovatīvu satelītu un kosmosa kuģu sistēmu nodrošinātājs \"Space Systems Loral\". Līdz ar to satelītu dzīves ilgums kosmosā, tiks būtiski pagarināts, un misija satelītu ilgdzīvotspējai ir sākusies, norāda uzņēmumā. Plānots, ka orbitālais uzpildes transports nodrošinās apkalpošanas pakalpojumus jebkurā vietā kosmosā. \"Satelītu orbitālā apkalpošana ir būtiskākais nākamās paaudzes komunikācijas satelītu izgatavošanā. Šis solis satelītu operatoriem sniegs milzīgas iespējas būt vēl elastīgākiem satelītu flotes vadīšanā nodrošinot aizvien pieaugošās patērētāju datu un video pārraižu prasības\", uzsver SES Tehnoloģiju Direktors Martins Halivels. SES visā pasaulē nodrošina diferenciētu un mērogojamu GEO-MEO, izmantojot vairāk nekā 50 satelītus ģeostacionārajā zemes orbītā (GEO) un 12 vidējā zemes orbītā (MEO). SES sniedz satelīta komunikāciju pakalpojumus raidsabiedrībām, satura un interneta pakalpojumu nodrošinātājiem, mobilo un fiksēto tīklu operatoriem, kā arī komerciālajām un valsts organizācijām visā pasaulē.", "link": "https://www.delfi.lv/bizness/44467736/tehnologijas/48995617/ses-gatavojas-satelitu-uzpildei-ar-skidro-heliju-orbita"},
{"title": "Paver jaunu ēru lieljaudas datu pakalpojumu jomā", "category": "Tehnoloģijas", "body": "\"SES Networks\" paplašināmā un augošajam datu apjomam pielāgojamā \"O3b mPOWER\" satelītu sistēma augstākajā līmenī apvienos un izmantos inovatīvas kosmosa un zemes tehnoloģijas, nodrošinot pakalpojumus dinamiskās mobilitātes jomā, ļaujot izmantot neierobežotus datu apjomus gaisa un jūras pasažieriem, fiksēto datu jomā uzņēmējdarbībā un valdībām nodrošinot savus pilsoņus ar elektronisko pārvaldi. Satelītu sistēmas tīkla \"O3b mPOWER\" darbību plānots uzsākt 2021. gadā. SES ir jau noslēdzis līgumus ar savu pirmo \"mPOWER\" tehnoloģiju partneri \"Boeing Satellite Systems\", lai uzbūvētu septiņus Zemes vidējā orbīta satelītus. Satelītu kopumam būs 30 000 pilnībā formējami un vadāmi stari, kurus var pārvietot un pārslēgt reāllaikā, lai pielāgotos strauji mainīgajām izaugsmes iespējām, padarot to par visu laiku efektīvāko joslas platumu. \"O3b mPOWER\" nodrošinās nepārspējamu pārklājumu gandrīz 400 miljonu kvadrātkilometru platībā jeb četras piektdaļas no Zemes virsmas. Zemes vidējā orbīta ( MEO), saukta par \"šķiedru debesīs\", atrodas 8000 km attālumā no Zemes. Satelītu kopums, kur katrs atsevišķais satelīts darbojas kā šķiedra, nodrošina spēju nogādāt līdz 1,6 gigabitiem sekundē (Gbps). MEO orbītā satelīti kustas ātrāk nekā Zeme. Satelīti šķērso horizontu 360 minūtēs un tas savukārt ļauj satelīta signālam ceļot ar gaismas ātrumu un nest sev līdzi gaismas ātruma savienojamību ar nepārraujamu precizitāti. Infografika - tendences televīzijas reklāmas tirgū. SES visā pasaulē nodrošina diferenciētu un mērogojamu GEO-MEO, izmantojot vairāk nekā 50 satelītus ģeostacionārajā zemes orbītā (GEO) un 12 vidējā zemes orbītā (MEO). SES sniedz satelīta komunikāciju pakalpojumus raidsabiedrībām, satura un interneta pakalpojumu nodrošinātājiem, mobilo un fiksēto tīklu operatoriem, kā arī komerciālajām un valsts organizācijām visā pasaulē.", "link": "https://www.delfi.lv/bizness/44467736/tehnologijas/49238525/paver-jaunu-eru-lieljaudas-datu-pakalpojumu-joma"},
{"title": "'Nokia' negaidīti paziņo par leģendārā '8110' atgriešanu tirgū", "category": "Tehnoloģijas", "body": "Kompānija \"HMD Global\", kuru \" Nokia \" licencējusi izlaist tālruņus ar savu zīmolu, pašlaik notiekošajā  Barselonas  Mobilajā kongresā prezentējusi savus jaunākos viedtālruņus, kā arī negaidīti paziņoja par vēl kāda leģendāra \"Nokia\" modeļa atgriešanos – atdzimušajam klasiskajam \"3310\" tagad pievienojies arī \"8110 4G\". \"Nokia 8110 4G\" ir šī paša nosaukuma 1996. gada modeļa atgriešanās. Gan toreiz sabiedrībā, gan arī \"HMD Global\" šodien prezentācijā to sauca vienkārši par \"banānu\", kas pieejams arī šim auglim raksturīgajā dzeltenajā krāsā. Ja savulaik \"Nokia 8110\" bija pirmais šīs markas mobilais tālrunis ar monohromo ekrānu, tad jaunajam modelim, kas ieguvis \"4G\" piebildi modeļa nosaukumā, ekrāns ir krāsains, gluži kā atdzimušajam \"Nokia 3310\". Kā jau liecina modeļa nosaukums, jaunajam \"podziņu\" telefonam ir savietojamība ar 4G mobilo tīklu, ļaujot ne tikai ātru datu lejupielādi, bet arī nodrošinot ātru bezvadu interneta piekļuves punktu (hotspot) citām ierīcēm. \"Podziņu tālrunī\" pieejamas mūsdienīgas aplikācijas – \" Google  Assistant\", \"Google Search\", \"Google Maps\", \"Gmail\", \"Facebook\", \"Outlook\", \"Twitter\" u.c., tostarp modernizēto čūskas spēlīti \"Snake\". Klasiskais tālrunis ir aprīkots ar \"Snapdragon 205\" procesoru. Tirdzniecībā \"Nokia 8110 4G\" nonāks šī gada maijā un maksās 79 eiro. \"HMD Global\" savas pirmās darbības gadā pārdeva 70 miljonus \"Nokia\" tālruņu, un atgrieza leģendāro somu marku \"podziņu telefona\" tirgus pirmajā vietā, apsteidzot pēdējo gadu līderi \"Samsung\". Somu kompānija norāda, ka pasaulē joprojām ir 1,3 miljardi cilvēku, kuri ikdienā lieto \"podziņu telefonu\". Vēl \"HMD Global\" Barselonā prezentēja jaunākos \"Nokia\" viedtālruņus ar \" Android \" operētājsistēmu – \"Nokia 1\", jauno \"Nokia 6\" paaudzi, \"Nokia 7 plus\" un \"Nokia 8 Sirocco\". Vislētākais \"Nokia\" viedtālrunis ar \"Android\" operētājsistēmu būs \"Nokia 1\", kas paredzēts tiem, kuri no \"podziņu tālruņa\" pāriet uz savu pirmo viedtālruni. \"HMD Global\" uzsver, ka šis lētais viedtālrunis atšķirībā no citiem šī cenas segmenta pārstāvjiem \"nebremzēs\", jo tajā izmantota \"Android Oreo\" modifikācija \"Go\", kas ir optimizēta un tieši paredzēta ierīcēm ar ne tām jaudīgākajām komponentēm – ar operatīvo atmiņu līdz vienam gigabaitam. \"Nokia 1\" ir pieejamas visas \"Google Play\" aplikācijas, tostarp \"WhatsApp\", \"Facebook\" un \"Instagram\". \"Nokia 1\" ir 4,5 collu ekrāns ar 480 reiz 854 pikseļu izšķirtspēju, četrkodolu procesors (MT6737M), SD kartes ligzda, piecu megapikseļu fotokamera, FM radio modulis utt. Tirdzniecībā \"Nokia 1\" nonāks aprīlī un maksās ap 85 ASV dolāriem (69 eiro). Pirmais \"Nokia\" zīmola \"Android\" viedtālrunis pērn bija \"Nokia 6\". Šogad \"HMD Global\" prezentējis tā jauno paaudzi, kas saglabājis tādu pašu nosaukumu. Joprojām viedtālruņa korpuss ir izgrebts no monolīta alumīnija bloka, kas līdzšinējām modelim neatkarīgajos testos ļāva iegūt 2017. gada visizturīgākā viedtālruņa titulu. 2018. gada \"Nokia 6\" ir aprīkots ar \"Snapdragon 630\" procesoru, kas to, pēc ražotāja apgalvojuma, padarījis par 60 procentiem ātrāku nekā priekšteci. Viedtālrunim ir divu \"Zeiss\" fotoobjektīvu fotokamera, USB-C pieslēgvieta un plānākas korpusa malas ap 5,5 collu \"Full HD\" ekrānu. Jaunais \"Nokia 6\" būs pieejams divtoņu kombinācijās – melna un kapara, balta un metāla, kā arī zila un zelta. Tirdzniecībā Eiropā jaunais \"Nokia 6\" nonāks aprīlī un maksās no 279 eiro. Versijā ar 32 GB iebūvēto atmiņu tam būs trīs gigabaitu operatīvā atmiņa, bet ar 64 GB – četru gigabaitu operatīvā atmiņa. \"Nokia 7 plus\" viedtālrunis radīts atbilstoši mūsdienu tendencei lieliem ekrāniem ar malu attiecību 18 pret 9. Šim modelim ir sešu collu ekrāns ar 1080 reiz 2160 pikseļu izšķirtspēju, kas platumā ir tāds pats kā 5,5 collu ekrāns ar klasisko malu attiecību 16:9. Vēl \"Nokia 7 plus\" ir aprīkots ar \"Snapdragon 660\" procesoru, 3800 mAh akumulatoru un tam ir viscaur alumīnija korpuss. Aizmugurējā fotokamera ar diviem \"Zeiss\" fotoobjektīviem, no kuriem viens ir teleobjektīvs ar divkārtīgu optisko pietuvinājumu. Tirdzniecībā \"Nokia 7 plus\" nonāks aprīlī un maksās no 399 eiro. \"Sirocco\" modifikācijas viedtālrunis papildina jau pazīstamo \"Nokia 8\" flagmani, ko \"HMD Global\" prezentēja pērn. \"Sirocco\" modifikācijā izstrādātājs vairāk koncentrējies uz elegantu dizainu un kompaktiem korpusa izmēriem ar lielu ekrānu. Atšķirībā no citiem \"Nokia\" viedtālruņiem, kuru korpuss izgatavots no 6000. sērijas alumīnija, \"Sirocco\" korpuss ir no tērauda, kas ir divarpus reizes stingrāks par alumīniju. Tālrunis ir septiņus milimetrus biezs, bet izliekto malu plānākajā vietā tā biezums ir divi milimetri. \"Nokia 8 Sirocco\" ir aprīkots ar 5,5 collu 2K izšķirtspējas \"pOLED\" ekrānu, kuram ir klasiskā 16:9 malu attiecību. Turklāt ekrāna malas ir izliektas, līdzīgi kā \"Samsung Galaxy\" dārgākajiem modeļiem. \"Nokia\" dizaina flagmanis ir aprīkots ar \"Snapdragon 835\" procesoru, 128 GB iebūvēto atmiņu un sešu gigabaitu operatīvo atmiņu. Turklāt iebūvēto atmiņu iespējams papildināt ar SD karti. \"Nokia 8 Sirocco\" aizmugurējai fotokamerai ir divi \"Zeiss\" objektīvi, no kuriem viens ir teleobjektīvs ar divkārtīgu pietuvinājumu. Tāpat \"HMD Global\" paziņoja, ka visiem \"Nokia\" viedtālruņiem ar \"Zeiss\" optiku būs pieejama leģendārā \"Nokia Pro Camera\" aplikācija, kurai manuālās ekspozīcijas rīki ir izvietoti kā kādreiz \"Nokia\" viedtālruņiem ar \"Windows Phone\" operētājsistēmu. Tirdzniecībā \"Nokia 8 Sirocco\" nonāks aprīlī un maksās no 749 eiro.", "link": "https://www.delfi.lv/bizness/44467736/tehnologijas/49783655/nokia-negaiditi-pazino-par-legendara-8110-atgriesanu-tirgu"},
{"title": "Foto: Latvijā prezentēti 'Nokia' jaunākie viedtālruņi un klasiskā '8110' reinkarnācija", "category": "Tehnoloģijas", "body": "Latvijā parādītie  \"Nokia\" jaunākie tālruņu modeļi pasaules pirmizrādi piedzīvoja Barselonas Mobilajā kongresā februāra beigās . Sabiedrības plašāko rezonansi izpelnījās \"Nokia 8110 4G\" modelis jeb tautā sauktā \"banāna\" atgriešanās. Šoreiz šis podziņu telefons ir apveltīts ar 4G tīkla atbalstu, interneta piekļuves punkta nodrošinājumu (hot-spot) un dažādu \"Google\" aplikāciju atbalstu. Šis \"podziņu tālrunis\" Latvijā gaidāms jūnijā un maksās 89 eiro. Savukārt kā populārākos \"Nokia\" jaunos viedtālruņus Latvijas tirgū \"HMD Global\" plāno jauno \"Nokia 6\" un \"Nokia 7 plus\". Pirmais no tiem ir pagājušā gada tāda paša nosaukuma modeļa jaunā versija, kura no iepriekšējās pamatā atšķiras ar jaudīgāku procesoru – \"Snapdragon\" 400. sērijas mikroshēmu nomainījis jau pakāpienu augstākais \"Snapdragon 630\". Šis modelis tirdzniecībā Latvijā nonāks maijā un maksās no 279 eiro. Savukārt jaunākajām industrijas tendencēm atbilstošais ir \"Nokia 7 plus\" ar sešu collu ekrānu, kuram malu attiecība ir 18:9, ir jaunākais un jaudīgākais vidējās klases procesors \"Snapdragon 660\", kā arī fotokameras ar \"Zeiss\" optiku. Šis viscaur alumīnija viedtālrunis pārdošanā nonāks maijā un maksās 399 eiro. Vēl no jaunākajiem \"Nokia\" viedtālruņiem Rīgā tika parādīts markas vislētākais \"Android\" modelis \"1\" (94 eiro), kas paredzēts tiem, kuri no \"podziņu telefona\" pirmo reizi pāriet uz viedtālruni. Savukārt \"Nokia 8 Sirocco\" ir šī Somijā bāzētās kompānijas flagmanis (789 eiro), kam no stikla ir arī korpusa aizmugure, nodrošinot ne tikai elegantu dizainu, bet arī bezvadu lādēšanu.", "link": "https://www.delfi.lv/bizness/44467736/tehnologijas/49950799/foto-latvija-prezenteti-nokia-jaunakie-viedtalruni-un-klasiska-8110-reinkarnacija"},
{"title": "Foto: 'Nikon' Rīgā prezentē ilgi gaidīto 'D850' spoguļkameru", "category": "Tehnoloģijas", "body": "D850 ir ilgi gaidītais 800. sērijas modeļa turpinājums, kas uzrunās visplašāko profesionāļu klāstu. Kamera aprīkota ar 45.7 megapikseļu matricu, 153 autofokusa punktiem un ISO gaismaspējību no 64 līdz 25600. Neskatoties uz papildus jaudu prasošo īpaši augsto izšķirtspēju, kamera spēj uzņemt attēlus ar ātrumu 7 kadri sekundē, kas palielināms līdz 9 kadriem sekundē, izmantojot papildus baterijas. Kameras atmiņas buferis spēj uzņemt 51 maksimālās kvalitātes RAW attēlu, kas tālāk tiek ierakstīts SD vai īpaši ātrajās XQD atmiņas kartēs. Kameras aizmugurē izvietots atlokāms un skārienjutīgs 3.2 collu ekrāns. Savukārt skatu meklētājs ir līdz šim gaišākais \"Nikon\" klāstā ar 0.75x attēla palielinājumu. D850 piedāvā arī iespēju uzņemt attēlus pilnīgi bez skaņas, izmantojot elektronisko slēdzi. Kameras spējas noder ne tikai dažādu jomu fotogrāfiem, bet arī video filmētājiem. Tā spēj uzņemt 4K video, 120 kadru sekundē palēlinātos video, kā arī 4K un pat 8K \"timelapse\". Oficiāli tirdzniecībā kamera pieejama jau no septembra, taču reālā pieejamība ir ļoti ierobežota un, visticamāk, saņemt jauno ierīci Latvijas fotogrāfi varēs novembrī vai pat vēlāk. Kameras cenas bez objektīva Latvijas tirgū ir 3899 eiro.", "link": "https://www.delfi.lv/bizness/44467736/tehnologijas/49290063/foto-nikon-riga-prezente-ilgi-gaidito-d850-spogulkameru"},
{"title": "Latvijā mobilo sakaru operatori sākuši piedāvāt Ķīnas 'Xiaomi' viedtālruņus", "category": "Tehnoloģijas", "body": "\"Latvijas mobilais telefons\" ( LMT ) pircējiem piedāvā triju veidu \"Xiaomi\" viedtālruņus – \"Xiaomi Redmi 4A\", \"Xiaomi Redmi 4X\" un \"Xiaomi Redmi Note 4\" ar \"Android\" operētājsistēmu, kuru cena ir attiecīgi 149 eiro, 199 eiro un 279 eiro. \"Lai gan \"Xiaomi\" ir salīdzinoši jauns viedtālruņu ražotājs, kas tirgū sevi pieteicis tikai pirms septiņiem gadiem, pateicoties tā radītajām kvalitatīvajām ierīcēm, šajā laikā zīmols kļuvis par piekto lielāko viedtālruņu ražotāju pasaulē, ierindojoties blakus tādiem biznesa milžiem kā \"Apple\", \"Samsung\", \"Lenovo\" un LG. \"Xiaomi\" viedtālruņu veiktspēju, mūsdienīgo dizainu un demokrātisko cenu novērtējuši jau vairāk nekā miljards viedtālruņu lietotāju visā pasaulē, un to skaits arvien turpina augt. Paredzu, ka arī Latvijas pircējiem iepatiksies šie telefoni un, ja tas apstiprināsies, plānojam nākotnē paplašināt piedāvājuma klāstu arī ar jaunajiem modeļiem, ko ražotājs piedāvās,\" norādīja LMT Tirdzniecības dienesta direktors Rinalds Kalniņš. Viņš arī piebilda, ka pašlaik \"Xiaomi\" viedtālruņos pieejamas vairākas no pasaulē populārākajām valodām un LMT strādā pie tā, lai ierīcē būtu iekļauta arī latviešu valoda. Kā liecina cita mobilo sakaru operatora \"Bite\" mājaslapā pieejamā informācija, uzņēmums piedāvā iegādāties \"Xiaomi Redmi Note 4\" un \"Xiaomi Redmi 4X\" par attiecīgi 258 eiro un 198 eiro.", "link": "https://www.delfi.lv/bizness/44467736/tehnologijas/49046171/latvija-mobilo-sakaru-operatori-sakusi-piedavat-kinas-xiaomi-viedtalrunus"},
{"title": "'Nikon' piesaka pilna kadra bezspoguļa kameras", "category": "Tehnoloģijas", "body": "Trešdien, 23. augustā, fotokameru ražotājs \" Nikon \" prezentēja savu jaunāko sniegumu – bezspoguļa kameras ar pilna kadra matricu – Z6 un Z7. Abas kameras ir vizuāli vienādas, taču atšķiras to matricu parametri un plānotais pielietojums. Jaunās kameras ir veidotas jau ierastajā \"Nikon\" stilā, taču, kā jau bezspoguļa kameras, ir būtiski plānākas salīdzinājumā ar spoguļkamerām. Kamerām ir jauna tipa bajonete \"Z\", kas, protams, paredz jaunus objektīvus. Taču \"Nikon\" uzreiz arī piedāvā FTZ adapteri, lai uz jaunajām kamerām varētu lietot jau esošos \"Nikon\" F objektīvus. Tādējādi ražotājs dod iespēju jaunās kameras izmēģināt arī tiem, kam jau ir plašs objektīvu klāsts. \"Nikon\" Z7 ir aprīkota ar 45,7 megapikseļu pilna kadra matricu. Tās ISO spēja ir 64-25600 un tai ir 493 autofokusa punkti, kas nosedz 90% kadra. Kamera spēj uzņemt attēlus līdz deviņiem kadriem sekundē. \"Nikon\" Z6 ir aprīkota ar 24,5 megapikseļu matricu, kuras ISO diapazons ir 100-51200. Tai ir 273 autofokusa punkti. Šī kamera spēj uzņemt 12 kadrus sekundē un tādējādi vairāk pielāgota ātram darbam tumšākos apstākļos. Piemēram, fotografēt sporta notikumus telpās. Abām kamerām ir uz augšu un leju atlokāms 3,2 collu ekrāns ar 2,1 miljonu pikseļu izšķirtspēju. Savukārt elektroniskais skatu meklētājs aprīkots ar 3,69 miljonu izšķirtspēju un 0,8x palielinājumu. Kamerās iebūvēta arī piecu asu matricas stabilizācija, kas spējot nodrošināt piecu F-soļu kompensāciju. Lai nodrošinātu maksimālu darbības laiku un lietošanas ērtumu spoguļkameru īpašniekiem, \"Nikon\" Z kamerās izmantotas tās pašas baterijas, kas spoguļkamerās. Šobrīd jaunajām kamerām \"Nikon\" piedāvā trīs Z bajonetes objektīvus – 24-70mm f/4, 35mm f/1,8 un 50mm f/1,8. Nākamā gada laikā ražotājs sola izlaist vēl sešus jaunajās sistēmas objektīvus, ieskaitot platleņķa un teleobjektīvus. Abas jaunās kameras tirdzniecībā būs pieejamas vēlāk rudenī. Z7 cena  ASV  tirgū ir plānota 3400 ASV dolāru vērtībā, savukārt Z6 - 2000 dolārus. Par pieejamību Latvijas tirgū pagaidām ziņu nav.", "link": "https://www.delfi.lv/bizness/44467736/tehnologijas/50324745/nikon-piesaka-pilna-kadra-bezspogula-kameras"},
{"title": "Arī 'Canon' prezentējis savu pirmo pilna kadra bezspoguļa fotokameru", "category": "Tehnoloģijas", "body": "Tikai divas nedēļas pēc tam, kad \" Nikon \" prezentēja savu jauno fotokameru sēriju \"Z\", arī \" Canon \" nācis klajā ar jauno \"EOS R\" sēriju – abām konkurējošajām japāņu kompānijām tā ir debija bezspoguļa fotokameru tirgū ar 35 mm sensoru (jeb \"full frame\"). \"Canon EOS R\" ir CMOS sensors ar 30,3 megapikseļiem un \"Digic 8\" datu apstrādes procesors. Jaunajam \"Canon R\" fotoaparātam ir arī jauna tipa bajonete – \"RF\". Līdz ar jauno \"R\" sēriju \"Canon\" prezentējis arī četrus fotoobjektīvus, kas speciāli tai radīti. Savukārt līdzšinējos \"EF\" un \"EF-S\" bajonetes objektīvus \"Canon R\" fotoaparātiem varēs pievienot caur speciālu adapteri. \"Canon EOS R\" dabīgā ISO jutība ir no 100 līdz 40 000 (palielināma līdz 50 – 102 400). Jaunā fotokamera atbalsta ne tikai 14 bitu \"raw\" formātu, bet arī jauno \"C-Raw\", kas nodrošināšot mazākus faila izmērus. Mehāniskais slēdzis spēj nodrošināt līdz 1/8000 sekunžu ātrumu. Jaunajai fotokamerai ir magnija sakausējuma korpuss, kas nodrošina aizsardzību pret mitrumu. Savukārt elektroniskajam skatumeklētājam ir 3,69 miljonu punktu izšķirtspēja. Vēl fotokamerai ir atvāžams un grozāms 3,2 collu LCD ekrāns. Diemžēl \"Canon EOS R\" fotokamerai, tāpat kā nesen prezentētajām \"Nikon Z\" fotokamerām, ir tikai viena atmiņas kartes (UHS-II) ligzda, ko daudzi profesionālie apskatnieki atzīmēja kā būtisku trūkumu. Jaunajai \"Canon\" fotokamerai ir HDMI, USB-C, mikrofona un austiņu ligzda, kā arī pults atbalsts. No bezvadu savienojuma protokoliem ir pieejams Wi-Fi un \"Bluetooth\". \"Canon EOS R\" atbalsta arī videoierakstīšanas funkciju līdz pat 4K izšķirtspējā (ar 30 kadriem sekundē).", "link": "https://www.delfi.lv/bizness/44467736/tehnologijas/50362843/ari-canon-prezentejis-savu-pirmo-pilna-kadra-bezspogula-fotokameru"},
{"title": "'Fujifilm' izrāda jauno X-T3 ar būtiski uzlabotām video spējām", "category": "Tehnoloģijas", "body": "\"Fujifilm\" X-T3 vizuāli izskatās teju tāpat kā iepriekšējais modelis X-T2, taču kameras spējas ir būtiski uzlabotas. Tajā iebūvēta jauna tipa 26 megapikseļu X-Trans matrica un jauns attēla procesors. Ražotājs sola, ka autofokusa sistēma, kuru veido 2,1 miljons pikseļu, ir pusotru reizi ātrāka kā iepriekšējiem modeļiem. Uzlabota arī kameras autofokusa spēja tumsā un automātiskā sejas atpazīšana. Mehāniskais slēdzis spēj darboties ar ātrumu līdz pat 11 kadriem sekundē, savukārt, lietojot elektronisko slēdzi, iespējams uzņemt pat 20 kadrus sekundē. Īpašā sporta režīmā, kurā tiek samazināts attēla izmērs, kamera var uzņemt arī 30 kadrus sekundē. Iespējams lielākos uzlabojumus kamera piedzīvojusi tieši video jomā. Tagad tā spēj uzņemt 4K izšķirtspējas video ar līdz pat 60 kadriem sekundē. Tāpat kamera spēj uzņemt 10 bitu 4:2:2 video izmantojot ārējo video ierakstītāju vai 10 bitu 4:2:0 video atmiņas kartē. Tāpat kā citām \"Fujifilm\" kamerām, arī X-T3 ir divi atmiņas karšu sloti, kas izmantojami secīgi vai vienlaicīgi. X-T3 izmanto tās pašas baterijas kā citas \"Fujifilm\" kameras un tāpat kā iepriekš, kamerai pieejams papildus bateriju bloks. Ar vienu uzlādi baterijai jānodrošina 390 attēlu uzņemšana (praksē gan tie var būt pat 1000 attēlu). Plašākai publikai kamera tiks izrādīta septembra beigās notiekošajā foto lietu izstādē \"Photokina\" Ķelnē. Tirdzniecībā Eiropā kamera būs pieejama uzreiz pēc izstādes un tās plānota cena ir 1499 eiro.", "link": "https://www.delfi.lv/bizness/44467736/tehnologijas/50364155/fujifilm-izrada-jauno-x-t3-ar-butiski-uzlabotam-video-spejam"},
{"title": "'Tele2' 5G tīkla ātruma testos sasniedz 575 megabitus sekundē", "category": "Tehnoloģijas", "body": "Šonedēļ \" Tele2 \" veicis pirmos mobilā sakaru tīkla un interneta ātruma testus, izmantojot operatora tīklā jau uzstādīto \"5G Ready Nokia AirScale\" aparatūru un decembrī izlaisto oficiālo \"Nokia\" programmatūru, portālu \"Delfi\" informēja kompānijā. Uzņēmums apgalvo, ka ar tirgū pieejamajām iekārtām izdevies uzrādīt operatora tīklā vēl nebijušu ātrumu – 575 megabitus sekundē (Mbps). \"Tagad \"Tele2\" infrastruktūrā ir viss praktiski nepieciešamais, lai uzsāktu 5G mobilo sakaru tehnoloģiju darbu. Mūsu rīcībā ir sākotnēji nepieciešamā radiofrekvenču spektra josla. Oktobrī sākām aprīkot bāzes stacijas ar \"5G Ready\" aparatūru un tagad ieguvām arī pēdējo svarīgo komponenti – īpašo \"Nokia\" programmatūru, kas palīdzēs \"5G Ready\" aparatūrai parādīt uz ko tā spējīga. Jau pirmie testi uzrāda iepriekš neredzētus ātrumus, taču mēs turpināsim slīpēt tehnoloģijas, lai sasniegtu 1 gigabitu sekundē (Gbps),\" stāsta \"Tele2\" valdes priekšsēdētājs Valdis Vancovičs. \"Nokia\" piedāvātā programmatūra, kā uzskata \"Tele2\", ļaus ne vien sasniegt mobilā sakaru tīkla un interneta ātrumu līdz pat 1 Gbps, bet arī būtiski palielinās bāzes staciju kapacitāti, staciju caurlaides spējai sasniedzot līdz 28 Gbps. Ar \"5G Ready\" aparatūru pašlaik ir aprīkotas \"Tele2\" bāzes stacijas Rīgas mikrorajonā Ziepniekkalnā un Talsos, kā arī jau šogad plānota aparatūras uzstādīšana bāzes stacijā Valmierā. \"Būtiski gan ir atcerēties, ka 5G tīkla priekšrocības varēs izbaudīt vien tie lietotāji, kuru ierīces atbalstīs 5G tehnoloģiju. Lietotāja iekārtai ir jāspēj uztvert 5G frekvences un tās apstrādāt. Šādas tehnoloģijas vēl tikai sāk savu ceļu uz tirgu un prognozējam, ka paies divi trīs gadi, līdz vairumam lietotāju būs brīvi pieejamas šādas viedierīces,\" piebilst Valdis Vancovičs.", "link": "https://www.delfi.lv/bizness/44467736/tehnologijas/49547581/tele2-5g-tikla-atruma-testos-sasniedz-575-megabitus-sekunde"},
{"title": "Lielisks, bet nelietojams – pirmie iespaidi par jauno 'Huawei P40 Pro'", "category": "Tehnoloģijas", "body": "Šis ir jaunākais \" Huawei \" lolojums. Tas tika prezentēts pagājušajā nedēļā. Tas ir dižākais šobrīd Latvijas tirgū pieteiktais \"Huawei\" telefons. Tam ir piecas fotokameras, lielisks ekrāns un 5G sakari. Tas būs pieejams trīs krāsās – melnā, sudraba un baltā. Šeit būs mani pirmie iespaidi par šo tālruni. Vispirms pārsteidz tālruņa izmērs. Nē, vispirms pārsteidz krāsa. Šim tālrunim tā ir zaļa (kas, izrādās, Latvijā nebūs pieejama), taču atkarībā no gaismas reizēm kļūst zila vai violeta. Katru gadu \"Huawei\" mūs pārsteidz ar toni mainošām krāsām, un šis telefons nav izņēmums. Bet par to izmēru. Ekrāna diagonāle – 6,58 collas, kas vēl nesen šķita šausmīgi daudz. Tomēr telefona izmēri nav gigantiski. Tas ir ērti satverams, un cilvēki ar gariem pirkstiem to pat varētu lietot ar vienu roku. Ekrānam ir noapaļoti stūri. Tam ir arī nolocītas malas. Turklāt ne tikai sānos, bet arī augšā un apakšā. Izskatās glīti. Efekts gan mazināsies, kad tālruni neizbēgami ieliks vāciņā vai maciņā. Ekrāna augšpusē ir diezgan liels, garens robs, kurā slēpjas divas pašiņu kameras un sejas atpazīšanas sensors. Šķiet, katru gadu \"Huawei\" eksperimentē ar ekrāna roba novietojumu – šogad tas ir kreisajā pusē, nevis pa vidu. Protams, pie tā ātri pierod. Aizmugurē nekā interesanta nav. Izņemot fotokameru saliņu. Nu jau ierasts redzēt tādus plašus izaugumus, kuros ievietotas vairākas kameras. Šim modelim tās ir trīs plus viens dziļuma sensors un lukturītis. Tālruņa apakšā ir skaļrunis un uzlādes pieslēgvieta. Diemžēl jau esam pieraduši tur vairs neatrast vietu 3,5 mm austiņu spraudnim. Jaunums \"Huawei\" tālruņu klāstā ir šī telefona ekrāns. Tam ir 90 hercu attēla atjaunošanas ātrums. Parasti tālruņiem ir 60 hercu ekrāni, taču ir arī daži ražotāji, kas izmanto pat 120 hercu ekrānus. Kāds no tā labums? Attēls izskatās plūdenāks, jo, ritinot saskarni vai vērojot kādu citu kustību, ir mazāka kadru raustīšanās. Šo efektu ne visi pamanīs, bet tie, kas manīs, – novērtēs. Droši vien būtiskākā šī modeļa īpašība ir tā kameras. Šogad \"Huawei\" nav ieviesis dramatiskas izmaiņas. Salīdzinot ar pērnā gada aparātu, kameras ir uzlabotas. Kā ierasts – viena ir īpaši plata leņķa kamera, viena \"parastā\" un viena teleobjektīva kamera ar pieckāršu tuvinājumu. Šāds komplekts nosedz teju visu spektru, kādu telefonfotogrāfs varētu vēlēties. Iztrūkst vienīgi īpaši pietuvinātas makrokameras.", "link": "https://www.delfi.lv/bizness/44467736/tehnologijas/52018511/lielisks-bet-nelietojams-pirmie-iespaidi-par-jauno-huawei-p40-pro"},
{"title": "'Delfi' no Sanfrancisko: 'Samsung' piesaka pareizi salocītu telefonu un jaunus 'Galaxy S20'", "category": "Tehnoloģijas", "body": "Otrdien, 11. februārī, tehnoloģiju milzis \" Samsung \" prezentē vairākus jaunumus, no kuriem visplašāko uzmanību piesaistījuši gan jaunie S20 sērijas viedtālruņi, gan jaunais uz pusēm salokāms telefons \"Z Flip\". Jaunumu sarakstā atrodamas arī uzlabotas bezvadu austiņas \"Buds+\". Šogad \"Samsung\" piesaka uzreiz trīs \"Galaxy\" S sērijas viedtālruņus, kas tikuši pie mazliet neierasta nosaukuma. Gaidītā S11 vietā nu būs S20. Tāpat atšķirībā no pērnā gada nebūs vairs lētāks \"e\" modelis. Tā vietā telefonu klāsts ir papildināts ar īpaši jaudīgu modeli spektra otrā galā. Prezentētie viedtālruņi ir \"Galaxy\" S20, S20+ un S20 Ultra. Lai arī tie ir vienas sērijas tālruņi, atšķirības ir ne tikai to izmēros. Tālruņi aprīkoti ar \"Exynos 990\" procesoru un 8 līdz 12 GB lielu operatīvo atmiņu. Visi modeļi pieejami ar 128GB, taču \"Ultra\" modelis pieejams arī ar lielāku atmiņu. Protams, tās apjoms papildināms ar karšu palīdzību. Pieaugusi ne tikai telefonu veiktspēja, – izstiepušies arī to ekrāni. S20 - 6.2 collas, S20+ 6.7, bet \"Ultra\" modelim pat 6.9 collas. Interesanti, ka mazinājies ir ekrāna malu nolocījums. Tas nav tik izteikts kā citiem modeļiem. Būtiskākā attīstība gan ir notikusi kameru jomā. \"Samsung\" beidzot ir spēris būtisku soli ierasto mazo uzlabojumu vietā. \"Parastie\" S20 tikuši pie 64 megapikseļu galvenās kameras, bet Ultra aprīkots ar līdz šim neierasti lielu 108 megapikseļu matricu. Tas gan nenozīmē, ka visas bildes būs ārkārtīgi lielas, – kamera izmanto pikseļu apvienošanu, lai mazinātu trokšņus un attēlus saglabās 12MP izmērā. Ar skaitlī 100 mērāms vēl kāds parametrs - tālummaiņa. \"Samsung\" piedāvā līdz pat 100 reizēm pietuvināt attēlu, kas tiek uzlabots ar mākslīgā intelekta palīdzību. Lielo pietuvinājumu nodrošina periskopisks objektīvs, kas aprīkots ar desmitkārtīgu optisko tālummaiņu. Jāpiebilst, ka šāda paša principa kameru (tikai ar 5 un 50x pietuvinājumu) pērn piedāvāja Ķīnas \" Huawei \". Vēl viens jaunums kameru jomā ir tālruņa spēja filmēt video 8K izšķirtspējā. Visi jaunie aparāti tikuši pie ekrāna ar 120Hz frekvenci, kas nodrošina daudz plūdenāku un \"dzīvāku\" saskarni. Tas īpaši priecēs arī spēļu cienītājus. Jaunie S20 sērijas tālruņi tirdzniecībā būs pieejami marta sākumā. Ražotāja ieteiktā cena S20 modelim ir 909 eiro, S20+ 1099 eiro, bet S20 Ultra 1359 eiro. Iespējams, vēl lielāku uzmanību kā S20 izpelnīsies \"Galaxy Z Flip\". Tas ir uz pusēm lokāms telefons, kas atgādina nu jau vēsturiskos salokāmos \"Motorola\" telefonus. Tomēr atšķirība ir diezgan būtiska, - lokāms ir arī pats tālruņa displejs. Pērn \"Samsung\" izlaida lielāku planšetei līdzīgu telefonu ar lokāmu ekrānu, kas ātri vien piedzīvoja skumju izgāšanos, jo lokāmie ekrāni saplīsa jau pirmajās lietošanas dienās. Jādomā, ka inženieri no tā ir guvuši labu pieredzi, un jaunais \"Z Flip\" darbosies godam. Atvērtā veidā tā ekrāns ir 6.7 collas liels. Tālrunim ir 8 GB operatīvā atmiņa un 128 GB diska vieta. Tam ir arī divas galvenās fotokameras un selfiju kamera, kas lietojama īpašā režīmā, kad tālrunis ir līdz pusei salocīts. Telefonam ir arī neliels ekrāns korpusa ārpusē. Tas spēj parādīt galveno informāciju par ienākošajiem zvaniem un paziņojumiem. \"Z Flip\" tirgū būs pieejams 28. februārī, tā ražotāja ieteiktā cena ir 1499.", "link": "https://www.delfi.lv/bizness/44467736/tehnologijas/51875805/delfi-no-sanfrancisko-samsung-piesaka-pareizi-salocitu-telefonu-un-jaunus-galaxy-s20"},
{"title": "'Delfi' no Barselonas: Viedtālruņi, viedpalīgi un nesaprotamas lietas 'Mobile World Congress' izstādē", "category": "Tehnoloģijas", "body": "Izstāde norisinās astoņās lielās hallēs, taču, iespējams, saistošākā no tām ir halle nr. 3, kurā vienkopus pulcējušies aktuālāko telefonu ražotāji. Kā ierasts, milzīgos stendos apmeklētājus uzrunā \"Huawei\", \" Samsung \", LG, \"Sony\" un arvien lielāku uzmanību piesaistošā \"Nokia\". Izstādē plaši pārstāvēti arī mazāk pazīstami un mūsu pusē vispār nezināmi telefonu ražotāji no Meksikas, Indijas, Ķīnas un citām pasaules valstīm. Katru gadu izstādē jaušama viena caurvijošās tēma. Iepriekš tās bija fitnesa ierīces, gudrās mājas palīgi, viss par un ap 5G, taču šogad tādu globālu vienojošo modes lietu nevar novērot. Tomēr ir divas tendences, kas jaušamas tieši viedtālruņos. Pirmkārt, lielākā daļa telefonu izskatās praktiski neatšķirami vienādi. Teju visiem ir spilgtas un spožas korpusu aizmugures. Dažiem tās ir no stikla, citiem no plastmasas. Reti kurš vairs piedāvā metāla vai metālam līdzīgus korpusus. Galvenokārt tas ir bezvadu uzlādes dēļ – caur metālu tā nedarbojas, tāpēc lielākie ražotāji saviem tālruņiem veido stikla korpusus. Citi ražotāji skrien pakaļ modei un arī taisa \"stiklainus\" korpusus neatkarīgi no tā vai zem tiem slēpjas bezvadu uzlādes ierīce, vai nē. Otra tendence, kas novērojama tieši telefonos ir dažāda veida \"mākslīgā intelekta\" palīgi telefonu fotokamerās. Daudzos stendos bija redzami plastmasas ēdienu šķīvji, kucēni, puķes un dažādi portreti, kurus attiecīgais tālrunis spēj automātiski atpazīt un attiecīgi pielāgot fotokameras uzstādījumus. Viens no šīs tendences aizsācējiem ir \"Huawei\", kura rudenī prezentētajā \"Mate 10\" viedtālrunī ir iestrādāta \"mašīnmācīšanās\", kas atpazīst dažādus objektus. Tā īsti gan nav skaidrs, ko tieši lietotājam dod telefona kameras spēja atpazīt šniceli no pujenes, bet kaut kādu modes lietu jau katru gadu vajag. Pārsteidzoši maz izstādē redzami \" Apple \" izstrādātā \"FaceID\" atdarinātāji. Vienīgi \"Samsung\" savā jaunajā \"Galaxy S9\" iestrādājis virtuālos cilvēciņus un mikimaušus, kas tiek \"atdzīvināti\" skenējot lietotāja seju. Pats \"Apple\" kā ierasts šajā izstādē nepiedalās,un tā pastarpinātā klātbūtne jūtama arvienam mazāk. Ja iepriekš izstādē varēja redzēt daudz risinājumus un produktus, kas radīti tieši \"Apple\" produktiem, tad šogad jau ir īpaši jāmeklē, lai tādus pamanītu. Izstādē ir neiespējami nepamanīt LMT unikālo stendu. Tas nav liels, taču reti kurš izstādes apmeklētājs nepagriež galvu uz tā pusi. Lielajā balto kastīšu un spožo diožu gūzmā latviešu koka garāža lieliski izceļas. \"Mobile World Congress 2018\" vieno vairāk nekā 2300 izstādes dalībniekus un vismaz 108 tūkstošus apmeklētāju. Izstāde turpināsies līdz ceturtdienai.", "link": "https://www.delfi.lv/bizness/44467736/tehnologijas/49788053/delfi-no-barselonas-viedtalruni-viedpaligi-un-nesaprotamas-lietas-mobile-world-congress-izstade"},
{"title": "\"Выдать всех евреев\". По российскому Северному Кавказу прокатились антисемитские выступления", "category": "Tehnoloģijas", "body": "С 27 по 29 октября в ряде Северо-Кавказских регионов России — республике Дагестан и республике Кабардино-Балкария (КБР) произошла цепочка антисемитских выступлений. В субботу 28 октября в столице КБР Черкесске прошел митинг с требованием выселения евреев из республики. В ночь с 28 на 29 октября в Нальчике, городе компактного проживания в КБР горских евреев — татов — произошел поджог недавно построенного еврейского общинного центра. Ранее жители КБР начали собрать подписи под петицией прекратить его строительство под предлогом того, что евреи якобы составляют лишь 0,08% от населения республики. Это стало прологом к гораздо более опасным и массовым антисемитским выступлениям.", "link": "https://www.delfi.lv/bizness/44467736/tehnologijas/49004473/legendaro-nokia-3310-sak-tirgot-ari-latvija"},
{"title": "Foto: 'Huawei' prezentē jaunu flagmani – 'Mate 10' viedtālruni", "category": "Tehnoloģijas", "body": "Pirmdien, 16.oktobrī, Minhenē populārais Ķīnas viedierīču ražotājs \" Huawei \" prezentēja nākamās paaudzes \"Mate\" sērijas viedtālruņus – \"Mate 10\" un \"Mate 10 Pro\". Tāpat kā P sērijas viedtālruņi, arī jaunie \"Mate\" tapuši sadarbībā ar vācu kameru ražotāju \"Leica\". Tālruņi aprīkoti ar divām galvenajām fotokamerām, kas šķiet nu jau ir kļuvusi par normu augstākas klases viedtālruņiem. Līdzīgi kā citi telefonu ražotāji, arī \"Huawei\" šajā sezonā lielu uzsvaru liek uz mākslīgā intelekta spējām. Pašu izstrādātais \"Kirin\" procesors esot īpaši pielāgots M.I. skaitļošanai. Mākslīgais intelekts palīdzot gan pie fotogrāfiju uzņemšanas un apstrādes, gan daudzu citu uzdevumu veikšanai. Turklāt visas darbības tiek veiktas lokāli nesūtot datus uz datu centru. \"Mate 10\" aprīkots ar 5,9 collu, savukārt \"Mate 10 Pro\" ar 6 collu ekrāniem. Abām ierīcēm ekrāns stiepjas gandrīz līdz korpusa malām, tādejādi maksimāli izmantojot virsmas laukumu. Prezentācijas laikā telefons bieži tika salīdzināts ar vēl neiznākušo \"iPhone X\", uzsverot, ka tā ekrāna laukums esot mazāks. Ierīcēs instalēta \"Android 8\" operētājsistēma un \"Huawei\" pašu izstrādātā EMUI 8 saskarne. Telefons var darboties divu aplikāciju režīmā, kuru ieslēgt tas automātiski piedāvā konkrētās situācijās. Līdzīgi kā citus viedtālruņus, arī \"Mate 10\" var pieslēgt monitoram un lietot tos datora režīmā, taču \"Huawei\" atšķiras ar spēju šādi darboties bez papildierīces palīdzības. Tālruni var vienkārši pieslēgt ar USB-C vada palīdzību. Turklāt pats tālrunis var kalpot kā skārienpaliktnis datorvides vadīšanai. Abiem telefona modeļiem ir 4000 mAh akumulators, ko iespējams uzlādēt ar īpaši ātrajā uzlādes režīmā. Dubultā kamera aprīkota ar 20 megapikseļu melnbalto matricu un 12 megapikseļu krāsaino matricu, savukārt objektīvam ir F1.6 diafragma. Foto apstrādei tiek izmantoti uz reizi divi ISP attēla apstrādes procesori, kas sadarbība ar mākslīgā intelekta skaitļošanu spēj reālā laikā atpazīt daudzus objektus un ainas un automātiski pielāgot kameras uzstādījumus. Latvijas tirgū jaunie tālruņi būs pieejami novembrī. \"Mate 10\" cena ir 699 eiro, bet Pro modelim 799 eiro. Papildu par 1395 eiro \"Huawei\" piedāvā īpašu \"Porsche Design\" modeli.", "link": "https://www.delfi.lv/bizness/44467736/tehnologijas/49345801/foto-huawei-prezente-jaunu-flagmani-mate-10-viedtalruni"},
{"title": "Runājoši dinozauri, tumši logi, ierobežoti bērni un citi 'Apple' WWDC jaunumi", "category": "Tehnoloģijas", "body": "iOS – viedtālruņu un planšetdatoru operētājsistēma, kas būs pieejama rudenī, ir kļuvusi būtiski ātrāka, īpaši uz vecākām ierīcēm. \"Apple\" sola pat divreiz lielāku aplikāciju atvēršanās ātrumu nekā līdz šim. Tas noteikti priecēs daudzus, kuru ierīces iepriekšējā OS versija padarīja lēnākas. Jaunajā OS uzlabota \"Facetime\" videozvanu iespēja. Turpmāk varēs sarunāties ar vairākiem cilvēkiem vienlaicīgi – līdz pat 32. Liela daļa laika prezentācijā tika veltīta kustīgajām sejiņām. Rudenī prezentētie \"Animoji\" tagad tikuši pie jauniem tēliem – spociņa, koalas, tīģera un dinozaura. Zvēriņu pulkam klāt nākusi arī iespēja izveidot cilvēka sejiņu, kuru lietotājs var pielāgot teju bezgalīgi. Līdzīgu risinājumu savos jaunākajos tālruņos piedāvā arī sīvākais konkurents \"Samsung\". Ja jauni \"ķinķēziņi\" bija sagaidāmi, tad ar vienu jaunumu gan \"Apple\" pārsteidza daudzus. Turpmāk pieslēdzot tālruni automobilim ar \"CarPlay\" atbalstu, maršruta navigācijai būs iespēja izmantot arī \"Waze\" aplikāciju. Līdz šim tas bija būtisks trūkums, kā dēļ daudzi atteicās izmantot \"CarPlay\". Lai mazinātu lietotāju un it īpaši bērnu atkarību no mobilajām ierīcēm, \"Apple\" piedāvās iespēju precīzi uzskaitīt laiku un darbības, kas veiktas ar viedtālruni vai planšetdatoru. Turklāt būs iespēja uzstādīt laika limitu konkrētām aplikācijām un darbībām. Piemēram, ierobežot sociālo tīklu lietošanu, bet atļaut mācību aplikāciju izmantošanu. Viedpulksteņa OS papildināta ar iespējam izaicināt uz fitnesa dueli draugus un ar interesantu rācijas režīmu, kas ļauj \"Apple Watch\" lietotājiem savstarpēji sarunāties. \"Mac\" datoru operētājsistēma, kas ieguvusi nosaukumu \"Mojave\", tikusi pie dažiem jaunumiem, no kuriem vizuāli pamanāmākais ir tumšais režīms. Tajā visi aplikāciju logi būs melni, tādējādi uzlabojot lietotāja spēju koncentrēties veicamajam darbam. Uzlabota arī failu pārvaldība un ieviesta iespēja automātiski sakārtot \"Desktop\" virsmu. Lietotājiem pagaidām mazāk interesanta, bet izstrādātājiem būtiska ir jaunās \"Mac OS\" un iOS savietojamība. Viedtālrunim izstrādātās aplikācijas turpmāk varēs viegli pielāgot arī datora videi. Tas paver iespēju stagnējošajai \"Mac\" pasaulei iegūt daudz jaunas aplikācijas. Pretēji gaidītajam \"Apple\" neizziņoja nekādas jaunas ierīces vai tiešsaistes pakalpojumu uzlabojumus. Pēdējās paaudzes \"Macbook Pro\" klēpjdatoriem ir būtiskas problēmas ar klaviatūru – pat niecīgs puteklis var padarīt taustiņus nelietojamus, kas nozīmē pilnu klaviatūras maiņu. Daudzi cerēja uz kādu jaunumu šajā jomā, tomēr \"Apple\" šo likstu vispār nepieminēja. Tāpat nekādi jaunumi netika izziņoti par \"iCloud\" mākoņservisu. Kopš tā ieviešanas lietotājiem bez maksas ir pieejami vien pieci gigabaiti diska vietas, kas mūsdienās ir apbrīnojami maz. Tika izteikti minējumi, ka beidzot \"Apple\" palielinās šo apjomu. Tomēr arī šī joma palika bez izmaiņām. Šī bija jaunumiem skopākā \"Apple\" prezentācija pēdējo gadu laikā. Atliek vien minēt, vai tas ir tāpēc, ka uzņēmuma aptrūcis ideju, vai arī tas vairāk laika velta lietotājam neredzamo lieto sakārtošanā.", "link": "https://www.delfi.lv/bizness/44467736/tehnologijas/50094785/runajosi-dinozauri-tumsi-logi-ierobezoti-berni-un-citi-apple-wwdc-jaunumi"},
{"title": "Latvieši Silīcija ielejā: ar blokķēdes tehnoloģiju pēta datorspēlētājus", "category": "Tehnoloģijas", "body": "Ar Mārtiņu Bratuškinu, uzņēmuma \"Monetizr\" līdzīpašnieku sarunājās Taira Zoldnere. Tikšanās ar Mārtiņu man sarunāta inovatīvo tehnoloģiju centrā Sanfrancisko \"Ethereum Classic Labs\". Dažas minūtes pirms norunātā laika stāvu namā pie lifta, kad pa kāpnēm grasās uzskriet kāds jauns cilvēks. Mēs saskatāmies un zemapziņā saprotam, ka esam latvieši. Tā notiek mana iepazīšanās ar Mārtiņu, kura uzņēmums \"Monetizr\" nesen absolvējis prestižo biznesa akseleratoru \"Techstars\". Pēc izglītības esmu ceļu un tiltu būves inženieris. Tomēr, strādājot šajā nozarē, sapratu, ka mani vairāk interesē inovatīvas, tehnoloģiskas lietas. Sāku piedalīties hakatonos, un redzēju, ka tā ir vide, kas mani interesē un aizrauj. Paralēli sāku arī strādāt par e-komercijas projektu vadītāju. Ar domubiedriem hakatonos prezentējām jaunas idejas, attīstījām savus projektus, bija veiksmes un neveiksmes. Tomēr viss mainījās, kad satiku savus pašreizējos kolēģus, un ar Andri Merkulovu nodibinājām uzņēmumu \"Monetizr\". Jaunuzņēmums \"Monetizr\" turpināja attīstīt savu ideju biznesa akseleratorā \"Uptech Ideas\" ASV Ohaijo štata pilsētā Sinsinati. Tieši \"Uptech\" akseleratorā tika izstrādāts konkrēts produkta piedāvājums, kā arī uzņēmums tika reģistrēts ASV. Mārtiņš piebilst, ka ārzemniekam reģistrēt uzņēmumu Amerikā nepavisam nav viegli, tomēr ar \"Uptech\" palīdzību viss beidzās veiksmīgi, un šobrīd \"Monetizr\" ir ASV reģistrēts uzņēmums ar meitas kompāniju Latvijā. Darbojoties Amerikā, nākas pielāgoties vietējai biznesa videi. Mārtiņš atceras, kā pirmo reizi turējis rokā bankas čeku un nav īsti sapratis, ko ar šo papīru iesākt (jāpiebilst, ka ASV vēl joprojām plaši tiek izmantotas bankas čeku grāmatiņas, ar tiem var pat norēķināties veikalos). Īsumā var teikt, ka palīdzam video spēļu izstrādātājiem izveidot jaunus ienākumu avotus. Mūsu produkts pēta datorspēlētāju uzvedības algoritmus, un piedāvā iegādāties ar konkrēto spēli saistītus papildu produktus. Mūsu klientu loks atrodas ASV, tieši tāpēc bija nepieciešams izveidot ASV reģistrētu uzņēmumu. Praktiski kompānijas galvenā pārstāvniecība Amerikā atrodas Atlantā, Džordžijas štatā. Atlanta mūsu uzņēmumam ir ļoti piemērota. Tajā pieejami visi mentori, ļoti spēcīgs cilvēku tīkls, kas var gan atbalstīt, gan palīdzēt ar jauniem kontaktiem. Attīstītas visas tehnoloģiskās iespējas. Tajā pašā laikā Atlanta vēl nav tik pārpildīta ar jaunuzņēmumiem kā Silīcija ieleja. Tur mūs kā latviešus jau pazīst un atceras, kamēr šeit, Sanfrancisko, mēs pazustu daudzo ārzemju jaunuzņēmumu vidū. Uz Atlantu pārcēlāmies laikā, kad tikām uzņemti biznesa akseleratorā \"Techstars\", kura viena no filiālēm atrodas Atlantā. Jā, \"Monetizr\" ir sasniedzis nākošo attīstības pakāpi, un mums pašreiz priekšā divi uzdevumi, lai kompānija turpinātu augt: jāpalielina klientu skaits un jāpiesaista finansējums. Silīcija ielejā atrodas lielākā daļa ASV video spēļu kompāniju, šeit tās ir uz vietas, viegli sasniedzamas, tāpēc arī es patlaban esmu Sanfrancisko. Tāpat Silīcija ieleja ir vieta, kur piesaistīt investorus. Šajā investīciju kārtā esam jau nodrošinājuši apmēram 60% no paredzētā līdzekļu apjoma. Šobrīd mūsu klienti ir trīsdesmit spēļu studijas, tomēr spēļu industrijā galvenais nav, ar cik studijām sadarbojamies, bet gan cik šīm studijām ir aktīvo spēļu lietotāju. Pašreiz mums tādi ir 17 miljoni, bet pāris gadu laikā plānojam sasniegt 100 miljonu spēlētāju auditoriju. Šobrīd strādājam ar mobilo tālruņu platformām, tomēr ar laiku mēs sadarbosimies arī ar citām spēļu platformām, piemēram, konsolēm. Mums būs nepieciešama arī lielāka komanda. Pašreiz ASV strādā divi cilvēki, bet Latvijā – pieci. Tuvākā gada laikā plānojam izaugt līdz 15 darbinieku kompānijai, jo lielākoties viss darbs notiek automātiski. Latvijā ir pasaules līmeņa speciālisti, tie ir cilvēki, ko pazīstam un varam uzticēties.   Vispirms gribu minēt, ka visām spēļu ražotāju studijām ir līdzīgas vajadzības un problēmas – kā palielināt ienākumus, kā izveidot pēc iespējas personiskāku piedāvājumu katram klientam un kā paildzināt spēles laiku. Mūsu mērķis ir kļūt par ekspertu, kas var palīdzēt studijām piemeklēt atbilstošāko piedāvājumu konkrētai auditorijai.           Tā ir atšķirība no klasiskajām datu bāzēm, kur visi lietotāja dati tiek glabāti kādas kompānijas serverī, un kompānijai tie ir pieejami. Pēdējā laikā ir bijuši daudzi datu nopludināšanas gadījumi. Lietojot blokķēdes tehnoloģiju, mēs redzam spēlētāju ar kādu noteiktu kodu, un varam pētīt šā spēlētāja paradumus, kā arī izveidot spēlētāju grupu ar līdzīgiem paradumiem. Pēc tam mēs varam rekomendēt spēļu studijai piedāvāt noteiktai spēlētāju auditorijai konkrētas preces vai pakalpojumus. Tomēr mēs paši neglabājam individuālu cilvēku datus. Atkodēšana notiek spēļu izstrādātāja pusē, un viņi paši kontaktējas ar konkrēto spēlētāju caur spēli, ko spēlētājs spēlē. Blokķēdes tehnoloģija ir lielisks veids, kā risināt datu aizsardzības problēmu. Domāju, ka nozarēs, kas lieto lielu daudzumu privātas informācijas, tā tiks pielietota arvien plašāk. Jā, šobrīd pieņemam maksājumus ne tikai tradicionālajās valūtās, bet arī populārākajos kriptoaktīvos: \" Bitcoin \", \"Ethereum\", \"LifeCoin\", \"BitcoinCash\". Mēs pieņemam maksājumus un konvertējam kriptonaudu ASV dolāros automātiski pirkuma brīdī īpašos apmaiņas portālos. Spēļu kompānijas izmanto šo iespēju, jo tas ir jauns, inovatīvs un moderns maksājumu veids. Mūsu tālākā attīstības vīzija būtu izveidot īpašu universālu spēļu kriptoaktīvu, ko varētu lietot visām spēlēm visā pasaulē un kas būtu pielīdzināms klasiskajai naudai. Piemēram, spēlējot videospēli, cilvēks ir nopelnījis kādu summu šajā universālajā spēļu naudā un par to var nopirkt sev kafiju vai citu reālu preci. Tas ir \"Monetizr\" mērķis, un mūsu darbs šobrīd \"būvē ceļu\" šai vīzijai.   Jā, kriptoaktīvu jomā līdz šim nav bijusi attīstīta likumdošana, izveidojās krāpnieciskas kompānijas, kas savāca līdzekļus no iedzīvotājiem, un daudzi cilvēki zaudēja naudu. Tomēr pēdējo divu gadu laikā ir notikusi filtrācija, un šobrīd ar kriptoaktīviem nodarbojas kompānijas, kam tās ir nepieciešamas un nes pievienoto vērtību arī klientiem. Domāju, ka tie, kas godīgi strādā kriptoaktīvu tirgū, atgūs publikas uzticamību un būs uzvarētāji. Otrs aspekts, kas daudz parādās medijos, ir par to, ka kriptonauda tiek izmantota \"tumšu\" darījumu veikšanai. Jā, to dara, bet salīdzinošie dati pierāda, ka lielākā daļa nelegālo darījumu tiek apmaksāti skaidrā naudā. Tātad lielāka problēma ir skaidrā nauda nevis kriptonauda. Pateicoties blokķēdes tehnoloģijai, katrai kriptonaudas vienībai var izsekot un redzēt, kādos \"maciņos\" tā ir pabijusi, ieskaitot, pie kādām kompānijām tā nonākusi. Maciņa turētājs gan ir kodēts blokķēdē. Tomēr ir ierobežots darījumu skaits, ko var veikt pilnīgi anonīmi. Kādā brīdī ir nepieciešama personas autorizācija, un pie dažādiem autorizācijas veidiem tiek strādāts. Jā, šo jautājumu vienmēr uzdod iespējamie investori! ( ) Mūsu lielākie konkurenti ir mobilās reklāmas rīki, kas strādā ar līdzīgu klientu auditoriju. Pirms produkta izstrādes mēs rūpīgi analizējām, kādas ir mūsu sadarbības partneru vajadzības un problēmas. Šī darba rezultātā esam izveidojuši kompleksu piedāvājumu, kas risina šīs problēmas. Mēs pētām spēlētāju uzvedības algoritmus, apbalvojam spēlētāju par viņa sasniegumiem, piedāvājot konkrētus produktus, un tas darbojas. Papildu tam mēs arī nodrošinām maksājumu veikšanu un produktu piegādi spēlētājiem. Līdz ar to mūsu uzņēmums ir ļoti specifisks, un es nevaru nosaukt nevienu līdzīgu. Bieži strādāju līdz desmitiem vakarā vai ilgāk, bet Jaungadā esmu apņēmies vairāk laika veltīt fiziskām aktivitātēm. Ar draugiem izmantojam skriešanas sacensību aplikāciju un negribas būt pēdējam. Pagājušajā nedēļas nogalē noskrēju 19 km un ar nepacietību gaidu nedēļas beigas. Gribas skriet atkal!", "link": "https://www.delfi.lv/bizness/44467736/tehnologijas/50818225/latviesi-silicija-ieleja-ar-blokkedes-tehnologiju-peta-datorspeletajus"},
{"title": "Kiberdrošībā vislielāko negatīvo ietekmi rada iekšējie uzbrukumi, liecina pētījums", "category": "Tehnoloģijas", "body": "Pārējie uzbrukumu veidi (gan skaita, gan negatīvās ietekmes ziņā) šogad ir saistīti ar nejaušu konfidenciālas informācijas nosūtīšanu nepareiziem adresātiem, konfigurācijas kļūdām infrastruktūrā, novecojušu infrastruktūru, pazaudētām ierīcēm. Kopējais mērķēto kiberuzbrukumu skaits, salīdzinot ar 2017. gadu, ir pieaudzis vairāk nekā divas reizes. Ja pērn vidēji uz uzņēmumu vai organizāciju, kas piedalījās kiberdrošības pētījumā, tika mērķēti 106 kiberuzbrukumi, tad šogad to skaits pieaudzis līdz 232. Tomēr labā ziņa ir tā, ka ir uzlabojusies uzņēmumu un organizāciju spēja sevi aizsargāt digitālajā vidē, samazinot sekmīgo drošības incidentu skaitu. Ja pērn no 106 uzbrukumiem 32 bija sekmīgi, tad šogad no 232 tādi bija 30 (finanšu sektorā – 24 no 166 mērķētajiem uzbrukumiem tika veiksmīgi realizēti). \"Accenture\" kiberdrošības pētījums kopumā aptvēra 33 jomas, kurām uzņēmumiem un organizācijām būtu jāpievērš uzmanība – sākot no aktīvu identificēšanas līdz trešo pušu drošības risku novērtēšanai. Šogad uzņēmumi un organizācijas 19 no 33 attiecīgajām jomām uzrādīja augstu kompetences līmeni, bet pārējās izgaismoja vajadzību pēc papildu zināšanām un prasmēm. Gadu iepriekš uzņēmumi un organizācijas spēja labus rādītājus uzrādīt vien 11 jomās. Turklāt šogad uzņēmumi kiberuzbrukumus spēj atklāt efektīvāk un ātrāk – 89% drošības incidentu tiek atklāti mēneša laikā. \"Kopumā ieguldījumi kiberaizsardzībā atmaksājas, tomēr joprojām ir jomas, kuras ir nepieciešams pilnveidot. Tiklīdz ir iesaistīta trešā puse, piemēram, sadarbības partneri, tad darbā un komunikācijā ar viņiem tikai 36% uzņēmumu spēja nodrošināt līdzīgu vai augstāku kiberdrošības līmeni nekā uzņēmuma iekšienē,\" norādīja Garbovskis. Otra būtiska tendence, pēc viņa domām, ir tā, ka šobrīd tikai divi no pieciem uzņēmumiem investē mākslīgā intelekta, mašīnmācīšanās jomās, lai tādējādi sagatavotos un pilnveidotu savas digitālās aizsardzības spējas. \"Mākslīgais intelekts, mašīnmācīšanās un viss, kas saistīts ar automatizāciju, paliks aizvien aktuālāks, līdz ar to attiecīgo tehnoloģiju sniegtās iespējas kļūs saistošākas hakeriem. Uzbrukumi kļūs viedāki, un arī uzņēmumiem jābūt zinošiem, spējīgiem reaģēt uz jaunākajiem risinājumiem. Hakeru metodes paliek aizvien radošākas, līdz ar to par garlaicību nevarēs sūdzēties, jo uzbrukumu skaits tikai palielināsies,\" turpināja Garbovskis. Tirgus izpētes kompānijas \"Gartner\" aplēses liecina, ka 2017. gadā uzņēmumi un organizācijas kiberdrošības jomā investēja 89,1 miljardu dolāru, kas bija par 8% vairāk nekā 2016. gadā. \"Accenture\" kiberdrošības pētījums tika veikts 19 nozarēs vairākās pasaules valstīs, tai skaitā Eiropā, lai novērtētu uzņēmumu un organizāciju kiberdrošības gatavību.", "link": "https://www.delfi.lv/bizness/44467736/tehnologijas/50522255/kiberdrosiba-vislielako-negativo-ietekmi-rada-ieksejie-uzbrukumi-liecina-petijums"},
{"title": "Roboti valdīs pār pasauli? Jaunākās prognozes mākslīgā intelekta uzbūvēšanai", "category": "Tehnoloģijas", "body": "Lai gan pēdējās desmitgadēs cilvēce ir piedzīvojusi strauju lēcienu tehnoloģiju jomā, runāt par mākslīgā intelekta jeb sistēmas, kas spēj mācīties, pielāgoties un izjust emocijas, radīšanu vēl ir ļoti pāragri. Savās prognozēs skeptiskākie šobrīd ir ASV zinātnieki, bet visoptimistiskākie – Āzijas pētnieki, kas pārējai tehnoloģiju pasaulei liek uz to raudzīties ar divējādām emocijām, pamatā ar skepsi, bet vienlaikus izskan arī jautājumi: \"Vai kādam jau ir zināms kas vairāk nekā pārējiem?\" Sākot ar satelītu navigācijas sistēmām automašīnās un beidzot ar viedo skaļruņu balss palīgiem – patērētāji ikdienas dzīvē arvien vairāk apaug ar dažādiem tehnoloģiju risinājumiem. Straujākā izaugsme šobrīd vērojama tieši mašīnu apmācībā, kur izvēršas pasaules tehnoloģiju milži. Tiesa, tam pagaidām ir ļoti attāla līdzība ar to, ko vispār varētu sākt dēvēt par mākslīgā intelekta sākumu. Tomēr diskusijas par to, \"kā būs, kad būs\", jau norit pilnā sparā. Piemēram, kam būs pa spēkam uzbūvēt mākslīgo intelektu? Kur to vislabāk izmantot – biznesā vai katra cilvēka ikdienā? Kāds būs mākslīgā intelekta dzimums? Un, visbeidzot, cik draudzīgs pret cilvēci varētu būt mākslīgais intelekts brīdī, ja kāds nolems to atvienot no enerģijas padeves? Portāls \"Delfi\" apmeklēja Portugāles galvaspilsētu Lisabonu, kur starptautiskā konferencē \"Kaspersky Next\" pulcējās tehnoloģiju eksperti, IT speciālisti un žurnālisti no visas Eiropas, lai diskutētu par šiem un citiem aktuālajiem kiberdrošības jautājumiem. Ja runājam tieši par mākslīgā intelekta izveidi, tad prognozes šobrīd ir diezgan polāras – optimistiskākā saka, ka būs vēl vajadzīgi vismaz 30 gadi, pesimistiskākā – ne mēs, ne mūsu bērni to nepieredzēs, un, kas zina, varbūt tas vispār nenotiks. Kā uzsvēra IT tehnoloģiju giganta \"Kaspersky\" izveidotājs un kiberdrošības eksperts Jevgēņijs Kasperskis, mākslīgais intelekts netiks izveidots mūsu dzīves laikā un varbūt pat arī ne šajā gadsimtā. Šobrīd mēs vairāk runājam par mašīnu apmācību. Tas, kas mums jau ir, ir sejas atpazīšanas sistēma, bet vai tā spēj atpazīt zirgus vai suņus? Viņš arī norāda: lai cik sarežģīti algoritmi jau ir uzbūvēti, tie ir ļoti tālu no \"mākslīgā intelekta\". \"Cik tā uzbūvēšana ir tālu – simt, divsimt gadu? Domāju, ne mūsu paaudzes, ne mūsu bērnu laikā tas neeksistēs. Tas noteikti nebūs mūsu problēma, un, ja jūs redzat kompāniju, kas prezentē tehnoloģijas, balstītas uz mākslīgo intelektu, tas ir parasts mārketinga \"bullshit\",\" skaidroja Kasperskis. Savukārt Gentes Universitātes mākslīgā intelekta un robotikas profesors Tonijs Belpeims akcentēja, ka pasaule strauji dodas visaptverošas pakalpojumu digitalizācijas un mobilitātes virzienā. Jau tagad daudzas nozares un mājsaimniecības ir atkarīgas no automatizācijas un robotizēto sistēmu izmantošanas, tāpēc aplēses liecinot, ka līdz 2040. gadam turīgās mājsaimniecībās šī tendence būs kļuvusi par normu. Viņš arī atklāja kāda nesena pētījuma detaļas. Proti, tika pētīta noteikta sociālā robota – tāda, kas ir izstrādāts un ieprogrammēts, lai mijiedarbotos ar cilvēkiem, izmantojot cilvēkiem līdzīgus kanālus, piemēram, runu vai neverbālo saziņu, – ietekme uz aptuveni 50 cilvēkiem. Pirmie secinājumi jau liekot izdarīt pieņēmumus par iespējamu mašīnu un cilvēku mijiedarbību.", "link": "https://www.delfi.lv/bizness/44467736/tehnologijas/51562239/roboti-valdis-par-pasauli-jaunakas-prognozes-maksliga-intelekta-uzbuvesanai"},
{"title": "'Delfi' no Berlīnes: Kāda izskatās modernākā sadzīves tehnika", "category": "Tehnoloģijas", "body": "Aptuveni 160 tūkstošos kvadrātmetru vienkopus atrodami modernie labumi no gandrīz 2000 izstādes dalībniekiem. Daži aizņem veselas halles, daži vien pāris kvadrātmetrus. Plaši pārstāvētas ir tieši Vācijā populāras kompānijas – \"Vestel\", \"Philips\", \"Blaupunkt\", \"Loewe\", taču netrūkst arī jaunpienācēju no Āzijas ar visdažādākajiem nosaukumiem. Liela uzmanība izstādē atvēlēta šķietami garlaicīgajai sadzīves elektronikai – veļas mašīnām, ledusskapjiem, plītīm. Pat matu fēni un skuvekļi atrodami stāvgrūdām vien. Interesanta un pārsteidzoša tendence ir radioaparātu renesanse. Teju katrs sevi cienošs elektropreču ražotājs ir izstādījis kādu nelielu kastīti ar skaļruņiem – radioaparātu. Mūsdienās pierasts, ka radio funkciju pilda kāda universālāka ierīce – pat ledusskapji, taču vācieši, iespējams, priekšroku dod atsevišķām ierīcēm ar vienkāršām funkcijām. Atgriešanos tirgū piedzīvo arī cita jau aizmirsta ierīce – \"Aibo\". Tas ir \"Sony\" viedais sunītis, kas ieguvis nedaudz citu izskatu un iemācījies jaunus trikus. Tagad tas ir arī pastāvīgi piesaistīts \"mākonim\", tādējādi ļaujot ražotājam uzlabot tā raksturu un saimniekiem attālināti kontrolēt to. Mazais rejošais robots gan nav vienīgā lieta, kas aprīkota ar mākslīgo intelektu. Maģiskā burtu kombinācija AI (MI) ir atrodama uz šķietami bezgalīga preču klāsta. Ar šādu vai tādu mākslīgo intelektu aprīkoti ir televizori, skaļruņi, telefoni, ledusskapji, veļas mašīnas, trauku mazgājamās mašīnas, maizes cepšanas ierīces, novērošanas kameras, spuldzītes. Spiediens visu padarīt īpaši gudru nav nepamanāms. Atliek vien minēt, kas no tā visa ir patiesi noderīgas lietas un, kas ir vienkārši kārtējais uzmanības novērsējs. Protams, elektronikas izstāde nav iedomājama bez milzu televizoriem ar šokējoši skaistiem demonstrācijas video. Turpinās arī ražotāju vēlme pieradināt mūs pie domas par televizoriem ar 8K izšķirtspēju, neskatoties uz to, ka pat 4K saturs arvien vēl ir salīdzinoši vāji izplatīts. 8K attēla izšķirtspēja ir 7680×4320 pikseļi. Salīdzinājumam – nesen Latvijā ieviestā televīzijas HD standarta attēla izšķirtspēja ir 1280x720. Salīdzinoši mazāk izstādē atrodams cits pēdējā laikā aktuāls saīsinājums – 5G. No tā noteikti nevarēs nekur paslēpties nākamā gada mobilo tehnoloģiju izstādē Barselonā. Taču IFA ir vairāk orientēta uz patērētajiem, kas vienkārši vēlas jaunāko un dižāko sadzīves tehniku.", "link": "https://www.delfi.lv/bizness/44467736/tehnologijas/50353299/delfi-no-berlines-kada-izskatas-modernaka-sadzives-tehnika"},
{"title": "Video: Industrijas līderi demonstrē Ultra HD augstā dinamiskā diapazonā", "category": "Tehnoloģijas", "body": "Vienā no translācijām demonstrēts \" LG Electronics \" veidotais UHD HDR testa kanāls, kurš parādīts uz 65 collu \"LGE OLED\" plakanā ekrāna un kodēts \"Hybrid Log Gamma\" (HLG) formātā, kas ir savietojams ar Britu apraides korporācijas ( BBC ) un Japāņu apraides korporācijas (NHK) izstrādāto HDR tehnoloģiju. Savukārt otrajā translācijā demonstrēts SES un \" Samsung \" veidotais UHD saturs ar Augstu dinamisko diapazonu. Saturs tiks rādīts uz 75 collu \"Samsung Quantum SUHD TV\" izmantojot HLG formātu. Bet trešajā UHD translācijā tiks demonstrēts \"Technicolor/ Philips \" savietojamā HDR tehnoloģijā uz 65 collu LGE OLED plakano ekrānu pieslēgtu \"Technicolor\" televīzijas uztveršanas ierīcei (set-top-box). \"Piedāvājot vēl plašāku ekrāna spilgtuma un tumsas diapazonu, augsts dinamiskais diapazons ir Ultra HD nākošais solis. Mums kopā ar industrijas līderiem ir būtiski turpināt pilnveidot jaunākos TV attīstības soļus, lai nodrošinātu skatītājus ar aizvien izsmalcinātāku televīzijas skatīšanās pieredzi,\" sacījis SES uztveršanas sistēmu nodaļas viceprezidents Tomass Rīds. \"SES ir izveidojis arī jaunu demo video, kurš pārraidīts satelītā rāda satriecošu Ultra HD bildes kvalitāti un demonstrē kā šī jaunā tehnoloģija skatīšanās pieredzes uzlabojumus dara bezgalīgus. SES jaunais video saturs tiks pievienots SES Ultra HD demonstrāciju kanāliem, un tie ir pieejami orbitālajās pozīcijās 19.2 grādi uz Austrumiem, 28.2 grādi uz Austrumiem, 23.5 grādi uz Austrumiem, 31.5 grādi uz Austrumiem un 5. grādi uz Austrumiem,\" turpina Rīds. SES ir satelītu operators ar vairāk nekā 50 ģeostacionāriem satelītiem. Koncentrējoties uz virspusējiem risinājumiem ar pievienoto vērtību četrās tirgus vertikālēs (video, uzņēmumi, mobilitāte un valdība), SES sniedz satelīta komunikāciju pakalpojumus raidsabiedrībām, satura un interneta pakalpojumu sniedzējiem, mobilo un fiksēto tīklu operatoriem, kā arī komerciālajām un valsts organizācijām visā pasaulē.", "link": "https://www.delfi.lv/bizness/44467736/tehnologijas/47898213/video-industrijas-lideri-demonstre-ultra-hd-augsta-dinamiska-diapazona"},
{"title": "HD un Ultra HD apraide izplešas pasaules satelītu tīklā", "category": "Tehnoloģijas", "body": "SES pērnajā gadā esot saglabājis pasaules līdera pozīcijas augstas izšķirtspējas televīzijas (High Definition TV — HDTV) attīstības jomā, pārstāvot vislielāko HD un Ultra HD (UHD) platformu. 2016. gadā SES tīkla HD kanālu skaits palielinājās par 7%. Šobrīd 33% no visiem 7538 SES tīkla kanāliem tiek piedāvāti HD kvalitātē. Turklāt SES piederot 27% no visiem pasaules HD kanāliem. Vairāk nekā 60% no visiem SES tīkla kanāliem tagad tiek pārraidīti izmantojot MPEG-4 saspiešanas standartu, portālu \"Delfi\" informē SES komercdirektors Ferdinands Kaizers. Vispārējo SES attīstību HDTV nozarē — HDTV kanālu skaita pieaugumu par 14% jeb par 750 kanāliem — galvenokārt sekmējusi pieaugošā HDTV popularitāte Eiropā. Straujo attīstību sekmējis HDTV popularitātes pieaugums arī Ziemeļamerikā un Dienvidamerikā. Patlaban SES ir noslēgti tirdzniecības līgumi par 21 UHD kanālu. Ja pirms gada tie bija astoņi kanāli, tad šobrīd uzņēmum apraida gandrīz 50% no visas pasaules UHD satelīta kanāliem. Satelīta SES-9 palaišana un uzņēmuma virzība SES HD un Ultra HD nozarē ievērojami sekmējusi arī attīstību Āzijas tirgos, kur uzņēmums darbojas ar savu diferencēto stratēģiju. Šogad tiek plānots palaist satelītu SES-10 un SES-15, lai nostiprinātu tieši pozīcijas ASV. \"Pateicoties kanālu portfeļa paplašināšanai un jaunu uzņēmumu pārņemšanai 2016. gadā, SES ir radījis stabilus priekšnosacījumus turpmākām izaugsmes iespējām, jo īpaši jaunajos tirgos. Mūsu aizsāktā programma ir dinamisks izaugsmes mehānisms. Aizvien vairāk kanālu tiek apraidīti HD un Ultra HD kvalitātē, tādēļ 2017. un turpmākajos gados tiek prognozēta strauja SES video segmenta izaugsme un attīstība,\" norāda Kaizers. SES visā pasaulē nodrošina diferenciētu un mērogojamu GEO-MEO, izmantojot vairāk nekā 50 satelītus ģeostacionārajā zemes orbītā un 12 vidējā zemes orbītā.", "link": "https://www.delfi.lv/bizness/44467736/tehnologijas/48473123/hd-un-ultra-hd-apraide-izplesas-pasaules-satelitu-tikla"},
{"title": "'Delfi' no Barselonas: 'Samsung' ar vērienu izrāda jauno 'Galaxy S9'", "category": "Tehnoloģijas", "body": "Svētdien, 25. februārī, Barselonā vērienīgā pasākumā \" Samsung \" pulcēja žurnālistus no visas pasaules, lai prezentētu savu jaunāko augstās klases viedtālruni \"Galaxy S9\". Kā ierasts, tas kļuvis jaudīgāks un gudrāks, taču īpašu uzmanību ražotājs veltījis fotokameras spējām. Tālrunis pieejams parastajās un \"Plus\" versijās, kuras atšķiras ar ekrāna izmēru 5,8 un 6,2 collas un kamerām. \"Plus\" modelis aprīkots ar dubulto kameru, kam ir viens platleņķa un otrs tele objektīvs. Tālruņa kamera ir aprīkota ar mainīgu diafragmu, kas var pārslēgties starp F1.5 un F2.4. Šāds risinājums ļauj uzņemt gaišākus attēlus tumsā un nepārgaismot attēlus gaišos apstākļos. Tālruņa kamera tikusi pie vēl viena interesanta trika – īpaši ātra video uzņemšanu ar 960 kadriem sekundē. Tas ļauj iegūt īpaši palēninātus video. Salīdzinājumam – citi tālruņi lielākoties izmanto 240 kadrus sekundē palēnināto video uzņemšanai. Arī šajā prezentācijā \"Samsung\" pamanās vairākkārtīgi izsmiet \"Apple\" ražoto \"iPhone\", pieminot tā robu ekrānā, neviennozīmīgu atsaucību guvušo sejas atpazīšanu un, jau trešo reizi pēc kārtas, austiņu pieslēgvietas neesamību. Tomēr \"Samsung\" joprojām nekautrējas aizgūt no \"Apple\" dažādas idejas. Šoreiz tie ir paplašinātās realitātes emodži – \"ARemoji\", kas ļauj lietotājam izveidot savas sejas 3D karikatūru. Sadarbībā ar \"Disney\" ražotājs sola arī animētus mikimaušus un citus multfilmu varoņus. Atgādināsim, ka rudenī prezentētais \"iPhone\" X piedāvā iespēju izveidot 3D ķinķēziņus \"Animoji\". Papildus kameras spējām \"Samsung\" sola būtiski uzlabot savu virtuālo asistentu \"Bixby\", kas palīdzēs gan tulkot tekstu, gan atpazīt objektus un attālināti vadīt gudrās mājas ierīces. Kā jau ierasts, tālrunis ir ūdens un putekļu izturīgs, bet tā atmiņa ir paplašināma ar \"microSD\" kartes palīdzību. Tirdzniecībā pasaulē un Latvijā tālrunis būs pieejams no 16. marta. Pasūtot iepriekš, nepacietīgie to varēs saņemt jau nedēļu agrāk. S9 un \"S9 Plus\" cena tiek solīta ap 859 un 959 eiro.", "link": "https://www.delfi.lv/bizness/44467736/tehnologijas/49783845/delfi-no-barselonas-samsung-ar-verienu-izrada-jauno-galaxy-s9"},
{"title": "Latvijā sākta jaunā 'Samsung' flagmaņa viedtālruņu tirdzniecība", "category": "Tehnoloģijas", "body": "No piektdienas, 16. marta, Latvijā tirdzniecībā pieejami \" Samsung \" jaunākie viedtālruņi – \"Galaxy\" S9 un S9+. Tālrunis pieejams parastajās un \"Plus\" versijās, kuras atšķiras ar ekrāna izmēru 5,8 un 6,2 collas un kamerām. \"Plus\" modelis aprīkots ar dubulto kameru, kam ir viens platleņķa un otrs tele objektīvs. Tālruņa kamera ir aprīkota ar mainīgu diafragmu, kas var pārslēgties starp F1.5 un F2.4. Šāds risinājums ļauj uzņemt gaišākus attēlus tumsā un nepārgaismot attēlus gaišos apstākļos. Tālruņa kamera tikusi pie vēl viena interesanta trika – īpaši ātra video uzņemšanu ar 960 kadriem sekundē. Tas ļauj iegūt īpaši palēninātus video. Salīdzinājumam – citi tālruņi lielākoties izmanto 240 kadrus sekundē palēnināto video uzņemšanai. Papildus kameras spējām \"Samsung\" uzlabojis savu virtuālo asistentu \"Bixby\", kas palīdz gan tulkot tekstu, gan atpazīt objektus un attālināti vadīt gudrās mājas ierīces. Kā jau ierasts, tālrunis ir ūdens un putekļu izturīgs, bet tā atmiņa ir paplašināma ar \"microSD\" kartes palīdzību. S9 un \"S9 Plus\" cena ir 859 un 959 eiro.", "link": "https://www.delfi.lv/bizness/44467736/tehnologijas/49848501/latvija-sakta-jauna-samsung-flagmana-viedtalrunu-tirdznieciba"},
{"title": "Jaunajam 'iPhone' pat 'Max' versijā baterija netur tik ilgi kā vecajam 'iPhone X', liecina pētījums", "category": "Tehnoloģijas", "body": "Šomēnes prezentētie \" Apple \" jaunie viedtālruņi \" iPhone  Xs\" un \"Xs Max\" nav spējīgi baterijas testā izturēt tikpat ilgu laiku, pat kā gadu vecais \"iPhone X\", liecina autoritatīvā izdevuma \"Tom's Guide\" veiktais eksperiments ar pilnu baterijas uzlādi un izlādi vienādos apstākļos. \"Tom's Guide\" baterijas darbības ilgumu pārbauda ar interneta pārlūkošanu 4G tīklā, ekrānu iestatot konstantā 150 nitu gaišumā, atslēdzot \"auto brightness\" un \"TrueTone\" funkciju. Šādā scenārijā jaunais \"iPhone Xs Max\" ar pilnu uzlādi līdz izslēgšanās iztur 10 stundas un 38 minūtes, kamēr gabarītos mazākais \"iPhone Xs\" – deviņas stundas un 41 minūti. Tomēr pat milzīgā \"Xs Max\" gadījumā tas ir mazāk nekā pirms gada tādos pašos apstākļos testētajam \"iPhone X\", kas izturēja 10 stundas un 49 minūtes. Turklāt \"iPhone Xs\" un \"Xs Max\" rezultāts šajā testā ir raksturojams kā \"viduvējs\" salīdzinājumā ar \"Android\" platformas flagmaņiem \"Tom's Guide\" bateriju testā. Līderis ir \"Huawei P20 Pro\" ar 14 stundām un 13 minūtēm, kam seko \"Google\" pērnā gada flagmanis \"Pixel 2 XL\" un \"Samsung\" jaunais \"Galaxy Note 9\". Par \"iPhone Xs Max\" ilgāk šajā eksperimentā spēj izturēt pat vidējās cenas kategorijas viedtālrunis \"OnePlus 6\". Lai arī \"Apple\" nenorāda \"iPhone\" akumulatoru ietilpību, tirgus regulatoru sertifikācijas dokumenti liecina, ka jaunajam modelim tas ir mazliet mazāks nekā priekštecim – 2658 mAh pret pērnā gada 2716 mAh, kamēr lielajam \"iPhone Xs Max\" tas ir 3174 mAh (salīdzinājumam – \"Huawei\" un \"Samsung\" savos flagmaņos izmanto akumulatorus ar 4000 mAh). \"Apple\" savos reklāmas materiālos norāda, ka \"iPhone Xs\" spēj izturēt līdz pat 12 stundas, pārlūkojot internetu (šāds pats ilgums pērn tika norādīts \"iPhone X\"), kamēr ar \"Xs Max\" internetu varot pārlūkot līdz 13 stundām ar pilnu uzlādi. Tiesa, baterijas veiktspēju var ietekmēt dažādi faktori, tostarp operētājsistēmas versija, izmantoto komponenšu optimizācija, mobilo sakaru kvalitāte u.tml. \"Apple\" jauno \"iPhone\" prezentācijā solīja, ka \"Xs\" akumulators ar vienu uzlādi izturēs par 30 minūtēm ilgāk nekā vecais \"X\" un \"Xs Max\" – par pusotru stundu ilgāk.", "link": "https://www.delfi.lv/bizness/44467736/tehnologijas/50429893/jaunajam-iphone-pat-max-versija-baterija-netur-tik-ilgi-ka-vecajam-iphone-x-liecina-petijums"},
{"title": "'Nokia' prezentējusi 'Android' viedtālruņus un klasiskā '3310' reinkarnāciju", "category": "Tehnoloģijas", "body": "\"Beidzot! Beidzot mums ir \" Android \"! Pasaulē vispopulārākā viedierīču operētājsistēma,\" ar sajūsmu uz skatuves sauca \" Nokia \" mobilo tālruņu pārstāvniecības \"HMD Global\" priekšnieks, svētdien Barselonā mobilo tehnoloģiju konferences \"Mobile World Congress\" priekšvakarā prezentējot \"Nokia\" viedtālruņus un klasiskā \"Nokia 3310\" podziņu telefona reinkarnāciju. Šīvakara \"Nokia\" prezentācija bija ļoti gaidīta gan markas entuziastu, gan tehnoloģiju ekspertu vidū. Tādēļ nav brīnums, ka prezentācijas video tiešraidi \" Facebook \" tīmeklī vienlaicīgi skatījās seškārt vairāk cilvēku nekā pirms tam notikušo pasaules TOP3 lielākā viedtālruņa ražotāja \"Huawei\"  jaunā flagmaņa \"P10\" pirmizrādi . \"Nokia\" vārds nevienam komentārus neprasa. Arī šajā prezentācijā pārstāvji vairākkārt uzsvēra, ka šī ir industriālā kompānija ar 150 gadu vēsturi. Tiesa, tolaik tā neražoja telefonus, bet gan gumijas zābakus. Ikkatra vairāk nekā 30 gadus veca cilvēka īpašumā ir bijis kāds \"Nokia\" markas telefons. Tomēr šis zīmols pēdējo 10 gadu laikā piedzīvoja grūtus laikus – \"Symbian\" operētājsistēmas agoniju līdz ar \"iPhone\" un lētu \"Android\" viedtālruņu ekspansiju un tam sekojošo \"Nokia\" neveiksmīgo draudzību ar \" Microsoft \" un tās \"Windows Phone\" operētājsistēmu. Kā pirmo \"Nokia\" prezentēja \" \" modeli. Tas ir tieši tāds pats, kā nesen Ķīnas tirgum prezentētais šī paša nosaukuma modelis. Tirgū, kas ir vislielākās un piesātinātākais pasaulē, \"Nokia 6\" ir ļoti pieprasīts un pārspēj visas ražotāja cerības. Četrās dienās tam pieteicās 1,4 miljoni cilvēku un pirmo saražoto partiju internetā izpirka 23 sekundēs! \"Nokia 6\" tagad vairs nav tikai ekskluzīvi Ķīnas tirgum paredzēts, bet gan globālā tirgus modelis. Tas ir viedtālrunis ar 5,5 collu ekrānu, \"Full HD\" izšķirtspēju, pirkstu nospieduma sensoru, \"Snapdragon 430\" procesoru, 3 GB operatīvo atmiņu un 32 GB iebūvēto atmiņu, kas paplašināma ar \"MicroSD\" atmiņas karti. Aizmugurējā fotokamera ir ar 16 megapikseļu izšķirtspēju, bet priekšējā – ar 8 MP. Tāpat šim modelim ir divi skaļruņi ar \"Dolby Atmos\" tehnoloģiju un modifikācija divām SIM kartēm. \"Nokia 6\" cena būs no 229 eiro, bet vēl būs pieejama arī speciālā versija \"Art Black\" ar glancēti melnu korpusu – tā maksās 299 eiro. \" \" būs līdzīgs viedtālrunis, bet ar 5,2 collu ekrānu, HD izšķirtspēju, 13 MP aizmugurējo fotokameru, divu gigabaitu operatīvo atmiņu un 16 GB iebūvēto atmiņu. Šis viedtālruņa modelis maksās no 189 eiro. Vislētākais \"Nokia\" viedtālrunis būs \" \", kas maksās 139 eiro, bet arī, tāpat kā dārgākais, būs ar viscaur alumīnija korpusu. Tam ir piecu collu HD ekrāns, \"MTK 6737\" četrkodolu procesors, divu gigabaitu operatīvā atmiņa un astoņu megapikseļu aizmugurējā fotokamera. Visi \"Nokia\" viedtālruņi darbojas ar \"Android\" operētājsistēmas jaunāko versiju \"Nougat\". Turklāt \"Nokia\" uzsvēra, ka šīs markas viedtālruņi ir ar \"tīru androīdu\" (Pure Android – angļu val.), kas ļaus maksimāli ātri tiem nodrošināt atjauninājumus, tiklīdz tos klajā būs laidis pats \" Google \". Prezentācijā uz skatuves bija aicināts arī \"Google\" pārstāvis, kurš apstiprināja, ka \"Nokia\" jauni viedtālruņi tika izstrādāti, somiem cieši sadarbojoties ar \"Google\". Tiesa, vismaz Ķīnas tirgum paredzētajā \"Nokia 6\" operētājsistēma nav tikpat \"tīra\" kā \"Google Nexus\" vai \"Google Pixel\" ierīcēm, bet gan ar \"CyanogenMod\" (tagadējā \"LineageOS\") vizuālajām iezīmēm, tā kā \"Nokia\" tomēr \"Google\" izstrādātajam \"Android\" kodam kādas izmaiņas tik un tā veic. Cik \"tīrs\" un ātri pielāgojams \"Android\" ir šīm ierīcēm, redzēsim pēc turpmākajiem atjauninājumiem. Pat lielie ražotāji, kā \"Samsung\" vai \"Huawei\", saviem viedtālruņiem atjauninājumus pēc \"Google\" oficiālās relīzes piedāvā ne ātrāk par trim mēnešiem (dažreiz pat pēc vairāk nekā pusgada). Ja \"Nokia\" spēs to izdarīt tikpat ātri (dažās nedēļās), kā savulaik \"Google\" pietuvinātā \"Motorola\", tad \"Nokia\" tiešām nebūs mānījusies un šajā ziņā nodrošinās būtisku priekšrocību pār konkurentiem. Iepriekšminētie viedtālruņi tirdzniecībā nonāks šīgada otrajā ceturksnī. Vismaz pagaidām \"Nokia\" prezentācijā nesagaidījām kādu markas flagmani. Šobrīd dārgākais piedāvājumā ir \"Nokia 6\", bet tas pēc savas specifikācijas ir uzskatāms par vidēja līmeņa viedtālruni. Pēc neoficiālas informācijas, \"Nokia\" savu flagmani prezentēs gada otrajā pusē, visticamāk, rudenī notiekošajā  Berlīnes  starptautiskajā elektronikas izstādē. Tam par labu liecina internetā nonākušie \"Nokia\" korporatīvie prezentācijas materiāli, kuros šogad solīti 6-7 šīs markas viedtālruņu modeļi. Pēc iepriekšminēto viedtālruņu prezentēšanas \"Nokia\" šefs pateicās visiem par uzmanību un, jau kāpjot nost no skatuves, pēkšņi iekliedzās: \"Velns parāvis! Es taču aizmirsu vēl vienu lietu!\" Iestudēts vai nejaušs gājiens, tomēr tam sekojušais paziņojums izsauca visskaļākās pasākuma apmeklētāju ovācijas. Internetā atrodams vairāk nekā miljons mēmu ar \" \", un šis ir arī markas cienītāju vismīļākais klasiskais modelis. \"Why not? Let's have some fun!\" prezentācijā noteica \"Nokia\" telefonu šefs un paziņoja, ka leģendārais \"3310\" podziņu telefons atgriežas tirgū jaunā veidolā. Jaunais \"Nokia 3310\" saglabā klasiskā modeļa galvenās dizaina iezīmes, bet atgriežas jau ar mūsdienīgām tehnoloģijām. Tam ir krāsainais ekrāns ar 2,4 collu QVGA (240 reiz 160 pikseļu) izšķirtspēju, 2G mobilā tīkla atbalstu, \"Nokia Series 30+\" operētājsistēmu, FM radio un divu megapikseļu fotokameru ar zibspuldzi. Tomēr svarīgākais, ka šis telefons ar vienu uzlādi gaidīšanas režīmā spēs noturēties līdz pat 31 dienu, bet sarunu režīmā – līdz 22 stundas. \"Nokia 3310\" cena – 49 eiro. Vēl \"Nokia\" paziņoja, ka tai piederošā veselības ierīču \"Withings\" produkcija šovasar pāries uz \"Nokia\" nosaukumu. Savukārt leģendārā \"čūskas spēle\" jeb \"Snake\" būs pieejama arī \"Facebook\" tīmekļa sadaļā \"Spēles\".", "link": "https://www.delfi.lv/bizness/44467736/tehnologijas/48559175/nokia-prezentejusi-android-viedtalrunus-un-klasiska-3310-reinkarnaciju"},
{"title": "LMT vienojas ar 'Nokia' par 5G testiem Latvijā", "category": "Tehnoloģijas", "body": "\"5G tiek uzskatīts par dzinējspēku jaunajai industriālajai revolūcijai, kas ļaus automatizēt sarežģītus uzdevumus. \"Nokia\" jau šogad plāno kā pirmie pasaulē testa režīmā piedāvāt 5G Dienvidkorejā, savukārt LMT varētu būt viens no pirmajiem ar 5G ieviešanu Eiropā,\" sacīja Binde. Viņš gan neprecizēja, kad tieši tas varētu notikt.LMT pārstāvji gan skadro, ka pilnā apmērā jaunās tehnoloģijas pārbaudes sāksies pirms 2020. gada. Binde arī atklāja, ka, gatavojoties 5G, pirmdien LMT uzsākta arī pirmā Latvijā jaunās paaudzes mobilā lietu interneta tīkla darbība. Tas ir izdalīts atsevišķs kanāls LMT mobilajā tīklā tikai lietu interneta datu pārraidei. Vēstīts, ka Latvijā VAS \"Elektroniskie sakari\" ir atbildīga par radiofrekvenču piešķiršanu un uzraudzību, un sākusi darbu pie frekvenču joslu apzināšanas 5G mobilo sakaru vajadzībām. Vienotu 5G tīklu  Eiropā paredzēts ieviest  līdz 2020. gadam. Ziņots, ka LMT grupas  apgrozījums pagājušajā gadā  bija 190 miljoni eiro, kas ir par 6% vairāk nekā 2015.gadā, savukārt grupas tīrā peļņa bija 22,3 miljoni eiro. LMT ir vecākais Latvijā strādājošais mobilo sakaru operators. Pašlaik operatora īpašnieki ir \"Latvijas Valsts radio un televīzijas centrs\" (23%), \"Lattelecom\" (23%), Latvijas valsts Satiksmes ministrijas personā (5%), kā arī skandināvu \"TeliaSonera\" (49%).", "link": "https://www.delfi.lv/bizness/44467736/tehnologijas/48460685/lmt-vienojas-ar-nokia-par-5g-testiem-latvija"},
{"title": "Foto: Latvijā uzsāk 'iPhone 8' un 'iPhone 8 Plus' tirgošanu", "category": "Tehnoloģijas", "body": "Piektdien Latvijā \"Tele2\", \"Bite\" un LMT uzsāk jaunās paaudzes \"Apple\" viedtālruņu \" iPhone  8\" un \"iPhone 8 Plus\" tirdzniecību, novēroja portāls \"Delfi\". Pircēji jau agri no rīta steidza iegādāties jaunos tālruņus, jo parasti pirmajās nedēļās pieprasījums ir lielāks nekā piedāvājums. \"iPhone 8\" un \"iPhone 8 Plus\" ir jaunās paaudzes \"iPhone\" viedtālruņi, kas izceļas ar jaunu stikla un alumīnija korpusa dizainu trīs elegantās krāsās: pelēkā, sudraba un zelta. Tam ir Retina HD ekrāns, \"\"A11Bionic\" procesors, un tas radīts, lai lietotājam radītu paplašinātās realitātes pieredzi. Pārmaiņas piedzīvojusi arī viedtālruņa fotokamera, kas kļuvusi vēl veiktspējīgāka, bet viedtālruņa bezvadu uzlāde to padara vēl funkcionālāku. \"iPhone 8 Plus\"\" ir divu 12 megapikseļu kameras, un portreta režīmā lietotājam pieejams portretu apgaismojums, kas jau viedtālrunī nodrošina studijas gaismas efektus. Savukārt futūristiskais viedtālrunis \"iPhone X\" Latvijā būs pieejams no 3. novembra. Šī \"iPhone\" viedtālrunim korpuss veidots no stikla, tam ir 5,8 collu Super Retina ekrāns, \"A11Bionic\" procesors, bezvadu uzlāde, kā arī uzlabota aizmugurējā kamera ar duālu optisko attēlu stabilizāciju. Viedālruņa \"True Depth\" kamera piedāvā vēl kādu nebijušu jaunumu – sejas ID, kas aizstās līdz šim tik populāro lietotāja atpazīšanas funkciju – \"Touch ID\". \"iPhone 8\" ar 64GB atmiņu cena ir 819 eiro, ar 256GB atmiņu - 999 eiro, bet \"iPhone 8 Plus\" ar 64GB - 949 eiro, bet ar 256GB atmiņu - 1119 eiro.", "link": "https://www.delfi.lv/bizness/44467736/tehnologijas/49287929/foto-latvija-uzsak-iphone-8-un-iphone-8-plus-tirgosanu"},
{"title": "Beidzot būs nopērkams viedtālrunis, kam virsma ir tikai ekrāns", "category": "Tehnoloģijas", "body": "91,3 procentus no visas viedtālruņa virsmas aizņem ekrāns. Salīdzinājumam: \"iPhone 7 Plus\" šis raksturlielums ir tikai 67%, bet \"Samsung S7 edge\" – 76%. Ķīniešu viedtālruņa dizaina autors ir francūzis Filips Starks. Lai panāktu šādu risinājumu, \"Xiaomi\" inovatīvajam viedtālrunim augšdaļā nav skaļruņa – pieliekot to pie auss, skaņa tiek padota caur metāla rāmja vibrāciju. Savukārt pašiņu fotokamera ir novietota viedālruņa korpusa lejasdaļā. Milzīgā ekrāna izšķirtspēja gan ir \"tikai\" \"FullHD\", nevis QHD kā vairumam mūsdienu flagmaņu ar lielo ekrānu. Ekrāna malu attiecība – 17:9, turklāt ekrāna stūri ir noapaļoti. Galvenā fotokamera ir ar 16 megapikseļiem. Tirdzniecībā Ķīnā \"Xiaomi Mi Mix\" nonāks 4. novembrī un maksās 3499 juaņas (473 eiro), bet dārgākā versija ar 6 GB operatīvo un 256 GB iebūvēto atmiņu – 3999 juaņas (540 eiro). Visticamāk, vēlāk šis viedtālruņa modelis būs pieejams arī citu valstu tirgos.", "link": "https://www.delfi.lv/bizness/44467736/tehnologijas/48079597/beidzot-bus-noperkams-viedtalrunis-kam-virsma-ir-tikai-ekrans"},
{"title": "Skandalozais 'Xiaomi' viceprezidents Hugo Bara pamet uzņēmumu", "category": "Tehnoloģijas", "body": "Bara, kurš \"Google\" atbildēja par \"Android\" produktu izstrādi, par pievienošanos \"Xiaomi\" paziņoja 2013. gadā. Tolaik tas bija trīs gadus vecs strauji augošs viedtālruņu ražotājs, par kuru citviet pasaulē ārpus Ķīnas daudz nezināja. Baras aizbraukšana uz Ķīnu 2013. gadā, kā raksta \"Vanity Fair\", sakrita ar laiku, kad uzņēmuma iekšienē notika skandāls, proti, Bara un \"Google\" dibinātājs Sergejs Brins vienlaicīgi uzturējuši romantiskas attiecības ar vienu un to pašu dāmu, \"Google Glass\" mārketinga direktori Amandu Rosenbergu. Ķīnas uzņēmuma kapitālvērtība tolaik tika lēsta 10 miljardu ASV dolāru apmērā, bet pašlaik tā sasniedz aptuveni 46 miljardus ASV dolāru. Bara par savu lēmumu atgriezties ASV  paziņoja feisbuka ierakstā , skaidrojot, ka ilgojas pēc mājām: \"Redzot, cik daudz šo gadu laikā esmu palaidis garām, man ir kļuvis skaidrs, ka ir pienācis laiks atgriezties.\" Viņš arī precizē, ka oficiāli darba attiecības ar Ķīnas uzņēmumu pārtrauks februāri, bet pēc atgriešanās ASV plāno iesaistīties kādā jaunā projektā Silīcija ielejā. \"Xiaomi\" 2014. gadā bija lielākais viedtālruņu ražotājs Ķīnā, taču tagad tas savas pozīcijas zaudējis un par tirgus rādītājiem cīnās ar konkurentiem \"Oppo\" un \"Huawei\".", "link": "https://www.delfi.lv/bizness/44467736/tehnologijas/48437091/skandalozais-xiaomi-viceprezidents-hugo-bara-pamet-uznemumu"},
{"title": "Apskats: 'Note 8' viedtālrunis – viena no jaudīgākajām ierīcēm tirgū", "category": "Tehnoloģijas", "body": "Kā jau ierasts, rudenī \" Samsung \" izrāda savu jauno lielo viedtālruni – pavisam īsi pirms to dara kompānijas lielākais konkurents no Kupertino pilsētiņas Kalifornijā, \"Apple\". \"Delfi\" bija iespēja ne tikai piedalīties telefona prezentācijā, bet arī to izmēģināt reālos apstākļos. Lai pilnībā pārliecinātos par jaunā telefona spējām, apskata rakstīšanai izmantojam pašu tālruni. Turklāt apstākļos, kuros šis telefons varētu atrasties bieži – lidmašīnā. Šī noteikti ir viena no tām situācijām, kurā lieti noder telefona īpaši lielais ekrāns. Var redzēt vairāk teksta, izmantojot divu aplikāciju režīmu, vienlaicīgi iespējams atvērt tālruņa specifikāciju un teksta redaktoru, vai, protams, jebkuras citas aplikācijas. Piemēram \"YouTube\", \"Twitter\", \"Delfi\" un \"Facebook\". Logu pārvaldība nav pati ērtākā, taču telefons dod padomus un palīdz pielāgot darba vidi. \"Note\" galvenā būtiskā atšķirība no citiem telefoniem, neskaitot tā vareno izmēru, ir \"S Pen\" irbulis. Izvelkot to no tālruņa apakšas, automātiski tiek piedāvātas dažādas opcijas – rakstīt, zīmēt, utt. Tas darbojas, arī ja telefons ir bloķēts – uz slēgta ekrāna ar irbuli var rakstīt piezīmes, kuras var apstrādāt vēlāk vai atstāt turpat redzamas uz slēgtā ekrāna. Irbulis nav liels un tā lietošana prasa zināmas iemaņas. Īpaši cilvēkiem ar lielākām rokām. Nebūtu slikti, ja irbulis būtu garāks. Tad, protams, arī telefonam pašam būtu jābūt vēl lielākam. Šogad \"Samsung\" īpaši uzsver iespēju zīmēt ar irbuli. Tiek piedāvāta pat krāsojamā grāmata. Protams, var jau telefonā arī gleznot, taču ērtākā irbuļa lietošana ir tieši rakstīšanai. Turklāt nav obligāti jāraksta rokrakstā – ar irbuli var šļūkāt pa klaviatūru, ļaujot telefonam pašam izveidot vēlamos vārdus. Otra būtiskākā \"Note 8\" īpašība ir tā fotokameras. Šeit tās ir jau veselas trīs – viena pašiņiem un divas galvenās kameras telefona aizmugurē. Dubultās kameras izmanto jau daudzi ražotāji, taču atšķiras to pielietojums. \"Samsung\" ir izvēlējies tādu pašu risinājumu kādu piedāvā \"iPhone 7 Plus\" – viena kamera ir ar platleņķa objektīvu, bet otra ar nedaudz garāku teleobjektīvu. Šī kombinācija ļauj izvēlēties kadra perspektīvu, taču galvenokārt šī sistēma ir pielāgota \"Live Focus\" fotogrāfijām, kas simulē izplūdušā fona efektu. Uzņemot portretu, iespējams mainīt fona izplūdumu, tā radot sajūtu it kā attēls būtu uzņemts ar profesionālu fotokameru. \"iPhone\" pats nosaka šā efekta apjomus un piedāvā to tikai cilvēku portretiem, savukārt \"Note\" ļauj šajā režīmā bildēt jebkādus objektus, kurus vien var daudz maz precīzi atpazīt, turklāt var mainīt efekta stiprumu. Ir situācijas, kurās šis efekts tiešām piešķir patīkami noskaņu attēlam, tomēr nenoliedzami ir daudz kadru, kur tas ir pārāk uzkrītoši mākslīgs. Īpaši kadros ar sīku detalizāciju redzams, kā attēls ir neprecīzi izsmērēts. Abas aizmugures kameras ir aprīkotas ar 12 megapikseļu matricām, taču atšķiras to kvalitāte. Platleņķa kamera nodrošinās tīrāku attēlu. Pārslēgšanās starp kamerām notiek ļoti vienkārši uz ekrāna nospiežot pogu 1X vai 2X. \"Note 8\" aprīkots ar 3300 mAh akumulatoru. Tas gan ir mazliet mazāk ietilpīgs nekā mazā brāļa \"S8 Plus\" versijai, taču par enerģijas trūkumu, visticamāk, neliks sūdzēties. Ir diezgan pamatīgi jāpacenšas, lai bateriju iztērētu vienas dienas laikā. Bet, ja tas izdodas, telefonu var zibenīgi uzlādēt krietni pāri 50 procentiem pat ar bezvadu lādētāja palīdzību. Jaunais tālrunis ir ļoti plāns un to ir patīkami paņemt rokās. Tomēr to nav viegli noturēt – gludās virsmas un īpaši plānās sānu malas liedz \"Note\" droši satvert plaukstā. Droši vien lielākā daļa \"Note\" īpašnieku telefonu lietos grāmatveida vāciņos. Kāds vāciņš noteikti ieteicams tiem, kas grasās telefonu bieži izmantot fotografēšanai, jo turēt to aiz plānajām sānu malām ir īpašs izaicinājums. Runājot par sānu malām, gribas pieminēt izliekto ekrānu. Tehnoloģija neapšaubāmi ir interesanta, taču īsti tomēr joprojām nav skaidrs, kāpēc ekrāna malām jābūt noliektām. Tam šķietami nav nekādu priekšrocību, turklāt optiskā izliekuma dēļ attēls ekrāna malās tiek kropļots. Tas gan diez vai atturēs \"Note\" sērijas fanus no jaunā tālruņa. Irbulis, lielais ekrāns un tagad arī dubultā fotokamera ir spēcīgi iemesli, lai lietotāji iekārotu šo ierīci. Tiesa, nesnauž arī konkurenti un līdzīgi lielus tālruņus piedāvā arī citi ražotāji, tāpēc pircējam būs par ko padomāt. Nešaubīgi gan var apgalvot, ka \"Note 8\" ir viens no jaudīgākajiem un lielākajai lietotāju daļai pielāgotajiem tālruņiem.", "link": "https://www.delfi.lv/bizness/44467736/tehnologijas/49231003/apskats-note-8-viedtalrunis-viena-no-jaudigakajam-iericem-tirgu"},
{"title": "Kompānija 'Peruza': Kad roboti izdevīgāki par viesstrādniekiem", "category": "Tehnoloģijas", "body": "Uzņēmums \" Peruza \" jau 30 gadus projektē un ražo rūpniecības iekārtas visdažādākajiem uzņēmumiem. Roberts Dlohi ir kompānijas līdzīpašnieks. Par savu kompāniju viņš joko sekojoši: \"Esam neredzamās frontes cīnītāji!\" Ar to domājot, ka kompānijas ar sešu miljonu apgrozījumu gadā produkciju vienkāršs patērētājs nez vai spētu novērtēt tāpat kā čipsus vai konfektes. Lai gan, piemēram, \"Ādažu čipsu\" ražošanā tiek izmantotas \"Peruza\" konstruktoru izstrādātās ražošanas līnijas. Taču, kā intervijā \" Delfi Bizness \" norādīja Roberts Dlohs, ne visu un ne vienmēr nepieciešams automatizēt. Kompānija \"Peruza\" izveidojās tālajā 1991.gadā uzreiz pēc PSRS sabrukuma uz padomju laiku zvejnieku kolhoza \"9.maijs\" bāzes. To dibināja Arnis Petrāns, kurš bija strādājis šajā kolhozā, bet 1991.gadā, sapulcējis domubiedrus, nolēmis uzsākt savu biznesu. Tas daudzus gadus noteica \"Peruza\" pamatprofilu – tā izgatavoja ražošanas līnijas zivju pārstrādes rūpniecībai. Roberts Dlohi par kompānijas akcionāru kļuva tikai 2007. gadā. Un vada to jau 14 gadus. \"Ziniet, zivis, ir tāds neparasts un pat delikāts produkts,\" viņš stāsta. \"Tās ātri bojājas. Ar tām nav tik vienkārši strādāt, ja runājam par ražošanas automatizāciju. Taču tieši šis produkts mums iemācīja to, ka nemitīgi jābūt modriem un vienkāršu risinājumu nav un arī nekad nebūs nevienā pasūtījumā.\" Dlohi stāsta, ka bieži meties izaicinājumos, tā teikt ar galvu aukstā ūdenī. Bet riski sevi attaisnojuši. \"Varat iedomāties, kā notiek? Piezvana pasūtītājs un jautā: \"Varēsiet mums izgatavot to un to?\" Es nedomājot, uzreiz atbildu: \"Jā, varēsim!\" un tikai pēc tam mums rodas iespēja sākt izzināt, kā tas vispār darāms. Protams, var nobīties. Galu galā, mēs taču ne tuvu nepārzinām visu, lai arī mums ir lielisks konstruktoru birojs – mūsu smadzeņu centrs. Taču es personīgi uz šādām nestandarta situācijām raugos caur \"Minhauzena prizmu\", kad iespējams pašam sevi aiz matiem izvilkt no purva, ja ļoti to vēlies. Tas nebūt nenozīmē, ka esam izcili meļi. Vienkārši saprotam, ka nezinām visu. Taču jau daudzkārt esam pārbaudījuši: ja ļoti gribas, risinājumu iespējams atrast vienmēr,\" stāsta uzņēmējs. Viņš arī atzīst, ka pieredze ir tas, kas ļauj būt pārākam par citiem, bet dalīties tajā nav jābaidās. \"Jūs smiesieties, taču pat internetā vai \"Youtube\" daudzi uzņēmumi atklāti demonstrē, kā darbojas viņu iekārtas, kā organizēts ražošanas process. Noskatoties šādus video, iespējams ļoti labi iedvesmoties no citu piemēra. Pie tam arī mēs paši internetā izvietojam šādus video par mūsu produkciju, parādam kā viss darbojas. Iespējams, kāds skatās šos video un tieši tāpat iedvesmojas no mūsu pieredzes,\" novērojumos dalās Dlohi.", "link": "https://www.delfi.lv/bizness/44467736/tehnologijas/53541195/kompanija-peruza-kad-roboti-izdevigaki-par-viesstradniekiem"},
{"title": "Elektronisko sakaru speciālistiem pasniedz inženiera Lintera apbalvojumu", "category": "Tehnoloģijas", "body": "Kandidātus apbalvojumam izvirzīja seši elektronisko sakaru nozares komersanti, kā arī nozari uzraugošā  Satiksmes ministrija . Laureātus apstiprināja inženiera Jāņa Lintera fonda valde. Tās priekšsēdētājs Gundars Strautmanis uzsver: \"Fonda apbalvojumu piešķir personai par konkrēta nozīmīga darba veikumu vai par darba ieguldījumu kopumā noteiktā laika periodā. Šī gada laureāti saņēma atzinību gan par inovatīvu pakalpojumu ieviešanu, nozares attīstības veicināšanu, jaunu tehnoloģiju radīšanu, kā arī par nozares normatīvo aktu pilnveidošanu.\" Šogad inženiera Lintera apbalvojumu saņēma Dainis Valdmanis no Satiksmes ministrijas, Vivita Belogrudova, Edgars Gončars, Elīna Lidere, Aivars Pakalns, Zane Zolberga no \"Latvijas Mobilais Telefons\" SIA, Krišjānis Antons, Kristīne Vizule, Atis Aleksandrovs, Jānis Strazdiņš no SIA \"Tele2\", Intars Kampuss no VAS \"Elektroniskie sakari\", Jānis Strumpmanis no SIA \"CSC Telecom\" un Ilmārs Markovskis, Ina Kārkliņa un Romāns Višņakovs no VAS  Latvijas Valsts radio un televīzijas centrs . 27 gadu laikā kopš tiek pasniegts inženiera Jāņa Lintera fonda apbalvojums to saņēmuši gandrīz 600 elektronisko sakaru nozares speciālisti. Laureāti kopā ar medaļu, krūšu nozīmīti un atzinības rakstu saņēma arī emeritētās ķīmijas doktores, Jāņa Lintera apbalvojuma laureātes, Mildas Pormales grāmatu \"Kā spoža stīga... Latvijas radio tēvs Jānis Linters\". \"Man lielākais brīnums dabā ir cilvēks. Radio ir tikai viens no viņa darbiem!\" teicis Linters, un šie vārdi ierakstīti arī Lintera apbalvojuma laureātu atzinības rakstos.", "link": "https://www.delfi.lv/bizness/44467736/tehnologijas/49417601/elektronisko-sakaru-specialistiem-pasniedz-inzeniera-lintera-apbalvojumu"},
{"title": "'Royal Dutch Shell' Lielbritānijā plāno uzstādīt 50 000 elektroauto uzlādes punktu", "category": "Tehnoloģijas", "body": "\"Royal Dutch Shell\" norāda, ka tās struktūrvienība \"Ubitricity\" šo mērķi plāno sasniegt līdz 2025.gada beigām. \"Ubitricity\" dibināts 2008.gadā Vācijā, un šīgada sākumā to iegādājās \"Royal Dutch Shell\". Uzņēmums Lielbritānijā jau uzstādījis 3600 uzlādes punktus. Lielbritānija  no 2030.gada plāno valstī aizliegt pārdot jaunus automobiļus, kas aprīkoti ar benzīna un dīzeļdzinējiem.", "link": "https://www.delfi.lv/bizness/44467736/tehnologijas/53544933/royal-dutch-shell-lielbritanija-plano-uzstadit-50-000-elektroauto-uzlades-punktu"},
{"title": "'Jeff' piesaista 1,5 miljonus dolāru finanšu platformas izaugsmes atbalstam Āzijā", "category": "Tehnoloģijas", "body": "Tādējādi šīs kārtas finansējums kopā ar gada sākuma piesaistītajām investīcijām sasniedz 2,5 miljonus ASV dolāru. Finansējums piesaistīts no Zviedrijas fonda \"J12 Ventures\", Āzijas investoriem \"iSeed Ventures un Toy Ventures\", kā arī jau esošajiem investoriem \"EstBAN\", \"Startup Wise Guys\" un biznesa eņģeļiem. Līdzekļi tiks izmantoti, lai audzētu komandu no 15 līdz vairāk nekā 40 darbiniekiem, uzsvaru liekot uz augsta līmeņa talantiem. Paplašinātā komanda uzņēmumam ļaus ātrāk apgūt jaunus tirgus, kā arī straujāk attīstīt gan datu produktu, gan sadarbību un uz uzņēmumiem orientētu produktu virzienus, skaidro uzņēmums. Neraugoties uz to, ka Vjetnama, Indonēzija un Filipīnas ir starp spēcīgākajām ekonomikām Dienvidaustrumāzijā, šīs valstis ir arī starp 10 lielākajām populācijām pēc cilvēku skaita, kuri saskaras ar apgrūtināumiem, lai piekļūtu finanšu pakalpojumiem. Aptuveni miljards cilvēku Āzijā saskaras ar šādu problēmu tā iemesla dēļ, ka lērumam cilvēku nav bankas kontu, transakciju vēstures un kredītvērtējumu. Lai šo problēmu risinātu, \"Jeff\" apkopo arvien lielāku daudzumu dažāda veida digitālo datu no vairākiem avotiem, uz to bāzes būvējot datu rīkus, kas ļauj finanšu pakalpojumu sniedzējiem apkalpot lielāku daļu to klinetu, kuri pirms tam nav bijuši sasniedzami un izvērtējami. \"Dati rāda, ka mūsu pieeja ne vien palīdz cilvēkiem nonākt pie vajadzīgajiem produktiem ātrāk, bet arī uzlabot savas iespējas tikt pie vajadzīgā pakalpojuma. Gan efektivitātes rādītāji, gan apjomi kopumā demonstrējuši negaidītu izaugsmi kopš gada sākuma. Esam izauguši 9 reizes pēdējo 7 mēnešu laikā. Papildus finansējums ļaus mums turpināt uzņemto tempu un kalpos kā lielisks atbalsts, lai sasniegtu vēl ambiciozākus mērķus un nākamo stadiju Jeff attīstībā,\" pauž uzņēmuma līdzdibinātājs un vadītājs Toms Niparts. \"Uz mums lielu iespaidu atstāja \"Jeff\" komandas spēja sasniegt uzstādītos rezultātus. Viņiem ir lieliska vīzija un milzu ambīcija attiecībā uz to, ko viņi vēlas sasniegt, kā arī ir skaidrs finanšu iekļaujamības uzlabojums, ko \"Jeff\" risinājums var nest. Mēs esam priecīgi kļūt par daļu no šī projekta un kopīgi darboties mērķa vārdā,\" min Emets Kings, \"J12 Ventures\" investīciju fonda partneris. \"Ar simtiem tūkstošu lietotāju un miljoniem salīdzinātu produktu tikai Vjetnamā, arvien lielāki partneri un zīmoli nu ir ieinteresēti apsvērt sadarbību. Šī ir milzu iespēja, kuru negrasāmies laist garām. Papildus finansējums ļaus mums papildināt komandu ar datu zinātnes, pārdošanas un marketinga talantiem, lai attīstītu un monetizētu jaunus produktu un rīkus biznesa segmentā - piemēram, \"Jeff\" kredītvērtējumu un datu API,\" pauž Toms Niparts. Finansējuma kārtā ar savu fondu piedalījās arī Ramnik Arora, \"Toy Ventures\" līdzidbinātājs un produkta vadītājs vienā no pasaules lielākajām kriptovalūtu biržām FTX, kuri nesen piesaistīja 900 miljonu ASV dolāru lielu finansējumu. \"Miljardam cilvēku Āzijā nav piekļuves kredītam, jo trūkst uzticamas kredītvērtējuma sistēmas. Tas ir būtisks faktorus ienākuma un iespēju nevienlīdzībai. \"Jeff\" komanda ar savu risinājumu būvē rīkus, kuri balstās uz mūsu ikdienā radītajiem datiem, un tas ļaus attīstīt drošu un datiem bagātu vidi aizņēmēju un aizdevēju starpā,\" komentē Arora. Līdz ko darbība būs uzsākta un nostabilizēta Indonēzijā un Filipīnās, uzņēmuma plānos ir paplašināt darbību arī citos tirgos reģionā, kur eksistē līdzīga problēma, neizslēdzot izaugsmi uz citām pasaules daļām tālākā nākotnē. \"Sarunās ar Tomu kļuva skaidrs, ka viņš ļoti labi pārzina kredītspējas noteikšanas un finansēšanas jautājumu. Viņš sniedza pārdomātas atbildes saistībā ar problēmu, kuru \"Jeff\" risina, piedāvājot visai unikālu ieskatu finanšu pakalpojumu tirgū reģionā. Mēs priecājamies atbalstīt ambiciozus dibinātājus ar spēcīgu nišas pieredzi, un esam sajūsmināti kļūt par daļu no šī stāsta, min Win Vasikiri, līdzibinātājs un vadītājs Āzijā bāzētajam fondam iSeed, kurā dalību ņēmis arī slavenais \"AngelList\" dibinātājs Naval Ravikant.", "link": "https://www.delfi.lv/bizness/44467736/tehnologijas/53557345/jeff-piesaista-1-5-miljonus-dolaru-finansu-platformas-izaugsmes-atbalstam-azija"},
{"title": "Lielais un mazais – divi viedokļi par diviem pulksteņiem", "category": "Tehnoloģijas", "body": "Patiesībā jau tas ir viens pulkstenis, tikai divos izmēros – \" Huawei  Watch GT2\". Viens ir 42 milimetru plats, otrs 46. Šķietami maza starpība, tomēr ir zināmas atšķirības gan izskatā, gan funkcionalitātē. Šoreiz mēģinām tos apskatīt no divām pusēm – katrs sev piemērotākā izmēra pulksteni. Tā kā ikdienā lietoju \" Samsung \" telefonu, vispirms nākas instalēt \"Huawei Health\" aplikāciju, saklikšķinu visas atļaujas, jā, sekojiet līdzi manai atrašanās vietai, jā, jā, visu, ko vien vēlaties, tomēr mani vēlreiz sūta uz \" Google  Play\" un liek instalēt arī \"\"Huawei Mobile Services\" un izveidot savu \"Huawei\" ID. Tas ir pagalam vienkārši, jo var ieiet ar \" Facebook \" vai \"Google\" profilu, pieņemu, ka \"Huawei\" telefonu lietotājiem šī epopeja izpaliks, bet nekas dikti sarežģīts tas nav. Viss izdarīts, taisos ķerties pie lietošanas, bet nekā, izlec paziņojums, ka nepieciešams atjaunināt programmu. Hallo, es pirms minūtes to tikai instalēju, kāda vēl atjaunināšana! Vārdu sakot, savu romānu ar pulksteni sāku uz sliktas nots, esmu jau pikta kā  Markus Riva , kurš atkal netiek uz \"Eirovīziju\". Lieku pulksteni uz rokas, aplikācija piedāvā telefonu sapārot ne tikai ar pulksteni, bet viedajām aprocēm un pat svariem (protams, uzreiz metos \"gūglēt\", kas, pie vella, ir svari, kas grib draudzēties ar pulksteni). Pirmais iespaids par vizuālo pusi – zeltainā lēdiju aproce ir glīta un acīs krītoša, uzreiz skaidrs, ka sporta zālē mani vilks uz zoba. Tieši divas dienas izturu dzīvi ar zeltaino siksniņu, jo tā nemitīgi sprādzējas vaļā, siksniņas garuma regulēšana nelīdz, dusmošanās arī ne. Mainu to uz melno gumijas siksniņu, vienu pusi pielieku, teju bez nagiem palikusi, ar otru netieku galā, aiznesu Kārlim, lai pats mokās. Par spīti gumijotajam materiālam, siksniņa izskatās gana solīda un ir ērta. Locītava neiesvīst, nekas neberž, ar ciparnīcas zeltīto ietvaru saskan. Pēc nedēļām divām tā esmu pieradusi pie pieklājīgās un neuzbāzīgās vibrācijas, ka pāris rītus modinātāju vienkārši palaižu garām. Citiem pulksteņiem sākumekrānā parādās rimbulītis, ka pienākušas jaunas ziņas, šim gan tā nav, pašam jāpavelk ekrāns maķenīt uz augšu. Un tas nav atkarīgs no izvēlētās ciparnīcas! Ja Andrai pulkstenis iet četras dienas, tad man ar vienu uzlādi tas darbojas četras nedēļas. Nē, nopietni. Četras nedēļas. Kad man pirmoreiz iedeva pamēģināt \"Huawei\" pulksteni, es vīpsnāju par tā solītajiem baterijas rādītājiem. Kādas tur nedēļas, ko viņi lej! Neviens viedpulkstenis nespēj izvilkt vairāk kā pāris dienas. Izrādās – spēj! Nu, labi, četras nedēļas tas ir lietojot ļoti minimāli – kā pulksteni. Ja būs ieslēgti visi paziņojumi, balss sakari un regulāri izmantots GPS, tad baterijas darbības laiks būs tuvāks solītajam – viena, divas nedēļas. Es neesmu sportists. Es nelietoju pulksteņa treniņu programmas un aktivitāšu uzskaiti. Tikai to, kas notiek automātiski – soļi, pulss. Taču, dodoties garās foto pastaigās, es ieslēdzu \"Outdoor walk\" (āra pastaigas) režīmu, kas uzskaita veselu gūzmu visādu parametru un iedarbina GPS, kas kartē iezīmē noieto ceļu. Tas ir riktīgi feini. Atceros, kādreiz, kad mēs visi kritām \"Endomondo\" kolektīvajā neprātā, mans \"aifons\" pēc divu stundu pastaigas ar GPS sekošanu bija teju beigts un jālādē. Šis pulkstenis? Viņam nerūp. Viņš būs notērējis labi ja 10% baterijas. Absolūta maģija. Skaļrunis pulkstenī izklausās forši līdz brīdim, kad mežā, kāpjot kalnā uz Dēliņkalna skatu torni, pēkšņi tas skaļā un pārspīlēti uzmundrinošā balsī sāk apsveikt tevi ar noieto kilometru un lielisko vidējo pulsa rādījumu. Hmm. Nē, tas riktīgi nav forši. Pulksteni, lūdzu, klusē! Par laimi to var apklusināt uzstādījumos. Pulksteni es lietoju gan ar \" iPhone \", gan ar \"Huawei\" tālruni. Pamatfunkcionalitāte nemainās, taču ir knifi, kas \"āboļtelefonistiem\" tomēr nestrādās. Aplikācija telefonā būs krietni vienkāršāka, paziņojumi ierobežotāki un ciparnīcu skaits vēl mazāks. Visādi citādi – pilnībā lietojams, dati sinhronizējas gan ar \"Huawei Health\", gan \"Apple Health\" sistēmu. Šie noteikti nav funkcionālākie pulksteņi, tiem nav tādas dižas īpašības kā mobilie sakari un kardiogramma, taču tie uzticami pilda tās lietas, kas tiem uzdotas. Pulkstenis, pulss, laika ziņas, sporta un citu aktivitāšu reģistrēšana utt. Un tad ir tas baterijas darbības laiks. Nekādi nesaprotam, kādu maģiju ķīnieši tur ir iebāzuši, ja līdzīgi pulksteņi spēj darboties vienu līdz četras dienas. Ir, protams, jaudīgāki, īpaši sportam un tūrismam pielāgotie, kas arī spēj izdzīvot ilgāk, taču tie ir jūtami lielāki. Un dārgāki. Par \"GT2\" pārdevēji grib 250 eiro. Kas šķiet adekvāti.", "link": "https://www.delfi.lv/bizness/44467736/tehnologijas/51700397/lielais-un-mazais-divi-viedokli-par-diviem-pulksteniem"},
{"title": "'Tele2' 5G tīklu palaiž komercrežīmā", "category": "Tehnoloģijas", "body": "Mobilo sakaru operators \" Tele2 \" komercrežīmā palaidis  5G  tīklu Daugavpilī un Jelgavā. Uzņēmums uzver, ka tādējādi kļuvis par pirmo operatoru Latvijā. Turpmāk ikviens \"Tele2\" klients, kuram ir pieejams 5G viedtelefons vai rūteris, varot brīvi izmantot 5G tīklu šo pilsētu rajonos, kur tas darbojas. \"Delfi\" jau ziņojis, ka šobrīd Latvijā operatori piedāvā divus 5G telefonu modeļus. LMT piedāvā \"Samsung Note 10+ 5G\" un \"Tele2\" piedāvā \"Huawei Mate 20X 5G\". Kāda ir šo telefonu tirgus daļa, oficiālu datu pagaidām nav. \"5G ieviešana ir finanšu un tehnoloģiju ziņā ievērojams un laikietilpīgs process, līdz ar to mēs sadarbojamies ar pieredzējušiem partneriem – somu kompāniju \"Nokia\". Ar viņiem kopā esam izveidojuši pamattīklu, no viņiem iegādājamies bāzes stacijas un nepieciešamo programmatūru, kas labi sevi pierādīja testa režīmā. Pašlaik arī vērtējam, kuras varētu būt nākamās vietas, kurās šogad uzstādīt jau nākamās 5G bāzes stacijas,\" sacījusi \"Tele2\" tehniskā direktore Līga Krūmiņa. Maksimālais mobilā interneta lejupielādes ātrums, \"Tele2\" 5G bāzes stacijām strādājot testa režīmā, bija virs 1 Gbps. Vienlaikus ar \"Tele2\" 5G bāzes staciju sekmīgu darbības uzsākšanu, turpinās arī aktīvs darbs pie 4G tīkla attīstības. Šogad uzņēmums plāno uzstādīt aptuveni 50 jaunas bāzes stacijas, veikt uzlabojumus pamattīklā un gandrīz 150 bāzes stacijās visā Latvijā, lai, pilnveidojot infrastruktūru un investējot jaunākajās tehnoloģijās, saviem klientiem nodrošinātu kvalitatīvus pakalpojumus. \"Tele2\" 5G bāzes stacija Daugavpilī atrodas Šķirotavas dzelzceļa stacijas tuvumā, bet Jelgavā – pie Dobeles šosejas. \"Tele2\" 2018. gadā strādāja ar 131,432 miljonu eiro apgrozījumu, kas ir par 4,6% vairāk nekā gadu iepriekš, bet kompānijas peļņa pieauga par 6,6% un bija 30,904 miljoni eiro. Kompānija reģistrēta 1995. gada novembrī, un tās pamatkapitāls ir 3,486 miljoni eiro. \"Tele2\" vienīgais īpašnieks ir Zviedrijas \"Tele2 Sverige Aktiebolag\". \"Tele2\" klienti ir gandrīz puse Latvijas iedzīvotāju.", "link": "https://www.delfi.lv/bizness/44467736/tehnologijas/51809391/tele2-5g-tiklu-palaiz-komercrezima"},
{"title": "Piecas tehnoloģijas, kas pēdējo 20 gadu laikā mainījušās līdz nepazīšanai", "category": "Tehnoloģijas", "body": "Straujā tehnoloģiju attīstība kādreiz ļoti modernas ierīces mūsdienās ir mainījusi līdz nepazīšanai vai atstājusi vēsturē. Piemēram, visiem zināmās spēļu konsoles \" Tetris \" un \"PlayStation Portable\" šodien pilnībā spēj aizstāt viedtālruņi, bet CD un Mp3 mūzikas atskaņotājus – mūzikas straumēšanas mobilās aplikācijas. Tuvojoties nākamajai 21. gadsimta dekādei, mobilo sakaru operatora \"Bite\" Mobilo ierīču un loģistikas struktūrvienības vadītājs Roberts Birnbaums nosauc piecas populāras tehnoloģijas, kas aizvadīto divdesmit gadu laikā mainījušās visievērojamāk. Līdzīgi kā kādreiz industriālā revolūcija, šobrīd tehnoloģiju attīstība notiek straujāk kā jebkad, integrējoties teju visās dzīves jomās. Ņemot vērā to dažādību, augsto konkurenci ražotāju vidū, kā arī patērētāju arvien pieaugošās prasības, tehnoloģiju dzīvescikls paliek aizvien īsāks, un dažas no tām savu popularitāti piedzīvo vien īsu brīdi. Turklāt visspilgtāk tas vērojams tieši aizvadīto desmit gadu laikā. Piemēram, nav noslēpums, ka šobrīd teju visu iedzīvotāju ikdienā viedtālruņi ir faktiski pilnībā pārņēmuši fotokameru funkcijas, un lielākoties tikai fotografēšanas entuziasti izmanto klasiskās fotokameras spilgtāko mirkļu iemūžināšanai. Savukārt kādreiz plaši izmantotās navigācijas ierīces mūsdienās vienlīdz labi aizstāj tādas pašas funkcionalitātes mobilās aplikācijas – \"Waze\", \" Google  Maps\", \"Here WeGo\" un citas. Arī TV iespējas ir paplašinājušās, un arvien vairāk iedzīvotāju iecienītākās televīzijas pārraides un filmas skatās, izmantojot interaktīvās televīzijas platformas un mobilās aplikācijas tādas kā \" Netflix \" u.tml. Tomēr ir vēl arī citas tehnoloģijas, kas pēdējo divdesmit gadu laikā ir mainījušās līdz nepazīšanai vai palikušas vēsturē.   1984. gadā tika izstrādāta spēle \"Tetris\", kas sākotnēji bija paredzēta spēlēšanai uz stacionārā datora. Pēc pāris gadiem \"Tetris\" iemantoja strauju atpazīstamību, un tika izveidota atsevišķa pārnēsājama konsole tās spēlēšanai. Jāuzsver, ka tieši pārnēsājamajās spēļu konsoles bija \"pagrieziena punkts\" vairāku spēļu attīstībai, tām pārtopot par populāru brīvā laika pavadīšanas veidu. Tehnoloģijām modernizējoties, par sīvu konkurentu spēļu konsoļu tirgū kļuva, piemēram, \" Sony \" izstrādātais \"PlayStation\". Sākotnēji \"PlayStation\" bija pazīstams kā TV spēļu konsole, taču 2004. gadā tika izstrādāta plaši pazīstamā pārnēsājamā spēļu konsole ar ekrānu \"PlayStation Portable\", kas tolaik piedāvāja ļoti plašu spēļu izvēli. Lai gan ekspertu domas dalās, \"PlayStation Portable\" norietu visbiežāk saista ar tādu mobilo ierīču kā viedtālruņu un planšetdatoru ienākšu tirgū, kā arī to funkcionalitātes attīstību. Gan viedtālruņi, gan planšetdatori spēj pildīt saziņas un izklaides funkcijas, piedāvājot ļoti plašu iespēju klāstu. Kā liecina žurnāla \" Forbes \" dati, pērn populārākās spēles mobilajās ierīcēs ir bijušas \"Helix Jump\" un \"Subway Surfers\". Pirms aptuveni 20 gadiem, lai klausītos mūziku, iegādājāmies diskus (CD) un atskaņojām tos mūzikas centros vai pārnēsājamajos disku atskaņotājos. Kā nākamo tehnoloģisko jaunumu 2002. gadā sevi pieteica Mp3 mūzikas atskaņotāji. Starp populārākajiem no tiem bija \" Apple  iPod\" un \"Sony Walkman\" mūzikas atskaņotāji. Lai tos izmantotu, bija nepieciešama ne tikai pati mūzikas atskaņošanas ierīce, bet arī dators un labas datorprasmes. Proti, izmantojot datoru, mūzika tika lejupielādēta, un pēcāk ar vadu vai \"Bluetooth\" starpniecību tā tika augšupielādēta mūzikas atskaņotājā. Mūsdienās, kad mobilās ierīces spēj atskaņot kvalitatīvu mūziku, ne tikai polifoniskās melodijas, strauji attīstījušies dažādi mūzikas straumēšanas pakalpojumi, piemēram, \"Spotify\", \"Deezer\", \"Apple Music\" un citi. Tāpēc vairs nav nepieciešams mūziku lejupielādēt, lai to varētu klausīties ierīcē – to automātiski paveic straumēšanas platformas. Laikam ejot, ir mainījušies un pilnveidojušies arī mūzikas klausīšanās aksesuāri. Austiņas, kas parasti tiek pievienotas ierīcei, no kuras klausāmies mūziku, ir pazīstamas jau sen. Lai gan visbiežāk tās mūzikas atskaņošanas ierīcei tiek pievienotas ar vadu un daudzi šo risinājumu izmanto arī šodien, modernais dzīvesveids ir mudinājis ražotājus nākt klajā ar bezvadu risinājumiem, kas ir vairāk piemēroti aktīvam un dinamiskam dzīvesstilam. Bezvadu austiņas savu popularitāti iemantoja tieši aizvadītā gada laikā, kad tirgū skaļi tika pieteiktas \"Apple\" izstrādātās \"AirPods\". Piemēram, šogad 85% no \"Bites\" pārdotajām austiņām ir bijušas tieši bezvadu austiņas, turklāt pieprasījums pēc tām tikai palielinās. Digitālie pulksteņi savā uzvaras gājienā devās vēl pirms 2000. gada, un šī tehnoloģija tika izmantota ne tikai pie sienas stiprināmajiem un galda pulksteņiem, bet arī rokas pulksteņiem. Aizvien biežāk parādījās daudzfunkcionāli pulksteņi – tādi, kas digitālajā ekrānā spēj rādīt laiku, datumu, piedāvā apskatīt kalendāru tuvākajiem mēnešiem, kā arī uzstādīt pulkstenī modinātāju. Aizvien papildinot digitālo pulksteņu funkcijas, pilnveidojot to ekrānus, tirgū parādījās fitnesa aproces. Latvijā fitnesa aproču un viedpulksteņu evolūcijas sākumā tie bija vien nišas produkts sportistiem, cilvēkiem, kas ar īpašu vērību seko līdzi savai veselībai un aktivitātēm. Šobrīd viedpulksteņi ir kļuvuši par ikdienas palīgu ikvienam – tie spēj sekot līdzi sirds ritmam, miega kvalitātei, nostaigātajiem soļiem, iztērētajām kalorijām un ne tikai. Viedpulksteņi ir kļuvuši arī par vienu no saziņas ierīcēm. Piemēram, izmantojot e-SIM pakalpojumu, kas savieno viedtālruni ar viedpulksteni, tie nodrošina iespēju veikt zvanus, rakstīt īsziņas, saņemt \"WhatsApp\" ziņas, e-pastus un sekot līdzi aktualitātēm \" Twitter \" arī tad, ja mobilais telefons ir palicis mājās vai ir izlādējies. 2000. gadu sākumā viens no populārākajiem datu nesējiem bija diski, kas, salīdzinot ar pirms tam izmantotajām disketēm bija daudz ietilpīgāki un informāciju spēja nodot ātrāk. Palielinoties datu apjomam, to uzglabāšanas un ērtas pārnešanas nepieciešamībai, talkā nāca jaunāka tehnoloģija –  USB  datu nesēji jeb zibatmiņas. Tāpat, pirms laika liela apjoma dati lielākoties tika uzglabāti datoros iebūvētajos cietajos diskos, kā arī ārējos cietajos diskos. Tehnoloģiju laikmetā datiem ir liela vērtība – tos nepieciešams uzglabāt drošībā, tiem jānodrošina ērta, ātra piekļuve, tai skaitā no jebkuras vietas. Lai nodrošinātu šādu iespēju, tiek izmantoti mākoņpakalpojumi. Šobrīd populārākie no tiem ir \"Google Drive\" \"Apple iCloud\", \"DropBox\", un, kā liecina analītikas kompānijas \"Statista\" 2016. gada dati par mākoņpakalpojumu lietotāju skaitu pasaulē, tos datu uzglabāšanai izmanto 2,1 miljardi cilvēku.", "link": "https://www.delfi.lv/bizness/44467736/tehnologijas/51718147/piecas-tehnologijas-kas-pedejo-20-gadu-laika-mainijusas-lidz-nepazisanai"},
{"title": "'LMT' šogad uzstādīs simts 5G bāzes stacijas", "category": "Tehnoloģijas", "body": "Mobilo sakaru operators un tehnoloģiju uzņēmums \" LMT \" līdz 2021. gada beigām plāno Latvijas teritorijā uzstādīt simts  5G  bāzes stacijas, informē uzņēmumā. \"Strauji augot datu patēriņam, tīkla kvalitāte arvien vairāk ietekmē sabiedrības funkciju nodrošināšanu un tautsaimniecības nozaru spēju izdzīvot. Tāpēc visaptverošs, jaudīgs 5G datu pārraides tīkls, kas paver jaunas iespējas mākslīgā intelekta, lietu interneta (IoT), dronu un citu risinājumu izmantošanai ikdienā, ir viens no galvenajiem priekšnoteikumiem mūsu valsts un sabiedrības attīstībai ilgtermiņā. Jau vairākus gadus esam mērķtiecīgi strādājuši, lai Latvijā 5G būtu pieejams risinājumu izstrādātājiem, un nu ir pienācis tas brīdis, kad 5G sniegtās iespējas varēs izmantot daudz plašāks klientu loks,\" norāda \"LMT\" prezidents Juris Binde. Šobrīd vairāki desmiti 5G bāzes staciju jau uzstādītas Rīgā, Kuldīgā, Ventspilī, Ogrē, Ikšķilē, Siguldā, Skrīveros, kā arī citās Latvijas pilsētās un apdzīvotās vietās. Šajās vietās ar atbilstošu 5G tīkla pārklājumu un kapacitāti klienti savās mājās un birojos varēs izmantot visas tīkla priekšrocības, izmantojot 5G rūteri. Kā uzsver \"LMT\" prezidents: \"\"LMT\" šobrīd piedalās vairākos  Eiropas  izpētes un attīstības projektos, kas ļauj būt klātesošiem jaunāko inovāciju projektu izstrādē, radīt jaunus inovatīvu tehnoloģiju produktus eksportam, kā arī sadarboties un attīstīt partnerību ar starptautiskajiem uzņēmumiem un augstskolām. 5G tīkla paplašināšana Latvijas teritorijā šīs iespējas būtiski vairos.\"", "link": "https://www.delfi.lv/bizness/44467736/tehnologijas/53561287/lmt-sogad-uzstadis-simts-5g-bazes-stacijas"},
{"title": "'Apple' prezentējis jauno 'iPhone 8' un speciālo 'iPhone X'", "category": "Tehnoloģijas", "body": "Kompānija \" Apple \" šodien prezentējusi jaunās paaudzes \" iPhone \" viedtālruņus. Ja, ņemot vērā līdzšinējo \"iPhone\" indeksāciju, tiem vajadzēja būt \"7s\" un \"7s Plus\", tad \"Apple\" ir tam pārlēcis un jaunās paaudzes viedtālruņus nosaucis par \"8\" un \"8 Plus\". Tāpat tika prezentēts speciālais \"iPhone X\" jeb \"desmitais aifons\" ar ekrānu, ap kuru ir ļoti plānas tālruņa korpusa maliņas. Sāksim ar prezentācijas būtiskāko jaunumu \" \". Pats \"Apple\" to sauc par \"desmito aifonu\", jo šogad aprit tieši 10 gadi, kopš Stīvs Džobs pasauli iepazīstināja ar pirmo \"iPhone\" un kas aizsāka mūsdienu viedtālruņu ēru. \"iPhone X\", līdzīgi kā jaunākie \"Andorid\" operētājsistēmas viedtālruņi, ir ar ekrānu, ap kuru ir ļoti plānas tālruņa korpusa maliņas. Tas ir arī pirmais \"iPhone\", kuram ir nevis LCD, bet OLED ekrāns. Tā diagonāle ir 5,8 collas ar 2436 reiz 1125 pikseļu izšķirtspēju un HDR atbalstu. Ekrāna augšdaļā ir ne tikai pašiņu fotokamera, bet arī sensori, kas trijās dimensijās noskenē un autorizē lietotāja seju, jo viedtālruņa lejasdaļā vairs nav \"Home\" pogas un pirkstu nospieduma lasītāja. Jaunie \"iPhone\" ir aprīkoti ar \"Apple\" paša izstrādāto jaunās paaudzes procesoru \"A11\", kam ir vairāk kodolu nekā iepriekšējam un tas ir arī jaudīgāks. Interesanti, ka jaunajiem \"iPhone\" ir stikla aizmugure, līdzīgi kā \"Samsung\", kas ļāvis beidzot ieviest arī bezvadu lādēšanu atbilstoši \"Qi\" standartam, kāds ir virknei \"Android\" operētājsistēmas viedtālruņu. \"iPhone X\" aizmugurē ir divas fotokameras ar 12 megapikseļu sensoru un optisko stabilizāciju. Fotokameras darbojas pēc jau pazīstamā \"iPhone 7 Plus\" principa. Jaunums ir vienīgi tas, ka arī pašiņu fotokamerai tagad būs iespēja portretiem radīt izplūdināto fonu. \"iPhone X\" būs pieejams sudraba vai pelēkajā \"Space Gray\" krāsā. Bāzes versijā tam būs 64 GB iebūvēta atmiņa, bet dārgākajā – 256 GB. \"iPhone X\" varēs pasūtīt no 27. oktobra, bet pirmie klienti to saņems 3. novembrī. ASV tirgū \"iPhone X\" maksās no 999 dolāriem, bet versijā ar 256 GB – 1149 dolārus. Eiropā \"iPhone X\" maksāšot 1149 eiro, bet versijā ar 256 GB – 1319 eiro. Savukārt jaunie standarta \" \" un \" \" ir tehniski uzlaboti \"iPhone 7\" un \"7 Plus\". Tie ieguvuši tādu pašu procesoru kā \"iPhone X\", uzlabotas fotokameras u.tml. Būtiskākā atšķirība, ka \"iPhone 8\" un \"iPhone 8 Plus\" tagad arī būs stikla aizmugure, kā \"iPhone X\" un \"Samsung\", lai būtu iespējama bezvadu uzlādēšana (tā nav iespējama caur metāla korpusu). \"iPhone 8\" maksās no 699 dolāriem (ar 64 GB atmiņu), bet \"iPhone 8 Plus\" – no 799 dolāriem (arī ar 64 GB). Abiem modeļiem būs pieejama arī 256 GB versija, kas maksās attiecīgi 849 un 949 dolārus. Iepriekšpārdošanā astotais aifons nonāks 15. septembrī, bet pirmie klienti to saņems 22. septembrī. Savukārt līdzšinējo \"iPhone\" viedtālruņu lietotāji jauno \"iOS 11\" operētājsistēmas versiju saņems 19. septembrī. Vizuāli \"Apple Watch 3\" ir tāds pats kā līdzšinējais viedpulkstenis, pamanāmākā atšķirība ir sarkanais punktiņš uz kroņa. Turklāt jaunais modelis ir nedaudz biezāks par līdzšinējo. Jaunais \"Apple Watch 3\" izmanto W2 procesoru, kas ir jaudīgāks par priekšteci, un tas ir arī energoefektīvāks – \"Apple\" sola līdz pat 18 stundu darbības laiku. Jaunais \"Apple Watch 3\" tirdzniecībā nonāks 22. septembrī, tāpat kā tā jaunā operētājsistēma \"WatchOS 4\", un maksās 329 dolārus. LTE versijā – 399 dolārus. Līdz ar \"Apple TV 4K\" debiju \"iTunes Store\" būs pieejamas kinofilmas un TV šovi 4K izšķirtspējā un ar HDR atbalstu par tādu pašu cenu, par kādu tika tirgots HD saturs. Ja esat iegādājušies HD filmas, tās automātiski un bez maksas tiks atjauninātas uz 4K versiju, ja tāda ir pieejama. \"Apple TV 4K\" būs pieejams no 22. septembra un maksās no 179 dolāriem. Video atkārtojumā nepilnas divas stundas garo \"Apple\" prezentāciju varat noskatīties,  .", "link": "https://www.delfi.lv/bizness/44467736/tehnologijas/49235047/apple-prezentejis-jauno-iphone-8-un-specialo-iphone-x"},
{"title": "'Google' prezentējis jaunos 'Pixel' viedtālruņus, klēpjdatoru un mājas skaļruņus", "category": "Tehnoloģijas", "body": "Kompānija \" Google \" trešdien prezentēja savas jaunākās ierīces – viedtālruņus \"Pixel 2\" un \"Pixel 2 XL\", klēpjdatoru \"Pixelbook\" un divus \"Google Home\" skaļruņus \"Mini\" un \"Max\", kā arī kompakto fotokameru \"Google Clips\" un bezvadu austiņas \"Google Pixel Buds\". \" \" viedtālrunis ir pēctecis pērnā gada flagmanim \"Google Pixel\", kas aizstāja agrāko \"Google Nexus\" ierīču sēriju. Jaunajam viedtālrunim ir \"FullHD\" piecu collu OLED ekrāns un stereo skaļruņi ekrāna malās. Savukārt \"Google Pixel 2 XL\" ir ar 2K sešu collu OLED ekrānu, plānām korpusa maliņām ap to un 18:9 malu attiecību. Abi minētie viedtālruņi ir izgatavoti no alumīnija, un pirkstu nospieduma lasītājs tiem atrodas korpusa aizmugurē. Šis ir pirmais \"Google\" viedtālrunis, kuram vairs nav analogās austiņu ligzdas, tomēr tas ļāvis šo \"Android\" platformas viedtālruni padarīt mitruma noturīgu atbilstoši IP67 standartam. \"Google Pixel 2\" viedtālruņos ieviesta \"Active Edge\" funkcija, kas ļauj, piemēram, uzņemt pašiņu, stingrāk saspiežot tālruņa korpusa malas, vai arī ar šo funkciju aktivizēt \"Google\" balss asistentu. \"Google\" īpaši lepojas ar \"Pixel 2\" fotokameru, kura \"DxOMark\" vērtējumā saņēmusi visaugstāko vērtējumu starp visiem viedtālruņiem – 98 balles, tādējādi par četrām ballēm pārspējot līdzšinējo līderi jauno \"iPhone 8 Plus\". Neskatoties uz to, ka \"Google Pixel 2\" ir tikai viena 12 megapikseļu fotokamera, tā ļauj portretiem radīt izplūdušo fonu, līdzīgi kā ar \"profesionālām fotokamerām\". \"Google Pixel 2\" ir aprīkots ar \"Snapdragon 835\" procesoru, četru gigabaitu operatīvo atmiņu un 64 gigabaitu iebūvēto atmiņu. Par papildu samaksu pieejama versija ar 128 GB atmiņu. \"Google Pixel 2\" ir pieejams gaiši zilā, melnā un baltā krāsā, kamēr lielais \"XL\" – melnā vai baltā. Vācijā \"Google Pixel 2\" cena ir no 799 eiro, bet versijā ar 128 GB – 909 eiro. Lielais \"Google Pixel 2 XL\" maksā no 939 eiro, bet versijā ar 128 GB – 1049 eiro. Pēc provizoriskas informācijas, \"Google Pixel 2\" pēc \"Google\" pasūtinājuma ir radījis HTC, bet lielo \"XL\" – LG kompānija. Līdz ar jaunajiem \"Google\" viedtālruņiem amerikāņu tehnoloģija kompānija prezentēja bezvadu austiņas \" \", kurās ir integrēts mikrofons un skārienjutīga virsma, kuru piespiežot var izsaukt \"Google\" balss asistentu. Šādas austiņas Eiropā maksās 179 eiro. Vēl \"Google\" prezentēja papildinājumu \" \" skaļrunim, kurš izmanto balss asistentu. \"Google\" tam ieviesa gan mazo un lēto versiju \"Mini\", kas Vācijā maksā 59 eiro, gan lielo un jaudīgo \"Max\", kas esot 20 kārtas jaudīgāks par esošo \"Google Home\" un kas maksās vairāk nekā 400 eiro. Savukārt \" \" klēpjdators darbojas ar \"Chrome OS\" operētājsistēmu. Tas ir tikai 10 milimetrus biezs un sver vienu kilogramu. Tam ir 12,3 collu augstas izšķirtspējas ekrāns, līdz pat 16 GB operatīvā atmiņa un līdz 512 GB iebūvētā atmiņa. Klēpjdatoram ir atlokāms ekrāns, padarot to par planšetdatoru, un ekrāns ir skārienjutīgs, ļaujot uz tā rakstīt arī ar jauno \"Pixelbook Pen\", kas ir nopērkams atsevišķi. Kā pēdējo no ierīcēm \"Google\" prezentēja kompaktu fotokameru \" \", kas bezvadu režīmā ir savienojama ar viedtālruni. Šo mazo fotokameru, kuras attēlu kvalitāte ir salīdzināma ar viedtālruņu fotokamerām, ir paredzēta pamatā bērnu un mājdzīvnieku neuzkrītošai fotografēšanai un filmēšanai. Šī ierīce ASV maksās 249 dolārus.", "link": "https://www.delfi.lv/bizness/44467736/tehnologijas/49304583/google-prezentejis-jaunos-pixel-viedtalrunus-klepjdatoru-un-majas-skalrunus"},
{"title": "Latvijas uzņēmumi Silīcija ielejā: ar dronu paceļ gaisā 100 kg", "category": "Tehnoloģijas", "body": "Ar Elvisu Straupenieku, bezpilotu lidaparātu (dronu) \"AirBoard\" kompānijas dibinātāju, sarunājās Taira Zoldnere. Saruna notika Sanfrancisko, vienā no pilsētas kopdarba telpām \"Werquise\". \"Viss sākās, kad man bija divpadsmit gadu... Cilvēki vienmēr sapņojuši par lidošanu, \" saka Straupenieks. Protams, ir lidmašīnas, helikopteri, bet Straupenieks bilst, ka viņu vairāk interesēja, kā pašam uzkonstruēt savu lidaparātu. Pašmācības ceļā, pētot, sekojot tiešsaistē publicētām instrukcijām tika būvēts, konstruēts, izmēģināts pašam savs bezpilota lidaparāts. Apmēram pēc četriem gadiem, kad Straupeniekam bija sešpadsmit gadu, projekts bija nonācis tik tālu, ka bija nepieciešams dibināt uzņēmumu, lai nodrošinātu līdzekļu piesaisti un tālāku attīstību. Radās jauns šķērslis – Latvijā uzņēmumu var reģistrēt tikai no astoņpadsmit gadu vecuma. Straupenieks smejas: \"Es sešpadsmit gadu vecumā atradu Civillikuma pantu, kas atļauj iegūt juridisko pilngadību no sešpadsmit gadu vecuma caur tiesu. Nākošo pusgadu pavadīju vācot nepieciešamos dokumentus no skolas, vecākiem, draugiem, ejot caur Liepājas bāriņtiesu un Liepājas tiesu.\" Tā sešpadsmit gadu vecumā Straupenieks, ieguvis pilnvaru par juridisko pilngadību, kļuva par jaunāko uzņēmēju Latvijā. Savs uzņēmums ļāva piesaistīt pirmo nopietno investīciju 50 000 eiro apmērā, nodibināt nelielu komandu un turpināt projektu. Jāsaka, ka darbs kļuva arvien intensīvāks, bet vēl taču arī skola jāpabeidz! Straupenieks: \"Esmu vienmēr labi mācījies, uz deviņi un desmit, bet vienpadsmitajā klasē nopietni apsvēru domu pamest skolu, lai pilnībā pievērstos tikai savam futūristiskajam nākotnes projektam.\" Par laimi Liepājas Raiņa 6. vidusskola atrada iespēju, lai Straupenieks varētu pabeigt vienpadsmito un divpadsmito klasi vienā gadā. Jā, tajā laikā bija traki. Cēlos četros, lai strādātu pie drona, astoņos man bija matemātikas konsultācija, tad skola, pēc tās atkal darbs pie drona... Man bija izstrādāts īpašs mācību plāns, vairākus priekšmetus apguvu pilnīgi patstāvīgi pēc mācību grāmatām un citiem materiāliem. Tomēr skolu pabeidzu uz deviņi un desmit, veselu gadu ātrāk par savu klasi. Un tad mēs nokļuvām vienā no pasaules vadošajiem biznesa akseleratoriem \"Boost VC\", un pusgadu pavadījām Silīcija ielejā. Vispirms jebkurš investors meklē interesantu, daudzsološu, strauji augošu uzņēmumu. Ir jābūt tādā grupā. Praktiski mums palīdzēja Arturs Ivanovs, uzņēmuma \"Knowledge Factory\" līdzdibinātājs ar iepriekšēju pieredzi šādā programmā. Viņš mūs iepazīstināja ar akseleratora vadītāju Adamu Dreiperu (Adam Draper), kura ģimene ar riska kapitālu ieguldījumiem nodarbojas jau ceturtajā paaudzē. Adama Dreipera tēvs Tims Dreipers (Timothy Cook Draper) savulaik ir investējis tādās kompānijās kā \" Tesla \", \" Skype \", \"Hotmail\" un \"Spacex\". Mēs tajā laikā vēl atradāmies Liepājā, un caur \"Skype\" demonstrējām viņam ar mūsu projektu. Akselerators ir investīciju fonds, kas investē un palīdz attīstīties jaunuzņēmumiem ar lielām, varbūt daudzu miljardu dolāru potenciālām izaugsmes iespējām. Akseleratoram \"Boost VC\" katru gadu ir divas 3-6 mēnešus garas programmas. Uz katru programmu piesakās līdz 2000 jaunuzņēmumu no visas pasaules, bet tiek uzņemti tikai divdesmit! Viņi investē trīs veidu uzņēmumos, kas nodarbojas ar blokķēdēm un kriptovalūtu, ar virtuālo un paplašināto realitāti un zinātniskās fantastikas projektos – tādos kā paraplāni, džetpaki jeb lidojošās somas un citās futūristiskās tehnoloģijās, kuras, pēc investoru domām, varētu kļūt par nākošajām vairāku miljardu dolāru pelnošām kompānijām. Mēs zinātniskās fantastikas sadaļā prezentējām ideju par lidojošu segveju vai mazu lidojošu mocīti. Tas būtu pasaulē pirmais drons, kas varētu pacelt un pārvietot cilvēku. Nākošais solis bija saprast, kā var šo tehnoloģiski veiksmīgo projektu vislabāk komercializēt un atrast tam biznesa pielietojumu. Tika meklēts vairākos virzienos, un šobrīd attīstāmies trīs vertikālēs. Viens no tiem – drons var palīdzēt likvidēt eļļu un citus naftas produktus ūdenī plašā teritorijā, izsmidzinot bioķimikāliju, kas šo eļļu noārda dabīgi ūdenī. Otrs – kravu un cilvēku transportēšanai. Trešais un galvenais virziens, kurā šobrīd strādājam ir lauksaimniecība – pesticīdu un fungicīdu izsmidzināšana specifiski vīnogu laukos, kas atrodas stāvās kalnu nogāzēs. Vīnogu lauki tiek apsmidzināti desmit līdz piecpadsmit reizes gadā, un to dara cilvēki ar rokām vai izmanto helikopteru. Tomēr vīna dārzu nogāzes var būt līdz 60 grādu slīpas, darbinieki bieži vien slīd, krīt, savainojas, roku darbs ir dārgs un cilvēki ilgas stundas strādā ar veselībai kaitīgām vielām. Helikoptera izmantošana ir lētāka, tomēr izmaksā līdz 25 000 eiro gadā, turklāt tikai 30% no izsmidzinātajām ķimikālijām nonāk uz vīnogulājiem, un Vācijā katru gadu iet bojā viens vai divi helikopteru piloti, jo smidzināšanas sistēma, kas ir 16 metrus plata, reizēm kaut kur aizķeras. Drons ir daudz lētāks un drošāks līdzeklis tieši šo lauksaimniecības ķimikāliju izsmidzināšanā. Šobrīd mums jau ir vairāki klientu līgumi, un mēs gatavojamies jaunajai vīnogu apstrādes sezonai, kas sāksies aprīlī. Drons pats netiks pārdots, bet mēs piedāvājam servisu, kad ar savu dronu un pilotu braucam apstrādāt vīnogu laukus. Viens operators vienlaikus uzrauga vairākus dronus, kuri paši lido automātiski iepriekš iezīmētā laukā. Par mūsu dronu ir interese arī vīnogu ražotājiem Napas ielejā Kalifornijā. Tomēr droniem ir ļoti specifiskas regulācijas katrā atsevišķā valstī. Mums ir sertifikācija Latvijā, strādājam, lai sertificētos arī Vācijā un citās valstīs. Jā, ar savu produktu esam iekļuvuši pasaules labākajā biznesa akseleratorā \"Alchemist Accelerator\", mūs atbalsta Adams Dreipers, \"Boost VC\" dibinātājs, un abu šo akseleratoru programmas cieši sadarbojas. Jā, Latvijā tieši dronu nozare ir ļoti attīstījusies. Varu minēt tādas kompānijas kā \"Air Dog\", \"Aerones\", \"Atlas Dynamics\", \"UAV Factory\", programmatūrām – \"SPH Engeneering\", arī citas. Latvijā ir neparasti liels dronu kompāniju kopskaits, un šobrīd varam saukt Latviju par dronu lielvalsti. Domāju, ka Latvijā izstrādātas un darbojas daudzas jaunas tehnoloģijas un projekti, bet problemātiska ir mārketinga un produkta pārdošanas daļa. Kaimiņi igauņi šajā ziņā ir daudz veiksmīgāki. Tāpēc ir labi kādu laiku pabūt Amerikā, jo šeit tieši pārdošanas māksla ir ļoti attīstīta. Konkurence tirgū pastāv, un tas ir labi, jo tas nozīmē, ka produktam ir potenciāls. Svarīgi ir atrast specifisku pielietojuma nišu un izveidot ļoti konkrētu, bet ļoti labu produktu. Mēs šobrīd strādājam, lai uztaisītu labāko dronu vīnogu apsmidzināšanai, savukārt kompānija \"Aerones\" fokusējas uz vēja turbīnu tīrīšanu. Gandrīz visi, kas ražo dronus, zināšanas ir apguvuši pašmācības ceļā. Domāju, ka latviešiem piemīt zinātkāre un vēlēšanās pašiem kaut ko radīt, kaut ko izdarīt pašiem ar savām rokām. Man ģimenē vectēvs bija viens no pasaulē ātrākajiem kartingu pilotiem, un pats konstruēja savu kartingu, arī tēvs ir inženieris. Tehniskas lietas man apkārt bijušas kopš bērnības.   Mēs esam seši. Bez manis un manas asistentes vēl strādā vairāki inženieri un dronu pilots. Jā, man jau sen tika jautāts, kad tad varēs pacelt gaisā cilvēku. Vecītis bija mans labs draugs no Liepājas Artis Daugins, un dažas dienas pirms Ziemassvētkiem mēs ar savu dronu pacēlām apmēram 100 kg smagu cilvēku (ieskaitot vecīša kostīmu), 10-15 metru augstumā, -5 C salā, stipra vēja apstākļos. Mūsu mērķi bija pierādīt drona celtspēju, drona drošību un izturību, kā arī drona potenciālu izmantot kravu pārvadāšanai un cilvēku glābšanai nepieejamās vietās. Jā, Silīcija ielejā ir daudz latviešu un arī citu baltiešu. Īpaši aktīvi ir igauņi, kas sākās ar veiksmīgiem igauņu uzņēmumiem \"PayPal\" un \"Skype\". Tagad ir izveidojusies tāda kā \"Baltijas mafija\", ir čata grupas, tiekamies pasākumos, savstarpējais kontaktu tīkls un atbalsts šajā komūnā ir ļoti vērtīgs. Piemēram, \"Alchemist Accelerator\" no 20 komandām šobrīd trīs ir no Baltijas – divas no Igaunijas un viena no Latvijas. Ļoti liela palīdzība ir Baltijas Amerikas brīvības fonds, kas katru gadu palīdz vairāk nekā desmit cilvēkiem nonākt Amerikas apmācības un pētījumu programmās. Esot šeit, ir arī vienreizēja iespēja iepazīstināt amerikāņus un Amerikas investīciju fondus ar Latvijas sasniegumiem. Cilvēkiem, kas vada daudzu miljardu dolāru vērtus fondus un iepriekš par Latviju neko nezināja, nodemonstrējot dronu nozares sasniegumus, rodas interese par Latviju kā augstu tehnoloģiju valsti. Jaunieši daudz seko līdzi veiksmes stāstiem sociālajos medijos. Es teiktu, ka tie ir labi iedvesmai, bet nevajag censties šos veiksmes stāstus uztvert kā formulu vai nokopēt. Katrs cilvēks ir atšķirīgs, katram cita personība, sociālā vide un citi vides faktori. Ir jāseko saviem mērķiem un savām interesēm. Cenšoties būt par kādu, kas viņš nav, var cilvēku novest pie izdegšanas un personības sabrukuma. Uzņēmējdarbība nav piemērota ikkatram, lai gan šobrīd ir ļoti stilīgi būt uzņēmējam. Tomēr, ja ir griba attīstīt savu uzņēmumu, šobrīd pasaule ir atvērta, ceļošanas iespējas neierobežotas, un arī Latvijā var ļoti daudz ko izdarīt un paveikt. Man daudzi jautā padomu un interesējas par manu pieredzi. Es cenšos palīdzēt, cik varu gan ar informāciju, gan kontaktiem, jo arī man ir bijuši labi mentori un atbalstītāji. Esmu lecis ar izpletni no lidmašīnas, un vismaz septiņas reizes esmu lecis no augstuma gan ar gumiju, gan virvi. Tas man dod gan adrenalīnu, gan rada īpašu brīvības sajūtu. Laikam tāpēc arī darbojos aviācijas nozarē, ka mani vienmēr saistījusi lidošana un futūristiski projekti.", "link": "https://www.delfi.lv/bizness/44467736/tehnologijas/50791383/latvijas-uznemumi-silicija-ieleja-ar-dronu-pacel-gaisa-100-kg"},
{"title": "63% Latvijas uzņēmumu ir sava mājaslapa, liecina pētījums", "category": "Tehnoloģijas", "body": "2018. gada sākumā informācijas un komunikācijas tehnoloģiju (IKT) speciālistus nodarbināja 15,5% uzņēmumu ar nodarbināto skaitu 10 un vairāk Aptaujā iekļauti uzņēmumi ar nodarbināto skaitu 10 un vairāk šādās saimnieciskās darbības jomās: apstrādes rūpniecība, elektroenerģija, gāzes apgāde, siltumapgāde un gaisa kondicionēšana, ūdensapgāde, notekūdeņu un atkritumu apsaimniekošana un sanācija, būvniecība, tirdzniecība, viesnīcas un restorāni, transports un uzglabāšana, informācijas un komunikācijas pakalpojumi, operācijas ar nekustamo īpašumu, profesionālie, zinātniskie un tehniskie pakalpojumi, administratīvo un apkalpojošo dienestu darbība, datoru un sakaru iekārtu remonts. Uzņēmumu īpatsvars, kas nodarbina IKT speciālistus, ir atkarīgs no uzņēmuma lieluma Mazie uzņēmumi ir ar nodarbināto skaitu no 10 līdz 49, vidējie – no 50 līdz 249, lielie – ar darbinieku skaitu 250 un vairāk. Visbiežāk IKT speciālistus nodarbina lielie uzņēmumi – 79,5%. Savukārt vidējo un mazo uzņēmumu grupā IKT speciālistus nodarbina attiecīgi 34,7% un 10,2% uzņēmumu. Lielo uzņēmumu grupā salīdzinājumā ar 2017. gadu rādītājs pieaudzis par 7,8 procentpunktiem, bet vidējos un mazajos uzņēmumos attiecīgi par 4,9 un 1,3 procentpunktiem. 5,2% uzņēmumu pērn pieņēma vai mēģināja pieņemt darbā IKT speciālistus, bet vairāk nekā pusei no tiem (56,5%) bija grūtības šo vakanču aizpildīšanā. 5,4% nodrošināja mācības, lai uzlabotu uzņēmumā nodarbināto IKT speciālistu prasmes. 2017. gadā lielāko daļu IKT funkciju uzņēmumos nodrošināja ārpakalpojumu sniedzēji. Visbiežāk tie tika piesaistīti tādu IKT funkciju veikšanai kā uzņēmējdarbības vadības programmatūru/ sistēmu izstrāde un attīstīšanai (34,3% uzņēmumu), uzņēmējdarbības vadības programmatūru/ sistēmu atbalsts (32,3%), kā arī tīmekļa risinājumu izstrādāšana un attīstīšana (40,4%), attiecīgi par 17,5 procentpunktiem, 17,3 un 23,6 procentpunktiem vairāk nekā pašu darbinieki. Lielajos uzņēmumos pašu spēkiem biežāk tiek nodrošinātas arī tādas IKT funkcijas kā IKT infrastruktūras uzturēšana, biroja programmatūras atbalsts, uzņēmējdarbības vadības programmatūru/sistēmu atbalsts, tīmekļa risinājumu atbalsts kā arī drošība un datu aizsardzība. 2017. gadā lielo datu analīzi veica 7,7% uzņēmumu. Daļa uzņēmumu to veica pašu spēkiem, bet citi piesaistīja ārpakalpojumu sniedzējus. Visbiežāk lielo datu analīzi veica uzņēmumi, kuru pamatdarbības veids ir telekomunikācija (20,9%), datoru, elektronisko un optisko iekārtu ražošana (17,2%) un vairumtirdzniecība (14,2%). Visretāk to darīja ēdināšanas pakalpojumu (1,4%), būvniecības nozares (3,9%) un tekstilizstrādājumu un apģērbu ražošanas nozares uzņēmumi (1,9%). Šis jautājums ikgadējā CSP aptaujā bija iekļauts pirmoreiz. Lielo datu analīzi daudz biežāk veica lielie uzņēmumi (29,5%). Mazo uzņēmumu grupā šis rādītājs ir gandrīz piecas reizes zemāks.", "link": "https://www.delfi.lv/bizness/44467736/tehnologijas/50517721/63-latvijas-uznemumu-ir-sava-majaslapa-liecina-petijums"},
{"title": "Foto: Latvijas jaunuzuņēmums 'Giraffe360' piesaistījis viena miljona eiro investīcijas", "category": "Tehnoloģijas", "body": "2016. gadā \"Giraffe360\" izstrādāja risinājuma pirmo prototipu, bet jaunākā produkta versija ir viena no visaugstākās kvalitātes telpas skenēšanas tehnoloģijām pasaulē ar 270 megapikseļu izšķirtspēju. Uzņēmumam arī īsā laika periodā ir izdevies iegūt spēcīgu klientu bāzi septiņās Eiropas valstīs, to starpā Lielbritānijā, Austrijā, Vācijā, Maltā un Šveicē. Starp uzņēma klientiem ir reģionu vadošās nekustamo īpašumu kompānijas kā \"RE/MAX\", \"John Taylors\" un \"City24\". Investīciju summa tiks izmantota, lai izstrādātu jaunākās paaudzes \"Giraffe360\" tehnoloģiju un turpinātu paplašināšanos Eiropā. \"Change Ventures\" riska kapitāla fonda vadītājs Andris K. Bērziņš komentē, ka fonds investē kompānijās, kurām ir potenciāls apkalpot klientus visā pasaulē. \"Giraffe360\" unikālā tehnoloģija un biznesa modelis jau šobrīd ir radījis interesi visā Eiropā, un mēs ticam, ka šis ir tikai sākums.\" Savukārt \"Capitalia\" vadītājs Juris Grišins atzīmē: \"\"Capitalia\" ir plašs investoru tīkls, un investējot mēs meklējam spēcīgu un ambiciozu komandu, kura ir spējīga strauji attīstīt biznesu. Jau kādu laiku sekojām Mikus Opelta un komandas darbam un nešaubījāmies, ka vēlamies būt partneri.\" Tehnoloģiju risinājumi nekustamo īpašumu nozarei (\"PropTech\") ir viens no straujāk augošajiem jaunuzņēmumu segmentiem pasaulē. Eiropā šo segmentu pārstāv jau vairāk nekā 1600 jaunuzņēmumi, un \"Giraffe360\" 2018. gadā tika ierindots starp 25 visinovatīvākajiem jaunajiem produktiem Eiropā (\"Real Estate Innovation Contest\", kas norisinājās \"Expo Real\" izstādē Minhenē, Vācijā). Viens no uzņēmuma dibinātājiem Mikus Opelts teic, ka nekustamais īpašumus ir viena no visvērtīgākajām aktīvu klasēm visā pasaulē, taču nekustamā īpašuma nozare ir arī pēdējā, kas nav piedzīvojusi krasas pārmaiņas ar tehnoloģiju attīstību. Beidzot pēdējos trīs gados paradigmu maiņa ir strauji sākusies. \"Mums šī ir vienreizēja iespēja būt lielu nozares pārmaiņu priekšgalā un strauji attīstīties starptautiski reizē ar citām inovatīvām kompānijām. Domāju, ka ir īstais brīdis \"Giraffe360\" produktam, un mēs noteikti šo iespēju izmantosim,\" norāda Opelts. \"Giraffe360\" ir kameras un programmatūras tehnoloģija telpu skenēšanai. Idejas autori un uzņēmumu dibinātāji ir brāļi Mikus un Madars Opelti. Uzņēmums 2016. gadā piesaistīja pirmo sēklas investīciju pusmiljona eiro apmērā no Igaunijas riska kapitāla firmas \"Koha Capital\". Tikko noslēdzās otrais investīciju raunds, piesaistot investīcijas vairāk nekā viena miljona eiro apmērā. Investīciju raundā piedalījās vairāki riska kapitāla fondi, piemēram, \"Change Ventures\", \"Capitalia\" un citi.", "link": "https://www.delfi.lv/bizness/44467736/tehnologijas/50762987/foto-latvijas-jaunuzunemums-giraffe360-piesaistijis-viena-miljona-eiro-investicijas"},
{"title": "'Accenture' rudenī plāno apmācīt 220 cilvēkus; darbinieku skaits sasniedz 2000", "category": "Tehnoloģijas", "body": "Informācijas tehnoloģiju (IT) uzņēmums \" Accenture \", ņemot vērā pieprasījumu un cilvēku interesi par karjeru IT nozarē, šogad rudenī organizē papildus mācību kursus. Baltijā uzņēmums plāno apmācīt apmēram 220 cilvēkus karjeras sākšanai IT nozarē. Šobrīd uzņēmuma darbinieku skaits Baltijā sasniedz 2000. \"Pandēmijas ietvaros aptveni katrs piektais Latvijas iedzīvotājs ir apsvēris karjeras vai esošās profesijas maiņu, atklāj uzņēmuma uzdevumā šogad veiktais \" SKDS \" pētījums. Vērtējot saņemtos pieteikumus vasaras mācībām, redzējām, ka aizvien vairāk cilvēku un studentu no citām nozarēm apsver profesijas maiņu. Liela daļa cilvēku izvērtē karjeras iespējas tieši IT nozarē, jo jomas izaugsme turpinās un digitalizācijas risinājumi ir nepieciešami visās tautsaimniecības nozarēs. Uzņēmuma pieredze liecina, ka speciālists tūrisma jomā var apgūt \"Scala\" programmēšanu, jurists var kļūt par \"DevOps\" speciālistu, mūziķis iemācīties \" Android \" lietotņu izstrādi, bet žurnālists – programmēšanu. Tāpēc šajā rudenī esam pieņēmuši lēmumu izsludināt papildus mācību kursus,\" skaidro \"Accenture\" vadītājs Baltijā Maksims Jegorovs (fotogrāfijā). Rudenī \"Accenture\" piedāvā 12 apmācību kursus, kuros varēs apgūt gan tradicionāli augsti pieprasītas jomas, piemēram, Java programmēšanu, automatizēto testēšanu vai projektu vadītāja asistenta profesiju, gan arī piecus jaunus virzienus – \" Amazon \" mākoņskaitļošanas risinājumus, \"Adobe\" frontend mājas lapu un lietotņu izstrādi, UX/UI dizainu, Low code izstrādes pieeju biznesa procesu vadībā un \" Microsoft \" (datu inženieriju). Mācībās varēs iepazīt arī mākoņskaitļošanas automatizācijas rīkus, iOS lietotņu izstrādi, kā arī apgūt datu pārvaldību, izmantojot \"Oracle\" rīkus. Konsultēšanas apmācību grupā plānoti SAP kursi, kuros varēs iepazīties ar biznesa rīkiem, tai skaitā datu migrācijas risinājumiem. Bootcamp apmācības ir daļa no uzņēmuma personāla atlases programmas, un pēc tām dalībnieki iegūst sertifikātu un sekmīgākie – apmaksātu praksi \"Accenture\". Lielākā daļa no praktikantiem kļūst par uzņēmuma darbiniekiem. Mācībās tiek apgūtas IT pamatzināšanas un iemaņas karjeras sākšanai, un tās ir pietuvinātas ikdienas darbam projektos. Mācību laikā dalībnieki apgūst gan praktiskas, gan teorētiskas zināšanas un iemācās strādāt komandā. Apmācības sniedz iespēju strādāt IT nozarē un turpināt darbu starptautiskā uzņēmumā. Mācības ir bezmaksas un ilgst vairākas nedēļas, atkarībā no izvēlētās apmācību jomas. Visas mācības notiks attālināti pieredzējušu lektoru un mentoru vadībā. Lai nokārtotu mācību atlases tehnisko testu, ir nepieciešamas pamatzināšanas izvēlētajā apmācību jomā (ieskatu var gūt bootcamp mājas lapā). Tāpat tiks vērtētas pretendentu spējas analītiski domāt, motivācija mācīties, kā arī angļu valodas zināšanas. Visas mācības notiks angļu valodā. \"Accenture\" ir starptautisks vadības konsultāciju, tehnoloģisko pakalpojumu un ārpakalpojumu uzņēmums. \"Accenture\" Latvijas filiāle ir dibināta 2002. gadā, bet šogad uzņēmums pieņēma lēmumu atvērt biroju Lietuvā. \"Accenture\" apgrozījums Latvijā finanšu gadā, kas ilga no 2019. gada 1. septembra līdz 2020. gada 31. augustam, bija 80,1 milj. eiro, bet uzņēmuma peļņa attiecīgajā posmā bija 3,8 milj. eiro.", "link": "https://www.delfi.lv/bizness/44467736/tehnologijas/53561693/accenture-rudeni-plano-apmacit-220-cilvekus-darbinieku-skaits-sasniedz-2000"},
{"title": "'Printify' piesaista 45 miljonus dolāru no 'Index Ventures', 'H&M' un 'Virgin Group'; cer uz strauju izaugsmi", "category": "Tehnoloģijas", "body": "Uzņēmums \" Printify \" piesaistījis investīcijas aptuveni 45 miljonu dolāru apmērā no vairākiem pasaulē slaveniem investoriem, un gatavojas straujai izaugsmei, \"Delfi Bizness\" pastāstīja kompānijas dibinātājs Jānis Berdigans. \"Ir patīkami apzināties, ka tik lieli un pasaulē atpazīstami zīmoli tic \"Printify\" un saredz nākotnes potenciālu,\" piebilda uzņēmuma dibinātājs, paužot prieku, ka šie investori ne tikai dalīsies ar finansējumu, bet arī savām stratēģiskajām zināšanām.", "link": "https://www.delfi.lv/bizness/44467736/tehnologijas/53559505/printify-piesaista-45-miljonus-dolaru-no-index-ventures-h-m-un-virgin-group-cer-uz-strauju-izaugsmi"},
{"title": "Sērfo uz medicīnas tehnoloģiju viļņa un paralēli attīsta biznesu viesmīlībā un tūrismā: intervija ar uzņēmēju Mārtiņu Silu", "category": "Tehnoloģijas", "body": "Uzņēmums \"Meditec\" specializējies informācijas tehnoloģiju (IT) risinājumu izstrādē Latvijas medicīnas nozarei un vairāk nekā divdesmit gadu laikā ievērojami audzis, esot viens no galvenajiem spēlētājiem nozares digitalizācijas procesā. Uzņēmuma līdzdibinātājs Mārtiņš Sils kopā ar partneri Māri Zvirgzdiņu darbojas arī viesmīlības biznesā un brīvo laiku pavada, apceļojot pasauli ar motociklu. Sarunā ar \"Delfi Bizness\" Mārtiņš Sils stāsta par \"Meditec\" izveidi laikā, kad vēl bija datorzinātņu students, atskatās uz to, kā noritējusi medicīnas nozares digitalizēšanās, sniedz savu vērtējumu, kā šajā ziņā izskatāmies uz Eiropas fona, stāsta par izaicinājumiem eksporta tirgu iekarošanā, kā arī atklāj, ka uzņēmums spēris soli arī ārpus medicīnas tehnoloģiju jomas. \"Meditec\" biznesa modelis ir strādāt produktu orientēti, ārstniecības iestādēm iznomājot savus produktus kā pakalpojumus. Lielākā daļa uzņēmuma klientu ir valsts un pašvaldību kapitāluzņēmumi, tajā skaitā slimnīcas. Runājot par tūrisma biznesu, Mārtiņš Sils stāsta, ka kopā ar biznesa partneri šobrīd attīsta jaunu projektu Gaujas malā Strenčos. Viņu Rīgas viesnīca \"Divi rati\" Covid-19 pandēmiju izturējusi, pielāgojot darbību esošajiem apstākļiem, lai gan viesnīcas numuriņi šobrīd maz kam esot vajadzīgi, jo tās mērķa klienti – pasaules apceļotāji ar motocikliem – caur Latviju tagad brauc reti.", "link": "https://www.delfi.lv/bizness/44467736/tehnologijas/53565093/serfo-uz-medicinas-tehnologiju-vilna-un-paraleli-attista-biznesu-viesmiliba-un-turisma-intervija-ar-uznemeju-martinu-silu"},
{"title": "Foto: 'Samsung' Rīgā izrāda jauno 'Galaxy A8' viedtālruni", "category": "Tehnoloģijas", "body": "Otrdien Rīgā \" Samsung \" pārstāvji prezentēja jaunāko uzņēmuma viedtālruni \"Galaxy\" A8(2018). Tā galvenā īpašība–jauninājums ir dubultā priekšējā kamera, kas sola uzņemt dižākus pašiņus. A sērijas tālruņi \"Samsung\" klāstā atrodas uzreiz zem S sērijas. Tajos tiek piedāvāta līdzīga veiktspēja kā flagmaņos, taču jau par mazliet draudzīgāku cenu. Tiesa, ar 2018. gada modeli arī A sērijas tālruņi nedaudz tiek pietuvināti premium ierīču segmentam. Viedtālrunis aprīkots ar 16 megapikseļu F1.7 aizmugurējo kameru un 16 + 8 megapikseļu F1.9 Dual jeb divu lēcu priekšējo kameru. Šāds risinājums ļauj uzņemt attēlus, kuriem vēlāk iespējams mainīt fokusa punktu un fona izplūdumu \"bokeh\". A8 ir 5,6 collu, bet A8+ 6 collu ekrāns. Lai arī \"Samsung\" to dēvē par Infinity displeju, tam tomēr ir nepārprotami manāmas ekrāna apmales sānos un, protams, augšā un apakšā. Tālruņa aizmugurē - tieši zem fotokameras - iebūvēts pirkstu nospiedumu lasītājs. Telefons spēj arī atpazīt sejas, taču pats ražotājs norāda, ka šī metode ir mazāk droša nekā pinkods vai parole. IP68 klases ūdens un putekļu izturība ļauj tālruni lietot brīvāk, īpaši mūsu slapjajos laika apstākļos. Latvijā pieejamie \"Galaxy\" A8 aprīkoti ar divu SIM karšu un atmiņas kartes slotu. \"Galaxy\" A8(2018) viedtālrunis Latvijā būs pieejams trīs krāsās – melnā, orhideju pelēkā un zelta. Oficiāli pārdošanā tas nonāks 26. janvārī un tā cenas ir sākot no 499 eiro.", "link": "https://www.delfi.lv/bizness/44467736/tehnologijas/49671773/foto-samsung-riga-izrada-jauno-galaxy-a8-viedtalruni"},
{"title": "'Yandex' piedzīvojis 'lielāko kiberuzbrukumu interneta vēsturē', daļēji vaino 'MikroTik' iekārtas (plkst. 14.30)", "category": "Tehnoloģijas", "body": "Krievijas  IT jomas milzis \"Yandex\" tikko kā saskāries ar nepieredzēti vērienīgu DDoS uzbrukumu; kompānija, balstoties uz pirmajiem tās veiktās izmeklēšanas rezultātiem, paziņojusi, ka uzbrukums ir bijis lielākais interneta pastāvēšanas vēsturē, bet robottīklam (botnet), kas aiz tās stāv, piešķīrusi latvisku nosaukumu \"Mēris\". (Papildināts ar \"MIkroTik\" komentāru.) Tas ir tikai viens no nedaudzajiem uzbrukumiem, ko pēdējās nedēļās piedzīvo ne tikai \"Yandex\", bet arī daudzas citas kompānijas pasaulē, turklāt to mēroga ziņā tiem nav precedenta. To avots ir jauns robottīkls, par kuru pagaidām ir maz kas zināms. \"Yandex\" to saista ar Latvijas uzņēmuma \"MikroTik\" ražotajām iekārtām. DDoS jeb izkliedētā pakalpojuma atteikuma uzbrukums vienkāršoti varētu tikt aprakstīts kā kiberuzbrukums, kas vienlaikus notiek no virknes fizisko vai biežāk virtuālo iekārtu ar mērķi pārslogot upura sistēmu. To var salīdzināt ar baru cilvēku, kas mēģina iespraukties caur vienām veikala durvīm vienlaikus, nobloķējot iespēju tikt veikalā un tādējādi kavējot tā darbību. Kiberuzbrukums strādā pēc līdzīga principa un parasti tiek uzskatīts par vienu no vienkāršākajiem uzbrukumiem veidiem, ko ir viegli organizēt, bet problemātiski apturēt. Tikmēr \"The Bell\" atzīmē, ka uzbrukums bijis rekordliels pēc viena parametra – uzbrucēja pieprasījumu skaita sekundē (DDoS mēdz mērīt arī citādi, piemēram, ilguma vai uzbrukuma veida); \"Yandex\"uzbrukuma gadījumā šis rādītājs pārsniedzis 21 miljonu, un tas tik tiešām ir augstākais visā interneta pastāvēšanas vēsturē. Uzbrukums nav ietekmējis \"Yandex\" serveru darbību, tomēr, \"Vedomosti\" rīcībā ir informācija, ka IT milzis ar grūtībām bija spējis tam pretoties. \"Yandex\" aplēses ir, ka \"inficēto\" iekārtu skaits tīklā ir ap 250 tūkstošiem. \"Yandex\" akcentē, ka postoši DDoS uzbrukumi ir novēroti gan Jaunzēlandē, gan  ASV , gan Krievijā, bet aiz visa tā ir viens tīkls, ko šajā kompānijā nodēvējuši par \"Mēri\", lietojot latvisko apzīmējumi. Šis robottīkls apvieno augstas veiktspējas tīkla iekārtas, nevis \"parastas\" iekārtas, ar kurām pieslēdzas wi-fi. Šīs ierīces apvieno komandcentrs, turklāt, šķiet, visas var attiecināt uz ražotāju \"MikroTik\", ziņo \"Yandex\". Latvijas tehnoloģiju uzņēmums \"MikroTik\" specializējas profesionālu tīkla iekārtu ražošanā. Tās pārstāvis \"Vedomosti\" skaidrojis, ka tā operētājsistēma \"RouterOS\" savulaik bija saskārusies ar ievainojamību, taču jau 2018. gadā tā tika novērsta. Daudzas iekārtas arvien strādā, izmantojot vecāku programmatūru, un par to nav iespējams pabrīdināt ikvienu lietotāju pasaulē, izteicies \"MikroTik\" pārstāvis, kurš arī piebildis, ka kompānijai nav zināms par cita veida sistēmas ievainojamību. \"RouterOS\" rūpīgi vērtē neatkarīgi auditori. Ja tiešām tās ir vecās ievainojamības sekas, kura ir aktuāla desmitos tūkstošu iekārtu, kuras netiek atjauninātas, tā ir patiešām slikta ziņa, savā paziņojumā akcentē \"Yandex\". Taču \"Yandex\" un \"Qrator Labs\" dati norādot uz to, ka tā, visdrīzāk, tomēr neesot. Robottīklā ir manāmas daudzas pēdējo gadu \"RouterOS\" versiju, bet lielākā daļa ir tieši priekšpēdējā versija. Kāda cita acīmredzama iezīme – robottīkls turpina izplesties. \"Yandex\" pieļauj, - ievainojamības risks ticis slēpts līdz apjomīgākai kampaņai vai ir pārdots melnajā tirgū. \"The Bell\" aptaujātie eksperti pieļāvuši, ka uzbrukums \"Yandex\" bijis spēka nodemonstrēšana ar mērķi reklamēt robottīklu potenciālajiem komerciālajiem klientiem. Par robottīkla izveidotājiem un plāniem nekas gan nav īsti zināms. Tikmēr \"MikroTik\" vēlreiz uzsver, ka pieminētajos uzbrukumos izmantotas iekārtas, kas tikušas uzlauztas 2018. gadā, kad \"RouterOS\" programmatūrā tika atklāta ievainojamība. Problēma toreiz tika operatīvi novērsta, izlaižot attiecīgus drošības atjauninājumus. Kopš 2018. gada šādu ievainojamību vairs nav bijis. \"Diemžēl pilnīgai drošībai ir nepieciešama arī pašu lietotāju iesaiste. Ja kādam ir izdevies 2018. gadā iegūt jūsu paroles, tad atjauninājumi vien nelīdzēs. Lietotājam ir jānomaina savas paroles un jāpārliecinās, ka ugunsmūris strādā korekti, kā arī jāizpēta, vai uzbrucēji nav paspējuši ieviest savas izmaiņas konfigurācijā,\" norāda \"MikroTik\" mārketinga pārstāvis Viktors Smirnovs. No savas puses uzņēmums ir darījis visu, lai informētu ikvienu \"RouterOS\" lietotāju par nepieciešamo rīcību, taču joprojām daudzi lietotāji nereaģē uz šādu informāciju, kā arī turpina lietot vecu programmatūras versiju un vienkāršas paroles. Šobrīd tas aktīvi meklē risinājumus,kas ļautu uzlabot situāciju, tajā paša laikā neaizskarot lietotāju privātumu. \"RouterOS\" rūpīgi vērtē ne tikai uzņēmuma drošības speciālisti, bet arī neatkarīgi auditori. \"Ikdienā ieguldām lielus resursus, lai meklētu potenciālās ievainojamības, bet mums nav nekādu indikāciju, ka patlaban tādas būtu atrodamas. Drošība ir un paliek viena no \"MikroTik\" prioritātēm,\" uzsver uzņēmums.", "link": "https://www.delfi.lv/bizness/44467736/tehnologijas/53570145/yandex-piedzivojis-lielako-kiberuzbrukumu-interneta-vesture-daleji-vaino-mikrotik-iekartas-plkst-1430"},
{"title": "'Apple' prezentējis trīs jaunus 'iPhone' modeļus un jaunās paaudzes viedpulksteni", "category": "Tehnoloģijas", "body": "Kompānija \" Apple \" trešdien, 12. septembrī, savā ģenerālmītnē Kalifornijā prezentēja jaunākos produktus – trīs jaunus \" iPhone \" viedtālruņa modeļus, kā arī jaunās, nu jau ceturtās paaudzes viedpulksteni \" Apple Watch \". Portāls \"Delfi\" nodrošināja  teksta tiešraidi  no šīs prezentācijas, un tagad piedāvājam apkopojumu par amerikāņu tehnoloģiju koncerna divās stundās klāstīto. Prezentācijā \"Apple\" vadītājs  Tims Kuks  lepojās, ka \"Apple Watch\" ir ne tikai vispopulārākais viedpulkstenis pasaulē, bet arī populārākais pulkstenis vispār. Jaunais \"Apple Watch Series 4\" modeļi būs pieejami ar vairāk nekā par 30 procentiem lielāku ekrānu – 40 un 44 milimetru līdzšinējo 38 un 42 mm vietā. Tāpat jaunais viedpulkstenis ir plānāks par agrākajiem. \"Apple\" īpaši lepojās, ka jaunais viedpulkstenis spēj vēl precīzāk analizēt lietotāja sirdsdarbību, tostarp izveidot elektrokardiogrammu un brīdināt par iespējamu sirds saslimstību. Ceturtās paaudzes \"Apple\" viedpulkstenim ir skaļrunis esot par 50 procentiem skaļāks, kā arī mikrofons ir pārvietots citā vietā, lai mazinātu atbalsi un uzlabotu balss saziņu. Jaunais viedpulkstenis ir aprīkots ar jaunu 64 bitu divkodolu procesoru \"S4\", kas nodrošinot divkārt augstāku veiktspēju nekā priekštecis, kā arī tam ir uzlaboti dažādi sensori. Pilnveidota ir arī viedpulksteņa operētājsistēma, kas, piemēram, pulksteņa ciparnīcā ļauj iekļaut vairāk personalizētās informācijas. Eiropā \"Apple Watch\" ar GPS funkciju maksās no 429 eiro, bet arī ar mobilo datu savienojumu – no 529 eiro. Visdārgākās versijas (44 mm ekrāns un metāla siksniņa) cena sasniegs 849 eiro. \"iPhone\" desmitgades speciālā modeļa \"X\" pēcteči ir divi un ieguvuši nosaukumus, par kuriem tika baumots jau kādu laiku – \"Xs\" un \"Xs Max\". Abiem viedtālruņiem ir OLED ekrāns un tie saglabā izgriezumu (\"notch\" – angļu val.), kurā ir skaļrunis, fotokameras un dažādi sensori. \"iPhone X\" tiešais pēctecis \"Xs\" ir ar 5,8 collu ekrānu, bet tagad tas ieguvis arī savu lielāko brāli – \"Xs Max\" ar 6,5 collu ekrānu. Abiem viedtālruņiem ir jaunās paaudzes procesors \"A12 Bionic\", kas ir pirmā septiņu nanometru mikroshēma \"Apple\" piedāvājumā. Lai arī 6,5 collas ir vislielākais \"iPhone\" ekrāns līdz šim, \"Apple\" prezentācijā uzsvēra, ka viedtālruņa kopējie gabarīti \"Xs Max\" gadījumā ir praktiski tādi paši kā gadu vecajam \"iPhone 8 Plus\" modelim ar 5,5 collu ekrānu. \"Xs\" un \"Xs Max\" modelī itin viss esot labāks nekā priekštecī \"X\" – akumulators tam spēj izturēt par 30 minūtēm ilgāk (\"Xs Max\" gadījumā pusotru stundu ilgāk nekā pērnā gada \"X\"), ekrāna aizsargstikls esot izturīgāks nekā līdz šim utt. Tāpat tie ir ūdensdroši – divu metru dziļumā tie var atrasties līdz pat 30 minūtēm. Uzlabota arī ir fotokamera, kas \"Xs\" un \"Xs Max\" modelim ir vienāda – ar diviem fotoobjektīviem (no tiem \"gaišākais\" ar diafragmas atvērumu f/1.8 un otrs ar divkāršu tāllumaiņu). Tomēr būtiskākais jauninājums, ka fona izplūdumu (asuma dziļumu) tagad var manuāli regulēt arī pēc fotogrāfijas uzņemšanas. Savukārt jaudīgas procesors fotografēšanas laikā automātiski veic paplašināta dinamiskā diapazona (HDR) uzņēmumu (ar dažādām ekspozīcijām), izveidojot uzreiz \"ideālo\" fotogrāfiju. Kad \"Apple\" bija prezentējis \"Xs\" un \"Xs Max\" modeli, daudzi bija neziņā, vai līdz šim vairākus mēnešus baumotie trīs jaunie modeļi būs izrādījušās tikai baumas. Tomēr nē – kad stāsts par \"Xs\" un \"Xs Max\" bija pabeigts, \"Apple\", kā parasti savās prezentācijās, nāca klajā \"ar vēl vienu lietu\"... šoreiz vēl vienu \"iPhone\", kas ieguvis \"X \" nosaukumu un būs lētākais no prezentētajiem. Tam ir 6,1 collas ekrāns un tas ir LCD tehnoloģijas, nevis OLED, kā iepriekšminētajiem diviem jaunumiem. Kopējo gabarītu ziņā \"iPhone X \" esot starp \"iPhone 8\" un \"8 Plus\". Šis modelis izceļas ar plašu korpusa krāsu izvēles paleti – baltu, melnu, zilu, dzeltenu, orzanžu un sarkanu. Šim modelim ir viena fotoobjektīva aizmugurējā 12 megapikseļu kamera, bet arī spējīga uzņemt portretus ar mākslīgo fona izplūdumu. Tomēr veiktspējas ziņā šis viedtālrunis ir līdzvērtīgs dārgākajiem \"Xs\", jo arī izmanto \"A12 Bionic\" procesoru. Turklāt \"X \" ieguvis divu SIM karšu opciju – vienu tradicionālo \"nanoSIM\" ligzdu, bet otru kā digitālo \"eSIM\". Vēl šim viedtālrunim ir bezvadu uzlādes iespēja atbilstoši \"Qi\" standartam, kā arī mitrumnoturība atbilstoši IP67 standartam. \"iPhone X \" būs pieejams 64, 128 un 256 GB versijā. Tā cena Eiropā būs no 849 eiro. Savukārt dārgākā versija ar 256 GB iebūvēto atmiņu maksās 1019 eiro. Tirdzniecībā Latvijā \"iPhone Xs\" un \"Xs Max\" nonāks septembra beigās, bet \"X \" – oktobrī.", "link": "https://www.delfi.lv/bizness/44467736/tehnologijas/50386571/apple-prezentejis-tris-jaunus-iphone-modelus-un-jaunas-paaudzes-viedpulksteni"},
{"title": "Tehnoloģiju leģenda: Somijas 'Nokia' aprit 150 gadi", "category": "Tehnoloģijas", "body": "Mūsdienās uzņēmums vislabāk pazīstams ar savu mobilo tehnoloģiju nodaļu, kuru tas 2013.gadā  pārdeva \"Microsoft\" . Savu darbību kompānija gan aizsāka jau 19.gadsimta beigās, ražojot papīru un gumijas produkciju. Video ieskats kompānijas pirmsākumos:  21.gadsimta pirmajā pusē \"Nokia\" varēja lepoties ar miljardiem eiro lielu peļņu un stabilu līdera pozīciju mobilo tehnoloģiju tirgū. Kompānija kā pirmā prognozēja interneta sniegtās iespējas mobilajās tehnoloģijās un attīstīja fotokameru iestrādi telefonos.  Taču, kā norāda \"newyorker.com\" tehnoloģiju apskatnieki, ar laiku tā piekāpās modernākajām \"Android\" un \"Apple\" operētājsistēmām, tādējādi strauji pazaudējot pozīciju tirgū. Tāpat, kā norāda portāla \"nxtinsight.com\" eksperti, \"Nokia\" pārāk paļāvusies uz esošajiem lauriem, aizmirstot par investīcijām jaunās inovācijās.  Pēc straujās pozīciju zaudēšanas \"Nokia\" par 7,2 miljardiem ASV dolāru mobilo tehnoloģiju kompānijas daļu pārdeva ASV tehnoloģiju gigantam \"Microsoft\". Kompānija šobrīd nodarbojas ar mobilo tīklu infrastruktūras izstrādi un to ražošanas pakalpojumiem, kā arī izstrādā kartogrāfijas un ģeogrāfiskās lokācijas tehnoloģijas. Tā šobrīd nodarbina aptuveni 50 000 darbiniekus vairākās pasaules valstīs.  Foto: Leģendārie \"Nokia\" tālruņi:", "link": "https://www.delfi.lv/bizness/44467736/tehnologijas/45954543/tehnologiju-legenda-somijas-nokia-aprit-150-gadi"},
{"title": "5G tehnoloģija Latvijā varētu parādīties 2020. gadā, prognozē 'Tele2'", "category": "Tehnoloģijas", "body": "Patlaban var prognozēt, ka 5G mobilo sakaru tehnoloģija Latvijā ienāks ap 2020. gadu, teica telekomunikāciju operatora \" Tele2 \" valdes priekšsēdētājs Valdis Vancovičs. \"Mēs darīsim visu, lai sagatavotos tās ieviešanai. Pašlaik visbūtiskākais ir sagaidīt pasaules standartu, kurā darbosies 5G,\" sacīja Vancovičs. Vienlaikus viņš pastāstīja, ka pasaulē ir operatori, kas paši uz savu risku sāk pielietot 5G tehnoloģijas. \"Uz savu risku tas notiek tādēļ, ka šī tehnoloģija vēl nav standartizēta. Tā ir sava veida likmju likšana – likme var izrādīties veiksmīga un jūsu iegādātā tehnoloģijas variācija kļūst par standartu, likme var būt arī neveiksmīga un ieguldītās investīcijas būs nelietderīgas, jo iekārtas nespēs sazināties ar uzbūvēto 5G tīklu,\" skaidroja Vancovičs. Viņš atzīmēja, 5G tiek veidots, lai atbalstīt lietu interneta darbību. 5G tehnoloģijas parametri ir tādi, lai lietu interneta iekārtas strādātu maksimāli efektīvi. Savukārt balss sakaru pakalpojumu lietotājus tā skars mazāk, jo 4G tehnoloģija paliks ilgu laiku. Pēc Vancoviča paustā, nav gaidāms, ka tuvākajos gados kāds no senāk ievestajiem mobilo sakaru tīkliem varētu pārtraukt darboties, taču tehnoloģiju maiņa ir lietotāju rokās. \"Kamēr lietotāju rokās ir telefoni, kuri pieprasa, piemēram 2G tīklu, tikmēr operatori šo tīklu uzturēs un apkalpos. Tad, kad visu lietotāju rokās būs ierīces, kuras atbalsta 3G, 4G un 5G tehnoloģijas, nebūs vairs iemesla uzturēt 2G tīklu. Nedomāju gan, ka tas varētu notikt nākamo piecu gadu laikā,\" teica Vancovičs. \"Tele2\" dibināts 1997.gadā un pilnībā pieder SIA \"Tele2 Holdings\", kas savukārt pieder Zviedrijā reģistrētajam uzņēmumam \"Tele2 Sverige Aktiebolag\". Uzņēmuma apgrozījums 2015.gadā bija 103,693 miljoni eiro, bet peļņa - 15,182 miljoni eiro.", "link": "https://www.delfi.lv/bizness/44467736/tehnologijas/47966535/5g-tehnologija-latvija-varetu-paradities-2020-gada-prognoze-tele2"},
{"title": "'Bite' nākošgad veiks lietu interneta tehnoloģiju testus", "category": "Tehnoloģijas", "body": "Viņš norādīja, ka pašlaik pasaulē lietu interneta darbības principi ir ļoti fragmentēti, jo tiek izmantotas dažādas tehnoloģijas, kas katra darbojas nedaudz citādi un piedāvā dažādas iespējas. \"Mūsuprāt, labākais risinājums lietu interneta darbībai ir izmantot mobilo sakaru operatoriem jau pieejamo, licencēto frekvenču spektru, tādējādi lietu interneta pakalpojumu nodrošināšana nākotnē nav nekāds izaicinājums, jo jau šobrīd 95% nepieciešamās infrastruktūras ir darba gatavībā,\" sacīja Butens. Butens piebilda, ka visas \"Bites\" 4G bāzes stacijas ir gatavas atbalstīt \"NarrowBand - Internet of Things\" (NB-IoT) standartu, tam nepieciešams tikai vienkāršs programmatūras atjauninājums un funkcionalitātes aktivizēšana. \"Nākamajā gadā uzsāksim dažādu lietu interneta tehnoloģiju testus. Redzam lielas iespējas šajā jomā, īpaši veidojot jaunus pakalpojumus mūsu klientiem,\" atklāja Butens. Viņš arī atgādināja, ka \"Bite\" nesen noslēgusi vienošanos ar Ķīnas kompāniju \"Huawei\" par darbu pie 5G tehnoloģijas ieviešanas Latvijā, kas paredz arī testu veikšanu un jaunu tehnoloģiju ieviešanu, kas saistītas gan ar 5G, gan ar laiku pirms 5G, iekļaujot arī lietu internetu. Kā ziņots, Latvijas informācijas tehnoloģiju (IT) uzņēmumi \"Latnet Serviss\" un \"Stream Networks\", kas darbojas zem apvienotā zīmola \"OneIT\", savu lietu interneta tīklu plāno palaist pēc Ziemassvētkiem, bet \"Lattelecom\" - nākošgad.", "link": "https://www.delfi.lv/bizness/44467736/tehnologijas/48324743/bite-nakosgad-veiks-lietu-interneta-tehnologiju-testus"},
{"title": "Foto: Latvijā sāk tirgot jaunos 'Apple iPhone 7'", "category": "Tehnoloģijas", "body": "Piektdien Latvijā tiek sākta  ASV  informācijas tehnoloģiju giganta \" Apple \" jaunāka viedtālruņa \" iPhone  7\" un \"iPhone 7 plus\" tirdzniecība. Ierīces cena sāksies no apmēram 779 eiro, bet \"iPhone 7 plus\" - no apmēram 919 eiro. Uzņēmumā \"Latvijas Mobilais Telefons\" ( LMT ) portālu \"Delfi\" informēja, ka pirmo tirdzniecības stundu laikā LMT veikalos izpārdoti visi pieejamie \"Apple iPhone 7\" un \"iPhone 7 Plus\" modeļu viedtālruņi glancētā, melnā krāsā ar 128 un 256 gigabaitu atmiņas ietilpību.", "link": "https://www.delfi.lv/bizness/44467736/tehnologijas/47942115/foto-latvija-sak-tirgot-jaunos-apple-iphone-7"},
{"title": "'Samsung' apstiprina, ka pilnībā pārtrauc 'Galaxy Note 7' ražošanu", "category": "Tehnoloģijas", "body": "Dienvidkorejas elektronikas uzņēmums \" Samsung Electronics \" otrdien paziņoja, ka pilnībā pārtrauc viedtālruņu \"Galaxy Note 7\" ražošanu, ņemot vērā problēmas ar to akumulatoru uzsprāgšanu. Iepriekš otrdien \"Samsung\" pavēstīja, ka aptur viedtālruņu \"Galaxy Note 7\" tirdzniecību un apmaiņu, norādot uz drošības apsvērumiem, kā arī aicināja visus klientus nekavējoties pārtraukt šo ierīču lietošanu. \"Patērētāju drošību uztverot kā svarīgāko prioritāti, mēs esam pieņēmuši galīgo lēmumu pārtraukt \"Galaxy Note 7\" ražošanu,\" norāda kompānija. Uzņēmuma preses pārstāvis apstiprināja, ka šo telefonu ražošanas pārtraukšana ir neatgriezeniska. Reaģējot uz ziņām par \"Galaxy Note 7\" aizdegšanos, \"Samsung Electronics\" 2. septembrī pavēstīja, ka aptur šī modeļa  tirdzniecību un atsauc 2,5 miljonus šo telefonu visā pasaulē . Atsaukšanas process noritēja visumā gludi, līdz pagājušajā nedēļā parādījās ziņas par līdzīgām problēmām ar telefoniem, pret kuriem tika apmainīti \"Galaxy Note 7\".", "link": "https://www.delfi.lv/bizness/44467736/tehnologijas/48006699/samsung-apstiprina-ka-pilniba-partrauc-galaxy-note-7-razosanu"},
{"title": "Neskatoties uz bateriju skandālu, 'Samsung' turpinās ražot 'Note' sērijas telefonus", "category": "Tehnoloģijas", "body": "Kompānija šādu lēmumu pieņēmusi, neskatoties uz 2016. gadā izdotā \"Note 7\" modeļa bojātajām baterijām. Jau ziņots, ka Dienvidkorejas elektronikas uzņēmums  pirmdien paziņoja , ka viedtelefonu \"Galaxy Note 7\" aizdegšanos izraisījuši bojāti akumulatori. \"Es atgriezīšu tirgū labāku, drošāku un ļoti inovatīvu \"Note 8\",\" intervijā CNET solīja kompānijas telefonu ražošanas nodaļas vadītājs Dong-Jins Kohs. Viņš skaidroja, ka \"Galaxy Note\" aizvien ir daudz lojālo klientu, kuri telefonu pirks arī pēc \"Galax Note 7\" piedzīvotājām nedienām. Vēstīts, ka \"Samsung\" septembra sākumā paziņoja par 2,5 miljonu \"Galaxy Note 7\" tālruņu atsaukšanu pēc tam, kad vairākas šīs ierīces bija uzsprāgušas vai aizdegušās. Kad arī apmainītajiem telefoniem tika novērotas aizdegšanās problēmas, kompānija pieņēma lēmumu pārtraukt \"Galaxy Note 7\" ražošanu pavisam. Pirmdien Samsung\" paziņoja, ka pie telefona bojājumiem vainojamas divas nesaistītas akumulatoru problēmas. Pamatojoties uz detalizētu skarto akumulatoru analīzi, kompānijas piesaistītie eksperti noskaidrojuši, ka divu dažādo akumulatoru - A akumulatora no pirmās partijas un B akumulatora no otrās partijas - problēmas izraisīja divi atšķirīgi faktori. A akumulatoram bija bojāta augšējā labā stūra daļa, kā rezultātā radās elektroda novirze, kas pavājināja atdalošo slāni starp diviem elektrodiem, izveidojot vairākus ceļus iespējamam īssavienojumam. B akumulatoram bija izkusis varš negatīvā elektroda zonā, kas saskaras ar pozitīvā elektroda pievadiem, norādot uz to, ka īssavienojums bija noticis šajā vietā.", "link": "https://www.delfi.lv/bizness/44467736/tehnologijas/48438855/neskatoties-uz-bateriju-skandalu-samsung-turpinas-razot-note-serijas-telefonus"},
{"title": "'Delfi' no Ņujorkas: Ar vērienu prezentēts jaunais 'Galaxy Note 8'", "category": "Tehnoloģijas", "body": "Jaunais tālrunis ticis pie lielāka – 6.3 collu (2960x1440) ekrāna, kas līdzīgi kā ''S8'' stiepjas līdz tālruņa korpusa malām. Kā parasti – ''Note'' zīmīgā īpatnība ir tajā iebūvētais irbulis, darbības ar kuru šogad būtiski uzlabotas un pielāgotas dažādiem lietotājiem. Tālrunis ir aprīkots ar 6GB atmiņu un astoņu kodolu procesoru, kura jaudai vajadzētu pietikt pat visprasīgāko lietotāju vajadzībām. Datu glabāšanai iebūvēta 64 līdz 256 gigabaitu atmiņa, kas papildināma ar microSD kartes palīdzību vēl par 256 gigabaitiem. Enerģiju tālrunim nodrošina 3300mAh akumulators, kuru iespējams uzlādēt ar bezvadu uzlādes ierīci. Prezentācijas sākumā \"Samsung\" nekautrējās atzīt pērnā gada kļūdu, kad toreiz jaunie ''Note'' viedtālruņi akumulatora defekta dēļ nereti aizsvilās. Problēma izrādījās tik vērienīga, ka \"Samaung\" pārtrauca tālruņa ražošanu un atsauca pārdotos eksemplārus. Jādomā, ka šogad jaunajam lielekrāna tālrunim veiksies krietni labāk. Tālrunī būs instalēta ''Android 7.1.1'' operētājsistēma, kuru \"Samsung\" papildinājis ar savu programmatūru. Viena no interesantākajām OS funkcijām ir spēja automātiski atvērt divas aplikācijas reizē, katru rādot ekrāna savā pusē. Līdzīgi kā citi ražotāji, arī \"Samsung\" tagad piedāvā divas galvenās fotokameras. Vienu ar platleņķa, otru ar 2x teleobjektīvu. Taču atšķirībā no citiem tālruņiem abas ''Note'' galvenās kameras aprīkotas ar optisko attēla stabilizāciju, kas darbojas, gan uzņemto foto, gan video. Interesanta īpašība ir tālruņa spēja uzņemt attēlus uzreiz ar abām kamerām un saglabāt tos kā atsevišķus foto. Tātad uzreiz var iegūt ainavisku skatu un portretu. Līdzīgi kā \"iPhone\" un \"Huawei\" tālruņos, arī ''Note 8'' spēj atdalīt galveno objektu kadrā un mākslīgi uzpludināt fonu, tā radot fotokameras uzņemtam attēlam līdzīgu foto. Kā ierasts \"Samsung\" prezentācijās, arī šoreiz vairākkārt tika ironiski pieminētas \"Apple\" telefonu īpatnības un uzsvērtas iezīmes, kas ''Note'' esot pārākas. Tirdzniecībā pasaulē un Latvijā jaunais ''Galaxy Note 8'' būs pieejams no 15. septembra. Šobrīd ierīces cena Latvijā solīta no 1009 eiro.", "link": "https://www.delfi.lv/bizness/44467736/tehnologijas/49170259/delfi-no-nujorkas-ar-verienu-prezentets-jaunais-galaxy-note-8"},
{"title": "Iedzīvotājiem vājas zināšanas par datu drošību mobilajās ierīcēs", "category": "Tehnoloģijas", "body": "Nezināšanas un neuzmanības dēļ kibernoziedzieku lamatās iekristu katrs otrais, liecina \"Bites\" un \"Drossinternets.lv\" kiberdrošības zināšanu testa rezultāti, kuru uz datu apstrādes brīdi bija aizpildījuši teju četri tūkstoši Latvijas iedzīvotāju. 67% lietotāju ir pārliecināti, ka mobilajam telefonam nav nepieciešama antivīrusa aizsardzība, bet 61% neatpazīst viltotas interneta vietnes, piemēram, viltotu \"PayPal\" lapu. Tikpat daudzi neaizdomājas par nepieciešamību aizsargāt savus privātos datus, nododot ierīci remontā. Vairums lietotāju uzskata, ka šādās situācijās pietiek izslēgt telefonu vai izņemt no tā SIM karti. \"Esam pieraduši parūpēties par datoru drošību gan ar parolēm, gan ugunsmūriem un antivīrusu programmām, taču nereti piemirstam, ka mūsdienās mobilais telefons ir kļuvis par multifunkcionālu ierīci, kas faktiski aizstāj datoru – tajā tiek lietots e-pasts, veikti norēķini, uzglabāti foto un video faili u.tml., līdz ar to palielinās arī ar šo ierīču lietošanu saistītie drošības riski,\" uzsvēra \"Bites\" pārstāvis Andis Anspoks. Līdzīgās domās bija arī Drossinternets.lv vadītāja, uzsverot, ka 95% problēmsituāciju digitālajā vidē rodas pašu lietotāju nezināšanas, vieglprātības vai slinkuma dēļ. \"Mobilais telefons mūsdienās nodrošina ļoti plašas iespējas, tostarp iespēju izdarīt dažādas lietas tūlīt, kā arī ātrāk nekā ierasts. No vienas puses, tas ir pozitīvi, jo laiks, kā zināms, ir zelta vērtē. No otras puses, iespēja kļūdīties ir lielāka, jo kļūdas, gluži vienkārši, var pieļaut ātrāk. Piemēram, lai nosūtītu fotogrāfiju no telefona, nepieciešamas vien trīs sekundes. Lai nosūtītu šo pašu fotogrāfiju no datora, nepieciešams ilgāks laiks, jo tā visupirms ir jālejupielādē datorā, attiecīgi – lietotājam ir iespēja izvērtēt, vai šo fotogrāfiju tiešām vajadzētu kādam sūtīt,\" tā Katkovska. Savukārt  Valsts policijas  Ekonomisko noziegumu apkarošanas pārvaldes Kibernoziegumu apkarošanas nodaļas priekšnieks Dmitrijs Homenko atgādināja, ka kiberuzbrukuma galvenais mērķis ir iegūt datus, turklāt dati paši par sevi ir nevis objekts, bet gan līdzeklis tālāku noziedzīgu mērķu sasniegšanai. \"Iedzīvotājiem katram pašam ir jārūpējas par saviem datiem. Nododot tos ārpus Latvijas komersanta piedāvātā virtuālā produkta, jārēķinās, ka dati ir neaizsargāti vai aizsargāti tiktāl, cik katrs pats drošu risinājumu sev izvēlas,\" skaidroja Homenko. Viņš arī ieteica rūpīgi izvērtēt mobilās lietotnes, bet īpaši ziņojumapmaiņas lietotnes, pirms ķerties pie to lejupielādes mobilajā telefonā, piemēram, pievērst uzmanību, vai ir pieejama informācija par izvēlētās lietotnes izstrādātāju, kādas vēl lietotnes tas piedāvā un, galu galā, kurā valstī tas ir reģistrēts. Proti, dažkārt der ņemt vērā, ka bezmaksas lietotnes nebūt nav bez maksas; ka lietotājs \"iemaina\" pret konkrēto lietotni savus datus. Savukārt Informācijas tehnoloģiju drošības incidentu novēršanas institūcijas \"Cert.lv\" vadītājas vietnieks Varis Teivāns īpašu uzmanību vērsa uz krāpnieciskiem sludinājumiem sociālajos tīklos un krāpnieciskām interneta tirdzniecības vietnēm, kuru īpatsvars tradicionāli pieaug tieši gada nogalē, tuvojoties svētku iepirkšanās sezonai. \"Vēlos atgādināt –, ja kāds piedāvājums ir neticami labs, tas visdrīzāk ir krāpniecība, tāpēc lietotājiem ir jābūt īpaši kritiskiem un uzmanīgiem,\" uzsvēra Teivāns. Kā norādīja eksperti, interneta un viedierīču lietotājiem ir svarīgi izvērtēt katru soli, katru rīcību ļoti kritiski, jo pat modernākās tehnoloģijas nespēs pasargāt no incidenta vai finansiāliem zaudējumiem, ja pats lietotājs vienaldzīgi attieksies pret brīdinājumiem un ignorēs labo praksi. Kopumā lietotājiem testā bija jāatbild uz 11 dažādiem ar drošu interneta lietošanu saistītiem jautājumiem. Katrs otrais jeb 53,8% lietotāju atbildēja pareizi uz visiem vai 10 jautājumiem, tā iegūstot augstāko iespējamo novērtējumu \"Drošības prezidents\". Katrs trešais šī novērtējuma ieguvējs uzskata, ka mobilajam telefonam nav nepieciešams antivīruss. Novērtējumu \"Bezbailīgais sērfotājs\" (40,3%) un \"Digitālais pusaudzis\" (4,7%) ieguvēji salīdzinoši visbiežāk kļūdījās, atbildot uz jautājumu, kā jārīkojas, nododot remontā mobilo telefonu. Proti, vairums šo lietotāju nodotu meistara rokās ne vien ierīci, bet arī visus datus, ko tā satur. Savukārt novērtējuma \"Iesācējs\" ieguvēji (1,2%), lejupielādējot savos telefonos mobilās aplikācijas, neiedziļinās to saturā, kā arī nepietiekami izvērtē publisko \"Wi-Fi\" tīklu drošību.", "link": "https://www.delfi.lv/bizness/44467736/tehnologijas/49394413/iedzivotajiem-vajas-zinasanas-par-datu-drosibu-mobilajas-ierices"},
{"title": "Aicina pieteikties informācijas tehnoloģiju gada balvai 'Platīna pele 2017'", "category": "Tehnoloģijas", "body": "Šogad \"Platīna pele\" tiks pasniegta jaunā kategorijā \"Labākā kiberdrošības iniciatīva\", kur tiks vērtēti projekti, kas nodrošina valsts pārvaldes vai biznesa un tā piedāvāto elektronisko pakalpojumu kiberdrošību. Balva šogad tiks pasniegta jau vienpadsmito gadu, un tās mērķis ir apzināt un cildināt pēdējo gadu laikā Latvijā radītos labākos risinājumus pārvaldei, sabiedrībai, biznesam un labākos e-skolotājus. Tāpat tiks piešķirta arī speciālbalva \"Veiksmīgākais E-paraksta integrācijas risinājums.\" Balvas tiks pasniegtas 7. decembrī LIKTA gadskārtējā konferencē. \"Ņemot vērā tehnoloģiju straujo attīstību, vēl būtiskāks paliek arī kiberdrošības jautājums. Tāpēc šogad sadarbībā ar Aizsardzības ministriju esam izveidojuši jaunu kategoriju, ar kuras palīdzību vēlamies veicināt visas sabiedrības izpratni par kiberdrošības nozīmi gan uzņēmējdarbībā, gan publiskajā pārvaldē. Šādi mēs varam stiprināt izpratni par augstas kvalitātes digitālās drošības risinājumiem un to nozīmi mūsu ikdienas procesos,\" uzsver LIKTA prezidente Signe Bāliņa. Kategorijā \"Labākā kiberdrošības iniciatīva\" attiecināmi projekti, kas nodrošina valsts pārvaldes vai biznesa un tā piedāvāto elektronisko pakalpojumu kiberdrošību, aizsardzību pret kiberuzbrukumiem vai paaugstinātu izpratni un attiecīgi rīcību, lai novērstu kiberuzbrukumus vai mazinātu to sekas IKT sistēmās. Kategorijas partneris – Aizsardzības ministrija. Kategorijās \"E-pārvaldes risinājumi\", \"E-pakalpojumi sabiedrībai\" un \"Risinājumi biznesam\" attiecināmi projekti, kas nodrošina valsts pārvaldes vai biznesa pakalpojumu sniegšanu elektroniski vai atsevišķu pakalpojuma saņemšanas soļu izpildi, izmantojot IKT līdzekļus. Šajās nominācijās var pieteikties attiecīgo pakalpojumu sniedzēji un projektu īpašnieki – valsts iestādes un pašvaldības, uzņēmumi, organizācijas vai privātpersonas. Kategorijas \"Risinājumi biznesam\" speciālbalvas partneris Latvijas Mobilais Telefons. Kategorijā \"Labākais E-skolotājs\" var pieteikties skolotāji, e-prasmju pasniedzēji vai citi pretendenti, kas devuši nozīmīgu ieguldījumu e-prasmju veicināšanā, e-vides lietotāju izglītošanā un izcilā IKT integrēšanā mācību procesā. Balva tiek piešķirta par e-prasmju jomas attīstīšanu, e-vides lietotāju izglītošanu, ieguldījumu informācijas sabiedrības attīstībā vietējā un nacionālā mērogā un ievērojamu izglītības vides bagātināšanu ar IKT iespējām. Kategorijas \"Labākais E-skolotājs\" partneris sabiedrība \"Tilde\" uzvarētājam piešķirs naudas prēmiju, prēmijas fonds ir 1000 eiro (ietverot nodokļus). Speciālbalva \"Veiksmīgākais E-paraksta integrācijas risinājums\" tiks pasniegta pretendentam, kurš vislabāk integrējis E-parakstu iestādes vai organizācijas sistēmā, e-pakalpojumā vai risinājumā. Balvas pretendenti piedalās citās konkursa kategorijās, uz balvu var pretendēt arī iepriekš IKT balvai \"Platīna pele\" iesniegti projekti (izņemot E-paraksta kategorijas balvas pretendentus), iesniedzot pieteikuma formu kādā no esošajām kategorijām. Speciālbalvas partneris – VAS \"Latvijas Valsts radio un televīzijas centrs\". Balvas pretendentus vērtēs neatkarīga žūrija.", "link": "https://www.delfi.lv/bizness/44467736/tehnologijas/49315185/aicina-pieteikties-informacijas-tehnologiju-gada-balvai-platina-pele-2017"},
{"title": "'Google' prezentējis savu jauno viedtālruni 'Pixel'", "category": "Tehnoloģijas", "body": "Kompānija \" Google \" prezentējusi savu jaunāko viedtālruni \"Pixel\" un tā izmēros lielāko modifikāciju \"Pixel XL\", kas darbosies ar \" Android  7.1 Nougat\" operētājsistēmu. Jaunā \"Pixel\" sērija aizstāj līdz šim ar \"Nexus\" marku pazīstamos \"Google\" viedtālruņus. Jauno \"Pixel\" un \"Pixel XL\" ir modelējis pats \"Google\". Lai arī prezentācijā \"Google\" neatklāja, kurš partneris tos ražos, ārvalstu mediji noskaidrojuši, ka tas ir taivāniešu \" HTC \". Atgādinām, ka līdzšinējo \"Nexus 5X\" ražoja LG, bet \"Nexus 6P\" – \"Huawei\". \"Pixel\" ir ar piecu collu ekrānu un \"FullHD\" izšķirtspēju, bet \"Pixel XL\" – ar 5,5 collu ekrānu un 2K izšķirtspēju. Atšķirībā no \"Nexus\", kur lielākais modelis bija ar jaudīgākām \"iekšām\", jaunajiem \"Pixel\" neatkarīgi no ekrāna diagonāles ir vienāda tehniskā specifikācija. Abas \"Pixel\" modifikācijas būs aprīkots ar \"Snapdragon 821\" procesoru, četru gigabaitu operatīvo atmiņu, 32 vai 128 GB iebūvēto atmiņu un 12,3 megapikseļu fotokameru ar optisko stabilizācijas sistēmu. Runājot par fotokameru, tā autoritatīvajā \"DxOMark\" reitingā ieguvusi visaugstāko atzīmi no visiem viedtālruņiem – 89 punktus no 100, tādējādi pārspējot gan \"Samsung S7 edge\" (88), gan \" iPhone  7\" (87). Interesanti, ka \"Pixel\" viedtālruņu lietotājiem būs neierobežota vieta \"Google Photos\" mākoņservisā, lai dublētu savus fotoattēlus oriģinālajā kvalitātē, tostarp 4K izšķirtspējas video. Savukārt \"iPhone\" lietotājiem būs ļoti ērti pāriet uz jauno \"Pixel\" ne tikai speciālās aplikācijas dēļ, kas ļauj pārnest visus datus, bet arī \"Pixel\" iepakojumā iekļautās \"Lightning\" kabeļa pārejas dēļ, kas to ļaus izdarīt īpaši ātri un droši. \"Pixel\" viedtālrunim ir USB Type-C ligzda, caur kuru 15 minūtēs tas būs uzlādējams septiņu stundu darbības laikam. \"Pixel\" ir 2770 mAh akumulators, bet \"Pixel XL\" – 3450 mAh. Vēl līdz ar \"Pixel\" viedtālruņiem \"Google\" prezentēja virtuālās realitātes brilles \"Daydream View\", kas būs pieejamas par konkurētspējīgu cenu – 79 ASV dolāri. Tikmēr \"Pixel\" viedtālruņi nebūs vairs tik pieejami kā \"Nexus\" modeļi savulaik. \"Pixel\" jau ir \"iPhone\" cenu kategorijā un ASV tirgū maksās tieši tikpat – no 649 dolāriem.", "link": "https://www.delfi.lv/bizness/44467736/tehnologijas/47982001/google-prezentejis-savu-jauno-viedtalruni-pixel"},
{"title": "Foto: Bez 'Google', bet īpaši jaudīgi – jaunie 'Huawei Mate 30'", "category": "Tehnoloģijas", "body": "Ceturtdien, 19. septembrī, Minhenē Ķīnas \" Huawei \" rīkoja preses pasākumu, kurā izziņoja vairākus jaunumus, galvenie no kuriem ir \"Mate 30\" sērijas viedtālruņi. Tie ieguvuši iepriekš pieteikto \"Kirin\" procesoru un īpaši spējīgas fotokameras. Šis ir arī pirmais \"Huawei\" viedtālrunis, kuru tiešā veidā skāris tirdzniecības aizliegums – tālrunī nav atrodamas \" Google \" lietotnes. \"Mate 30\" sērijā ir vairāki tālruņi - \"parastais\" \"Mate 30\", \"Mate 30 Pro\", un īpašais \" Porsche  Design\" modelis \"Mate 30 RS\". Visiem modeļiem pieejamas arī 5G versijas. \"Pro\" modelim ir 6.53 collu ekrāns, kas ir īpaši tālu un asi nolocīts tālruņa malās. Tādējādi \"Huawei\" panācis, ka tālruņa sānos vispār nav redzams korpuss. Šāds risinājums ļauj uz nolocītajām tālruņa malām izvietot virtuālas vadības pogas, piemēram skaļumam un fotokamerai. Korpusa augšpusē un apakšpusē gan arvien ir nelielas apmales. Tālrunim ir trīs galvenās kameras – kā jau ierasts – platleņķa, telekamera un īpaši plata leņķa kamera. Abas platākās kameras aprīkotas ar 40 megapikseļu īpaši lielu sensoru, kas sola augstu attēla kvalitāti un skaidrākas bildes tumsas apstākļos. Telekamerai ir 8 megapikseļu sensors un trīskāršs optiskais palielinājums. Tomēr, lai cik jaudīgs un spējīgs būtu pats tālrunis, iespējams, interesantāka ir politika, kas stāv aiz tā. Šis ir pirmais \"Huawei\" viedtālrunis, kuru tiešā veidā skar ASV aizsāktais tirdzniecības aizliegums, kas nosaka, ka ASV uzņēmumi nedrīkst sadarboties ar \"Huawei\". Tas nozīmē, ka ķīnieši nedrīkst izmantot ne Amerikā ražotos procesorus un modemus, ne \"Google\" izstrādāto programmatūru. Vistiešāk tas, protams, skar operētājsistēmu. \"Mate 30\" sērijas tālruņos vairs nav pieejama ierastā \" Android  OS\", bet gan atvērtā koda \"Android\" paveids, kas papildināts ar \"Huawei\" pašu izstrādāto \"EMUI 10\" saskarni. Lielākoties standarta \"Android\" no \"Android Open Source Project\" daudz neatšķiras, taču būtiska ir lietotņu pieejamība – šai operētājsistēmai nav pieejams \"Google Play\" lietotņu veikals un visas \"Google\" izstrādātās lietotnes, piemēram, \"Gmail\", \"Youtube\", \"Maps\" utt. To trūkums droši vien ir sāpīgākais, ar ko \"Mate 30\" lietotājiem nāksies saskarties. Citas lietotnes ir pieejamas no \"Huawei\" pašu kūrētā \"AppGallery\", kas jau izsenis pieejams visos \"Huawei\" viedtālruņos. Taču \"Google\" lietotņu cienītājiem vismaz pagaidām nāksies iztikt ar konkrēto pakalpojumu lietošanu interneta pārlūkā, kas, starp citu, arī nebūs \"Chrome\". \"Mate 30 Pro (5G)\" ar 8GB RAM un 256GB ROM cena tiek solīta 1199 eiro apmērā. Pārējie modeļi – attiecīgi lētāki (izņemot \"Porsche Design\" versiju, kas maksās vairāk nekā divus tūkstošus eiro). Tomēr ar naudas žūksni vien nepietiks, ja gribēsies ātri tikt pie jaunā tālruņa. Sākotnēji tas būs pieejams tikai Ķīnā. \"No septembra beigām \"Huawei Mate 30 Series\" būs pieejams Ķīnas tirgū. Āzijas Klusā okeāna reģiona tirgos, ieskaitot Malaiziju, Filipīnas, Singapūra un Taizemi, jaunais tālrunis būs pieejams pēc oktobra. Ierīce būs pieejama arī Eiropas tirgū\", skaidrots uzņēmuma oficiālajā paziņojumā portālam \"Delfi\". Diemžēl par pieejamību Latvijā šobrīd nav nekādas informācijas. Gluži tāpat kā par uzņēmuma un tirdzniecības \"kara\" nākotni.", "link": "https://www.delfi.lv/bizness/44467736/tehnologijas/51476157/foto-bez-google-bet-ipasi-jaudigi-jaunie-huawei-mate-30"},
{"title": "Pirms 10 gadiem sākās atkarība: 'iPhone' svin dzimšanas dienu", "category": "Tehnoloģijas", "body": "Pirms 10 gadiem, 2007. gada 9. janvārī, \"Apple\" prezentēja savu slavenāko produktu – \" iPhone \". Sanfrancisko \"Macworld 2007\" konferencē kompānijas toreizējais vadītājs, nu jau mūžībā aizgājušais Stīvs Džobss, publikai izrādīja negaidīto uzņēmuma produktu - \"iPhone\". Pirms tam vairākus gadus tehnoloģiju eksperti tikai baumoja, ka šāds iespējamais \"Apple\" jaunievedums varētu būt sagaidāms. \"Šī ir diena, kuru esmu gaidījis pēdējos divus gadus,\" viņš sacīja un pēc brīža pirmo reizi kādam piezvanīja ar \"iPhone\". Zvana saņēmējs bija telefona dizainers Džonijs Aivs. 2007. gada janvārī prezentētā ierīce bija pirmais telefons, kurš piedāvāja telefonu pilnvērtīgi pārvaldīt ar skārnienjūtīgo ekrānu, nevis ierīces tastatūru. Tolaik, kā atceras \"Mashable.com\" apskatnieks Lens Ulanofs, nozares līderi – \"Nokia\", \"BlackBerry\", \"Motorolla' – pēc Džobsa prezentācijas vīpsnāja, ka jaunais produkts ir lemts neveiksmei, taču pēc \"iPhone\" nonākšanas tirgū 2007. gada vasarā minētās kompānijas tā arī nekad vairs neatguva iepriekš baudītos tirgus peļņas rādītājus. Līdz šim iznākušie kompānijas viedtālruņi hronoloģiskā secībā: \"iPhone\", \"iPhone 3G\", \"iPhone 3GS\", \"iPhone 4\", \"iPhone 4S\", \"iPhone 5\", \"iPhone 5S\" un \"iPhone 5C\", \"iPhone 6\", \"iPhone 6S\" un \"iPhone 7\". \"iPhone\" prezentācija 2007. gadā:", "link": "https://www.delfi.lv/bizness/44467736/tehnologijas/48388689/pirms-10-gadiem-sakas-atkariba-iphone-svin-dzimsanas-dienu"},
{"title": "'Baltcom' investējis modernizācijā 6,9 miljonus eiro", "category": "Tehnoloģijas", "body": "Telekomunikāciju uzņēmums \" Baltcom \" ieguldījis 6,87 miljonus eiro infrastruktūras uzlabošanā. Par šo summu četru gadu laikā modernizēti agregācijas un interneta tīkli, palielināta tīkla kapacitāte un nodrošināts lejupielādes ātrums līdz gigabaitam sekundē, informē uzņēmums. \"5G laikmetā cīņa par labākā interneta piedāvājumu ir ļoti sīva. Tādēļ pirms laika pieņēmām biznesa lēmumu uzlabot pakalpojumu esošajiem klientiem – ja internets ir stabils un ātrs, nevienam nerodas vēlme meklēt citu piegādātāju,\" uzsver \"Baltcom\" izpilddirektors un valdes loceklis Dmitrijs Ņikitins. Uzņēmuma vadītājs norāda, ka, uzsākot modernizāciju, identificētas galvenās problēmas – tīkla kapacitātes trūkums un rūteri ar nepietiekamu jaudu. \"Neatkarīgi no pārklājuma, izšķirīgi svarīga ir infrastruktūra, lai patērētājs saņemtu to jaudas apjomu, kas tiek minēts reklāmās. Ja pārklājums ir kvalitatīvs, bet izmantotā rūtera jauda nav pietiekama, lietotājs nevarēs pilnvērtīgi izmantot interneta pieslēgumu,\" skaidro Ņikitins. SIA \"Baltcom\" darbojas no 1991. gada. Uzņēmuma pakalpojumus lieto vairāk nekā 100 000 mājsaimniecību, tā īpašnieks ir Luksemburgā reģistrētais uzņēmums \"Rpax One S.A.\".", "link": "https://www.delfi.lv/bizness/44467736/tehnologijas/51426653/baltcom-investejis-modernizacija-6-9-miljonus-eiro"},
{"title": "Foto: 'Apple' nāk klajā ar lētāku 'iPad' un sarkanu 'iPhone'", "category": "Tehnoloģijas", "body": "ASV informācijas tehnoloģiju gigants \" Apple \" paziņojis par jaunu planšetdatora \" iPad \" versiju, kas būs krietni lētāka nekā iepriekš, vēsta \"Bloomberg\". Tāpat kompānija piedāvā ' iPhone  7' jaunā veidolā – atbalstot cīņu ar AIDS, telefons tiks piedāvāts sarkanā krāsā. Daļa ienākumu no katra pirkuma tiks novirzīti organizācijai, kas vāc līdzekļus cīņai pret AIDS. Sarkanie telefoni būs pieejami ar 128 vai 256 gigabaitu atmiņu, to sākumcena ASV būs 749 dolāri (693 eiro). Tāpat \"Apple\" paziņojis, ka \"iPhone SE\" turpmāk būs pieejami ar 32 un 128 gigabaitu atmiņu. Līdz šim telefoniem bija 16 vai 64 gigabaitu atmiņa, norāda \"The Telegraph\". Jaunā 9,7 collu \"iPad\" (ar 32 gigabaitu atmiņu) cena būs sākot no 329 ASV dolāriem (304 eiro), un tirdzniecībā tas būs pieejams no 24. marta. Plānots, ka šā gada laikā \"Apple\" nāks klajā ar ievērojumiem \"iPhone\" jauninājumiem.", "link": "https://www.delfi.lv/bizness/44467736/tehnologijas/48649929/foto-apple-nak-klaja-ar-letaku-ipad-un-sarkanu-iphone"},
{"title": "'Google' par miljardu dolāru iegādāsies daļu HTC telefonu biznesa", "category": "Tehnoloģijas", "body": "ASV kompānija \" Google \" paziņojusi, ka par aptuveni miljardu dolāru iegādāsies daļu no Taivānas viedtelefonu ražotāja \" HTC  Corp\" biznesa, vēsta medijs \"The Guardian\". Vienošanās paredz, ka HTC turpinās vadīt savu kompāniju, bet \"Google\" pārņems daļu HTC izpētes nodaļas darbinieku. Jāpiebilst, ka \"Google\" un HTC sadarbojušies jau iepriekš, kā pēdējo kopprojektu prezentējot  \"Pixel\" viedtālruni . HTC pozīcijas viedtālruņu tirgū pēdējos gados ir sašūpojušās, vērtē \"The Guardian\". Ja 2011. gadā Taivānas uzņēmums kontrolēja 8,8% tirgus, tad pērn šis rādītājs noslīdēja līdz 0,9%, atdodot savu pozīciju konkurentiem no \" Apple \", \" Samsung \" un virknei Ķīnas uzņēmumu. Līdz ar spēju pārdot telefonus kritusies arī HTC akciju vērtība. Šogad vien uzņēmuma akciju vērtība sarukusi par 12%, bet HTC kopumā ir aptuveni 1,9 miljardus ASV dolāru vērts. HTC šā gada otrajā ceturksnī strādāja ar 1,95 miljardu Taivānas dolāru (49,9 miljonu eiro) tīrajiem zaudējumiem, tādējādi zaudējumus ciešot devīto ceturksni pēc kārtas.", "link": "https://www.delfi.lv/bizness/44467736/tehnologijas/49262415/google-par-miljardu-dolaru-iegadasies-dalu-htc-telefonu-biznesa"},
{"title": "Video: Latvijā uzkonstruē dronu pesticīdu smidzināšanai kalnainos vīna laukos", "category": "Tehnoloģijas", "body": "\"Mēs šobrīd izstrādājam Latvijā gan pašu dronu, gan tā programmatūru un veicam tā komplektāciju. Šobrīd ir parakstīti nodomu protokoli ar klientiem Vācijā – kalnainajiem un stāvajiem vīna laukiem, lielākoties Mosellas reģionā, kur šobrīd tiek izmantoti helikopteru pakalpojumi,\" stāsta Straupenieks. \"AirBoard AGRO\" ir augstas veiktspējas bezpilotu lidaparāts pesticīdu smidzināšanai stāvos un kalnainos vīnogulājos. Izstrādāts pesticīdu un minerālmēslu smidzināšanai ar 60 litru kapacitāti tas ir 50 reižu ātrāks nekā cilvēks un uz pusi ekonomiskāks kā helikopters, akcentē uzņēmuma vadītājs. Kompānija \"AirBoard\" ir piedalījusies \"Alchemist\" biznesa akseleratorā (\"Alchemist Accelerator\"), kas, pēc \"Forbes\" datiem, ir viens no labākajiem jaunuzņēmumu akseleratoriem pasaulē. 2017. gadā uzņēmuma komanda piedalījās \"Boost VC\" Silīcija ielejas akseleratorā, ko vada ceturtās paaudzes riska kapitālists Ādams Dreipers (Adam Draper) un sešu mēnešu laikā komandu personīgi mentorēja miljardieris Tims Dreipers. 2015. gadā kompāniju izveidoja Straupenieks, kurš 16 gadu vecumā kļuva par pirmo cilvēku Latvijā, kas ir ieguvis juridisko tiesas pilngadību, lai reģistrētu uzņēmumu pirms 18. gadu vecuma sasniegšanas. Straupenieks 2018. gadā tika nominēts kā viens no top 25 jaunajiem uzņēmējiem zem 25 Ziemeļeiropā. Drona izstrādātāju komanda sastāv no vairākiem pieredzējušiem inženieriem ar pieredzi gan lielizmēru dronu izstrādē, gan darbā pie pasaules ātrākā elektroauto. Komandas sastāvā ir arī pilots, kas ieguvis pasaulē pirmo vietu dronu FAI sacīkstēs. Ietekmīgais tehnoloģiju blogs \"ArticStartup\" ir nominējis \"AirBoard\" kā vienu no top 10 jaunuzņēmumiem, kuriem 2018. gadā pievērst uzmanību.", "link": "https://www.delfi.lv/bizness/44467736/tehnologijas/50595333/video-latvija-uzkonstrue-dronu-pesticidu-smidzinasanai-kalnainos-vina-laukos"},
{"title": "Kriptovalūta un sporta palīgi – desmit Latvijas startapi, kuriem šogad pievērst uzmanību", "category": "Tehnoloģijas", "body": "Konferences rīkotāji, pasākumam sākoties, portāla \"Delfi\" lasītājiem piedāvā īpašu uzmanību pievērst desmit no daudzsološākajiem agrīnās stadijas startapiem no Latvijas, kuri 2018. gadā varētu būt vieni no nozares labākajiem jaunajiem uzņēmumiem. \"Esam droši, ka 2018.gada laikā piedzīvosim jaunus veiksmes stāstus, jo nākamgad Rīgā tiks atvērtas vismaz trīs jaunas akseleratoru programmas un būs pieejami vairāki jauni riska kapitāla fondi,\" skaidro \"TechChill\" pārstāvji.", "link": "https://www.delfi.lv/bizness/44467736/tehnologijas/49721565/kriptovaluta-un-sporta-paligi-desmit-latvijas-startapi-kuriem-sogad-pieverst-uzmanibu"},
{"title": "Uzziņa: tātad, ir jaunuzņēmums. Kur ņemt naudu tā attīstībai?", "category": "Tehnoloģijas", "body": "Lai palīdzētu jaunuzņēmumiem iegūt informāciju, kāds finansiālais atbalsts tiem ir pieejams, Latvijas Start-up uzņēmumu asociācija   sadarbībā ar   rīkoja informatīvu semināru. Šajā rakstā apkopotas seminārā apskatītās atbalsta iespējas jaunuzņēmumiem, kā arī papildus informācija, kas noderēs tiem, kuri meklē finansiālu atbalstu sava uzņēmuma un biznesa idejas attīstībai. Jaunuzņēmumiem pieejamo finansiālo atbalstu esam iedalījuši trīs kategorijās atkarībā no tā, kādā attīstības stadijā uzņēmums atrodas. Ceram, ka šajā rakstā atradīsi sev piemērotāko. 1.   – pirmsinkubācijas un inkubācijas posma atbalsta iespējas; 2.   – akcelerācijas programmas un pieejamais valsts atbalsts; 3.   – riska kapitāla fondu un biznesa eņģeļu investīciju iespējas. Šīs iespējas attiecas uz jaunuzņēmumiem to pašā sākuma stadijā. Piemēram, tev ir ideja, bet vēl nav izstrādāts prototips, definēts mērķa tirgus un biznesa modelis, kā arī vēl nav nokomplektēta komanda. Šajā stadijā ir pieejamas daudzveidīgas pirmsinkubācijas un inkubācijas programmas, kas piedāvā gan konsultatīvu, gan finansiālu atbalstu. Pirmsinkubatori un inkubatori ir īstermiņa programmas, kas palīdz uzņēmējiem attīstīt savu ideju un labāk izprast biznesa idejas potenciālu. Programmas laikā tiek sperti arī pirmie soļi produkta attīstīšanā, ieskaitot prototipa izveidi. Gandrīz visas lielākās Latvijas augstskolas piedāvā attīstīt uzņēmējdarbības prasmes jau studiju laikā un tajās darbojas gan biznesa inkubatori, gan uzņēmējdarbības atbalsta centri.  Latvijas Investīciju un attīstības aģentūra  (\"Magnetic Latvia\" – LIAA) paspārnē izveidots biznesa inkubatoru tīkls, kas darbojas 15 Latvijas pilsētās, tai skaitā Rīgā. Rakstā tiks apskatīts gan universitāšu īstenoto uzņēmējdarbības atbalsta programmu, gan arī LIAA īstenots biznesa inkubatoru programmas piedāvājums. Dažas no inkubācijas programmām, kas darbojas Latvijā, ir: Latvijas Universitātes studentu Biznesa inkubatora  mērķis ir motivēt un nodrošināt studentus (un citus interesentus) ar nepieciešamo atbalstu savas biznesa idejas attīstīšanai. Inkubatorā darbojas   un mentori, kas palīdz jaunajiem uzņēmējiem ar padomu un cita veida atbalstu. Dalībniekiem ir pieeja arī foto un video studijai, LU \"FabLab\" prototipēšanas studijai un ražošanas telpai. Latvijas Universitāte piedāvā arī blokķēdes pirmsinkubācijas programmu īpaši tiem uzņēmējiem, kas radījuši produktus, kas darbojas, izmantojot blokķēdes tehnoloģijas. : 3 mēneši (pirmsinkubācijas programma) vai 12 mēneši (inkubācijas programma)  pēc inkubācijas programmas noslēgšanās iespējams saņemt 10000 EUR grantu. \"Magnetic Latvia\"  Radošo industriju inkubators  atrodas Rīgā, pārējie 14 reģionālie inkubatori piedāvā inkubācijas un pirms inkubācijas programmas jebkuras nozares projektiem.  Pirmsinkubācija  ir 6 mēnešus gara programma, kuras laikā dalībniekiem jāpārvērš sava ideja skaidrā un pārbaudītā biznesa modelī.  Inkubācijas programmas ietvaros  uzņēmējiem tiek piedāvāta arī iespēja piesaistīt nepieciešamos ekspertus, kas palīdzētu veicināt biznesa izaugsmi un trūkstošās kompetences. Papildus uzņēmumiem ir iespēja iegūt 50% līdzfinansējumu, lai segtu ar biznesa attīstību saistītos izdevumus (prototipēšana, testēšana, finanšu, IT, juridiskie, dizaina, mārketinga u.c. pakalpojumi). : 6 mēneši (pirmsinkubācijas programma) : līdz 4 gadiem (inkubācijas programma) : 50% līdzfinansējums; līdz 5000 EUR iekārtām un aprīkojumām; līdz 10000 EUR prototipēšanai un tēstēšanai (pieejams inkubācijas programmas dalībniekiem 2. darbības gadā).  ir inovāciju un uzņēmējdarbības platforma ar Baltijā vislabāk aprīkoto prototipēšanas darbnīcu, augsti kvalificētu ekspertu komandu un zinātnisko atbalstu uzņēmējiem, vadītājiem un studentiem, lai radītu inovāciju idejas, augstas pievienotās vērtības produktus, inženiertehniskus risinājumus.  1 gads  1000-2000 EUR Dizaina fabrika virza vēl divas citas iniciatīvas: \" Idea Lab \" ir inkubācijas programma, kas fokusējas uz ideju ieviešanu, kuras ietvaros dalībniekiem ir iespēja pārbaudīt un attīstīt savas idejas, pirms tās tiek realizētas dzīvē. EIT Climate-KIC Accelerator Latvia  ir zaļo tehnoloģiju akcelerācijas programmas, kuras ietvaros uzņēmumi var iegūt pieeju plašam kontaktu lokam, izglītības iespējām, intensīvam mentoringam un finansiālam atbalstam līdz 25000 EUR. Kad tev ir produkts un skaidrs biznesa modelis - tavs nākamais solis ir virzīt šo produktu tirgū. Šajā brīdī tev ir nepieciešams strauji attīstīties īsā laika periodā un padarīt savu produktu pieejamu pircējiem. Tev var palīdzēt kāda no 4 akcelerācijas programmām, kas šobrīd darbojas Latvijā: Tāpat ALTUM un LIAA piedāvā daudzveidīgu finanisālu atbalstu jaunuzņēmumu izaugsmei.  ir īpaša veida akcelerācijas programma ar fokusu uz zinātnes un   jaunuzņēmumu attīstību. Papildus akcelerācijas programmu īstenošanai Komercializācijas Reaktors palīdz uzņēmējiem un zinātniekiem veidot jaunuzņēmumu komandas un nodrošināt pētniecisko rezultātu ieviešanu dzīvē. Akselerācijas programma sastāv no divām daļām, kuras palīdz uzņēmumam secīgi attīstīties – agrīnās stadijas un advancētās programmas. Agrīnās stadijas programmas mērķis ir palīdzēt attīstīt biznesa modeli, apzināt ar intelektuālā īpašuma nostiprināšanu saistītos jautājumus un konsultēt uzņēmumus juridiskajos jautājumos. Savukārt advancētā programma vairāk paredzēta biznesa idejas tālākai attīstībai.  3 mēneši (agrīnās stadijas programma) vai +3 mēneši (advancētā programma).  10000-50000 EUR pirmssēklas aizdevums, iespēja saņemt arī tālāku finansējumu līdz 250000 EUR apmērā. Buildit  Latvija ir akcelerācijas programma tādiem jaunuzņēmumiem, kas specializējas lietu interneta risinājumu (  un dažādu tehnoloģisku (  produktu izstādē. Buildit darbību saka Igaunijā 2014. gadā un programmu absolvējuši jau vairāk ka 60 jaunuzņēmumu 7 uzsaukumos. Kopš 2018. gada, Buildit ir paplašinājis darbību – piesaistītas investīcijas pirmsēklas un sēklas fondiem un akcelerācijas programmas norisinās Latvijā.  vismaz 3 mēneši  20000-50000 EUR konvertējamais aizdevums ar iespēju saņemt tālākas investīcijas 250000 EUR apmērā. Overkill Ventures  ir riska kapitāla fonds, kas investē agrīnās stadijas jaunuzņēmumos Latvijā, kā arī Centrālājā un Austrumeiropā. Overkill fokusējas uz jaunuzņēmumiem, kas izstrādā bizness-biznesam (B2B   eng.) programmatūras risinājumus, izmantojot jaunākās tehnoloģijas, kas rada nākotnes darba vietas.  3 mēneši  40000 EUR - 300000 EUR Startup Wise Guys  ir B2B ( ) akcelerators, kas Latvijā darbojas jau 2 gadus un Rīgā ir īstenojis 5 akcelerācijas programmas. Startup Wise Guys, kas līdzīgas programmas realizē arī Iagunijā, nākamgad plāno paplašināt darbību un akcelerācijas programmu realizēs arī Lietuvā. 77% no uzņēmumiem, kas piedalās akcelerācijas programmā, pēc sekmīgas programmas īstenošanas piesaistīta investīcijas. Startup Wise Guys fokusējas uz trim jomām, kurās īsteno akcelerācijas programmas:  3 mēneši  līdz 30000 EUR pirmssēklas investīcijas un iespējamas tālākas investīcijas. ALTUM  ir valsts finanšu institūcija, kas nodrošina finansējuma pieejamību jomās, kuras valsts ir izvirzījusi kā svarīgas un atbalstāmas un kurās pietiekamā apjomā nav pieejams kredītiestāžu finansējums. ALTUM piedāvā finansējumu gan uzņēmējdarbības uzsācējiem, maziem un vidējiem uzņēmumiem, lauksaimniekiem, gan arī sniedz atbalstu iedzīvotājiem garantiju formā. Attīstības finanšu institūcija Altum jaunajiem uzņēmējiem piedāvā iespēju saņemt starta aizdevumu no 2000 līdz 150 000 eiro. Jaunie uzņēmumi bez sava līdzfinansējuma var pieteikties aizņēmumam līdz 7000 eiro, savukārt aizņēmuma summai virs 7000 eiro nepieciešams uzņēmēja līdzfinansējums 10% apmērā. Starta aizdevumam uzsācēji var pieteikties arī pirms uzņēmuma dibināšanas. ALTUM jaunuzņēmumiem piedāvā arī citus atbalsta instrumentus to attīstībai gan aizdevumu, gan garantiju veidā, kā arī īstenojot riska kapitāla instrumentu veidā.  no 2000 līdz 2 miljoniem EUR Magnetic Latvia Startup  ( LIAA ) valsts aģentūra, kas sniedz startupiem informatīvu un finansiālo atbalstu veicinot inovatīvo biznesa ideju attīstību un izaugsmi, kā arī sekmejot Latvijas jaunuzņēmumu ekosistēmas atpazīstamību starptautiskā kontekstā. Piemēram, atbalsts jaunuzņēmumiem tiek sniegts saskaņā ar Jaunuzņēmumu darbības atbalsta likumu, kas paredz tādus atbalsta mehānismus, kā līdzfinansējums augsti kvalificētu darbinieku piesaistei un nodokļu atvieglojumus. Jaunuzņēmumu dibinātājiem no valstīm ārpus ES LIAA nodrošina konsultatīvu atbalstu termiņuzturēšanās atļaujas saņemšanas jautājumos. Uzzini vairāk, ko piedāvā Jaunuzņēmumu darbības atbalsta likums. * Papildus: LIAA organizē ikgadējo biznesa ideju konkursu '' '', kurā komandas var iesniegt savas idejas. Konkursa noslēgumā uzvarētāju komandas saņem grantus. Piemēram, pagājušā gada uzvarētājs saņēma 7000 EUR. Ja runa ir par ievērojamāka finansējuma piesaistīšanu, lai veicinātu sava uzņēmuma izaugsmi, tad Baltijas valstis ir atbilstoša vieta šim mērķim. Reģionā darbojas vairāki riska kapitāla fondi,kā arī attīstīts biznesa eņgeļu tīkls, kas lūko pēc svaigām un labām idejām, ko atbalstīt. Riska kapitāla fondi piedāvā ieguldījumu pret uzņēmuma kapitāldaļām. Aktīvākie riska kapitāla fondi Latvijā ir: Ja apsver piesaistīt riska kapitāla investīcijas, izpēti, kā tev var palīdzēt  Latvijas Riska Kapitāla Asociācija  (LVCA). Tās locekļi ir vietējie riska un privātā kapitāla fondu pārvaldnieki, investori un profesionāli konsultanti, kas strādā šajā nozarē. Daži no aktīvākajiem riska kapitāla fondiem, kas ir asociācijas dalībnieku vidū, ir  ZGI Capital ,  BaltCap ,  FlyCap ,  Proks Capital ,  Actus Capital ,  Livonia Partners  un citi. Inovatīvu uzņēmumu atbalstam riska kapitāla fondos, kurus atlasījis ALTUM, pieejams arī publiskais līdzfinansējumu 60 miljonu EUR apjomā sēklas un sākuma, kā arī izaugsmes riska kapitāla fondos. Imprimatur Capital  ir Rīgā bāzēts riska kapitāla fonds, kas piedāvā agrīnās stadijas investīcijas (sēklas un pirmssēklas), kā arī A serījas investīcijas starptautiskos uzņēmomos Baltijas jūras reģionā. Imprimatur Capital ieguldījumus veic prioritāri uzņēmumos, kas darbojas tādās jomās kā B2B programmatūras izstrāde, digitālā veselība un dzīvesstils, mašīnmācīšanās (AI) un automatizācija.  vidēji no 50000 EUR līdz 2 miljonu EUR robežās Change Ventures  ir pirmssēklas un sēklas riska kapitāla fonds, kas atbalsta Baltijas uzņēmējus visā pasaulē. Change Ventures parasti investīcijas uzņēmumos veic kā vadošais fonda ieguldītājs, kas uzņēmumos visaugstāk vērtē komandas apņēmību un neatlaidību. Šis riska kapitāla fonds piedāvā saprotamus ieguldījuma noteikumus un procesus.  vidēji no 100 000 EUR līdz 750 000 EUR Latvijas Biznesa Eņģeļu Tīkls  apvieno individuālus investorus un biedrības mērķis ir paplašināt un attīstīt investoru tīklu Latvijā un atbalstīt jaunus un perspektīvus projektus. Ik mēnesi LatBAN rīko investīciju piesaistes meistarklases, kurās iespējams dzirdēt prezentācijas no jaunuzņēmumiem, kas izturējuši atlases procesu. Tā ir iespēja jaunuzņēmumu vadītājiem mācīties, kā savu biznesa ideju prezentēt investoriem. Meistarklases laikā tiek atlasīti projekti, kuriem vispiemērotākā ir biznesa eņģeļa investīcija. Pēc tam šie projekti tiek aicināti uz biznesa konsultācijām, kas notiek pirms investīciju sesijas, kurās satiekas investori un jaunie uzņēmēji.  investīcijas vidēji 85000 EUR apmērā no viena investora iTech Capital  ir A sērijas riska kapitāla uzņēmums, kas atbalsta jaunuzņēmumus no Austrumeiropas, un fokusējas uz uzņēmumiem ar izaugsmes potenciālu, kas darbojas tādās jomās kā SaaS, AdTech, Traveltech un Fintech. iTech Capital atbalsta jaunuzņēmumus, kas ir rentabli un ar vērā ņemams apgrozījumu.  no 1 līdz 10 miljoniem EUR Buran Venture Capital  ir riska kapitāla fonds, kas veic ieguldījumus A sērijas jaunuzņēmumos Centrālā un Austrumuiropā. Buran Venture Capital uzmanības centrā ir tādas nozares kā e-komercija, lietu internets (Internet of Things – eng.), programmatūra kā pakalpojums (SaaS - eng.), kiberdrošība.  no 500000 līdz 3 miljoniem EUR; papildu (\"follow-on\") ieguldījumi līdz 5 miljoniem EUR vienā uzņēmumā. RubyLight  ir Rīgā bāzēts riska kapitāla uzņēmums, kas piedāvā agrīnās stadijas investīcijas tehnoloģiju uzņēmumos. Priekšroka tiek dota B2C produktiem komunikācijas nozarē - tādiem, kas saistītu ar satura dalīšanos, sociālajiem medijiem un pūļa finansēšanu.  līdz 2 miljoniem EUR Neatkarīgi no tā, kādā posmā atrodas tavs uzņēmums – vai tev ir tikai ideja, prototips vai jau realizēts bizness – Latvijā ir iespēja atrast un piesaistīt finansējumu, sākot no dažāda veida pirmsakceleratoriem un akceleratoriem, un beidzot ar valsts institūcijām un riska kapitāla fondiem, kas allaž meklē nākamo lielo ideju, ko atbalstīt. Investīciju piesaistes proces nav vienas nedēļas vai mēneša jautājums. Sāc gatavoties laicīgi un apsver iespēju sazināties ar Latvijas Start-up uzņēmumu asociāciju  Startin.LV , ja ir nepieciešama papildu informācija un kontakti.", "link": "https://www.delfi.lv/bizness/44467736/tehnologijas/50686083/uzzina-tatad-ir-jaunuznemums-kur-nemt-naudu-ta-attistibai"},
{"title": "Latvijā radīta spēle iekaro 'iOS' lietotāju interesi", "category": "Tehnoloģijas", "body": "Latvijas spēļu izstrādātāja \"Beetroot Lab\" mobilā spēle \"Polipong\", kas savu debiju \" Apple  AppStore\" piedzīvoja piektdien, pirmajās dienās lejupielādēta vairāk nekā 100 tūkstošus reižu, portālu \"Delfi\" informēja uzņēmumā. Spēle pirmajā nedēļās nogalē kļuvusi par lejupielādētāko spēli un trešo lejupielādētāko aplikāciju Latvijā. \"Polipong\" saņēmusi arī \"Apple\" atzinību, jo iekļauta pie \"AppStore\" trīs šobrīd ieteiktajām spēlēm pasaulē. Kā rāda pirmā spēles statistika, tad trešdaļa spēles lietotāja šajā aplikācijā pavada salīdzinoši ilgu laiku – līdz pat pusstundai, skaidro uzņēmumā. Kā stāsta spēles izstrādātāji, \"Polipong\" spēlēšanai nepieciešama pacietība, neatlaidība, kā arī precizitāte, tā būs piemērota tiem, kuri mobilās izklaides izmanto prāta atpūtināšanai un ikdienā. \"Polipong\" veidota sadarbībā ar partneruzņēmumu ASV. Tā ir veidota īpašu uzmanību vēršot tieši uz \"Apple\" platformas īpašo funkciju izcelšanu. Spēle \"Polipong\" ir bezmaksas aplikācija un šobrīd pieejama \" iPhone \" un \" iPad \" lietotājiem. Tuvākā mēneša laikā spēle tiks piedāvāta arī \" Android \" operētājsistēmas lietotājiem", "link": "https://www.delfi.lv/bizness/44467736/tehnologijas/49139233/latvija-radita-spele-iekaro-ios-lietotaju-interesi"},
{"title": "'Apple' pirms gada prezentēto 'AirPower' paklusām 'paslaucījis zem paklāja'", "category": "Tehnoloģijas", "body": "Tieši pirms gada, kad \" Apple \" prezentēja \" iPhone  X\" viedtālruni, kompānija izsludināja arī \"2018. gadā gaidāmo\" bezvadu uzlādes paliktni \"AirPower\", uz kura vienlaicīgi varēs lādēt dažādas \"Apple\" viedierīces. 2018. gads drīz būs galā, \"Apple\" ne tikai nepieminēja \"AirPower\" pagājušonedēļ notikušajā \"iPhone X \" un \"Xs\" prezentācijā, bet pat izvāca jebkādas atsauces uz to savā mājaslapā. Tagad \"AirPower\" vārdu lietotāja rokasgrāmatā pamanījuši tikko iznākušā \"iPhone XS\" pircēji. Kas ir \"AirPower\" un kāpēc \"Apple\" par to vairs nerunā? \"AirPower\" tika prezentēts 2017. gada septembrī un bija paredzēts kā bezvadu uzlādes paliktnis, uz kura vienlaicīgi varētu lādēt \"iPhone\", viedpulksteni \" Apple Watch \" un bezvadu austiņas \"AirPods\". Toreiz tika solīts, ka tirdzniecībā tas nonāks 2018. gadā. Tomēr pirms nedēļas notikušajā \"iPhone\" un \"Apple Watch\" jaunās paaudzes produktu prezentācijā \"Apple\" ne tikai to nepieminēja, bet nerunāja pat par jauno \"iPhone\" modeļu iespēju uzlādēt bezvadu režīmā. Tūlīt pēc \"iPhone X \" un \"Xs\" modeļu prezentācijas, \"Apple\" no savas oficiālās mājaslapas izvāca jebkādas atsauces uz \"AirPower\". Vienīgā vieta \"Apple\" mājaslapā, kur to varēja vēl atrast, bija sadaļā pie \"AirPods\" austiņām, ka \"AirPower\" \"pagaidām nav pieejams\". \"AirPower\" saistībā tiek minētas trīs problēmas – uzkaršana, ierīču starpkomunikācijas un mehāniskās problēmas. Proti, \"AirPower\" ierīču uzlādes procesā krietni uzkarst, pat līdz tādam līmenim, ka tas traucē viedierīču uzlādi. Tāpat inženieriem esot problēmas ar komunikācijas nodrošināšanu starp \"AirPower\" un uzlādējamām viedierīcēm uz tā. Visbeidzot – ņemot vērā, ka tas paredzēts vienlaicīgi vairāku ierīču uzlādei, tas ne tikai pārlieku uzkarst, bet tam rodas arī dažādi traucējumi, krietni samazinot uzlādes efektivitāti. Kā viens no iepriekšminēto problēmu risinājumiem esot \"AirPower\" padarīt gan gabarītos lielāku, gan biezāku. Tomēr \"Apple\" vadība nevēloties \"pieņemt kompromisus\" un mainīt jau prezentēto \"AirPower\" dizainu, vēsta ārvalstu mediji ar atsauci uz kompānijai pietuvātiem avotiem. Piemēram, izdevums \"Sunday\" vēsta, ka \"AirPower\" varētu arī nenonākt tirdzniecībā solītajā 2018. gadā un, iespējams, \"Apple\" radīs principiāli jaunu produktu tā vietā ar vēl kādām papildu funkcijām, kas tikšot prezentēts ne ātrāk kā 2019. gada pavasarī. \"Apple\" rīcībā ir vēl trīs mēneši, kuros izpildīt savu sākotnējo solījumu \"AirPower\" ieviest vēl 2018. gadā. Interesanti, ka, neskatoties uz \"AirPower\" izņemšanu no \"Apple\" oficiālās mājaslapas, tā nosaukums atkal parādījies šonedēļ tirdzniecībā nonākušā \"iPhone Xs\" lietotāja rokasgrāmatā, kur aicina \"iPhone\" viedtālruni \"novietot ar ekrānu uz augšu uz \"AirPower\" vai kāda cita \"Qi\" sertificētā bezvadu uzlādes paliktņa\".", "link": "https://www.delfi.lv/bizness/44467736/tehnologijas/50417099/apple-pirms-gada-prezenteto-airpower-paklusam-paslaucijis-zem-paklaja"},
{"title": "Mūzikas mācību lietotne 'Solfeg.io' piesaistījusi vairāk nekā miljonu eiro", "category": "Tehnoloģijas", "body": "Latvijā radītā \"Solfeg.io\" tiešsaistes lietotne palīdz skolotājiem iedvesmot jauniešus mūzikas stundās, izmantojot populārās mūzikas dziesmas. \"Mūzikas teoriju ir daudz vienkāršāk un aizraujošāk pasniegt, ja vari parādīt reālu piemēru, kā mūzika, ko klausies ikdienā, ir uzbūvēta. Pēc tam ar \"Solfeg.io\" palīdzību populārās mūzikas dziesmas jaunieši var apgūt arī uz dažādiem mūzikas instrumentiem,\" stāsta Toms Rusovs, \"Solfeg.io\" izpilddirektors. Šajā investīciju kārtā kopumā uzņēmumā investēti 880 tūkstoši eiro, \"Iron Wolf Capital\" kļūstot par vadošo investoru šajā kārtā.  Investīcijas  veikuši arī 12 privātie investori no Latvijas,  Zviedrijas  un  ASV , kā arī ASV vadošais izglītības akselerators \"LearnLaunch Accelerator\" (ASV) un Zviedrijas akselerācijas fonds \"Fast Track Capital\". Šobrīd \"Solfeg.io\" tiek izmantots aptuveni 15 tūkstošos skolu 117 pasaules valstīs. Aptuveni puse no lietotnes izmantotājiem atrodas ASV. Katru mēnesi \"Solfeg.io\" reģistrējas apmēram 450 jaunas skolas. Šogad laista klajā arī mobilā versija. Kā skaidro Rusovs, lietotne nav paredzēta tikai un vienīgi jauniešiem: \"Mūsu radītā aplikācija palīdz apgūt ukuleli, klavieres un drīz – arī ģitāru iesācējiem. Labāku un aizraujošāku jauna mūzikas instrumenta apguvi nodrošina gan populārās dziesmas, gan mūsu radītā tehnoloģija, kur mākslīgā intelekta robots pielāgo mācīšanās pieredzi katra individuāla cilvēka gaumei un ātrumam. Piemēram, \"Solfeg.io\" čatbots palīdzēs atrast vispiemērotāko dziesmu katra prasmju līmenim, ar kuru apgūt jaunu akordu uz ukuleles vai citas prasmes. Šobrīd lietotne jau pieejama \" Apple  iOS\" operētājsistēmas lietotājiem, un drīzumā tiks publicēta arī lietotnes \" Android \" versija.\" Sākotnēji ideja par \"Solfeg.io\" dibinātājiem Tomam Rusovam un Laumai Kazakai radās Toma izveidotajā privātajā mūzikas skolā. Domājot, kā iedvesmot jauniešus un atvieglot mācīšanās procesu gan skolēniem, gan skolotājiem, tika izveidots pirmais lietotnes prototips. Kā izrādījies, pasaulē tobrīd nav bijusi neviena lietotne, kas jauniešiem skolās mācītu mūziku, izmantojot populāro mūziku, ko jaunieši paši klausās. Pirms \"Solfeg.io\" izveides Toms Rusovs ir vadījis tehnoloģiju produktus  Baltijas  uzņēmumos, dibinājis pirmo privāto mūzikas skolu pieaugušajiem Latvijā, kā arī konsultējis lielākos Latvijas uzņēmumus \"Agile\" produktu izstrādes metodoloģijas ieviešanā. Lauma Kazaka ir komponiste un mūzikas pedagogs ar vairāk nekā 10 gadu pieredzi instrumentspēles un kolektīvās muzicēšanas jomās, Jāzepa Vītola  Latvijas Mūzikas akadēmijas  doktorante sistemātiskās muzikoloģijas nozarē.", "link": "https://www.delfi.lv/bizness/44467736/tehnologijas/53575817/muzikas-macibu-lietotne-solfegio-piesaistijusi-vairak-neka-miljonu-eiro"},
{"title": "'Forbes' apskatnieks: gada iemīļotākais viedtālrunis – 'Huawei Mate 10 Pro'", "category": "Tehnoloģijas", "body": "Publikācijā žurnālists gan norāda, ka starp ranga pirmo un ceturto vietu atšķirības tikpat kā nav pamanāmas. Blakus \"Huwaei\" \"Forbes\" ierindojis \"LG V30\", \"iPhone X\", \"Samsung Galaxy Note 8\"\" un \"OnePlus 5T\". Rakstā tiek izcelta \"\"Huawei Mate 10\" procesu apstrādes jauda, ko nodrošina \"Huawei\" izveidotā \"Kirin 970\" mikroshēma. To raksta autors nosauc par \"jaudīgāko līdz šim radīto \"Android\" mikroshēmu\". \"Kirin 970\" ir skaitļošanas platforma, kas ietver mākslīgo intelektu, satur īpaši veidotu neironu procesoru (NPU), kas nodrošina līdz pat 25 reizēm labāku veiktspēju salīdzinājumā ar četrkodolu \"Cortex-A73\" procesoru. Žurnālists gan kritizē \"Huawei\" jaunās ierīces EMUI saskarnes versiju, kuru nosauc pēc izskata par visai senilu. Tāpat viņš jautā, kāda jēga kompānijai bija piešķirt telefonam stikla aizmugres korpusu, ja tas nespēj piedāvāt bezvadu uzlādes iespēju. Žurnāls \"Forbes\" ir viens no visā pasaulē ievērojamākajiem biznesa mediju zīmoliem, kas ir pazīstams ar tā uzticamajiem biznesa novērtējumiem, tai skaitā bagātāko amerikāņu \"The Forbes 400\", pasaules miljardieru un pasaules labāko kompāniju sarakstu \"The Forbes Top 2000\".", "link": "https://www.delfi.lv/bizness/44467736/tehnologijas/49560071/forbes-apskatnieks-gada-iemilotakais-viedtalrunis-huawei-mate-10-pro"},
{"title": "'MikroTik' un 'LMT' kopīgi izstrādājuši jaunu rūteri", "category": "Tehnoloģijas", "body": "Latvijas uzņēmumi \" Latvijas Mobilais telefons \" ( LMT ) un \"MikroTik\" kopīgi radījuši jaunu rūteri \"MikroTik LMT LTE18\". Tas pilnībā izstrādāts un ražots Latvijā, informē LMT. Latvijā ražotā rūtera \"MikroTik LMT LTE18\" darbībā tiek izmantota LTE18 tehnoloģija, kas ļauj gan lejupielādēt, gan augšupielādēt datus ar lielāku ātrumu nekā līdz šim. Rūterī iebūvētais LTE Cat.18 modems sniedz iespēju lejupielādēt un vienlaicīgi izmantot līdz pat piecām frekvencēm, bet augšupielādēt – līdz divām frekvencēm. Rūtera nodrošinātais maksimālais lejupielādes ātrums – 1,2 Gbps, bet augšupielādes – 150 Mbps. Kā norāda ierīces izstrādātāji, LTE18 tehnoloģija atbalsta \"MIMO 4x4\", tādēļ iekārtai ir četras antenas, kas veido savienojumu ar bāzes staciju, iegūstot stabilāku interneta savienojumu. Ņemot vērā, ka šis rūteris pilnībā ražots Latvijā, kas ir  Eiropas Savienības  un  NATO  dalībvalsts, un tas atbilst visaugstākajiem drošības standartiem, šim produktam tiek saskatīts liels eksporta potenciāls. Kā skaidro rūtera \"MikroTik LMT LTE18\" izstrādātāji, tas ir paredzēts lietotājiem ar lielu datu patēriņu, kuri ikdienā interneta pieslēgumu izmanto ne tikai datorā vai telefonā, bet arī citās ierīcēs, piemēram, spēļu konsolēs, viedtelevīzijā vai teritorijas novērošanas kamerās. Tāpat rūteris ir piemērots uzņēmējiem, kuri izmanto specifiskus virtuālā privātā tīkla (VPN) savienojumus, kā arī nodrošina publisku interneta piekļuvi saviem klientiem vai lokālā̄ tīkla lietotājiem, jo rūtera operētājsistēma nodrošina arī \"Hotspot\" funkcionalitāti un plašas iespējas veikt specifiskas konfigurācijas. LMT prezidents Juris Binde norāda, ka LMT kopā ar partneriem strādā gan pie  5G  tīkla attīstības, gan pie jaunu produktu un risinājumu izstrādes, kas nākotnē ļautu pilnvērtīgi izmantot 5G sniegtās iespējas. \"Strādājot ar MikroTik, kopīgi esam izveidojuši inovāciju laboratoriju, kurā jau radīti 4G rūteri un 5G rūteru prototipi. Izstrādes stadijā ir vairāki citi risinājumi un kopīgi nupat izveidots lieljaudas datu pārraides tīkls Latvijas pētniecības iestādēm ar ātrumu 10 Gbps, kas atvieglo zinātnieku darbu,\" teic Binde. \"5G nesīs sev līdz ne tikai nebijuša ātruma datu pārraidi, bet arī miljoniem sensoru, viedierīču, iekārtu un automatizētu risinājumu, kas darbosies šajā tīklā. Tādēļ, radot šo rūteri, kopā ar LMT domājām ne tikai par interneta lietotāju šībrīža tehnoloģiskajām vajadzībām, bet arī to, kā tās mainīsies tuvākajā laikā – 5G iespējām kļūstot arvien pieejamākām jebkurā dzīves jomā. Šī iemesla dēļ rūterim \"MikroTik LMT LTE18\" ir paplašināta funkcionalitāte,\" norāda \"MikroTik\" līdzīpašnieks un valdes priekšsēdētājs Džons Tallijs. Jaunie rūteri ir pieejami kopā ar LMT interneta pakalpojumiem un viedtelevīziju.", "link": "https://www.delfi.lv/bizness/44467736/tehnologijas/52357669/mikrotik-un-lmt-kopigi-izstradajusi-jaunu-ruteri"},
{"title": "Foto: Latvijā uzsāk jaunā 'Apple' desmitgades telefona pārdošanu", "category": "Tehnoloģijas", "body": "Piektdien, 3. novembrī, pasaulē un Latvijā sāk jaunā \" iPhone  X\" (izrunā \"desmitais\") pārdošanu gan pie mobilo tīklu operatoriem, gan citos veikalos. Būtiskākie jaunumi šajā \"iPhone\" desmitgades ierīcē ir ekrāns, kas izstiepts teju pa visu korpusu, izņemot mazu iedobi tālruņa augšpusē, mājas pogas likvidēšana un sejas atpazīšanas sistēma lietotāja autentifikācijai.", "link": "https://www.delfi.lv/bizness/44467736/tehnologijas/49407153/foto-latvija-uzsak-jauna-apple-desmitgades-telefona-pardosanu"},
{"title": "'Trīs torņi vienā uzkalniņā': Mobilo operatoru konkurence nav racionāla, kritizē SM", "category": "Tehnoloģijas", "body": "\"Attiecībā uz jaunām investīcijām, mēs noteikti gribētu, lai operatori tās izmanto, savstarpēji sadarbojoties. Infrastruktūrā gadījumā, piemēram, zinām daudzas vietas, kur uz viena uzkalniņa trīs torņi uzbūvēti. Vai tas ir racionāli? Nē,\" komentējot Latvijas mobilo operatoru savstarpējo konkurenci sacīja Beļskis.  Uzņēmumi sākotnēji varētu sadarboties, bet pēc tam turpināt cīņu ar savstarpējo pakalpojumu kvalitāti. \"Tas būtu pozitīvs elements, kas samazinātu kompānijām nepieciešamo investīciju apjomu, bet stiprinātu un noturētu konkurenci,\" sacīja Beļskis. \"Jāskatās arī ieguvumi, ko investīciju optimizācija Latvijai dotu tīri no infrastruktūras būvniecības. Piemēram, ņemot vērā, ka no 1. jūlijā šeit atvērās tā sauktā pirmā digitālā dividende 4g tīkla attīstībai, šobrīd komerciāli 80% iedzīvotājiem jau šis pakalpojums ir pieejams. Tas nozīmē, ka pat pa šādu īsu laika periodu komersanti ir spējīgi investēt tīklos, gan arī piedāvāt jaunus inovatīvus pakalpojumus,\" sacīja SM pārstāvis.  \"Delfi\" jau ziņoja, ka telekomunikāciju operatora \"Latvijas Mobilais telefons\" ( LMT ) valdes priekšsēdētājs  Juris Binde nepiekrīt sava konkurenta \"Bite\" vadītāja Freda Renčaka prognozēm , ka pēc desmit gadiem Latvijā nebūs ne \"Bites\", ne arī LMT un \" Tele2 \". \"\"Bite\" vadītāja izteikumus varētu raksturot rakstnieka Marka Tvena vārdiem: \"Ziņas par manu nāvi ir nedaudz pārspīlētas.\" Mūsdienu tendences nozarē vairāk saistās uz tehnoloģiju, nevis uzņēmumu konverģenci,\" skaidroja Binde. Kā uzskata \"Bite\" vadītājs Renčaks , ES iniciētais vienotais digitālais tirgus atstās tikai lielos operatorus un nākamajos piecos līdz desmit gados Eiropas telekomunikāciju tirgus izskatīsies ļoti līdzīgs ASV tirgum, kur ir pamatā trīs operatori. \"Tie būs pārstāvēti visā Eiropā, un mans minējums ir, ka tie varētu būt \"Vodafone\", \"Telefonica\", vēl kāds, bet to nebūs vairāk par trim. Nebūs nekādas \"Bites\", nekāda LMT, arī \"TeliaSonera\" un \"Tele2\" nebūs.\"", "link": "https://www.delfi.lv/bizness/44467736/tehnologijas/46626575/tris-torni-viena-uzkalnina-mobilo-operatoru-konkurence-nav-racionala-kritize-sm"},
{"title": "Gandrīz kā uzņēmuma asinsanalīze. Latvijā radīts biznesa analītikas rīks", "category": "Tehnoloģijas", "body": "To, cik veiksmīgs ir uzņēmums, raksturo tā finanšu rādītāji. Tomēr darbinieki, kas ikdienā nav tieši saistīti ar finanšu analīzi, visbiežāk nemaz nezina, kā viņiem pieejamo informāciju apstrādāt un izmantot savā labā. Latvijā dibinātais uzņēmums \"Kronvald\" izstrādājis īpašu rīku, kas ļauj gūt priekšstatu par uzņēmuma attīstības tendencēm, pārskatāmā veidā apkopojot svarīgākos finanšu rādītājus. Par to, kas ir instruments \"Stāvoklis\" un ar ko tas atšķiras no \"Lursoft\" izziņas, stāsta \"Kronvald\" klientu apkalpošanas vadītājs Nikolajs Bebņevs.", "link": "https://www.delfi.lv/bizness/44467736/tehnologijas/53563765/gandriz-ka-uznemuma-asinsanalize-latvija-radits-biznesa-analitikas-riks"},
{"title": "ASV aizliedz pārvadāt lidmašīnās 'Samsung' atsauktos viedtālruņus 'Galaxy Note 7'", "category": "Tehnoloģijas", "body": "ASV  valsts iestādes piektdien aizliedza pārvadāt lidmašīnās  Dienvidkorejas  elektronikas firmas \" Samsung \" atsauktos viedtālruņus \"Galaxy Note 7\" un paziņoja, ka to pārvadāšanā pieķertajiem draudēs naudassods un viedtālruņa konfiskācija. \"Samsung\", kas 19. augustā sāka pārdot \"Galaxy Note 7\", jau ir atsaukusi visus šos viedtālruņus pēc ziņām par to akumulatoru eksplozijas un aizdegšanās gadījumiem, kuru dēļ daudzi cilvēki guvuši ievainojumus. Kompānija otrdien paziņoja, ka ir pārtraukusi šo viedtālruņu ražošanu. Vēl nav zināms, cik daudz patērētāju ir turpinājuši lietot šos viedtālruņus, neraugoties uz to atsaukšanu un brīdinājumiem tos nelietot. ASV transporta ministrs Entonijs Fokss paziņoja, ka aizliegums pārvadāt šos viedtālruņus lidmašīnās stāsies spēkā sestdien plkst.19 pēc Latvijas laika. Pasažieriem būs aizliegts pārvadāt \"Galaxy Note 7\" personīgi, rokas bagāžā vai reģistrētajā bagāžā ASV iekšzemes reisos, kā arī starptautiskajos reisos uz ASV vai no ASV, teikts Transporta ministrijas piektdien publicētā paziņojumā. \"Mēs atzīstam, ka šo tālruņu aizliegšana lidmašīnās radīs neērtības dažiem pasažieriem, bet visu lidmašīnās esošo cilvēku drošībai ir jābūt prioritātei,\" paziņoja Fokss. \"Mēs speram šo papildu soli, jo pat viens aizdegšanās incidents lidojuma laikā rada augstu nopietna ievainojuma risku un apdraud daudzu cilvēku dzīvības,\" viņš uzsvēra. ASV Patēriņa produktu drošuma komisija šonedēļ oficiāli noformēja 1,9 miljonu šo viedtālruņu atsaukšanu valsts teritorijā. Komisija pavēstīja, ka \"Samsung\" ir saņēmusi ziņas par vismaz 96 šo viedtālruņu pārkaršanu ASV. 13 šādos incidentos tika ievainoti cilvēki, un 47 gadījumos tika nodarīti zaudējumi īpašumam.", "link": "https://www.delfi.lv/bizness/44467736/tehnologijas/48027349/asv-aizliedz-parvadat-lidmasinas-samsung-atsauktos-viedtalrunus-galaxy-note-7"},
{"title": "Jaunie 'Samsung Galaxy A' sērijas tālruņi Latvijā būs pieejami februāra sākumā", "category": "Tehnoloģijas", "body": "Dienvidkorejas tehnoloģiju uzņēmuma \" Samsung \" jaunākie \"Galaxy A\" sērijas viedtālruņi Latvijas tirgū būs pieejami no 3.februāra, aģentūru LETA informēja uzņēmuma pārstāvji. Savukārt no 23.janvāra līdz 29.janvārim ierīces varēs iepriekšpasūtīt. Rezervējot kādu no jaunajiem \"Galaxy A\" sērijas tālruņiem, lietotāji to kopā ar \"Level Box Slim\" bezvadu skaļruni saņems vēl pirms oficiālās pārdošanas sākuma. \"Samsung Galaxy A5\" aptuvenā mazumtirdzniecības cena Latvijā būs no 429 eiro, bet \"Galaxy A3\" - no 329 eiro. \"Samsung Electronics\" laidis klajā jaunāko \"Galaxy A\" telefonu sēriju, kas Eiropā būs pieejama divos variantos - 5,2 collu A5 un 4,7 collu A3. Jaunās sērijas telefoniem ir uzlabota kamera un citas ērtas funkcijas. \"Galaxy A\" telefoniem ir \"premium\" klases metāla rāmis un 3D stikla aizmugure. Jaunajiem \"Galaxy A\" ir uzlabota priekšējā un aizmugurējā 16 megapikseļu kamera, kuras tehnoloģijas nodrošina īpaši precīzu autofokusu. Tāpat pirmo reizi \"Galaxy A\" sērijai ir IP68 standartam atbilstoša ūdens un putekļu aizsardzība. \"Galaxy A\" telefoni Latvijā būs pieejami trijās krāsās.", "link": "https://www.delfi.lv/bizness/44467736/tehnologijas/48366639/jaunie-samsung-galaxy-a-serijas-talruni-latvija-bus-pieejami-februara-sakuma"},
{"title": "Ikdienā bieži lietotas aplikācijas un tehnoloģijas, kas neeksistēja pirms desmit gadiem", "category": "Tehnoloģijas", "body": "Informāciju tehnoloģiju vide nemitīgi attīstās un nereti ierīces vai aplikācijas, kas bija jaunas pirms gada, tagad šķiet novecojušas un tiek ātri vien aizmirstas. Savukārt tie IT jauninājumi, kas izrādījušies ērti un noderīgi, kļuvuši par neatņemamu ikdienas sastāvdaļu. Pirms desmit gadiem pasaule bija citādāka – nebija iespējams sazināties interneta aplikācijā \"Whatsapp\" vai aplūkot jaunākās bildes lietotnē \" Instagram \", jo tādu vienkārši vēl nebija. Piedāvājam aplūkot izdevuma \"Business Insider\" veidoto apkopojumu par dažādiem populāriem mūsdienu IT produktiem, kas, izrādās, nav pat desmit gadu veci.   2010. gadā, kā atgādina \"Bussines Insider\", \"Apple\" vadītājs Stīvs Džobss, prezentējot pirmo \"iPad\", apgalvoja, ka tas ir \"neticami lielisks\" un sniegšot \"vislabāko pārlūkošanas pieredzi, kāda jelkad bijusi\". Tāpat Džobss slavēja \"iPad\", sakot, ka tas ir krietni vien labāks nekā klēpjdators vai viedtelefons. Kā liecina informācija \"Apple\" mājaslapā, \"iPad\" ir saderīgs ar vairāk nekā miljons dažādu lietotņu. Šobrīd pieejami trīs dažādu veidu \"iPad\" – \"iPad Pro\", \"iPad mini 4\" un klasiskais \"iPad\". Jau ziņots, ka  šī gada martā \"Apple\" laida klajā jaunu  \"iPad\", kas ir ievērojami lētāks nekā tā priekšgājēji. Jaunā 9,7 collu \"iPad\" (ar 32 gigabaitu atmiņu) cena ir sākot no 329 ASV dolāriem (304 eiro), bet 10,5 collu \"iPad Pro\" cena lēšama sākot no 649 ASV dolāriem (561 eiro). Pie nosaukuma \"Snapchat\" aplikācija tika jau tā paša gada septembrī. Drīz vien lietotne sāka izpelnīties ASV pilsētas Losandželosas pusaudžu uzmanību, bet pēcāk kļuva populāra arī citviet pasaulē. Šobrīd saskaņā ar \"Bussines Insider\" vēstīto \"Snapchat\" ir kļuvusi par publisku,18 miljardus ASV dolāru (15,5 miljardu eiro) vērtu kompāniju. \"Gluži kā klasiskā \"Google\" mājaslapa, \"Google Chrome\" ir vienkāršs un ātrs,\" oficiālajā \"Google\" blogā rakstīja kompānijas vadītājs Sundars Pičajs. Šobrīd \"Airbnb\" strādā pie sava zīmola attīstības, lai no naktsmītņu nomas portāla kļūtu par pilna servisa ceļojumu zīmolu, kas piedāvā atrast ne vien lētas naktsmītnes, bet arī luksusa apartamentus. Kompānija arī sākusi organizēt dažādus ceļojumus. Šobrīd uzņēmums strādā ar peļņu, un tā vērtība lēšama 31 miljarda ASV dolāru (26,8 miljardu eiro) apmērā. Kā raksta \"Bussines Insider\", tas ir otrs vērtīgākais jaunuzņēmums ASV. Kompānijas nosaukums radies jau 2005. gadā, bet pats serviss publiskajā beta versijā palaists 2007. gadā. Oficiāli gan tas darbu sāka vien 2008. gadā, kad bija izdevies noslēgt vienošanās ar \"Sony\", \"Universal\", BMG un citām mūzikas ierakstu kompānijām. Sākotnēji ikvienam bija iespēja iegādāties \"Spotify\" \"premium\" abonementu, bet bez maksas to varēja lietot vien tie, kuri bija saņēmuši uzaicinājumu. Šobrīd straumēšanas servisam ir aptuveni 140 miljoni aktīvo lietotāju visā pasaulē un to iespējams lietot gan bez maksas, gan par ikmēneša maksu abonēt \"premium\" versiju. Šobrīd \"Instagram\" ik dienu lieto aptuveni 200 miljoni cilvēku. Aplikācija piedāvā ne vien dalīšanos ar foto un video, bet arī iespēju sarakstīties ar citiem lietotājiem, straumēt video tiešraidē, ievietot īsus video – līdzīgi kā aplikācijā \"Snapchat\" –, kā arī citas funkcijas. Tolaik tika baumots, ka \"Google\" grasās apgrozībā laist viedtālruņus \"G Phone\", taču kompānijas galvenais inženieris Stīvs Horovics šīs runas apklusināja, paziņojot par \"Android\" izveidi. \"Mēs ceram, ka šī platforma [\"Android\" – red..] ļaus cilvēkiem radīt tūkstošiem \"G Phone\",\" prezentējot jauno operētājsistēmu, pauda Horovics. Pirmais mobilais telefons, kas ļāva sērfot internetā 4G tīklos, bija HTC ražotais viedtālrunis \"Evo\" , kas pie lietotājiem nonāca 2010. gada martā. Savukārt \" iPhone \" viedtālruņos iespēja izmantot 4G parādījās vien 2012. gadā, kad klajā tika laists \"iPhone 5\". Cukenbergs \"Whatsapp\" iegādājās 2014. gadā, iztērējot 19 miljardus ASV dolāru (16,4 miljardus eiro).", "link": "https://www.delfi.lv/bizness/44467736/tehnologijas/49057711/ikdiena-biezi-lietotas-aplikacijas-un-tehnologijas-kas-neeksisteja-pirms-desmit-gadiem"},
{"title": "Viltus mājaslapa ar 'WhatsApp' nosaukumu izkrāpusi kredītkaršu datus", "category": "Tehnoloģijas", "body": "Vairāki lietotāji ziņojuši CERT par kredītkaršu datu krāpniecību \"WhatsApp\" vārdā. \"No domēna www.wathsappsoftware2017.com tika mēģināts izkrāpt kredītkaršu datus, brīdinot, ka pakalpojumam beidzas derīguma termiņš,\"  ziņo CERT . Šajā mājaslapā atradušies lauki, kuros bija jāievada kredītkartes dati. \"CERT.LV brīdināja lapas uzturētāju, ka vietne satur pikšķerēšanas lapu un aicināja vietni slēgt. Šobrīd vietne ir slēgta un krāpnieciskas aktivitātes tajā nenotiek,\" vēsta Informācijas tehnoloģiju drošības incidentu institūcija.", "link": "https://www.delfi.lv/bizness/44467736/tehnologijas/48452457/viltus-majaslapa-ar-whatsapp-nosaukumu-izkrapusi-kreditkarsu-datus"},
{"title": "Nosauc 'Platīna peles 2016' ieguvējus", "category": "Tehnoloģijas", "body": "Laureāti saņēma prestižo nozares balvu \"Platīna pele 2016\", kas tiek piešķirta jau desmito gadu pēc kārtas, kā arī vairākas speciālbalvas, portālu \"Delfi' informēja pasākuma rīkotāji.  \"Platīna pele 2016\" balvas \"Risinājumi biznesam\" balvu \"Platīna pele 2016\" saņēma AS \"Swedbank\" mini karšu terminālis (mPos), ko izstrādāja \"Swedbank IT\" sadarbībā ar \"Ellore OU\". Izstrādātais risinājums ir mazs un ērts mini karšu terminālis, kas darbojas ar viedtālruņa vai planšetdatora palīdzību un spēj pieņemt gan tradicionālās, gan bezkontakta maksājumu kartes. Savukārt, LMT speciālbalvu un Platīna Peli saņēma SIA \"D8 Corporation\" par produkta \"Gate2Bank HCE Payments\" ieviešanu Minskas Tranzītu Bankā. LMT prezidents Juris Binde, pasniedzot balvu, uzsvēra, ka \"Latvijā izstrādāti digitāli risinājumi bankām ir ar vērā ņemamu eksporta potenciālu. \"D8Corporation\" ir starptautiska kompānija ar centrālo biroju Latvijā, kas veiksmīgi izstrādā un integrē IT risinājumus banku un finanšu nozares organizācijās, liekot uzsvaru uz mobilajām tehnoloģijām. Lai arī produkts sākotnēji ieviests Baltkrievijā, tas nemazina fakta nozīmīgumu, ka NFC risinājums maksājuma kartes aizstāšanai ar viedtelefonu izstrādāts Latvijā\". Kategorijā \"E-pārvaldes risinājumi, E-pakalpojumi sabiedrībai\" balvu \"Platīna pele 2016\" saņēma publiskās pārvaldes dokumentu pārvaldības sistēmu integrācijas vides (DIV) izveide, ko izstrādāja AS \"RIX Technologies\" pēc Valsts reģionālās attīstības aģentūras pasūtījuma. Risinājums nodrošina standartizētu un drošu elektronisku dokumentu apriti starp publiskās pārvaldes iestāžu dokumentu vadības sistēmām (DVS), nodrošinot sūtījumu garantētu piegādi. Šajā kategorijā Latvijas Tirdzniecības un rūpniecības kameras speciālbalvu saņēma Elektronisko iepirkumu sistēmas apakšsistēma E-konkursi, ko pēc Valsts reģionālās attīstības aģentūras pasūtījuma izstrādāja AS \"RIX Technologies\". \"Uzskatām, ka elektroniskas informācijas aprite starp valsts pārvaldi, uzņēmējiem un iedzīvotājiem ir īpaši veicināma, tādēļ jārada ērti e-risinājumi. Elektroniskās iepirkumu sistēmas e-konkursu apakšsistēma domājams, ka kalpos par veiksmīgu platformu kvalitatīvai un caurspīdīgai iepirkumu veikšanai, tāpēc LTRK īpaši vēlas godināt tās izveidotājus,\" saka LTRK valdes priekšsēdētājs Jānis Endziņš. Par veiksmīgāko E-paraksta integrācijas risinājumu atzina E-paraksta izmantošana Uzņēmumu reģistra funkciju īstenošanā, ko izstrādājis un ieviesis Latvijas Republikas Uzņēmumu reģistrs. Risinājums nodrošina to, ka jebkuru pieteikumu klients var iesniegt elektroniskā formā, neapmeklējot iestādi klātienē. Šīs kategorijas partneris – VAS \"Latvijas Valsts radio un televīzijas centrs\" (LVRTC). \"Tas, cik daudzveidīgi un plašu tautsaimniecības nozaru klāstu pārstāvoši projekti ik gadu tiek pieteikti konkursam Platīna Pele, apliecina, ka eParakstam ir rasts pielietojums ikvienā dzīves situācijā un jomā, turklāt ik gadu šis pielietojums paplašinās. Lai gan konkursa žūrijai projektu pieteikumi ir pārsteigums, LVRTC kā sertifikācijas pakalpojumu nodrošinātājs, ik gadu, redzot, cik aktīvi eParakstu ikdienā lieto mūsu klienti, var paredzēt, kurus no projektiem noteikti ieraudzīsim starp finālistiem. Redzot, cik mērķtiecīgi un pārdomāti LR Uzņēmumu reģistrs strādājis pie tā, lai arvien vairāk komersanti oficiālo saziņu ar iestādi labprāt, ātri un ērti veiktu attālināti, Platīna Pele ir godam nopelnīta atzinība,\" uzsver LVRTC valdes priekšsēdētājs Jānis Bokta. Kategorijā \"Labākais E-komersants 2016\" balvu \"Platīna pele 2016\" saņēma krāsu interneta veikals Krasas.lv, kas ir pirmais pilnvērtīgais krāsu interneta veikals Baltijā, kur pieejams viss nepieciešamais krāsošanai par izdevīgām cenām un ar ērtu piegādi līdz durvīm vai bez piegādes maksas Rīgā, Daugavpilī un Liepājā. Kategorijas partneri – Ekonomikas ministrija. Šajā kategorijā tika piešķirtas vairākas veicināšanas balvas. Par šī gada inovatīvāko e-komersantu atzina SIA \"Lattelecom\" interneta veikalu \"Lattelecomveikals.lv\". Par gada jaunpienācēju e-komercijā atzina \"Cherry Picking\" e-veikalu, bet interneta veikals \"220.lv\" saņēma balvu kā 2016. gada labākā mobilā e-komercijas lietotne. Ministru prezidenta biedrs, ekonomikas ministrs Arvils Ašeradens (V) norādīja: \"Informācijas komunikācijas tehnoloģijas, e-risinājumi un prasmes tos pielietot ir izšķiroši elementi ne vien mums kā indivīdiem ikdienā, bet arī uzņēmumu sekmīgākai darbībai. IKT sektoram ir būtiska loma valsts tautsaimniecībā – nozarei ir augsta pievienotā vērtība un Latvijas eksportā tam ir viens no lielākajiem izaugsmes potenciāliem. Digitalizācija ir pārstrukturizējusi gan ražošanu, gan pakalpojumus, un ir izmainījusi veidu, kā tiek veikta uzņēmējdarbība. Tā ir Latvijas iespēja un izaicinājums vienlaikus – digitalizācijas iespējas ir aktīvi jāizmanto, lai ātrāk par konkurentiem modernizētu Latvijas ražošanu, pakalpojumus un uzņēmumu pārvaldību.\" Vides aizsardzības un reģionālās attīstības ministrs Kaspars Gerhards atzīst: \"Ceļā uz digitālo laikmetu mūsu prioritātes aizvien ir cieši saistītas ar e-pārvaldes un e-pakalpojumu attīstību iedzīvotājiem un biznesam. Tas sevī ietver arī izaicinājumus un pārmaiņas, kas sniedz arvien jaunas iespējas. Tāpēc izmantojot informāciju un komunikāciju tehnoloģiju pieejamību, varam izvirzīt jaunus mērķus un uzdevumus, un kopīgi tos arī īstenot.\" Savukārt par labāko e–skolotāju tika atzīta Talsu 2. vidusskolas informātikas skolotāja un direktora vietniece izglītības jomā Liene Katlapa. Viņai ir vairāk kā 15 gadu pieredze kā informātikas skolotājai. Strādājusi ar skolotājiem Talsu novadā un ārpus tā, dalīdamies pieredzē gan klases audzināšanas jomā, gan tehnoloģiju izmantošanā mācību procesā. Talsu 2.vidusskolā ir iniciatore dažādām aktivitātēm, kuras saistītas ar tehnoloģiju ieviešanu skolā un mācību procesā. Šīs kategorijas partneris – Sabiedrība \"Tilde\" – labākajam e–skolotājam piešķirs naudas prēmiju; prēmijas fonds ir 1 000 EUR (ietverot nodokļus). Savukārt \"Microsoft Latvia\" speciālbalvu pasniedza Rīgas Angļu ģimnāzijas direktorei Maijai Kokarei. Izdevniecības \"Dienas Bizness\" speciālbalvu saņēma Talsu 2. vidusskolas informātikas skolotāja un direktora vietniece izglītības jomā Liene Katlapa. LIKTA gadskārtējam konkursam \"Platīna pele 2016\" šogad tika iesniegti 37 pieteikumi četrās pamatkategorijās. Labākos IKT projektus vērtēja neatkarīga žūrija, kuras sastāvā bija gan nozares, gan valsts pārvaldes un mediju eksperti, balsojumā iesaistījās arī sabiedrība. \"Šogad \"Platīna pele\" tika pasniegta jau desmito reizi, tāpēc apbalvošanas ceremonija tika pavadīta īpaši svinīgā noskaņā. Man ir prieks redzēt katru gadu jaunus projektus un risinājumus, kas ar IKT palīdzību padara e-pārvaldi ne tikai modernāku, bet arī attīsta visus ar to saistītos procesus. Tāpat izsaku prieku un apbrīnu par mūsu skolotājiem un viņu uzņēmību. Viņu ieguldītais darbs sabiedrības izglītošanā un digitālo prasmju veicināšanā ir neatsverams,\" uzsver LIKTA prezidente Signe Bāliņa. LIKTA konferences galvenais partneris ir SIA \"Latvijas Mobilais Telefons\", partneri – LVRTC, SIA \"Microsoft Latvia\", AS \"RIX Technologies\". Balvas \"Platīna pele 2016\" partneri ir Ekonomikas ministrija, VAS \"Latvijas Valsts radio un televīzijas centrs\" un SIA \"TILDE\". Informatīvie partneri: izdevniecība \"Dienas Bizness\", ziņu aģentūra \"LETA\", Latvijas Darba devēju konfederācija un Latvijas Tirdzniecības un rūpniecības kamera.", "link": "https://www.delfi.lv/bizness/44467736/tehnologijas/48248239/nosauc-platina-peles-2016-ieguvejus"},
{"title": "'Samsung' aicina 'Galaxy Note7' lietotājus Baltijas valstīs nodot viedtālruņus", "category": "Tehnoloģijas", "body": "\" Samsung \" aicina visus viedtālruņa \"Galaxy Note7\" lietotājus Baltijas valstīs ierīces izslēgt un tiklīdz iespējams nodot atpakaļ iegādes vietā, kamēr tiek gaidīti jaunie \"Note7\" pašreizējo nomaiņai, portālu \"Delfi\" informēja uzņēmumā. “Mēs operatīvi veicam rezerves ierīču piegādi, lai ar nomaiņas programmu tās sasniegtu klientus iespējami ērtākajā veidā. Paldies mūsu klientiem par sapratni un pacietību,\" sacīja \"Samsung Electronics Baltics\" telekomunikāciju vadītājs Māris Ķikāns. Līdz brīdim, kad \"Galaxy Note7\" tiks apmainīti pret jauniem, \"Samsung\" lūdz izmantot iepriekšējo mobilo ierīci. Ja šādas ierīces klienta rīcībā nav, par maiņas ierīces saņemšanas iespējām klienti ir aicināti sazināties ar \"Samsung\" klientu apkalpošanas centru pa tālruni 8000 7267 vai ar izplatītāju, pie kura veikts \"Note7\" pasūtījums. Dienvidkorejas elektronikas uzņēmums \" Samsung Electronics  Co.\" pagājušajā nedēļā paziņoja,  ka aptur jaunākā viedtālruņa  \"Galaxy Note 7\" tirdzniecību un pasaulē atsauc 2,5 miljonus telefonu pēc saņemtām ziņām par šo ierīču iespējamiem sprāgstošiem akumulatoriem.", "link": "https://www.delfi.lv/bizness/44467736/tehnologijas/47912889/samsung-aicina-galaxy-note7-lietotajus-baltijas-valstis-nodot-viedtalrunus"},
{"title": "Foto: 'Huawei' Rīgā demonstrē savu 5G viedtālruni 'Mate 20 X'", "category": "Tehnoloģijas", "body": "Uzņēmums \" Huawei \" ceturtdien, 22. augustā, prezentēja savu pirmo 5G viedtālruni Latvijā – \"Mate 20 X (5G)\", demonstrējot tālrunī pieejamās inovācijas un darbības iespējas \" Tele2 \" 5G tīklā. Tālrunis \"Mate 20 X (5G)\" aprīkots ar \"Kirin 980\" procesoru un pirmo 7nm 5G multi-režīma mikroshēmojumu \"Balong 5000\". Viedtālrunis izmanto plašu tehnoloģiju klāstu, lai atbalstītu vairākus 5G tīkla režīmus, kā arī vairākas tīklu tehnoloģijas. \"Mate 20 X (5G)\" ir aprīkots ar 7,2 collu \"FullView\" ekrānu. Tam ir \"Matrix\" kameru sistēma, kas sastāv no trim \"Leica\" kamerām – 40MP platleņķa kameras, īpaši platā leņķa kameras un 8MP telefoto kameras. Jaudu tālrunim nodrošina 4200 mAh baterija. Veikalos tālrunis būs pieejams mēneša beigās, un tā solītā cena ir 999 eiro. Papildus varēs iegādāties īpaši šim modelim pielāgotu \"M-Pen\" irbuli. \"Tele2\" 5G tīklā, kas šobrīd darbojas Mūkusalas Biznesa centra teritorijā Rīgā, \"Mate 20 X (5G)\" telefonos ir iespējams sasniegt vairāk nekā 1 Gbps lielu lejupielādes ātrumu. Pasākuma laikā veiktajos testos tika uzrādīts vairāk nekā 900 megabitu liels ātrums.", "link": "https://www.delfi.lv/bizness/44467736/tehnologijas/51392997/foto-huawei-riga-demonstre-savu-5g-viedtalruni-mate-20-x"},
{"title": "'Apple' prezentē jaunu klēpjdatoru ar īpašu skārienekrānu", "category": "Tehnoloģijas", "body": "Ceturtdien ASV kompānija \" Apple \" īpašā preses pasākumā prezentēja jaunākos klēpjdatorus \"Macbook Pro\". Salīdzinot ar priekšgājējiem, jaunie datori ir kļuvuši plānāki un tie aprīkoti ar jaunu skārienekrāna joslu virs klaviatūras. Jaunie klēpjdatori pieejami divu izmēru versijās – ar 13 un 15 collu ekrāniem. Tiem visiem ir pilna izmēra klaviatūra ar jaunu īpaši plānu taustiņu mehānismu un milzīgu skārienpaliktni. Būtiskākais jauninājums ir īpašs skārienjutīgs ekrāns, kas izvietots klaviatūras augšpusē – vietā, kur agrāk atradās \"Fn\" funkciju taustiņi. Šis \"Touch Bar\" var attēlot dažādu saturu atkarībā no lietotās programmatūras. Pēc noklusējuma tas rāda galvenos datora vadības taustiņus skaļuma un ekrāna apgaismojuma regulēšanai. \"Touch Bar\" var lietot dažādu saīšņu vietā, piemēram, fonta pielāgošanai tekstā, vai izsaucot konkrētas funkcijas, kuras lietotājs pats var uzstādīt. Prezentācijas laikā tika demonstrētas jaunās iespējas lietojot foto apstrādes un DJ programmatūru. Skārienjoslas labajā malā – vietā, kur parasti atrodas \"Macbook\" ieslēgšanas poga,– tagad iebūvēts pirkstu nospiedumu lasītājs \"TouchID\", kas ļauj aktivizēt datoru un autentificēt pirkumus internetā. Jaunie datori tikuši arī pie nepatīkama jauninājuma – augstākas cenas. ASV \"Macbook Pro\" cenas sākas no 1799 un 2399 dolāriem, savukārt Eiropā 13 collu modelis ar 512GB atmiņu maksā 2199 eiro, bet tāds pats 15 collu modelis – 3199 eiro. Acīmredzot, saprotot, ka jaunās cenas daudziem būs nepieejami augstas, \"Apple\" piedāvā vēl vienu modeli, kuram nav jaunās skārienjoslas. Tā cena ASV sākas no 1499 dolāriem, kas ir pielīdzināma iepriekšējās paaudzes modeļu cenai. \"Apple\" jau izpelnījies lietotāju un ekspertu kritiku par šo jauninājumu – skārienjoslu, kas, salīdzinot ar \"Microsoft\"  trešdien prezentēto  \"Surface Studio\" datoru ar 28 collu skārienekrānu, šķiet pārāk nenozīmīgs jaunums. Tāpat kritizēta tiek jauno \"Macbook Pro\" iebūvēto pieslēgvietu izvēle – tam ir četri universāli \"USB-C\" porti, kas izmantojami gan datora uzlādei, gan monitoru un citu perifērijas iekārtu pieslēgšanai, taču visām šīm ierīcēm būs nepieciešami jauni vadi un pārejas. Pat pirms pusotra mēneša izlaisto \" iPhone  7\" nav iespējams pieslēgt jaunajiem \"Macbook Pro\" bez īpašas pārejas. Tāpat \"Apple\" tiek kritizēts par pārējo \"Mac\" datoru atstāšanu novārtā. Piemēram \"Mac Mini\" un \"Mac Pro\" nav atjaunoti jau vairākus gadus.", "link": "https://www.delfi.lv/bizness/44467736/tehnologijas/48088935/apple-prezente-jaunu-klepjdatoru-ar-ipasu-skarienekranu"},
{"title": "Putekļusūcējs robots, iespējams, ievāc informāciju par mājokli", "category": "Tehnoloģijas", "body": "Jaunākie putekļusūcēju – robotu modeļi, veicot tīrīšanu, uzkrāj datus. Tie identificē sienu un mēbeļu izvietojumu. Tas robotiem palīdz izvairīties no sadursmēm ar dažādiem objektiem, taču tādejādi tiek izveidota mājokļa karte, ko \"iRobot\" apsver pārdot \" Amazon \", \" Apple \" vai \" Google \". \"iRobot\" izpilddirektors Kolins Engls \"Reuters\" pastāstīja, ka darījums varētu notikt nākamajos divos gados, lai arī otrdien \"iRobot\" izplatītajā paziņojumā vēstīts, ka plānu pārdot šādu informāciju nav. Tādu kompāniju kā \"Amazon\", \"Apple\" vai \"Google\" rokās dati par mājokli būs ievērojams pamudinājums jauniem \"viedajiem\" mājas produktiem. Putekļu sūcējs robots uzkrāj informāciju ne tikai par telpu, bet, piemēram, konstatē zīdaiņa klātbūtni tajā. Šādas informācijas pārdošana var radīt priekšrocības dažādiem tirgotājiem. Sekas nav grūti iedomāties, piemēram, zinot, ka telpā neatrodas klubkrēsls, nākamreiz, atverot sociālo tīklu \" Facebook \", šī būs pirmā reklāma, ko lietotājs pamanīs. Galu galā, iespējams, var tikt atpazīti arī zīmoli, ko konkrētā persona iegādājusies. Putekļusūcējs robots, uzkrājot dažāda veida informāciju, rada datu apkopojumu ne tikai par pašu telpu, bet arī par tās iemītniekiem, viņu dzīvesstilu. \"iRobot\" norādījis, ka \"ar klientu saistītiem datiem nodrošināta pilnīga konfidencialitāte.\" Pašlaik pircēji robotus var lietot, neizmantojot internetsavienojumu. Paziņojumā arī teikts, ka \"informācija trešajām pusēm netiek pārdota\".", "link": "https://www.delfi.lv/bizness/44467736/tehnologijas/49089759/puteklusucejs-robots-iespejams-ievac-informaciju-par-majokli"},
{"title": "No sarullējamiem televizoriem līdz personīgajām picas krāsnīm – jaunumi mājas tehnikas izstādē IFA 2019", "category": "Tehnoloģijas", "body": "Kā ik gadu rudens sezona tehnikas pasaulē aizsākas ar IFA izstādi Berlīnē. Tajā tiek izrādīti aktuālākie mājsaimniecības labumi – lielā, mazā, zaļā un gudrā sadzīves tehnika. Portāls \"Delfi\" par IFA ziņo reportāžā no Berlīnes. Izstādē plaši pārstāvēti Eiropā labi pazīstami zīmoli, kā arī vesela gūzma tādu, kurus tikai nesen esam sākuši iepazīt. Teju katrs no tiem piedāvā vismaz kādu ledusskapi, veļas mašīnu un kafijas aparātu. Īpašu goda vietu izstādē izpelnījušās plītis un krāsniņas. Šķiet vāciešiem dikti patīk mājās gatavot, jo visdažādākās ēdienu gatavošanas iekārtas tiek demonstrētas ar veseliem šoviem un šefpavāru uzstāšanos. Pie maizes krāsniņām jau esam mazliet pieraduši, tāpēc šogad īpaša uzmanība tika veltīta picas krāsniņām. Protams, katrā hallē atrodams kāds no pasaules lielākajiem televizoriem. Lielākais OLED, lielākais LCD, lielākais 8K, lielākais HDR utt. Turklāt tie visi jau ir 8K televizori. 4K? Tādi vairs neesot aktuāli. Tas nekas, arī lielajā Vācijā nav īsti satura 8K izšķirtspējā. Interesanti, ka pretēji nesen uzsāktajai  kampaņai  par \"filmu nečakarēšanu\", katrs televizoru ražotājs izliela arvien jaunus attēla apstrādes veidus. Kustību \"mīkstināšana\", starpkadru piezīmēšana utt arvien tiek aktīvi piedāvāta. Laikam būs vēl kāds gadiņš jāpagaida, līdz televizoros parādīsies maģiskā poga - \"izslēgt visus uzlabojumus\".", "link": "https://www.delfi.lv/bizness/44467736/tehnologijas/51440715/no-sarullejamiem-televizoriem-lidz-personigajam-picas-krasnim-jaunumi-majas-tehnikas-izstade-ifa-2019"},
{"title": "'Huawei' nerro tirdzniecības aizliegumu – vēlreiz prezentē flagmani P30", "category": "Tehnoloģijas", "body": "IFA izstādes ietvaros Ķīnas \" Huawei \", kas pašas kompānijas ieskatā kļuvis par upuri lielvalstu politikas kaujā, prezentēja vairākus interesantus jaunumus, tostarp vēlreiz pieteica jau kopš pavasara pazīstamo P30 tālruņu sēriju. Oficiāli gan tas netika atzīts, taču, visticamāk, tas ir veids, kā atjaunot pircēju interesi, paralēli nepārkāpjot striktos sadarbības aizliegumus. Šī gada maijā  ASV  noteica aizliegumu valsts kompānijām sadarboties ar \"Huawei\", aizlieguma spēkā stāšanās gan vispirms tika atlikta par trim mēnešiem, bet augusta beigās tā tika atlikta vēl par trim mēnešiem. Bet, ņemot vērā, ka tālruņi ir jāsertificē \"Google\" pakalpojumu izmantošanai uz diviem gadiem, bet tirdzniecības aizlieguma nākotne arvien nav skaidra, jaunu modeļu izstrāde jau šobrīd faktiski ir ierobežota. \"Jaunie\" P30 un P30 Pro viedtālruņi tomēr tikuši pie kādas reālas atšķirības – tiem ir jaunas krāsiņas un noformējums. Tālruņu aizmugure vairs nav viendabīga, bet ar daļēji matētu un daļēji spīdīgu pārklājumu. Parasti tas nebūtu ziņas vērts fakts, bet, ņemot vērā ģeopolitisko jezgu, šis ir interesants veids, kā ķīnieši pasaulei atgādina par savu attapību.", "link": "https://www.delfi.lv/bizness/44467736/tehnologijas/51446639/huawei-nerro-tirdzniecibas-aizliegumu-velreiz-prezente-flagmani-p30"},
{"title": "Eksperti: sācies jauns – PropTech – laikmets nekustamo īpašumu nozarē", "category": "Tehnoloģijas", "body": "Tiek uzsvērts - lai gan šī tendence ir pavisam jauna, tā kā cunami vilnis veļas pāri valstīm, beidzot sniedzot šai nozarei sen gaidītus un nepieciešamus tehnoloģiskus risinājumus efektīvākai biznesa organizēšanai, kas ļaus sasniegt jaunu attīstības līmeni. Par to, kas pašlaik ir aktuāls PropTech jomā, 27. un 28. septembrī notiekošajā starptautiskā forumā, kas veltīts tehnoloģijām nekustamo īpašumu nozarē \"PropTech Riga\", stāstīs eksperti no dažādām valstīm. Forumā uzstāsies lektori no Šveices, Vācijas, Apvienotās Karalistes, ASV, Slovēnijas, Igaunijas, Čehijas, Krievijas un Somijas. \"PropTech joma ir jāuzlūko kā iespēja, nevis kā drauds,\" pārliecināts ir Ivans Nohrins. Viņš ir ir \"PropTech Russia\" līdzdibinātājs un biznesa attīstības direktors. PropTech Russia koncentrējas uz īpašuma tehnoloģiju pielietojumiem un digitālo transformāciju NĪ nozarē Krievijā un NVS valstīs. Nokrins ir arī \"Exquance Software\" līdzdibinātājs. Tas ir tehnoloģisku risinājumu izstrādātājs finanšu modelēšanai, novērtēšanai un ieguldījumu pārvaldīšanai nekustamo īpašumu darījumos. \"Pašlaik Krievijā PropTech joma attīstās ļoti strauji, - pastāstīja Nohrina kolēģis, \"PropTech Russia\" līdzdibinātājs un izpilddirektors Romāns Jevstratovs. \"Mēs PropTech Krievijā iedzīvinājām tikai pirms gada. Tad tā bija pilnīga terra incognita (nezināmā zeme – red.): neviens nesaprata, kas tas ir un kāpēc tas ir nepieciešams. Mūsu pirmie kontakti ar tirgu, parādīja, ka uz vairumu mūsu piedāvājumu reakcija bija: \"Vai tad tā arī var darīt?\" Uzņēmējiem pat nebija priekšstata, ka pastāv tehnoloģijas un risinājumi, kas ļauj efektivizēt biznesu. Mums, PropTech Russia līdzdibinātājiem, ir vairāk nekā 15 gadu pieredze nekustamā īpašuma nozarē un tas ir liels pluss, jo zinām \"drēbi\", t.i. pārzinām nozari un tās vajadzības, problemātiku: ne tikai to, kas būtu vispārīgi nepieciešams uzņēmumiem, bet gan to, kā konkrēti risinājumi ļaus atrisināt konkrētas problēmas,\" stāsta Jevstratovs. \"Šī gada laikā esam uzkrājuši pamatīgu pieredzi un pašlaik \"PropTech Russia\" galvenie mērķi ir līdztekus organizācijas un tendenču popularizēšanai, pasākumu organizēšanai, ir arī tehnoloģiju pārdošana. Mēs startup uzņēmumus savedam kopā ar nozari,\" viņš turpina. PropTech jomā Krievijā par aktuālāko jautājumu Jevstratovs uzskata pārēju uz BIM (business information modeling) tehnoloģiju. \"Agrāk pret BIM attiecās kā pret līdzekļu tērēšanu: lai gan bizness apzinājās, ka tehnoloģija palīdz izveidot to efektīvāku, bet tas tomēr maksā ievērojamus līdzekļus. Mēs mainījām attieksmi, jo BIM ir labs pamats mikroservisiem, un, pateicoties šiem mikroservisiem, BIM kļūst par ienākumu ieguves pamatu: tas nu ir nevis naudas tērētājs, bet gan pelnīšanas instruments,\" viņš rezumē. Otrā joma, kuru atzīmēja Jevstratovs ir tā, kurā šobrīd tiekot meklētas iespējas, kā NĪ nozarē paaugstināt ienākumus, jo īres cenas paaugstināšanas iespējas ir praktiski izsmeltas. \"Lai komercobjektā paceltu īres maksu par 5%, ir jābūt īstam burvim. Jaunās tehnoloģijas datu apstrādē (t.s. Big data) sniedz praktiski bezgalīgas iespējas ienākumu uzlabošanai. Ir rīki, kas ļauj tirdzniecības centros gūt lielākus ienākumus nekā līdz šim. Pašlaik norit pirmais pilotprojekts, kas mums 2019. gada beigās ļaus iegūt nevis līdzšinējos 5-7 %, bet gan pat 20-30% no nomas ienākuma tieši datu pārvaldības dēļ. Datu tirgus pašlaik visus ļoti interesē,\" stāsta eksperts. \"Forumā Rīgā labprāt iepazīsimies ar Eiropas, Baltijas startup uzņēmumiem, jaunajiem risinājumiem un NĪ nozares vajadzībām. Mēs esam diezgan kosmopolītiski, mums nav tāda viltus patriotisma, jo mēs meklējam labākos risinājumus un tos izvietojam tirgū: mums ir tīra biznesa interese. Ja Baltijā atradīsim labus risinājumus, labprāt tos atvedīsim uz Krieviju. Tāpat mums ir iespēja Eiropai parādīt mūsu startup uzņēmumus. Pašlaik redzam, ka dažādu produktu un risinājumu apvienošana sniedz bezgalīgas iespējas. Formējot dažāda spektra tehnoloģijas (piemēram, BIM vai datu savākšanu) un tās integrējot kopā ar dažādiem startup uzņēmumiem, mēs iegūsim jaunu, plašu spektru tehnoloģiju, kas var ievest NĪ tirgu un tā uzņēmumus pavisam jaunā attīstības līmenī,\" viņš rezumē. \"Nozarēm nepieciešama valstiska mēroga sadarbība ar PropTech uzņēmumiem un daudz redzamāka klātbūtne plašsaziņas līdzekļos,\" uzskata Jākobs Šulcs no Vācijas. Viņš Eiropas Biznesa skolā apguvis biznesa administrācijas kursu, guvis pirmo pieredzi uzņēmumā \"Auto1\", tad pievienojies uzņēmuma \"Blackprint\" komandai laikā, kad PropTech sāka savu attīstību Vācijā. Šajā uzņēmumā, kurš visu šo laiku bijis pamanāms PropTech jomā, Šulcs vada \"PropTech Booster\" –vienu no vadošajiem Eiropas PropTech akseleratoriem, kā arī lielāko PropTech tēmai veltīto konferenci Vācijā \"FUTURE: PropTech Berlin\". Forumā Rīgā Šulcs pievērsīsies nekustamo īpašumu (NĪ) uzņēmumu sadarbībai ar PropTech kompānijām, stāstot par šādu pieredzi Vācijā, pieminot veiksmīgākos piemērus, t.sk. kā PropTech risinājumi tiek veiksmīgi ieviesti uzņēmumu darbā. \"Ceru, ka Baltijas valstu NĪ jomas uzņēmumi pēc šī Foruma gūs sev noderīgu informāciju gan kā darboties kopā ar agrīnās stadijas PropTech uzņēmumiem, gan arī mācīsies no sniegtajiem piemēriem no Vācijas tirgus, kas varētu būt ļoti interesanti ikvienam! Tāpat noderīgi būs uzzināt, kā veidot sadarbību ar lielajām korporācijām un vispārīgo situāciju Vācijā PropTech jomā: par to, kāda ir konkurence, kādi iespējamie tirgus segmenti vēl ir brīvi utt.,\" savas uzstāšanās tematiku pirms foruma ieskicēja Šulcs. \"Digitalizācija dod iespēju padarīt procesus ātrākus un gūt labāku pieredzi komerciālo nekustamo īpašumu darījumos,\" domā Hannu Kāki no Somijas. Viņš ir \"@RealX.pro\" un \"RealSource.eu\" direktors, kā arī PropTech līderis, kurš palīdz investoriem un brokeriem digitalizēt NĪ darījumu gaitu. Viņš ir pārliecināts, ka darījumi var notikt daudz ātrāk un vienkāršāk ikkatram tajos iesaistītajiem. H. Kāki ir strādājis uzņēmumos Kone, Fiskars un YIT, ieņemot dažādus amatus. Lektora stiprās puses ir spēja apvienot tehnoloģiju pārvaldību un nozares zināšanas ar fleksiblāku vērtību radīšanu pārdošanai un mārketingam. Viņš ir līdzdibinātājs organizācijā PropTech Finland un vairāku PropTech ideju realizētājs - uzņēmējs. Pirms foruma Kāki iepazīstināja ar to tēmu loku, par ko vēlas runāt un diskutēt. \"Kā digitalizācija var palīdzēt komerciālā īpašuma tirgum kļūt vairāk atvērtam, vienlaikus esot aizsargātam pret nelikumīgu rīcību un korupciju gan vietējos tirgos, gan pārrobežu darījumos? Kā digitalizācija var palīdzēt uzlabot darījumu procesu, lai tas kļūtu rentablāks? Vai ir iespējams pārrobežu (starptautiskos) darījumus veikt tikpat vienkāršoti kā pašu mājās?\" sacīja eksperts. Kāki šo stāstījumu ilustrēs ar vairākiem īpašumu darījumu piemēriem Somijā, papildinot ar atziņu, ka lielākais darījumu skaits notiek uz vienas rokas saskaitāmu tirgus \"spēlētāju\" vidū, un kā tas noved pie mazāk konkurētspējīga tirgus. \"Tas var novest pie situācijas, kad ārvalstnieki, kuri ir gatavi ieguldīt Somijā, var nemaz netikt pie aktuālajiem darījumiem vai arī iegūt nebūt ne tos labākos darījumu piedāvājumus. Ir pamatīga korelācija starp darījumu vešanas kultūru, t.sk., atvērtu un caurspīdīgu darījumu kultūru, tirgū, un to, cik interesants ir tirgus ārvalstu investoru acīs. Valsts var būt konkurētspējīga tikai tad, ja ir iespēja veikt caurspīdīgus darījumus un, ja tajā spēj adaptēt jaunus, efektīvus digitālus mārketinga risinājumus,\" viņš ir pārliecināts. Tāpēc Kāki iesaka: ja jūs vēlaties, lai jūsu valstī īpašumos tiktu veikti ieguldījumi, svarīgi, lai tirgus ir atvērts, būtiski ir ieviest jaunus digitālus risinājumus (digitālie mārketinga rīki, virtuālā realitāte, paplašinātā realitāte, droni, datu telpas u.c.), kā arī izmantot PropTech organizācijas iespējas, lai varētu veidot starptautisku sadarbību. Jau ziņots, ka 27. un 28. septembrī pirmo reizi Latvijā RISEBA Arhitektūras un mediju centrā H O 6 notiks vērienīgs starptautisks forums, kas veltīts tehnoloģijām nekustamo īpašumu nozarē - \"PropTech\". Foruma ietvaros norisināsies arī sacensība - izaicinājums PropTech jomas jaunuzņēmumu (startup) vidū. \"PropTech\" forums pulcēs vairāk nekā 300 dalībnieku: nekustamo īpašumu (NĪ) attīstītājus, pārdevējus un šīs jomas uzņēmumus, juristus, finanšu jomas profesionāļus, PropTech nozares jaunuzņēmumus, tehnoloģiju ekspertus un IT uzņēmumus u.c., kuriem ir interese par karstākajām tehnoloģiju tendencēm, un kuri jūt, ka pasaule mainās un vēlas piedalīties šajās pārmaiņās. Vairāk informācijas par konferenci \"PropTech Riga\"  šeit.", "link": "https://www.delfi.lv/bizness/44467736/tehnologijas/50348527/eksperti-sacies-jauns-proptech-laikmets-nekustamo-ipasumu-nozare"},
{"title": "'Cert.lv' rīcībā nav pierādījumu par 'Kaspersky Lab' programmatūras radītiem drošības draudiem", "category": "Tehnoloģijas", "body": "\"Bažas par \"Kaspersky Lab\" produktu izmantošanu valsts iestādēs galvenokārt sakņojas ārpolitiskajās attiecībās ar Krieviju, jo, iespējams,  Krievijas  valdībai ir kāda ietekme šajā kompānijā,\" piebilda eksperts. Jau vēstīts, ka 2017. gada maijā  ASV  specdienestu vadītāji Senāta Izlūkošanas komitejas sēdē pauda bažas par kiberdrošības kompānijas \"Kaspersky Lab\" antivīrusu programmatūru un tās izmantošanu, jo ir aizdomas, ka šim uzņēmumam ir saistība ar Krievijas slepenajiem dienestiem. 2017. gada jūlijā ASV valdība nolēma aizliegt valsts federālajām iestādēm iegādāties Krievijas uzņēmuma produktus, bet vēlāk, 14.septembrī ASV Iekšzemes drošības ministrija deva rīkojumu valdības aģentūrām pārtraukt izmantot \"Kaspersky Lab\" produktus. Pēcāk apvienība \"Visu Latvijai\"-\"Tēvzemei un brīvībai\"/LNNK (VL-TB/LNNK) vērsās Valsts kancelejā, aicinot apkopot informāciju par \"Kaspersky Lab\" lietojumu Latvijas valsts institūcijās, lai apzinātu potenciālos drošības riskus. Partijā pavēstīja, ka pēc Saeimas deputāta Riharda Kola (VL-TB/LNNK) iniciatīvas partijas Saeimas frakcija vērsās Valsts kancelejā ar lūgumu sniegt informāciju par to, vai Latvijas valsts pārvaldes institūcijās tiek izmantoti uzņēmuma \"Kaspersky Lab\" pakalpojumi vai produkti.", "link": "https://www.delfi.lv/bizness/44467736/tehnologijas/49264703/certlv-riciba-nav-pieradijumu-par-kaspersky-lab-programmaturas-raditiem-drosibas-draudiem"},
{"title": "Atgriešanās pēc izgāšanās: nopludina jaunā 'Galaxy Note 8' foto", "category": "Tehnoloģijas", "body": "Kompānija jauno tālruni prezentēs, neskatoties uz 2016. gadā izdotā \"Note 7\" modeļa bojāto  bateriju skandālu . Dienvidkorejas elektronikas uzņēmums tolaik skaidroja, ka viedtelefonu \"Galaxy Note 7\" aizdegšanos izraisījuši bojāti akumulatori. Portāla \"Venturebeat\" apskatnieks Evans Blass savā tvitera profilā nopublicējis foto, kurā redzams, kāds izskatīsies jaunais tālrunis, kura ražotāji cīņā par patērētāju simpātijām cer pārspēt rudenī gaidāmo \"iPhone 8\". Tālrunim, kā liecina apskatnieku apkopotā informācija, būs 6,4 collu liels displejs un priekšējā un aizmugurējā duālā kamera, kas aprīkota ar 3x optisko tālummaiņu. Tāpat pašreiz pieejamā informācija liecina, ka \"Note 8\" būs aprīkots ar pirkstu nospiedumu sensoru, kas iebūvēts tālruņa aizmugurē.", "link": "https://www.delfi.lv/bizness/44467736/tehnologijas/49097733/atgriesanas-pec-izgasanas-nopludina-jauna-galaxy-note-8-foto"},
{"title": "Interneta pārlūkošanai pārnēsamajās ierīcēs Latvijā novembrī visvairāk lietoti 'Samsung' un 'Apple' produkti", "category": "Tehnoloģijas", "body": "Latvijā 44,9% no esošajām pārnēsājamām ierīcēm, ar kurām novembrī aplūkotas Latvijas interneta vietnes, bija \" Samsung \" produkti, bet otrajā vietā ar 31,3% bija \" Apple \", liecina starptautiskā interneta izpētes un konsultāciju uzņēmuma \"Gemius\" pētījuma \"gemiusRanking\" dati. Trešajā vietā ar 5,5% bija \"Nokia\", ceturtajā – LG ar 5,4%, uz piekto vietu pakāpies \" Huawei \" ar 4,5%, bet uz sesto vietu noslīdējis \"Sony\" ar 4,4% pārnēsājamo ierīču. Novembrī 2% pārnēsājamo ierīču bija  HTC  produkti, 0,6% – \"Lenovo\", 0,4% – \"Asus\", 0,2% – \"Prestigio\", bet 0,1% – \"Meizu\", \"Sony Ericsson\", \" BlackBerry \" un ZTE ierīces. Pērn novembrī \"Samsung\" ierīces bija 43% no visām pārnēsājamajām ierīcēm, ar ko no Latvijas aplūkotas Latvijas interneta vietnes, bet \"Apple\" toreiz bija 27,5% ierīču. \"Samsung\" ierīces kļuva par populārākajām Latvijā 2013. gada sākumā, apsteidzot iepriekšējo līderi \"Apple\" kas savukārt kļuva par līderi 2011. gada decembrī, apsteidzot strauju lejupslīdi piedzīvojošo \"Nokia\". Pārnēsājama ierīce \"gemiusRanking\" metodoloģijā ir pārvietojama elektroniska ierīce, kas ļauj apstrādāt, saņemt un nosūtīt datus bez nepieciešamības uzturēt interneta savienojumu ar vada palīdzību. Statistikā netiek iekļauti pārnēsājamie datori. \"gemiusRanking\" statistika veidota atbilstoši ražotājiem attiecībā uz pārnēsājamajām ierīcēm, ko izmanto personas, kuras no Latvijas pievienojas Latvijas interneta vietnēm. Statistika ir balstīta uz lapu skatījumu skaitu attiecībā uz \"gemiusTraffic\" pētījumā iekļautajām interneta vietnēm. Lapas skatījums ir notikums, ko veido interneta lapas parādīšana, ar tajā pareizi izvietotu \"gemiusTraffic\" pētījuma kodu.", "link": "https://www.delfi.lv/bizness/44467736/tehnologijas/48344209/interneta-parlukosanai-parnesamajas-ierices-latvija-novembri-visvairak-lietoti-samsung-un-apple-produkti"},
{"title": "Ieguldot 150 000 eiro, Latvijā izstrādāta mūzikas mācību lietotne 'Solfeg.io'", "category": "Tehnoloģijas", "body": "Finansējums piesaistīts no Latvijas investīciju fonda \"Imprimatur Capital\", zviedru investīciju akseleratora \"Fast Track Capital\", Radošo industriju inkubatora un Latvijas Investīciju attīstības aģentūra, kā arī privātajiem enģeļu investoriem no Zviedrijas un Latvijas. Digitālo tehnoloģiju priekšrocības mūzikas teorijas sasaistē ar praktisko muzicēšanu divu mēnešu laikā pārbaudījuši vairāk nekā 200 Latvijas skolēni. Iespēju apgūt mācību saturu mūzikas stundās skolēniem nodrošināja 19 Cēsu pilsētas un tuvējo novadu skolas, kas no šā gada marta līdz aprīlim piedalījās mūzikas mācību lietotnes \"Solfeg.io\" pilotprojektā. Mūzikas mācību lietotni pilotprojektā izmēģināja 225 skolēni un 18 pedagogi no 19 skolām, tādējādi ierastās mācību metodes, kas bieži vien ir novecojušas un nespēj piesaistīt jauniešu interesi, aizstājot ar interaktīvu, viegli apgūstamu un visu klasi iesaistošu pieeju muzicēšanai. \"Mūzikas stundām ir būtiska loma vispārizglītojošo skolu mācību saturā - ir pierādīts, ka mūzika ne vien labvēlīgi ietekmē skolēnu sekmes, bet arī mazina agresiju jauniešos. Tā attīsta kognitīvās spējas, radošumu un sadarbības prasmes, kā arī sniedz pozitīvas emocijas. Tādēļ ir svarīgi ieinteresēt skolēnus apgūt mūziku. Es ticu, ka kopīga muzicēšana ir efektīvākais veids, kā to panākt, un tas ir iemesls, kāpēc aicinājām skolas piedalīties pilotprojektā,\" stāstīja Kazaka. Latvijā radītais digitālais risinājums mūzikas apgūšanai ir piemērots dažādiem zināšanu un prasmju līmeņiem, klases lielumam un pieejamajiem mūzikas instrumentiem. Lietotne piedāvā izmēģināt vairāk nekā 130 populāras dziesmas, kuras veido dažādi skaņu celiņi - balss, instrumenti un ritms. Tāpat lietotne attēlo dziesmu vārdus, notis, akordus un metronomu, kā arī ļauj pēc vajadzības pievienot vai izslēgt kādu no skaņu celiņiem, tādējādi nodrošinot labāku mācību satura apguvi. \"Pilotprojekta dalībnieki atzinīgi novērtējuši lietotnes sniegto iespēju praktiski līdzdarboties mūzikas stundās - skolēni ar lielu aizrautību iesaistās dziesmu un instrumentu izvēlē, kā arī labprāt muzicē starpbrīžos. Kā atzīst pedagogi, \"Solfeg.io\" radītā mācību forma ļauj ne vien strādāt grupā un pilnībā iesaistīt visu klasi, bet arī realizēt mācību mērķus - mēneša laikā apgūstot pat desmit jaunas dziesmas. Tāpat projekta rezultāti rāda - 86% gadījumu klasē ir uzlabojusies disciplīna, turklāt jaunā pieeja pozitīvi ietekmējusi skolēnu muzikālās un sadarbības prasmes,\" pilotprojekta rezultātus komentēja Kazaka. Idejas autore norādīja, ka īstenotais pilotprojekts Cēsīs izstrādātāju komandu iedvesmo neapstāties pie sasniegtā. Nākotnē viņi plāno papildināt dziesmu bibliotēku ar jauniem skaņdarbiem, kā arī veikt citus uzlabojumus, lai mācību satura apgūšanu mūzikas stundās padarītu par vēl aizraujošāku pieredzi. Tāpat viņi plāno līdzīgus pilotprojektus drīzumā īstenot arī citās pašvaldībās gan tepat Latvijā, gan Zviedrijā. Patlaban digitālo mūzikas mācību lietotni izmēģina vairāk nekā 1500 skolotāji 96 pasaules valstīs, lielāko popularitāti iemantojot ASV un Zviedrijā.", "link": "https://www.delfi.lv/bizness/44467736/tehnologijas/51054735/ieguldot-150-000-eiro-latvija-izstradata-muzikas-macibu-lietotne-solfegio"},
{"title": "ASV atsauc vienu miljonu 'Samsung' viedtālruņu 'Galaxy Note 7'", "category": "Tehnoloģijas", "body": "ASV  Patēriņa produktu drošuma komisija ceturtdien paziņoja, ka valstī tiek atsaukts apmēram viens miljons  Dienvidkorejas  elektronikas firmas \" Samsung Electronics  Co.\" viedtālruņu \"Galaxy Note 7\" pēc incidentiem ar to akumulatoru aizdegšanos. Komisijas paziņojums attiecas uz vienu miljonu no 2,5 miljoniem \"Galaxy Note 7\", kurus \"Samsung\" ir atsaukusi 10 pasaules valstīs pēc ziņām par šo ierīču iespējamiem sprāgstošiem akumulatoriem. Desmitiem klientu telefoni ir aizdegušies akumulatoru uzlādēšanas laikā. ASV ir ziņots par 92 akumulatoru pārkaršanas gadījumiem. 26 gadījumos no tiem cilvēki guvuši apdegumus, un 55 gadījumos radušies bojājumi īpašumam, tostarp izcēlušies ugunsgrēki automobiļos un garāžā, teikts komisijas paziņojumā. \"Samsung\" ir paziņojusi, ka klienti ASV varēs no nākamās nedēļas apmainīt nedrošos viedtālruņus pret jauniem. Kompānija ir ieteikusi klientiem 10 valstīs lietot \"Galaxy Note 7\" vietā citu tālruni, līdz radīsies iespēja nomainīt šos viedtālruņus pret uzlabotu modeli, tomēr daudzi lietotāji šo ieteikumu ignorē, jo pagaidu tālruņa lietošana radītu neērtības. Lai samazinātu akumulatoru uzsprāgšanas risku, \"Samsung\" paziņoja par programmatūras atjauninājumu, kas ierobežos akumulatoru uzlādi līdz 60% no kopējās ietilpības. Tas gan arī nozīmē, ka samazināsies tālruņu izmantošanas iespējas.", "link": "https://www.delfi.lv/bizness/44467736/tehnologijas/47915033/asv-atsauc-vienu-miljonu-samsung-viedtalrunu-galaxy-note-7"},
{"title": "'Galaxy Note 7' problēmas nogāž 'Samsung' akciju cenu", "category": "Tehnoloģijas", "body": "Elektronikas milža \" Samsung Electronics \" akcijas cena otrdien piedzīvojusi pamatīgu kritumu saistībā ar lēmumu apturēt viedtālruņu \"Galaxy Note 7\" tirdzniecību, vēsta \"Bloomberg\". Otrdien uzņēmuma akcijas cena nokritās par 8% līdz 1241 eiro. \"Delfi\" jau ziņoja, ka  \"Samsung\" pārtraucis \"Galaxy Note 7\" ražošanu.  \"Samsung Electronics\" lēmumu par \"Galaxy Note 7\" apturēšanu pieņēmis sadarbībā ar Dienvidkorejas, ASV un Ķīnas patērētāju tiesību aizsardzības dienestiem. Reaģējot uz ziņām par \"Galaxy Note 7\" aizdegšanos, \"Samsung Electronics\" 2. septembrī pavēstīja, ka  aptur šī modeļa tirdzniecību  un atsauc 2,5 miljonus šo telefonu visā pasaulē. Atsaukšanas process noritēja visumā veiksmīgi, līdz pagājušajā nedēļā parādījās ziņas par līdzīgām problēmām ar telefoniem, pret kuriem tika apmainīti \"Galaxy Note 7\".", "link": "https://www.delfi.lv/bizness/44467736/tehnologijas/48004473/galaxy-note-7-problemas-nogaz-samsung-akciju-cenu"},
{"title": "'Apple' nejauši atklāj jauno 'iPhone' modeļu nosaukumus", "category": "Tehnoloģijas", "body": "Jau trešdien, 12. septembrī, notiks \"Apple\" rudens jaunumu preses pasākums, kurā uzņēmums prezentēs jaunākos viedtālruņus un citus labumus, taču jau tagad ir zināmi jauno \" iPhone \" nosaukumi. Pārdrošas vai neuzmanīgas rīcības rezultātā tie ir atrodami pašas \"Apple\" mājaslapā. Lapas sadaļā, ko paredzēts publicēts tikai pēc pasākuma, jau šobrīd iespējams uzzināt, ka jauno viedtālruņu nosaukumi būs \"iPhone XS\", \"iPhone XS Max\" un \"iPhone XR\". Jau iepriekš nopludinātos materiālos bija nojaušams, ka \"Apple\" šogad piedāvās trīs jaunus iPhone modeļus. Par to iespējamajiem nosaukumiem tika izteikti dažādi minējumi, taču tikai retais gribēja ticēt \"XS/XR\" burtu kombinācijai. Arvien gan nav zināms, kā \"Apple\" plāno izrunāt šos nosaukumus, jo pašreizējā modeļa nosaukumā \"X\" ir romiešu desmit - tātad \"iPhone desmit\". Vai jaunie modeļi sauksies Desmit S un Desmit R varēsim uzzināt jau pēc pāris stundām. Portāls \"Delfi\" piedāvās pasākuma teksta tiešraidi.", "link": "https://www.delfi.lv/bizness/44467736/tehnologijas/50384903/apple-nejausi-atklaj-jauno-iphone-modelu-nosaukumus"},
{"title": "Atklāj jauno 'iPhone 7' cenas Latvijas tirgū", "category": "Tehnoloģijas", "body": "Pie oficiālā \"iPhone\" izplatītāja – Latvijas Mobilā Telefona (LMT) – \"iPhone 7\" ar 32 gigabaitu atmiņu maksās 779 eiro vai 36 eiro mēnesī ar Atvērto līgumu. Savukārt lielā \"iPhone 7 Plus\" cena LMT būs sākot no 919 eiro vai 42 eiro mēnesī ar Atvērto līgumu. Tikmēr pie \"Tele2\", kas arī ir oficiālais \"Apple\" produkcijas izplatītājs, no 23. septembra iespējams iegādāties \"iPhone 7\" sākot ar 769 eiro vai no 31,99 eiro mēnesī atkarībā no tarifu plāna, savukārt \"iPhone 7 Plus\" sākot ar 919 eiro vai no 38,29 eiro mēnesī atkarībā no tarifu plāna. Kā ziņots, \"iPhone 7\" saglabājis iepriekšējo modeļu dizainu, taču aprīkots ar daudz jaudīgāku procesoru, lielāku atmiņu un ūdensdrošu korpusu. Tāpat būtiski uzlabota tālruņa fotokamera, savukārt lielākais \"iPhone 7 Plus\" ticis pat pie divām kamerām tālruņa aizmugurē, kas ļauj uzņemt attēlus ar platleņķa un teleobjektīvu. \"iPhone 7\" ir pirmais \"Apple\" viedtālrunis, kuram vairs nav ierastā 3.5 mm austiņu pieslēgvieta. Šiem telefoniem nepieciešamas īpašas austiņas ar Lightning savienotāju, vai bezvadu austiņas.", "link": "https://www.delfi.lv/bizness/44467736/tehnologijas/47914455/atklaj-jauno-iphone-7-cenas-latvijas-tirgu"},
{"title": "'Apple' izziņo jaunos 'iPhone 13' ar vēl spējīgākām kamerām", "category": "Tehnoloģijas", "body": "Otrdien, nu jau kārtējā virtuālajā prezentācijā \" Apple \" izziņoja savus jaunos \" iPhone \" modeļus ar jaudīgākiem procesoriem un kamerām. Līdz ar viedtālruņiem tika pieteikti arī jauni \" iPad \" planšetdatori un \" Apple Watch \" viedpulksteņi, kas kļuvuši ne tikai jaudīgāki, bet arī lielāki. Galvenais jaunums - uzņēmuma būtiskākais produkts ir \"parastais\" \"iPhone\". Tas saglabājis iepriekšējo modeļu dizainu, taču ieguvis jaunas krāsas, kameras, procesoru un uzlabotu displeju ar mazliet šaurāku \"robu\" augšpusē. Tālrunis aprīkots ar \"Apple\" pašu izstrādāto A15 procesoru, kas ir ne tikai jaudīgāks, bet arī mazāk patērē enerģijas, optimizējot tālruņa darbību. Baterijas darbības laiks ir nedaudz palielinājies, salīdzinot ar pērnā gada modeļiem. Būtiskākais jauninājums ir tālruņa kameras, kas uzlabotas gan tehniski, gan programmatūriski un nodrošina augstāku attēla kvalitāti. Jaunajos \"13\" un \"13 mini\" modeļos pieejama tā kamera, kas pērn tika piedāvāta tikai \"Pro Max\" modelī. Tai ir fiziski lielāks sensors un augstāka jūtība, kā arī aktīvā attēla stabilizācija. Īpaši uzlabota abu kameru darbība tumšos apstākļos un nakts režīmā. Tāpat būtisks jaunums kameru jomā ir \"kino režīms\", kas ļauj ātri pārslēgt fokusu un piedāvā citas video funkcijas profesionāļiem un entuziastiem. Interesanti, ka uzlabotās kameras pieejamas arī \"mazajam\" \"iPhone mini\". \"Pro\" un \"Pro Max\" tālruņi arī, protams, aprīkoti ar jauno procesoru, taču tie tikuši arī pie \"Pro Motion\" displeja, kas spēj dinamiski mainīt attēlošanas ātrumu tādējādi nodrošinot īpaši skaidras animācijas un mazāku enerģijas patēriņu. Atšķirībā no \"parastajiem\" modeļiem, \"Pro\" ir aprīkoti ar trim, nevis divām kamerām. Platajai un īpaši platajai kamerai klāt nāk arī tele kamera, kas ļauj trīskārt pietuvināt attēlu. \"Pro\" modeļiem pieejami arī īpaši foto apstrādes \"filtri\". Visi jaunie \"iPhone 13\" klāsta viedtālruņi būs pieejami ar 128 gigabaitu atmiņu. Sagaidāms, ka Eiropas tirgū tie būs pieejami mēneša beigās un to cenas būs diapazonā no 829 eiro līdz 1829 eiro. Otrs būtiskākais jaunais \"Apple\" produkts ir viedpulkstenis. \"Apple Watch S7\" ir kļuvis nedaudz lielāks ar būtiski lielāku ekrānu. Pagaidām gan nav zināms, kad jaunais pulkstenis būs pieejams. Tāpat tika izziņoti arī \"iPad\" un \"iPad mini\" planšetdatori. \"Parastais\" \"iPad\" ir kļuvis ātrāks, bet \"mini\" modelis ir ieguvis pilnīgi jaunu dizainu. Abiem pieejama īpaši plata leņķa kamera videozvaniem. \"iPad mini\" cena, visticamāk, būs ap 569 eiro, bet \"iPad\" - 399 eiro. Tika pieteiktas arī jaunas vingrojumu programmas \"Apple Fitness\" pakalpojumā, taču tas mūsu pusē nav vēl pieejams.", "link": "https://www.delfi.lv/bizness/44467736/tehnologijas/53582967/apple-izzino-jaunos-iphone-13-ar-vel-spejigakam-kameram"},
{"title": "Brīdina par 'domēnu skvoteru' aktivizēšanos Latvijā", "category": "Tehnoloģijas", "body": "Ir aktivizējušies \"domēnu skvoteri\", kuri reģistrē zināmu zīmolu un uzņēmumu mājaslapu nosaukumu latvisko versiju un mēģina to pārdot otrreizējā tirgū, brīdina  NIC  \".lv\" domēna reģistrs. Pēdējā gada laikā dubultojies to domēna vārdu skaits, kuros izmantoti latviešu valodas burti ar diakritiskajām zīmēm, piemēram, \"tūdaliņ.lv\" jeb latviskie domēna vārdi. Turklāt interesi izrāda ne tikai uzņēmēji, bet arī tā sauktie \"domēnu skvoteri\". Ja latviskie domēna vārdi primāri maksā 8,47 eiro (ieskaitot  PVN ), tad otrreizējā tirgus cenas svārstās no 500 līdz pat 15 000 eiro un vairāk. NIC aicina uzņēmējus būt vērīgiem un reģistrēt savas mājaslapas nosaukuma latvisko versiju pirms to ir paspējis izdarīt kāds cits. Domēna vārdi, kuros izmantotas no pierastā latīņu alfabēta atšķirīgas rakstu zīmes, piemēram, \"tūdaliņ.lv\", \"пример.рф\" vai \"例如.中国\", sen vairs nav nekāds jaunums. Uz šo mirkli pasaulē ir reģistrēti jau 8,3 miljoni šādu domēna vārdu. Domēnā \".lv\" vārdus latviešu valodā var reģistrēt jau kopš 2004. gada. Latvijā uzņēmēji latvisko mājaslapas nosaukumu kā primāro izmanto ļoti reti. Latviskie domēna vārdi tiek reģistrēti pārsvarā zīmola aizsardzībai un mārketinga nolūkiem. Reklamējot savu mājaslapu, uzņēmumi bieži vien izmanto latviskos domēna vārdus pat tad, ja tos nemaz nav reģistrējuši! Radio reklāmā vai reklāmas materiālos \"tūdaliņ.lv\" izklausās un izskatās daudz labāk un saprotamāk nekā \"tudalin.lv\". Šādā gadījumā uzņēmums patiesībā reklamē to, kas viņam nemaz nepieder. To var brīvi reģistrēt un izmantot arī kāds cits. NIC atgādina, ka domēna vārds ir digitālās klātbūtnes pamats, kas veido uzņēmuma, zīmola vai projekta digitālo identitāti. Aicinām par to rūpēties laikus un atbildīgi, neļaujot citam izmantot jūsu veidoto tēlu un reputāciju sava labuma gūšanai.", "link": "https://www.delfi.lv/bizness/44467736/tehnologijas/53587501/bridina-par-domenu-skvoteru-aktivizesanos-latvija"},
{"title": "'Tele2': Mobilo ierīču tirgū 2016.gadā notikušās ievērojamas izmaiņas", "category": "Tehnoloģijas", "body": "Skrabe norādīja, ka 2016.gadā pirktākie viedtālruņu modeļi alfabētiskā secībā bijuši \"Apple iPhone 6s\", \"iPhone 7\", \"Huawei P9 Lite\", \"Samsung A3\", \"Samsung J5\", \"Samsung S7 Edge\", kā arī \"Sony M4 Aqua\". \"Jāatzīmē, ka \"Tele2\" šā gada aprīlī kļuva par oficiālo \"Apple\" produkcijas izplatītāju Latvijā, tāpēc šī gada laikā ir ievērojami palielinājies arī pārdoto \"Apple\" ierīču apjoms gan \"Tele2\" interneta veikalā, gan centros, dažbrīd pieprasījumam pat pārsniedzot piedāvājumu. Arī pirmssvētku un svētku laikā novērojām lielāku aktivitāti gan mūsu centros, gan \"Tele2\" interneta veikalā, jo daudzi izvēlas iepriecināt savus tuviniekus vai sevi ar jaunu viedtālruni, planšetdatoru, vai arī iegādāties viedierīces un aksesuārus,\" sacīja \"Tele2\" pārstāve. \"Pēc \"Tele2\" pārdošanas apjomiem, izaugsme kopumā novērojama gandrīz visos cenu kategorijas segmentos, jo cilvēkiem šobrīd ir diezgan plašas iespējas izvēlēties viedtālruni atbilstoši savām vajadzībām un finansiālajām iespējām,\" piebilda Skrabe. Ziņots, ka no katriem desmit \"Tele2\" centros šogad pārdotajiem telefoniem astoņi ir viedtālruņi, kamēr 2015.gadā no katriem desmit uzņēmuma pārdotajiem telefoniem viedtālruņi bija seši. \"Tele2\" šogad deviņos mēnešos strādāja ar 78,25 miljonu eiro apgrozījumu, kas ir par 5,8% vairāk nekā attiecīgajā laikā pērn, savukārt kompānijas peļņa pirms procentiem, nodokļiem, nolietojuma un amortizācijas (EBITDA) palielinājās par 6,1% un sasniedza 24,53 miljonus eiro. Tostarp 2016.gada trešajā ceturksnī \"Tele2\" apgrozījums, salīdzinot ar 2015.gada trešo ceturksni, palielinājies par 7,4% un bija 28,25 miljoni eiro, bet EBITDA augusi par 14,4%, sasniedzot 9,52 miljonus eiro. Latvijas \"Tele2\" iekļauts Zviedrijas \"Tele2\" koncernā, kas darbojas deviņās valstīs. Pēc kompānijas pārstāvju vēstītā, mobilo sakaru jomā \"Tele2\" tirgus daļa Latvijā ir 45%.", "link": "https://www.delfi.lv/bizness/44467736/tehnologijas/48362243/tele2-mobilo-iericu-tirgu-2016gada-notikusas-ieverojamas-izmainas"},
{"title": "'Google' meklētājs Latvijā tiek lietots 98,2% gadījumu", "category": "Tehnoloģijas", "body": "Latvijā 98,2% gadījumu, kad ar interneta meklētājsistēmas palīdzību tiek apmeklēta kāda Latvijas tīmekļa vietne, tiek lietots \" Google \" meklētājs, liecina starptautiskā interneta izpētes un konsultāciju uzņēmuma \"Gemius\" pētījuma \"gemiusRanking\" dati par 2017. gada maiju. Vienlaikus šim nolūkam 0,7% gadījumu tiek lietots \"Yandex\", bet 0,5% - MSN meklētājs. Līdzīga situācija vērojama, kopš pieejama \"gemiusRanking\" statistika, proti, 2007. gada. \"gemiusRanking\" statistika parāda procentuālo daļu no apmeklējumu skaita, kas veikti no meklētāja uz \"gemiusTraffic\" pētījumā iekļautajām tīmekļa vietnēm.", "link": "https://www.delfi.lv/bizness/44467736/tehnologijas/49049567/google-mekletajs-latvija-tiek-lietots-98-2-gadijumu"},
{"title": "Viena no lielākajām aplikācijām pasaulē, par kuru tu, visticamāk, neesi dzirdējis", "category": "Tehnoloģijas", "body": "Ķīnā strauji attīstās kompānija, kas ir tikpat revolucionāra kā \" Facebook \" un \" Google \", turklāt daļēji aizstājot šīs vietnes, kas Ķīnā ir bloķētas. Iespējams, abus minētos  ASV  konkurentus šis tehnoloģiju uzņēmums pat apsteigs – tā Ķīnā radīto soctīklu aplikāciju \"WeChat\" raksturo viens no vadošajiem  Austrālijas  medijiem \"sbs.com.au\". Līdzīgas prognozes par \"WeChat\" izteikuši \"Forbes\", CBC, \"Bloomberg\" un citu lielāko Rietumvalstu mediju apskatnieki. 2011. gadā radītais sociālais tīkls ietilpst Ķīnas interneta giganta \"Tencent\" grupā – tā ir kompānija, kas šogad kļuvusi par valsts vērtīgāko uzņēmumu, apsteidzot valstij piederošo telekomunikāciju kompāniju \"China Mobile\" un gandrīz sasniedzot pusi no ASV informācijas tehnoloģiju uzņēmuma \" Apple \" vērtības. Par kompānijas finanšu rezultātiem – uzņēmuma tirgus kapitalizācija sasniedz aptuveni 229,2 miljardus eiro – galvenokārt atbildīgi tieši \"WeChat\" panākumi, norāda CNBC. Aplikācijas pamatfunkcija līdzīgi kā \"Whatsapp\" sniegtajās iespējās ir saziņas platforma. Tā papildus piedāvā piekļūt ar citiem produktiem – \"PayPal\", \"Yelp\", \"Facebook\", \"Uber\", \" Amazon \", \"Expedia\", \"Slack\", \"Spotify\", \" Tinder \" un citiem. Tāpat tā ļauj pieteikt vizītes pie ārsta, investēt uzņēmumos un samaksāt par mašīnas stāvvietu. Ar aplikācijas starpniecību miljoniem ķīniešu ikdienas par pirkumiem norēķinās veikalos. Šobrīd aplikācijas ietvaros radīts aptuveni viens miljards profilu, no kuriem aktīvi unikālie lietotāji ir aptuveni 700 miljoni cilvēku, liecina \"technode.com\" aprēķini. \"Patiesībā, ja cilvēks atrodas Ķīnā, ir sarežģīti nelietot \"WeChat\". Tas vienkārši ir dīvaini to nedarīt, tas ir tā, it kā tu nevalkātu kurpes,\" raksta \"Bloomberg\". Ķīnā, kā raksta \"Bloomberg\", aptuveni 90% interneta lietotāju pieslēdzas tīmeklim, izmantojot telefonus, savukārt no šī skaita vismaz trešdaļa lieto \"WeChat\". Kompānija apgalvo, ka kopumā tās produktu izmanto lietotāji nu jau aptuveni 70 valstīs.", "link": "https://www.delfi.lv/bizness/44467736/tehnologijas/47899589/viena-no-lielakajam-aplikacijam-pasaule-par-kuru-tu-visticamak-neesi-dzirdejis"},
{"title": "'Apple' investēs 200 miljonus dolāru nesaskrāpējama stikla ražošanā", "category": "Tehnoloģijas", "body": "ASV kompānija \" Apple \" piektdien paziņoja, ka ieguldīs 200 miljonus ASV dolāru kādā Kentuki štata rūpnīcā, lai pasargātu kompānijas ražotos viedtālruņus no dizaina nepilnības, kuras dēļ šo viedtālruņu ekrāni varētu tikt saskrāpēti. \"Apple\" paziņoja, ka piešķirs šos finanšu līdzekļus firmai \"Corning Inc.\" izmantošanai tās rūpnīcā Kentuki štata Herodsbērgas pilsētā. \"Apple\" un \"Corning\" pirmoreiz sadarbojās pirms 10 gadiem, kad toreizējais \"Apple\" vadītājs Stīvs Džobss lika nomainīt šīs kompānijas pirmā viedtālruņa \"iPhone\" plastmasas ekrānu ar nesaskrāpējamu stiklu. Tas notika dažus mēnešus pirms šī viedtālruņa ražošanas uzsākšanas. Kopš tās reizes \"Corning\" ir saražojusi 51 miljonus kvadrātmetru stikla \"Gorilla Glass\" kompānijas \"Apple\" viedtālruņiem \"iPhone\" un planšetdatoriem \"iPad\". \"Viss šis darbs notika tieši šeit Herodsbērgā, un \"Apple\" ir jums lielu pateicību parādā,\" \"Apple\" operāciju vadītājs Džefs Viljamss paziņoja rūpnīcas strādniekiem. Viņš sacīja, ka šī nauda ir pirmā daļa no viena miljarda dolāru, ko \"Apple\" plāno ieguldīt ASV bāzētās firmās no sava Progresīvās ražošanas fonda. Pasākumā rūpnīcā bija klāt arī ASV Senāta vairākuma līderis Mičs Makonels un \"Corning\" vadītājs Vendels Vīkss.", "link": "https://www.delfi.lv/bizness/44467736/tehnologijas/48832477/apple-investes-200-miljonus-dolaru-nesaskrapejama-stikla-razosana"},
{"title": "Aviokompānija SAS aizliedz reisu laikā izmantot 'Samsung's Galaxy Note 7'", "category": "Tehnoloģijas", "body": "Skandināvijas aviokompānija SAS aizliegusi tās pasažieriem izmantot reisu laikā viedtelefonus \" Samsung 's Galaxy Note 7\", ņemot vērā ziņojumus par to bateriju aizdegšanos, ziņo portāls \"The Local\". Ar šādu aizliegumu SAS nākusi klajā pēc tam, kad ASV  Federālā aviācijas pārvalde (FAA) ceturtdien stingri aicināja pasažierus lidmašīnās neieslēgt vai nelādēt  \"Samsung Galaxy Note 7\" telefonus. \"Ņemot vērā FAA stingro ieteikumu, SAS izvēlējies aizliegt šo telefona modeli līdz turpmākiem paziņojumiem,\" paziņojis SAS preses pārstāvis. Aviokompānijas pasažieri drīkst ņemt līdzi \"Galaxy Note 7\", taču telefonus nedrīkst ieslēgt vai mēģināt uzlādēt, viņš skaidrojis. Dienvidkorejas elektronikas uzņēmums \" Samsung Electronics  Co.\" pagājušajā nedēļā paziņoja,  ka aptur jaunākā viedtālruņa  \"Galaxy Note 7\" tirdzniecību un pasaulē atsauc 2,5 miljonus telefonu pēc saņemtām ziņām par šo ierīču iespējamiem sprāgstošiem akumulatoriem. Iepriekš arī Austrālijas aviosabiedrības \"Qantas Airways\", \"Virgin Australia\", \"Jetstar Airways\" aizliegušas pasažieriem izmantot \"Galaxy Note 7\" reisu laikā.", "link": "https://www.delfi.lv/bizness/44467736/tehnologijas/47894111/aviokompanija-sas-aizliedz-reisu-laika-izmantot-samsung-s-galaxy-note-7"},
{"title": "5G Latvijā: vai mobilais tīkls ir jauna veida starojums?", "category": "Tehnoloģijas", "body": "Attīstoties tehnoloģijām un ejot līdzi laikam, piektās paaudzes jeb 5G mobilo sakaru tīkls pakāpeniski tiek ieviests arī Latvijā. Šomēnes savu pirmo 5G bāzes staciju atklāja gan  LMT , gan \" Tele2 \". Tomēr daļa sabiedrības šādu jaunievedumu uzņem ar skepsi – internetā kaut kur esot lasījuši, ka šis starojums būšot ļoti jaudīgs un ka onkoloģisko saslimšanu riskā varēsim sacensties tikai ar Černobiļu. Neatkarīgi no mobilo sakaru tīkla paaudzes vai raidītāja frekvences katra jaunā uzstādītā bāzes stacija pirms nodošanas ekspluatācijā tiek pārbaudīta – tās elektromagnētisko lauku mēra neatkarīga un sertificēta laboratorija, bet rezultātus izvērtē un lēmumu par ieviešanu ekspluatācijā pieņem Veselības inspekcija atbilstoši Ministru kabineta noteikumiem, kas izstrādāti, ievērojot  Eiropas Savienības  rekomendācijas. \"Bažām par 5G, tāpat kā 4G, 3G un 2G ietekmi uz sabiedrības veselību nav pamata. Mobilo sakaru radītais elektromagnētiskais lauks ir plaši pētīts un analizēts, secinot, ka tā ietekme ir vēl mazāka nekā, piemēram, radio,\" portālam \"Delfi\" norāda LMT preses sekretāre Elīna Lidere.", "link": "https://www.delfi.lv/bizness/44467736/tehnologijas/51319835/5g-latvija-vai-mobilais-tikls-ir-jauna-veida-starojums"},
{"title": "'Delfi' no Barselonas: 'Huawei' izrāda jaunākos viedtālruņus un viedpulksteni", "category": "Tehnoloģijas", "body": "Uz jauno telefonu \"P10\" un \"P10 Plus\" pleciem gulst liela atbildība – turpināt palielināt \"Huawei\" atpazīstamību premium viedtālruņu segmentā, ko pērn veiksmīgi aizsāka iepriekšējais modelis \"P9\". Savukārt ar jauno viedpulksteni \"Huawei\" cer iekļūt tirgū, kurā dominē \"Apple\" un \"Samsung\". Tāpat kā \"P9\", arī jaunos \"P10\" sērijas tālruņus no citiem atšķir sadarbībā ar foto tehnikas ražotāju \"Leica\" izstrādātās fotokameras ar diviem objektīviem un matricām. Tagad ar \"Leica\" gādību izstrādāta arī priekšējā kamera, kas palīdzēs uzņemt izteiksmīgākus selfijus. Tālruņa korpuss īpaši neatšķiras no \"Huawei\" līdzšinējā dizaina. Tiesa, viedtālruņa ekrāns aizņem teju visu tā virsmas laukumu, kas atstāj visai maz iespēju īpašiem dizaina elementiem. Interesanti, ka pretēji līdzšinējai praksei, jaunajiem tālruņiem pirkstu nospiedumu lasītājs iebūvēts priekšpusē zem ekrāna, nevis korpusa aizmugurē. Būtiska uzmanība prezentācijā tika veltīta krāsām. \"Huawei\" pat sadarbojās ar \"Pantone\" īpašas zaļās un zilās krāsas izmantošanai. Telefonos iebūvēts \"Kirin 960\" astoņkodolu procesors un 4GB operatīva atmiņa (\"Plus\" tālrunim 6GB). Datu glabāšanai pieejami 64 vai 128 gigabaiti. Tāpat kā prezentācijā salīdzināšanai bieži pieminētais \"iPhone\", arī \"P10\" ir kļuvis ūdens izturīgs. Telefonu cenas tiek solītas no 650 līdz 800 eiro. Lielākajās valstīs tas būs pieejams jau martā. Par pieejamību Latvijā pagaidām ziņu nav. \"Huawei Watch 2\" ir universāls viedpulkstenis, kam ir iebūvēts ne tikai GPS uztvērējs, bet arī simkarte un pilnvērtīgi mobilie 4G sakari. Tā cena sākas no 330 eiro un tas pieejams vairākās versijās, ieskaitot īpašu \"Porsche Design\" izstrādātu modeli.", "link": "https://www.delfi.lv/bizness/44467736/tehnologijas/48558735/delfi-no-barselonas-huawei-izrada-jaunakos-viedtalrunus-un-viedpulksteni"},
{"title": "Pieci gadi bez Džobsa – kā mainījies 'Apple'", "category": "Tehnoloģijas", "body": "Īsi pirms nāves, runājot par \"Apple\" nākotni ar savu aizvietotāju Timu Kuku, Džobss teicis, lai viņš nedomā par to, kā uzņēmumu vadītu un attīstītu Džobss. Lai Kuks un viņa komanda sentimentāli nepieķeras bijušajam vadītājam un pierāda sev un pasaulei, ka \"Apple\" nav viena cilvēka uzņēmums. Ir pagājuši pieci gadi, un pašlaik diezgan nepārprotami redzam, ka \"Apple\" ir mainījies. Šodien tas jau ir Kuka, nevis vairs Džobsa \"Apple\". Ir radīti pilnīgi jauni produkti, bet citi kardināli mainīti, attīstītas jaunas sfēras un, protams, apbrīnojami audzēta peļņa. Tomēr ne viss ir tik labi, kā gribētos. Vismaz tie, kas vēl labi atceras Džobsa \"Apple\", ne vienmēr ir sajūsmā par uzņēmumu šodien. \"It just works\" (tulk. - tas vienkārši darbojas) gadiem bija \"Apple\" sauklis, kas ļāva noticēt, ka \"Apple\" ierīces patiešām vienkārši strādā bez problēmām. Protams, tas ir pārāk optimistisks sauklis, jo dažādas ķibeles piemeklē katru ierīci, tomēr bija tādi laiki, kad, nopērkot \"Apple\" datoru, tu zināji – tas darbosies tā kā paredzēts. Tas, iespējams, nespēs paveikt kādas konkrētas lietas, tas, iespējams, nespēs sadarboties ar citām ierīcēm, taču to, ko tas spēj, dators paveiks precīzi un uzticami. Pēc šā paša principa darbojās arī \"Apple\" jaunie produkti – mūzikas atskaņotājs \"iPod\", viedtālrunis \" iPhone \" un planšetdators \"iPad\". To funkcionalitāte bija būtiski ierobežota – \"iPhone\" nespēja kopēt tekstu kļuva pat par ziņu pasaules medijos, taču to, ko ierīces darīja, tās paveica uzticami. Piecus gadus vēlāk, meklējot internetā frāzi \"It just works\", galvenokārt atrodam ziņas, kur tā lietota ironiski. Tās vietā arvien biežāk parādās frāze \"Sometimes it works\" (tulk.- tas darbojas dažreiz) un \"Sometimes it just doesn't work\" (tulk. - dažkārt tas vienkārši nestrādā). Šķiet, katrs \"Apple jaunums\" – vai tā būtu jauna ierīce, programmatūra vai pakalpojums – ir dažādu likstu apsēsts. Jauni telefoni lokās, ja tos ieliek bikšu kabatā, jaunās operētājsistēmas paralizē ierīces līdz tās ir jāiestata no jauna, jauni datori… vienkārši netiek ražoti. Pirms trim gadiem ar lielu asprātību, izsmejot tos, kas apgalvo, ka \"Apple\" vairs nespēj izgudrot neko jaunu, \"Apple\" mārketinga viceprezidents Fils Šillers pieteica jaunu \"Mac Pro\", kas ir radikāli atšķirīgs un pielāgots profesionāļiem, kam nepieciešama jaudīgi datori foto, video un audio apstrādei. Jaunais dators tika sagaidīts ar lielu sajūsmu, taču tas joprojām tiek pārdots tieši tāds pats, kāds tas tika izlaists pirms trim gadiem. Jaunais, inovatīvais superdators vispār netiek attīstīts. Līdzīgs liktenis ir klēpjdatoriem, kuros \"Apple\" joprojām izmanto iepriekšējās paaudzes procesorus, kamēr pārējie datoru ražotāji jau sen piedāvā jaunākas komponentes. Situācija ir izveidojusies tik absurda, ka MacRumors.com izveidotajā \"Apple\" ierīču  pirkšanas ceļvedī  sešiem no septiņiem produktiem ir piezīme \"Don't Buy\" (tulk. - nepērc). Visgrūtāk \"Apple\" pēdējos gados iet ar tiešsaistes pakalpojumiem. Mākoņserviss \"iCloud\" regulāri pieviļ lietotājus, nespējot sinhronizēt datus, sajaucot īsziņu secību un vienkārši padodoties, ja tajā mēģina ielādēt lielu fotogrāfiju bibliotēku, kā \"Apple\" to rekomendē. Arī lokāli pieejamās ierīču papildiespējas, kas izmanto bezvadu savienojumus, lielākoties sagādā lietotājiem pārsteigumus. Piemēram, tādas starpierīču funkcijas kā \"AirDrop\", \"Handoff\", \"Continuity\" reizēm vienkārši nedarbojas un lietotājam nav nekādu iespēju noteikt, kāpēc tā. Tautas folklorā jau ir iegājusi piesardzība pret operētājsistēmu jauninājumiem. Vecāku ierīču lietotāji jau sāk vairīties no atjauninājumiem, jo zina, ka tie padarīs viņu ierīces lēnākas. Bija laiks, kad katra jaunā operētājsistēma datoru padarīja ātrāku un aizņēma mazāk vietas. Taču tagad pat rūdīti \"Apple\" fani labāk nogaida, līdz citi izmēģina jauno programmatūru un tikai tad, ja viss lielākoties darbojas, paši izvēlas uzstādīt jauninājumus. \"Apple\" tik bieži izlaiž būtiskus jauninājumus, ka vairs nepietiek laika programmatūru optimizēt darbam uz vecākām ierīcēm. Rezultātā daudzi lietotāji jau uzskata, ka \"Apple\" apzināti padara viņu ierīces lēnākas, tā spiežot pirkt jaunas. Diez vai \"Apple\" to dara apzināti, bet rezultāts diemžēl ir tāds pats. Viens no Stīva Džobsa sasniegumiem bija revolūcija mūzikas ierakstu pārdošanas tirgū. Džobsa vadībā \"Apple\" zibenīgi kļuva par mūzikas tirgošanas līderi un vārds \"iTunes\" kļuva par sinonīmu mūzikas veikalam. Taču, kamēr \"Apple\" plūca \"iTunes\" veikala laurus, parādījās pavisam jauns mūzikas tirgus – tiešsaistes straumēšana. Neviens neticēja, ka mazs zviedru uzņēmums varētu apdraudēt lielo, vareno \"iTunes\" veikalu, tomēr pāris gadus vēlāk \"Spotify\" ir mūzikas straumēšanas līderis, savukārt \"Apple\" ir palicis iedzinēja lomā. Un tas viss notika vien pāris gadus pēc Džobsa nāves. Tomēr ne viss ar \"Apple\" ir tik drūmi. Pareizāk sakot – skatoties no malas, ar \"Apple\" viss ir vislabākajā kārtībā. Tas ir kļuvis par lielāko uzņēmumu ar vislielāko peļņu pasaules vēsturē. Teju katrs ceturksnis tiek sagaidīts ar arvien lielākiem ieņēmumu un peļņas rekordiem. Miljards, desmit miljardi, simts miljardi… Pašlaik \"Apple\" krājkasītē ir vairāk nekā 200 miljardi dolāru. Grūti sūdzēties par uzņēmumu, kura katru trīs mēnešu peļņa pārsniedz Latvijas iekšzemes kopproduktu. Kuka vadībā \"Apple\" ir kļuvis ne vien par pelnošāko uzņēmumu, bet būtiski mainījusies arī tā komunikācija un atvērtība. Ja Džobsa laikos praktiski viss tika turēts pilnīgā slepenībā, tad pašlaik \"Apple\" regulāri izplata informāciju par uzņēmumu un produktiem. Tāpat uzņēmumus kļuvis atklātāks sadarbībā ar partneriem, iesaistās labdarības akcijās, sadarbojas ar skolām, medicīnas iestādēm. Pats Kuks arī aktīvi iesaistās cilvēktiesību aizsardzības kampaņās. Tas viss Džobsa laikā bija neiedomājami. \"Apple\" bija noslēgta kompānija, kas strikta līdera vadībā strādāja slepenās laboratorijās un tā vienīgā funkcija bija izstrādāt jaunus, revolucionārus produktus. Protams, arī Kuka \"Apple\" turpina šīs tradīcijas, taču tās papildina jaunas, citādas vērtības. Nav šaubu, ka \"Apple\" tuvākā nākotne ir tikpat spoža kā iepriekšējos gados. Tomēr arvien vairāk lietotājos manāma neapmierinātība ar uzņēmuma prioritātēm un nespēju nodrošināt iepriekšējo uzticamību. Vai tiešām \"Apple\" bija tikai viena cilvēka uzņēmums?", "link": "https://www.delfi.lv/bizness/44467736/tehnologijas/47981561/pieci-gadi-bez-dzobsa-ka-mainijies-apple"},
{"title": "Pirmie 5G viedtālruņi būs pieejami augustā, cena – 999 eiro", "category": "Tehnoloģijas", "body": "Mobilo sakaru operators \" Tele2 \" pirmos 5G viedtālruņus piedāvās šā gada augusta otrajā pusē. Pārdošanā būs pieejami \" Huawei  Mate20 X\" 5G tālruņi, kuru mazumtirdzniecības cena būs 999 eiro, informē operators. Sākotnēji šos 5G telefonus būs iespējams iegādāties \"Tele2\" klientu apkalpošanas centros Rīgā un uzņēmuma interneta veikalā. \"Huawei Mate 20X\" 5G viedtelefons darbojas arī 2G, 3G un 4G tīklos, tādēļ to varēs lietot visā Latvijas teritorijā. Tas ir aprīkots ar \"Huawei\" izstrādāto 5G multi-režīma mikroshēmojumu – \"Balong 5000\" un \"Kirin 980\". Telefons būs pieejams smaragda zaļā krāsā. \"Esam sākuši pakāpenisku 5G tehnoloģiju ieviešanu Latvijā. Pirmie soļi – pamattīkla izveide un integrēšana ar 5G radio bāzes staciju ir paveikti. Tagad ir kārta arī pirmajām gala ierīcēm, kas būs interesantas moderno tehnoloģiju \"gardēžiem\" un tiem, kuri vēlas pirmie izbaudīt 5G interneta sniegtās priekšrocības – vēl lielāku mobilā interneta ātrumu un mazāku latentumu jeb signāla aizturi. Rīgā pirmā vieta, kur mobilo sakaru lietotāji varēs izmantot 5G tīklu, būs Mūkusalas Biznesa centra teritorija, un interneta ātrums šajā vietā būs no 1 Gb/s,\" stāsta \"Tele2\" mazumtirdzniecības direktore Dace Škrabe. \"Kad notiek diskusijas par viedtālruņu nākotni, visbiežāk cilvēkus interesē divas inovācijas – salokāmie telefoni, kā arī 5G tīkla izmantošanas iespējas. Mēs allaž rūpīgi ieklausāmies mūsu klientu vajadzībās, uzlabojot iekārtu veiktspēju un ieviešot inovācijas. Tieši tādēļ \"Huawei\" ir spēris jaunu soli tehnoloģiju nākotnē, radot pirmo viedtālruni, kas atbalsta 5G risinājumus,\" teic \"Huawei Consumer Business Group\" Baltijas reģiona vadītājs Jans Huns ( ).", "link": "https://www.delfi.lv/bizness/44467736/tehnologijas/51309019/pirmie-5g-viedtalruni-bus-pieejami-augusta-cena-999-eiro"},
{"title": "'Huawei' prezentējis 'P30' un atkal pārsteidzis ar viedtālruņa kameras spējām", "category": "Tehnoloģijas", "body": "Otrdien, 26. martā, Parīzē Ķīnas \" Huawei \" preses pasākumā prezentēja savu jaunāko viedtālruņu sēriju \"P30\". Šie viedtālruņi turpina uzņēmuma aizsākto tradīciju arvien attīstīt fotokameru spējas. Šoreiz tālruņi aprīkoti ar īpašu \"nakts redzamību\" un līdz šim lielāko tālummaiņas diapazonu. \"P30\" aprīkots ar 6,1 collu ekrānu, savukārt \"P30 Pro\" ekrāns stiepjas līdz pat 6,47 collām. Abiem ekrāniem gan ir vienāda maksimālā izšķirtspēja – 2340x1080. Tālruņus darbina pašu \"Huawei\" izstrādātie \"Kirin 980\" procesori. Operatīvās atmiņas apjoms ir 6 gigabaiti \"parastajam\" un 8 gigabaiti \"Pro\" modelim. Atšķiras arī diska vieta – lielais tālrunis pieejams versijās no 128 līdz pat 512 gigabaitiem, bet mazākais tikai ar 128 gigabaitiem. Arī akumulatori ir dažādi – 3650 mAh un 4200 mAh, turklāt \"Pro\" modelim pieejams 40 vatu ātrais lādētājs un bezvadu uzlāde, kas darbojas arī reversi – tālrunis var uzlādēt citu ierīci – austiņas, pulksteni vai pat citu tālruni. Ekrāna augšpusē ir mazs \"robs\" ar vienu \"selfiju\" kameru, kas pilda arī sejas atpazīšanas funkciju tālruņa atbloķēšanai. Tai lietojams arī pirkstu nospiedumu lasītājs, kas, tāpat kā iepriekšējam modelim \"Mate 20\", iebūvēts tieši zem displeja. Diemžēl šis ir optiskais sensors, kas darbojas mazliet lēnāk nekā jaunajos \" Samsung \" izmantotie ultraskaņas sensori. Tālruņi tiek piedāvāti vairākās košās krāsās, diemžēl mūsu tirgū būs tikai trīs versijas – zilgans, melns un balts. Bet nu par galveno – fotokamerām. \"P30\" un \"P30 Pro\" aprīkoti ar trim kamerām – īpaši plata leņķa kameru ar 20 megapikseļu izšķirtspēju, \"parasto\" platleņķa kameru ar 40 megapikseļiem un teleobjektīva kameru ar 8 megapikseļiem. Šeit gan līdzības beidzas, jo \"Pro\" modelim ir vairākas ļoti būtiskas atšķirības. Tam ir vēl ceturtā kamera, kas uzņem tikai dziļuma (attāluma) informāciju, tādējādi palīdzot tālrunim atšķirt kadrā notiekošo un, piemēram, portreta režīmā precīzāk izplūdināt fonu. Īpaša ir arī teleobjektīva kamera – šķiet pirmo reizi viedtālruņu vēsturē tā ir aprīkota ar pieckāršu optisko tālummaiņu. Lai nodrošinātu šo iespēju, kameras modulis tālrunī izvietots vertikāli un izmanto 90 grādu prizmu pēc tā sauktā periskopa principa. Papildus optiskajai tālummaiņai tālrunis piedāvā arī desmitkārtīgu un pat piecdesmitkārtīgu digitālo tālummaiņu. Arī ar to vēl nebeidzas kameras unikālās spējas. Fotokameras gaismas jutība ir īpaši augsta – ISO 409600. Tas dod iespēju uzņemt attēlus ļoti tumšos apstākļos. \"Delfi\" bija iespēja tālruni izmēģināt vēl pirms prezentācijas, un tā spējas mūs patiešām pārsteidza. Īpaši tālruņa spēja bildēt tumsā. Jau iepriekšējos modeļos bija pieejams nakts režīms, kas attēlu uzņem vairākas sekundes un tad izkalkulē pareizo ekspozīciju. Taču \"P30 Pro\" šis nakts režīms vairs nav vajadzīgs, jo tas var \"izvilkt\" bildi pat teju melnā tumsā, bildējot standarta režīmā. Tālrunis izmanto savu augsto ISO spēju un lielu devu mākslīgā intelekta, lai ne tikai atšķirtu objektus kadrā, bet pat diezgan precīzi noteiktu balto balansu – rādītu korektas krāsas. Zemāk redzams piemērs ar kadru tumsā. Tumšākā bilde, kas apmēram atbilst tam, kā telpa izskatījās dabā, ir uzņemta ar APS-C sensora fotokameru ar ISO 12800 un slēdža ātrumu 1/3. Savukārt otrs foto uzņemts ar tālruni automātiskajā režīmā. Mēs izmēģinājām arī citus tālruņus šajos apstākļos, taču to bildes rādīt nav nekādas jēgas – tās bija vienkārši melnas. Attēls ar puķēm arī uzņemts šajā pašā telpā, šajos pašos tumsas apstākļos. Ar aci puķes varēja tikai aptuveni nojaust, tomēr tālrunis spēja tās saskatīt un pat iekrāsot zaļas. Visi attēli ir neapstrādāti, tieši tādi, kā uzņemti. Protams, šādas bildes nav īpaši skaistas. Tajās ir zema detalizācija, un bieži vien tālrunis nespēja atrast fokusu un bildi uzņēma \"izplūdušu\". Tomēr fakts, ka vispār ir iespējams šādos apstākļos dabūt jebkādu bildi, ir pārsteidzošs. Otra īpaši pārsteidzošā tālruņa spēja ir piecdesmitkārtīgais pietuvinājums. Zemāk redzamas piecas bildes, kas visas uzņemtas no viena punkta Doma laukumā - superplatleņķa kadrs, platleņķa kadrs, pieckāršs pietuvinājums (optiskais), desmitkārtīgs pietuvinājums (digitālais) un 50x. Pirmās četras bildes izskatās ļoti cienījami, taču tā pēdējā nenoliedzami ir diezgan bēdīga - ļoti zema detalizācija, līdzīgi tam, ja bildi vienkārši izkadrētu un palielinātu. Tomēr iespēja nobildēt kaut ko ļoti tālu ar viedtālruni ir visai unikāla, un soctīklu ērā, kad attēlus parasti apskata tikai mazā izmērā, var tīri labi noderēt. Tāpat jāuzteic apbrīnojamā tālruņa spēja stabilizēt attēlu video režīmā. Tā darbojas gan HD, gan 4K formātos, taču tikai filmējot ar galveno kameru. Tiktāl viss izklausās īpaši diži, tomēr arī šim tālrunim ir zināmas problēmas. Viena no tām ir izmērs un formāts. Diemžēl \"Huawei\" turpina \"Samsung\" aizsākto tradīciju ar ekrāna malu nolocīšanu. Tas reiz izskatījās īpaši interesanti, tomēr praksē nekādu vērtību nepiedāvā. Gluži pretēji – tā kā ekrāna malas ir nolocītas, nav iespējams attēlus redzēt pilnībā – kadru malas pazūd locījumā. Varbūt sīkums, bet kāpēc gan taisīt tik lielu ekrānu, ja tas nav pilnībā izmantojams? Locītās ekrāna malas sagādā vēl vienu problēmu – tālruni normāli satverot rokā, pirkstu gali pieskaras ekrāna malām, kur neizbēgami tiek reģistrēts pieskāriens. Šī liksta var radīt dažādus pārsteigumus, sākot ar nesankcionētu aplikāciju atvēršanu un beidzot ar traucētu darbību foto-video režīmā, kur nejaušie pieskārieni pārvieto fokusa punktu. Tāpat var vēlēties dažādus programmatūras uzlabojumus. Piemēram, tālrunis, kas tik ļoti orientēts fotografēšanai, nespēj atcerēties pēdējos lietotos kameras uzstādījumus un katru reizi, aktivizējot kameru, nākas tos izvēlēties no jauna. Jaunie \"Samsung\" tālruņi ļauj ieslēgt kameras režīma atcerēšanos, dikti gribētos to redzēt arī citos tālruņos.", "link": "https://www.delfi.lv/bizness/44467736/tehnologijas/50934481/huawei-prezentejis-p30-un-atkal-parsteidzis-ar-viedtalruna-kameras-spejam"},
{"title": "Mobilo sakaru līderi cīnās par 5G pioniera godu Latvijā – atklāj tīklu; iedarbina staciju", "category": "Tehnoloģijas", "body": "\" Latvijas Mobilais telefons \" ( LMT ) piektdien, 19. jūlijā, atklās 5G tīklu, savukārt \" Tele2 \" ceturtdien, 18. jūlijā, iedarbinājis pirmo pilnvērtīgo 5G mobilo sakaru bāzes staciju, informē uzņēmumi. 5G darbības uzsākšana ir valstu un reģionu savstarpējās konkurences jautājums, kas ietekmēs Latvijas rūpniecības attīstību un labklājību. 5G sniegs jaunas iespējas Latvijai teju visās dzīves un valsts pārvaldes jomās, tai skaitā aizsardzība, satiksme, veselība, ekonomika, reģionu attīstība, lauksaimniecība un citas. Jau iepriekš  eksperti skaidrojuši , ka paredzamais 5G tehnoloģijas ātrums, kas būs mērāms gigabitos sekundē, salīdzinot ar 4G tehnoloģijai raksturīgo ātrumu (megabiti sekundē), ļaus ātrāk pārsūtīt lielu datu apjomu. Piemēram, fullHD kvalitātes filmu varēs lejupielādēt dažās sekundēs nevis minūtēs. Bet zemais latentums jeb signāla aizture - aptuveni viena milisekunde pašreizējo 30 līdz 40 milisekunžu vietā, kas nodrošinās vēl ātrāku ierīču un mobilā tīkla \"saziņu\" jeb savienošanos. Piemēram, tiešsaistes spēles varēs baudīt reāllaikā un vienlīdz augstā kvalitātē kā ar optisko vadu savienojumu.  Turpinot strādāt pie pakalpojumu attīstības, šo piektdien, 19. jūlijā LMT svinīgi atklās 5G tīklu, kas, sākot ar šo nedēļu, darbojas Liepājā. Jāatgādina, ka pagājušajā gada septembrī Baltijas jūras reģiona \"5G Techritory\" foruma laikā Rīgā LMT pirmo reizi Latvijā demonstrēja testa 5G tīklu, kur datu pārraides ātrums sasniedza līdz pat 1,4 Gb/s un reakcijas laiks tikai – 4 ms. 5G tīklu LMT atklās kopā ar Valsts prezidentu Egilu Levitu. Tādējādi Latvija būs viena no pirmajām valstīm Eiropā un pasaulē, kurā ieviests 5G tīkls. Vienlaikus tiks prezentēts arī 5G rūteris, ko ražos Latvijā un ko \"MikroTik\" attīsta sadarbībā ar LMT. Tas ir spēcīgs pieteikums Latvijas tehnoloģiju līderībai pasaulē. Savukārt \"Tele2\" ceturtdien, 18. jūlijā, Rīgā iedarbinājis pirmo pilnvērtīgo 5G mobilo sakaru bāzes staciju, kas klientiem 5G sakarus sākotnēji nodrošinās Mūkusalas Biznesa centra teritorijā. Plānots, ka \"Tele2\" klienti, kuriem būs 5G tehnoloģiju atbalstošas ierīces, 5G mobilā interneta sniegtās priekšrocības varēs sākt izmantot jau tuvākajās dienās. Uzņēmums paredz, ka sākotnēji mobilā interneta ātrums Mūkusalas Biznesa centra kvartālā būs no 1Gb/s. \"Lai pilnvērtīgi ieviestu 5G, \"Tele2\" sadarbībā ar \" Nokia \" ir izveidojis 5G funkcionēšanai nepieciešamo pamattīklu, bez kura neviens operators nevar ieviest jauno tehnoloģiju, un šodien uzstādījām arī pirmo 5G radio bāzes staciju, kas jau kādu laiku testa režīmā tika darbināta laboratorijā. Tuvāko gadu laikā mums priekšā ir ievērojams darbs, lai attīstītu šīs tehnoloģijas visaptverošu pārklājumu visā valstī,\" saka \"Tele2\" valdes priekšsēdētājs Valdis Vancovičs. Uzstādītā 5G radio bāzes stacija ir pilnībā integrēta ar \"Tele2\" pamattīklu, bez kā nav iespējama reāla 5G funkcionēšana. Ja viss noritēs kā plānots, līdz gada beigām \"Tele2\" varētu iedarbināt vēl dažas 5G bāzes stacijas Latvijā. Savukārt \"Bite\" norāda, ka 5G attīstībā nav svarīgi, kurš pirmais atklās 5G staciju vai 5G internetu, bet gan atbalstošo ierīču pieejamība, un tas ir atslēgas vārds tam, cik ātri notiks 5G ieviešana Latvijā. Darbs pie tīkla infrastruktūras izveides norit jau vismaz piecus, sešus gadus, un tieši tīkla attīstība šajā posmā ir vissvarīgākā. Jāatgādina, ka \"Bite\" savu pirmo 5G staciju testa režīmā ir palaidusi šī gada jūnijā. Mobilo sakaru operators, gatavojoties tehnoloģiju progresam, ir nodrošinājies ar lielāko pieejamo 5G frekvenču skaitu Latvijā. Uzņēmuma prognozes liecina, ka pirmās 5G atbalstošās ierīces Latvijā varētu parādīties vien rudenī vai gada beigās. Vairāk par to, kas Latvijā 5G tīklu būvēs un kas par to maksās, iespējams izlasīt  šeit.", "link": "https://www.delfi.lv/bizness/44467736/tehnologijas/51290091/mobilo-sakaru-lideri-cinas-par-5g-pioniera-godu-latvija-atklaj-tiklu-iedarbina-staciju"},
{"title": "ASV aicina lidmašīnās nelietot 'Samsung Galaxy Note 7'", "category": "Tehnoloģijas", "body": "ASV Federālā aviācijas pārvalde (FAA) ceturtdien stingri aicināja pasažierus lidmašīnās neieslēgt vai nelādēt \" Samsung  Galaxy Note 7\" viedtelefonus saistībā ar ziņojumiem par to sprāgstošiem akumulatoriem. Dienvidkorejas elektronikas uzņēmums \"Samsung Electronics Co.\" pagājušajā nedēļā paziņoja,  ka aptur jaunākā viedtālruņa  \"Galaxy Note 7\" tirdzniecību un pasaulē atsauc 2,5 miljonus telefonu pēc saņemtām ziņām par šo ierīču iespējamiem sprāgstošiem akumulatoriem. \"Ņemot vērā nesenos notikumus un bažas, kuras radījis \"Samsung\" saistībā ar \"Galaxy Note 7\" ierīcēm, Federālā aviācijas pārvalde stingri aicina pasažierus lidmašīnās neieslēgt vai nelādēt šīs ierīces un nenovietot tās reģistrētā bagāžā,\" norāda FAA. Kā ziņots, līdzīgi aicinājumu ceturtdien saviem pasažieriem jau izplatīja Austrālijas aviosabiedrības \"Qantas Airways\" un \"Virgin Australia\".", "link": "https://www.delfi.lv/bizness/44467736/tehnologijas/47888493/asv-aicina-lidmasinas-nelietot-samsung-galaxy-note-7"},
{"title": "'Bite' kļūst par 'Apple' oficiālo partneri Latvijā", "category": "Tehnoloģijas", "body": "Mobilo sakaru operators \"Bite\" kļuvis par \" Apple \" oficiālo partneri Latvijā. Šīs sadarbības ietvaros uzņēmums šogad plāno dubultot \" iPhone \" pārdošanas apjomus Latvijā, portālu \"Delfi\" informēja \"Bite\" vadītājs Kaspars Buls. Kā liecinot \"Bite\" pārdošanas rādītāji, pieprasījums pēc \"iPhone\" viedtālruņiem strauji pieaug – pēdējo trīs gadu laikā tas palielinājies par 96%. Šobrīd pārdoto \"iPhone\" viedtālruņu skaits veido 15% no \"Bite\" kopējiem tālruņu pārdošanas apjomiem, taču uzņēmuma mērķis ir palielināt to noietu līdz gada beigām līdz 30%. \"Esam novērojuši, ka Latvijā pieaug pieprasījums pēc \"premium\" klases viedtālruņu modeļiem, tostarp \"iPhone\" tālruņiem, kas ir vieni no pieprasītākajiem BITE klientu lokā. Turklāt mūsu šā gada pavasarī veiktās aptaujas dati liecina, ka šā zīmola viedtālruņi plaši tiek izmantoti gan biznesa vidē, gan jauniešu auditorijā. Esam pārliecināti, ka ciešāka sadarbība ar ražotāju mums ļaus būtiski uzlabot klientu \"iPhone\" viedtālruņu lietošanas pieredzi un būtiski palielināt šo viedtālruņu pārdošanas apjomus,\" norāda Buls. Ņemot vērā \"Apple\" pārstāvju ieteikumus, \"Bite\" ir pielāgojusi savu tīklu speciāli šā ražotāja ierīcēm – tas ir pilnvērtīgi salāgots ar \"iPhone\" viedtālruņu programmatūru. Tāpat visi \"Bite\" pārdevēji ir izgājuši īpašu \"Apple\" produktu apmācību programmu. 2016. gada nogalē \"Bite\" visā Latvijā bija 710 bāzes stacijas. Uzņēmumā strādā vairāk nekā 600 darbinieku un visā Latvijā ir 39 klientu apkalpošanas saloni. \"Apple\" oficiālie partneri Latvijā ir arī abi pārējie mobilo sakaru operatori - \" Tele2 \" kopš 2016. gada, bet \" Latvijas Mobilais telefons \" (LMT) - kopš 2008. gada, liecina LETA arhīva dati. Bite Latvija \" koncerns 2016.gadā strādāja ar 79,668 miljonu eiro apgrozījumu, kas ir par 16,8% vairāk nekā gadu iepriekš, savukārt kompānijas peļņa pieauga par 30,6% un bija 8,645 miljoni eiro. Šie ir konsolidētie \"Bite Latvija\" un meitasuzņēmuma \"TeleTower\" finanšu dati.", "link": "https://www.delfi.lv/bizness/44467736/tehnologijas/49051755/bite-klust-par-apple-oficialo-partneri-latvija"},
{"title": "Pārtrauc 'Google' bezpilota auto programmu; izveido jaunu kompāniju", "category": "Tehnoloģijas", "body": "Tehnoloģiju giganta \" Google \" mātes kompānija \"Alphabet Inc.\" nolēmusi pārtraukt bezpilota auto programmu \"Google\" laboratorijā, tā vietā izveidojot projektam atsevišķu kompāniju \"Waymo\", vēsta \"The New York Times\". Šāds solis nozīmē, ka bezpilota auto programma \"Google\" laboratorijā sasniegusi pietiekami augstu līmeni, lai \"Alphabet\" pārorientētu projekta darbību no eksperimentāla uz komerciālu, pieļauj medija aptaujātie tehnoloģiju eksperti. Tādējādi \"Waymo\" pievienojusies citiem \"Alphabet\" meitas uzņēmumiem, tostarp \"Google\", \"Calico\", GV, \"CapitalG\", \"Verily\", \"X\" un \"Google Fiber\". Par jauno kompānijas vadītāju iecelts līdzšinējais \"Google\" paspārnē strādājošais bezpilota auto projekta vadītājs Džons Krafčiks. Atgādinām, ka \"Google\" autopilota sistēmu izmēģina jau no 2009. gada Kalifornijā. Pa šo laiku spēkrati ar \"Google\" bezpilota sistēmu testos ir nobraukuši vairāk nekā 2,7 miljonus kilometru, iekļūstot tikai 14 ceļu satiksmes negadījumos. Līdz šim \"Google\" izstrādāto bezpilota auto sistēmu izmēģina Arizonas, Kalifornijas, Teksasas un Vašingtonas štatā,  ASV . \"Alphabet\" nav vienīgā milzu kompānija, kas strādā ar bezpilota auto modeļiem, pašlaik tos izstrādā arī \" Tesla \", \"Uber\", \" Audi \", \" Nissan \", \"Bosch\" un citas.", "link": "https://www.delfi.lv/bizness/44467736/tehnologijas/48300495/partrauc-google-bezpilota-auto-programmu-izveido-jaunu-kompaniju"},
{"title": "'Draugiem Group' iegulda 100 000 eiro un izveido piedzīvojumu spēli", "category": "Tehnoloģijas", "body": "Pirmā spēle, kurai reģistrācija jau sākusies, notiks 11. maijā Latvijā, iekļaujot septiņus dažādu veidu atjautības/izaicinājuma uzdevumus un 500 objektus Vidzemē. Ieguldot vēl 350 000 eiro, spēli iecerēts virzīt arī globālajam tirgum. Pirmā valsts, kurā plānots startēt starptautiski, ir Vācija. \"Roadgames\" ir plaša mēroga ģeolokācijas spēle komandām reālā vidē un lietotnē. Tās koncepta pamatā ir trīs daļas – iespēja ikvienam iesaistīties spēles satura radīšanā, lietotne ar ģeolokācijas uzdevumiem un pārsteiguma pasākums dalībniekiem spēles noslēgumā. Spēles mērķis – dot cilvēkiem iespēju būt aktīviem ārpus mājas, sajust piedzīvojumu garšu un parādīt, ka mums apkārt ir daudz neizzinātu vietu. \"15 gadus mūsu veidotā spēle bijusi ikgadējs saliedēšanās pasākums kolēģiem, septiņus gadus klientiem un trīs – \" Draugiem.lv \" lietotājiem. Tikai pirms gada nolēmām to piedāvāt ne tikai Latvijā, bet arī citviet pasaulē. Pašiem ceļojot, vienmēr bijis azarts atrast un apmeklēt vietas, kuras ceļvedī nav minētas vai par kurām zina pastāstīt tikai vietējie. Lai \"Roadgames\" kļūtu par neaizmirstamu piedzīvojumu ikvienam, esam pilnveidojuši spēli ne tikai tehnoloģiski, bet arī saturiski,\" stāsta \"Roadgames\" vadītāja Liene Grenevica. Viņa norāda, ka veidojot \"Roadgames\" saturu, iekļauti uzdevumi fizisko un prāta spēju pārbaudīšanai, kā arī jautrai laika pavadīšanai, iepazīstot Latviju un nokļūstot vietās, kurās iepriekš nav būts. Uzdevumi ir dažādu veidu un grūtības pakāpes – lietotnes kartē atzīmēto dārgumu vākšana, izskrienot konkrēto maršrutu noteiktā laikā; dabas, mākslas, arhitektūras un citu objektu atpazīšana reālajā vidē pēc dotās fototogrāfijas; kartē slēpto punktu meklēšana, nokļūstot noteiktā rādiusā un sekojot procentu skalai lietotnē, un citi. Spēlē komandām, startējot no jebkuras vietas, ir jāizplāno maršruts tā, lai septiņu stundu laikā savāktu pēc iespējas vairāk punktu. Spēles beigās komandai jānokļūst finišā, kas tiks izziņots drīzumā. Komandas sastāvs – divi līdz pieci cilvēki. \"Draugiem Group\" pirmsākumi meklējami 2004. gadā, kad tika izveidots sociālais medijs \"Draugiem.lv\". Patlaban grupā ir 12 zīmoli: \"Roadgames\", \"Printful\", \"Mapon\", \"Istabai\", \"Fast Brands\", \"Startup Vitamins\", \"DeskTime\", \"Vendon\", \"Tachogram\", \"GiftCard\", \"Pērkam Kopā\" un \"Draugiem.lv\". Uzņēmumos kopumā šobrīd strādā vairāk nekā 550 darbinieku, no kuriem 250 Latvijā un 300 citur pasaulē – ASV, Spānijā un Ziemeļvalstīs.", "link": "https://www.delfi.lv/bizness/44467736/tehnologijas/50849051/draugiem-group-iegulda-100-000-eiro-un-izveido-piedzivojumu-speli"},
{"title": "Foto: 'Samsung' prezentējis jauno viedtālruņu flagmani 'Galaxy Note 7'", "category": "Tehnoloģijas", "body": "Kompānija \" Samsung \" prezentējusi savu jaunāko viedtālruņu flagmani – \"Galaxy Note 7\", kas kļūs par pēcteci \"Galaxy Note 5\" modelim. Tādējādi \"Samsung\" izlaiž 6. kārtas numuru \"Note\" sērijā un pieskaņo indeksāciju jau pazīstamajaiem \"Galaxy S7\" un \"Galaxy S7 Edge\" viedtālruņiem. Atšķirībā no iepriekšējiem \"Note\" modeļiem \"Galaxy Note 7\" neievieš kādus būtiskus jauninājumus salīdzinājumā ar \"Galaxy S\" sērijas flagmaņiem. Vienkāršoti sakot, \"Galaxy Note 7\" ir \"Galaxy S7 Edge\" ar lielāku ekrānu un irbuli \"S Pen\". Tieši šā iemesla dēļ arī jaunākais \"Samsung\" modelis nav izraisījis ažiotāžu tehnoloģiju pasaulē atšķirībā no iepriekšējo paaudžu \"Note\". Tomēr \"Galaxy Note 7\" modelis ir novērsis līdzšinējās \"Note\" īpašnieku sūdzības – īpaši SD atmiņas karšu ligzdas neesamību. Tagad \"Galaxy Note 7\" jau standartā ir tikai un vienīgi ar 64 gigabaitu atmiņu, bet ar SD kartītes palīdzību to var palielināt vēl par 256 GB. \"Samsung Galaxy Note 7\" ir 5,7 collu ekrāns ar izliektām malām, gluži kā \"Edge\" modeļiem, QHD izšķirtspēja (518 punktu collā), 2,3 gigahercu astoņkodolu \"Snapdragon 820\" procesors, četru gigabaitu operatīvā atmiņa, 3500 mAh akumulators, 12 megapikseļu galvenā fotokamera, IP68 standarta ūdensizturība un \"Android 6.0.1\" operētājsistēma. \"Samsung Galaxy Note 7\" Latvijas vadošo mobilo sakaru operatoru veikalos un lielākajos elektropreču tirdzniecības centros būs nopērkams no 2. septembra. Savukārt no 16. augusta pie mobilo sakaru operatoriem būs iespējams veikt ierīces iepriekš pasūtīšanu. Rezervējot \"Galaxy Note 7\" priekšlaikus, lietotāji ekskluzīvi saņems arī jauno \"Gear VR\" virtuālās realitātes ierīci.", "link": "https://www.delfi.lv/bizness/44467736/tehnologijas/47748097/foto-samsung-prezentejis-jauno-viedtalrunu-flagmani-galaxy-note-7"},
{"title": "Manipulāciju eksperts: Jūsu bērns atkarīgs no viedtālruņa? Nevainojiet 'Facebook' vai 'Snapchat'", "category": "Tehnoloģijas", "body": "Konferencē Eijals runās par tēmu, kuru aplūko savā vēl nepublicētajā grāmatā \"Digital Distraction\" (\"\"Digitālie traucēkļi\"). Rakstnieks pēta un skaidro, kā digitālā pasaule traucē mums koncentrēties un paralizē produktivitāti. Autors sniedz praktiskus ieteikumus, kā atslēgt šos traucēkļus, un iepazīstina ar jaunu veidu, kas palīdzēs ieviest kārtību juceklī. Igaunija tiek vadīta kā jaunuzņēmums. Jūs esat labs funkcionālas demokrātijas piemērs. Valstis, kas nespēj uzlabot savu pilsoņu labklājību, ir bezpalīdzīgas pārmaiņu, tostarp arī jauno tehnoloģiju, pieņemšanā. Protams, jaunām tehnoloģijām ir savas blaknes. Filozofs Pols Virillo ir sacījis, ka līdz ar kuģa radīšanu tika radīts arī kuģa vraks. Izgudrojot lidmašīnu, tiek radīta arī aviokatastrofa. Svarīgākais ir adaptēties. Dažās valstīs, piemēram, ASV, tehnoloģijām neviens nepielāgojas. Viņi izvēlas no tā izvairīties. Rietumeiropā attīstību ierobežo jaunas regulas. Galu galā, būt gudram nozīmē prast mazināt negatīvās blaknes, izmantojot tehnoloģiju sniegtās priekšrocības. Ne visi produkti kļūst par paradumu, piemēram, mājas apdrošināšanas polise, ko es pērku reizi gadā. Tomēr daudziem produktiem, lai tie izdzīvotu, ir jākļūst par paradumu. Pētījumi rāda, ka, noņemot \"Google\" preču zīmi un atlikušo salīdzinot ar, piemēram, \"Bing\" (\"Microsoft\" meklētājsistēma), cilvēki tās neatšķir. Vienlaikus \"Google\" daļa tirgū ir 80 procenti. Mēs vairs nedomājam, kas ir labākā meklētājsistēma. Mēs zinām. Tādam uzņēmumam kā \"Google\" ir milzīga priekšrocība pār konkurentiem. Mūsu paradumi ir padarījuši \"Google\" par monopolistu. \"Slack\", \"Instagram\", \"Snapchat\", \"GitHub\" u. c. – visas šīs lietotnes rada jaunus paradumus. \"Facebook\" un \"Instagram\" ir spilgts piemērs produktam, kas uzķer uz āķa. Viss sākas ar ārēju kairinājumu – jūsu uzmanību piesaista džinkstošs troksnis, pīkstiens vai jebkāda cita notifikācija, kas aicina rīkoties. Un rīcība seko – jūs atverat lietotni. Tad nāk balva – jūs uzzināt ko jaunu, ritinot savu ziņu laikjoslu. Un tad jūs investējat – jūs pievienojat jaunu informāciju cerībā uz balvu nākotnē. Drīzumā tas kļūst par paradumu un ārēji kairinājumi vairs nav nepieciešami. \"Facebook\" sevis reklamēšanā nav iztērējis ne centa, bet visi to izmanto. Deviņdesmitajos gados mēs domājām, ka \"Microsoft\" ir neapturams. \"Internet Explorer\" bija galvenā tīmekļa pārlūkprogramma. Bet kurš to izmanto tagad? Neviens! Tirgū ir daudz lielāki spēlētāji, \"Google\" ir klāt! \"Facebook\" piedzīvoja līdzīgu problēmu. Lai saglabātu savu konkurētspēju, viņiem nācās nopirkt \"Instagram\". Tagad ir jaunas lietotnes, piemēram, \"Tik Tok\". Jauniešiem Facebook\" ir kļuvis garlaicīgi. Nav nozīmes, cik spēcīgs tas ir, cilvēku paradumi mainās. Esmu izveidojis pāris tehnoloģiju uzņēmumu un pētījis, kā uzņēmumi izmanto paradumu veidošanās tehniku. Ievēroju, ka daži uzņēmumi nevainojami saglabā klientu piesaisti saviem produktiem, kamēr daži uzmanību notver vien uz laiku. Man ir hipotēze, ka nākotne ir to rokās, kas spēj mainīt cilvēku paradumus zemapziņā. Vēl jo vairāk tagad, kad produkta sejas – ekrāna – nozīme ir mazinājusies. No galda datoriem pārcēlāmies uz piezīmjdatoriem, pēc tam uz viedtālruņiem un viedpulksteņiem. Tagad mums ir \"Amazon Echos\" vai \"Google Homes\" – ierīces, kas darbojas pēc balss komandām. Tām nav ekrāna, kurā var parādīties reklāmas, notifikācijas vai citi traucējoši kairinājumi. Mūsu paradumi ir kļuvuši svarīgāki nekā jebkad agrāk. Es meklēju grāmatu, kurā būtu šādi paradumi aprakstīti. Tā kā nevarēju tādu atrast, nolēmu sarakstīt pats. Par to ir mana jaunā grāmata \"Digital Distraction\", kas tiks izdota septembrī. Grāmatā es aprakstu, kā visa mūsu dzīve un paradumi sadalās divās daļās. Pirmajā ir darbības, kas mums palīdz, ko mēs plānojam darīt. Otrajā – aktivitātes, kuras mums traucē, pat ja mēs to nevēlamies un tas mūs kaitina. Abas lietas ir balstītas ārējos kairinājumos – tas ir kaut kas, kas mums liek rīkoties, kā arī iekšējos katalizatoros – sajūtās, no kurām mēs vēlētos aizbēgt. Notifikācijas var būt gan labas, gan sliktas. Ja man parādās paziņojums, ka pienācis laiks doties uz sporta zāli, un es to biju plānojis, tas ir noderīgi. Mans viedtālrunis ir pilns ar lietotnēm, kas man palīdz ietaupīt naudu, strādāt produktīvāk, ēst veselīgi utt. Taču, ja paziņojums mūs traucē, tas nav noderīgs. Šādi traucēkļi no tālruņa ir jāizdzēš. Grāmatā es mācu cilvēkiem, kā kontrolēt mūs pārņemošās tehnoloģijas. Tas nav obligāti. Arī \"Facebook\", \"YouTube\", \"Instagram\" un citās lietotnēs, kas jums patīk, jūs varat mainīt paziņojumu iestatījumus. Divas trešdaļas lietotāju sevi ar to neapgrūtina. Neviena lietotne nedrīkst mūs izrīkot. Lietotnēm jākalpo mums, nevis mums tām. Piemēram, \"Facebook\" es izmantoju tikai noteiktā diennakts laikā. Manā tālrunī šīs lietotnes nav, un tā nevar mani iztraucēt, kamēr esmu aizņemts ar citām lietām. Tas ir vienkārši! Paradumu veidošanās nav gluži tas pats, kas atkarības veidošanās. Atkarība ir medicīnisks termins: cilvēki turpina kaut ko darīt, pat ja tas viņiem kaitē, un viņi nespēj apstāties. Nav ētiski radīt tādus produktus, kas rada atkarību. Paradumi var būt pozitīvi. Puse no tā, ko mēs darām, nav paradumi. Es mācu uzņēmumiem, kā veidot labus paradumus, nevis atkarību. Diemžēl atkarība ir neizbēgama blakne masu produktiem un pakalpojumiem. Daudziem patīk iemalkot glāzi vīna vai alus, bet ne visi kļūst par alkoholiķiem. Medicīnā tiek izmantotas vielas, kas ir daudz spēcīgākas par heroīnu, ko uz ielas tirgo, taču slimnīcās no medikamentiem atkarīgi kļūst vien daži. Tas pats ir arī ar \"Facebook\" – to izmanto miljardi, bet par atkarību var runāt vien retos gadījumos. Visos laikos gan skolotāji, gan vecāki ir meklējuši kādu, ko vainot bērna uzvedībā. Tagad grēkāzis ir \"Fortnite\", pirms tam bija \"Facebook\", vēl pirms tam pokemoni, \"Nintendo\", televīzija, komiksi, rokenrols, grāmatas utt. Katrā paaudzē tiek uzskatīts, ka bērni ir slikti audzināti. Un vaininieks vienmēr ir ārpusē. Mēs nemeklējam iekšējos iemeslus. Kādēļ bērni nedara to, ko viņu vecāki vēlas? Viņi ir cilvēki! Viņiem ir domas un jūtas. Tehnoloģija ir pastiprinātājs, nevis iemesls. Patiesais iemesls, kādēļ bērni pārlieku daudz patērē tehnoloģijas, ir tas, ka vairumam no viņiem dzīvē neklājas labi. Viņiem tiek teikts, kur iet, ko darīt, ko ģērbt, ko domāt, ar ko draudzēties un ko ēst. Bērni vēlas brīvību, uzticēšanos, bet sabiedrība pret viņiem izturas kā pret cietumniekiem. Amerikā vidusmēra bērnam ir desmitkārt vairāk noteikumu nekā pieaugušajam un divreiz vairāk noteikumu nekā karavīram vai ieslodzītajam. Nav nekāds brīnums, ka cilvēki sāk dumpoties. Viņi meklē izeju. Un tehnoloģiju uzņēmumi ir vairāk nekā gatavi piedāvāt to. Daudziem bērniem sarunas ar draugiem tiešsaistē ir veids, kā aizbēgt. Te viņi saņem savus psiholoģiskos vitamīnus. Mēs, vecāki, nereti uzmanām, kas ir mūsu bērnu rokās, bet neredzam, kas notiek viņu galvā vai sirdī. Bērni Amerikā vairs nerotaļājas cits ar citu. Viņu dzīve ir kļuvusi pārlieku organizēta. Vecāki baidās, ka ar viņu atvasēm kas varētu notikt, ja viņi rotaļāsies ārpus mājas. Bērniem nav vairs kur iet, tikai tiešsaiste. No kurienes nākusi ideja, ka \"iPad\" ir laba aukle? Nav prāta darbs vecākiem ļaut tehnoloģijām kontrolēt viņu bērnu laiku un domas. Es neļautu savam bērnam vienatnē skatīties TV vai vienam doties uz bibliotēku, jo televīzijā un bibliotēkā var būt tādas lietas, kurām mans bērns vēl nav gatavs. Tur ir grāmatas, ko es nevēlos, lai viņš lasītu. Raidījumi, kurus nevēlos viņam rādīt. \"Facebook\" lietošanas noteikumos ir aizliegts reģistrēties personām, kas ir jaunākas par 13 gadiem. Vienlaikus vecāki ļauj saviem bērniem izmantot \"Facebook\". Un tas ir absurds. Daudzos gadījumos vecākiem būtu jāatslābst. Iesaku eksperimentu: uzaiciniet savu bērnu vakariņās. Ja viņš spēj sarunāties ar jums stundu, nepārbaudot savu telefonu, ar viņu viss ir kārtībā. Viņš nav atkarīgs. Varbūt viņš reizēm aizspēlējas vai pavada pārāk daudz laika \"YouTube\", bet tikai tādēļ, ka viņam tas patīk. Ļaunākais, ko var darīt, ir atņemt ierīces. Tas problēmu tikai saasinās. Cilvēki izmanto ierīces, jo viņiem šķiet, ka nekontrolē savu dzīvi. Atņemot viņiem telefonu, tie zaudē vienīgo kontroles sajūtu, kas bijusi. Ja izturamies pret bērniem kā pret savu īpašumu, nav brīnums, ka viņi sāk dumpoties. Šī paaudze pavada laiku internetā, iepriekšējā dzēra, vēl pirms tam tika darītas citas nejaucības. Vienkārši ieklausies savā bērnā. Tikai daži vecāki ir spēlējuši \"Fortnite\" ar saviem bērniem. Tā ir laba spēle, tur nav nekā slikta. Nedaudz \"Fortnite\" ik dienu ir OK. Bet vecāki to nezina. Viņi automātiski deklarē, ka viss jaunais, kā nebija viņu bērnībā, ir slikts. Jā, esmu. Taču ir divi manipulācijas veidi – pārliecināšana un piespiešana. Pirmā palīdz cilvēkiem darīt to, ko viņi vēlas. Mēs pērkam kinobiļetes, cerot, ka filma mūs pārliecinās vai iespaidos, pat zinot, ka viss ir iestudēts. Savukārt piespiešana ir manipulācija, kas liek mums darīt to, ko mēs nevēlamies. Un tas nav ētiski. Runājot par jebkurām jaunajām tehnoloģijām, bērns tām ir gatavs, kad zina, kā tās izslēgt. Ja bērns nezina, kā izslēgt pīkstienus, zvanus un citas notifikācijas, kā pārtraukt spēli un pievērsties mājasdarbu izpildei, viņš jaunajai tehnoloģijai nav gatavs. Neredzu nevienu iemeslu, kādēļ bērnam, kas jaunāks par 13, vajadzētu savu viedtālruni. Tas nav nepieciešams. Savai meitai nopirku telefonu par 12 dolāriem, viņa to var izmantot, lai zvanītu un sūtītu īsziņas. Ar to pietiek. Rociet dziļāk. Viedtālrunis ir bēgšanas ceļš – bet no kā viņš bēg? Ja nevarat to izdomāt, varat pazaudēt savu bērnu alkoholā, narkotikās vai citur. Daudziem vecākiem šis ir grūts jautājums, jo viņiem pašiem viss nav īsti kārtībā. No darba mājās atgriežas vēlu, bērni vēlas ar viņiem rotaļāties, bet televīzijā ir futbola mačs, ziepju opera vai ziņas. Viņi rāj bērnu par pārāk ilgu laiku pie datora, bet paši nespēj apstāties ritināt \"Facebook\" laikjoslu. Vecākiem jāpajautā pašiem sev – no kā viņi bēg? Mēs joprojām nezinām, kādēļ tehnoloģijas kaitē. Pirms dažiem gadiem mēs domājām, ka tās ir nekaitīgas. Tagad mums ir paranoja, ka it viss ir bīstami. Pareizā atbilde, visticamāk, ir kaut kur pa vidu. Šobrīd bērniem ir drošākā dzīve ASV vēsturē, un tas viss, pateicoties tehnoloģijām. Mēs domājām, ka mūsu bērni ir noziedznieki. Patiesībā Amerikā daudzi cietumi ir tukši. Noziedzība ir mazinājusies par 90 procentiem. Vandalisms, ar narkotikām saistīti noziegumi un slepkavības ir rekordzemā līmenī. Ir tik vienkārši it visā vainot tehnoloģijas. Tās manipulē ar cilvēkiem. Tomēr šādi apgalvojumi mūs novērš no patiesajām problēmām, mēģinot iestāstīt, ka mēs esam bezpalīdzīgi. Pat tad, ja visa vara ir mūsu rokās. Plašāka informācija par konferenci lasāms  šeit. * Eijals ir Izraēlas izcelsmes amerikāņu rakstnieks un skolotājs, kas konsultējis jaunuzņēmumus un citas kompānijas, kā radīt veiksmīgus produktus. Viņa pirmā grāmata \"Hooked\" ir viena no desmitgades nozīmīgākajām grāmatām produktu menedžeriem un tehnoloģiju uzņēmumiem. Eijals ir dibinājis divus jaunuzņēmumus, un viņa viedoklis regulāri tiek publicēts tādos izdevumos kā \"Forbes\", \"TechCrunch\" un \"Psychology Today\".", "link": "https://www.delfi.lv/bizness/44467736/tehnologijas/50974473/manipulaciju-eksperts-jusu-berns-atkarigs-no-viedtalruna-nevainojiet-facebook-vai-snapchat"},
{"title": "Drīzumā gaidāmo jauno 'iPhone' ar 6,5 collu ekrānu saukšot 'Xs Max'", "category": "Tehnoloģijas", "body": "Kompānija \" Apple \" nākamnedēļ prezentēs jaunās paaudzes \" iPhone \" viedtālruņus, bet jau šobrīd tehnoloģiju medijiem ir kļuvušas zināmas dažādas interesantas detaļas par tiem. Viens no svaigākajiem jaunumiem ir, ka lielāko jauno \"iPhone\" ar 6,5 collu ekrānu saukšot \"iPhone Xs Max\", vēsta \"9to5Mac\" un BGR ar atsauci uz anonīmu avotu, kurš ir pietuvināts \"Apple\" mārketinga plāniem. Lai arī pirms laba laika medijiem kļuva zināms, ka šogad tiks prezentēti trīs jauni \"iPhone\" modeļi – ar 5,8, 6,1 un 6,5 collu ekrānu – pagaidām nevienam nebija ne jausmas, kā \"Apple\" tos nodēvēs. Šobrīd kļuvis zināms, ka mazākais modelis iegūs \"iPhone Xs\" nosaukumu, kamēr lielākajam līdz šim tika pieļauta \"Pro\" piebilde nosaukuma, līdzīgi kā planšetēm \"iPad Pro\", tomēr tagad kļuvis skaidrs, ka \"Apple\" turpinās unikālu nosaukumu piešķiršanu savam vislielākajam viedtālrunim. Tādējādi \"Apple\" vairs neplāno izmantot \"Plus\" piebildi modeļa nosaukumā (kas tiek izmantots kopš \"iPhone 6 Plus\" modeļa), bet tā vietā izmantos \"Max\". Visticamāk, tas ir saistīts ar to, ka \"iPhone Xs Plus\" angļu valodā ir grūtāk izrunājams nekā \"iPhone Xs Max\". Tomēr joprojām paliek mīkla, kā \"Apple\" sauks vidējā izmēra viedtālruni ar 6,1 collu ekrānu. Tikmēr vācu izdevums \"Macerkopf\" ir nosaucis potenciālās jauno \"iPhone\" modeļu cenas Eiropā. Atsaucoties uz dažādiem avotiem, tiek norādīts, ka jaunais \"iPhone\" ar 6,1 collas LCD ekrānu maksāšot 799 eiro, bet \"iPhone Xs\" ar 5,8 collu OLED – 909 eiro. Savukārt 6,5 collu ekrāna \"iPhone Xs Max\" cena būšot 1149 eiro. Tās ir tādas pašas cenas, kādas \"Apple\" šobrīd prasa par \"iPhone 8\", \"iPhone 8 Plus\" un \"iPhone X\". Jaunās paaudzes \"iPhone\" viedtālruņus \"Apple\" prezentēs trešdien, 12. septembrī, pulksten 20 pēc Latvijas laika.", "link": "https://www.delfi.lv/bizness/44467736/tehnologijas/50369993/drizuma-gaidamo-jauno-iphone-ar-6-5-collu-ekranu-sauksot-xs-max"},
{"title": "Foto: Fani ceļ teltis un rindās gaida jaunā 'iPhone' pārdošanu", "category": "Tehnoloģijas", "body": "Piedāvājam foto, kā jaunākos \" Apple \" telefonus gaida ASV, Japānā un Austrālijā, kur tie pie patērētājiem nonāks vispirms. Vairāk par to, kādus jauninājumus saņēmis jaunākais kompānijas viedtālrunis,  iespējams uzzināt šeit. Latvijā jauno \"iPhone 7\" un \"iPhone 7 Plus\" pārdošana sāksies no 23. septembra. \"iPhone\" ir pasaulslavenās kompānijas \"Apple\" izstrādāts viedtālrunis, kurš pirmo reizi tika laists klajā 2007. gadā. Kopš tā laika ierīce ir uzlabota un papildināta ar jaunām funkcijām, kā arī kļuvusi par vienu no atpazīstamākajiem mobilo tālruņu zīmoliem visā pasaulē.", "link": "https://www.delfi.lv/bizness/44467736/tehnologijas/47911195/foto-fani-cel-teltis-un-rindas-gaida-jauna-iphone-pardosanu"},
{"title": "Pēc 'Super Mario' debijas telefonos kritiķi nogāž 'Nintendo' akciju vērtību", "category": "Tehnoloģijas", "body": "\"Nintendo\" spēli telefoniem – pagaidām tikai \" Apple \" – izdeva piektdien, 16. decembrī. Tajā pašā dienā akciju vērtība nokritās par 4,2%, bet pirmdien lejupslīde turpinājusies, un kopumā kopš piektdienas akciju vērtība samazinājusies par 11%. Spēli ar sajūsmu sākotnēji uztvēruši vien kvēlākie leģendārā Mario tēla fani, taču spēles kritiķi bijuši visai pretrunīgi. Tam par iemeslu, kā norāda CNN, ir spēles cena – lai spētu izbaudīt pilnvērtīgu \"Super Mario Run\" pieredzi un varētu izmantot visas spēles sniegtās funkcijas, jāsamaksā 9,99  ASV  dolāri. Pirmdienas rītā spēlei ASV fiksēti aptuveni 50 tūkstoši negatīvu atsauksmju, tādējādi \"App Store\" reitingu veidojot vien 2,5 punktu apmērā no kopumā pieciem iespējamajiem. Arī kompānija, kas līdz ar \"Nintendo\" ir spēles līdzizstrādātājs – \"DeNa\", ievērojami zaudējusi akciju vērtību, pirmdien tie bija jau 14%. Iznākšanas dienā, 16. decembrī, uzņēmums nopelnīja četrus miljonus ASV dolāru, taču tas nav viesis pārliecību investoros, kas, redzot negatīvās atsauksmes un negācijas par augsto cenu, neprognozē, ka sekmīgie peļņas rādītāji varētu turpināties. Spēle iznākusi 151 valstī, tostarp Latvijā.", "link": "https://www.delfi.lv/bizness/44467736/tehnologijas/48322605/pec-super-mario-debijas-telefonos-kritiki-nogaz-nintendo-akciju-vertibu"},
{"title": "'Android' pietuvojies Latvijā populārākajai operētājsistēmai 'Windows 7'", "category": "Tehnoloģijas", "body": "Jūnijā visvairāk lietotā operētājsistēma Latvijā bija \"Windows 7\", kura, lai no Latvijas pievienotos vietējām tīmekļa vietnēm, lietota 27,7% gadījumu, bet to teju noķērusi \" Android \" operētājsistema, kas jūnijā attiecīgajam mērķim lietota 25,2% gadījumu, liecina starptautiskā interneta izpētes un konsultāciju uzņēmuma \"Gemius\" pētījuma \"gemiusRanking\" dati. Trešā populārākā operētājsistēma jūnijā bija \" Windows 10 \", kas lietota 23,4% gadījumu. \"iOS\" 2017.gada jūnijā lietota 7,9% gadījumu, \"Windows 8.1.\" - 6,6%, bet vairāk nekā divus gadus neuzturētā un ievainojamā operētājsistēma \"Windows XP\" jūnijā lietota 4,6% gadījumu. \"Mac OS X\" lietota 1,7% gadījumu, \"Windows 8\" - 0,8% gadījumu, \"Linux\" - 0,7% gadījumu, \"Windows Vista\" - 0,5% gadījumu, bet \"Windows Phone 10\" jūnijā lietota 0,1% gadījumu. Arī pērn jūnijā visvairāk lietotā operētājsistēma bija \"Windows 7\" ar 36,4%, otrajā vietā bija \"Windows 10\" ar 19,7%, bet trešajā - \"Android\" ar 16,7% gadījumu. \"Windows 7\" kļuva par populārāko operētājsistēmu Latvijā 2012. gada sākumā, apmēram trīs gadus pēc nokļūšanas tirgū. Līdz tam stabila līdere bija \"Windows XP\" operētājsistēma. \"gemiusRanking\" aplūko statistiku par operētājsistēmām, kuras izmanto personas, kuras no Latvijas pievienojas Latvijas tīmekļa vietnēm. Statistika ir balstīta uz lapu skatījumu skaitu attiecībā uz \"gemiusTraffic\" pētījumā iekļautajām tīmekļa vietnēm.", "link": "https://www.delfi.lv/bizness/44467736/tehnologijas/49070467/android-pietuvojies-latvija-popularakajai-operetajsistemai-windows-7"},
{"title": "'Samsung' aicina patērētājus apmainīt viedtālruņus 'Galaxy Note 7'", "category": "Tehnoloģijas", "body": "Dienvidkorejas elektronikas uzņēmums \" Samsung Electronics  Co.\" aicina patērētājus visā pasaulē izlādēt un apmainīt jaunākos viedtālruņus \"Galaxy Note 7\" saistībā ar bažām par to drošumu. \"Klientiem, kuriem jau ir \"Galaxy Note 7\", mēs tagad lūdzam izlādēt savu ierīci un atgriezties pie sava iepriekšējā telefona lietošanas,\" teikts \"Samsung\" sestdien izplatītā paziņojumā. Kompānija apsolīja nomainīt šos viedtālruņus ar jauniem. \"Samsung\" pagājušonedēļ paziņoja, ka aptur \"Galaxy Note 7\" tirdzniecību un atsauc 2,5 miljonus šo telefonu visā pasaulē pēc saņemtām ziņām par šo ierīču iespējamiem sprāgstošiem akumulatoriem. Desmitiem klientu telefoni ir aizdegušies uzlādēšanas laikā. Vairākas aviokompānijas un ASV Federālā aviācijas pārvalde (FAA)  šonedēļ stingri aicināja pasažierus lidmašīnās neieslēgt un nelādēt šos viedtālruņus.", "link": "https://www.delfi.lv/bizness/44467736/tehnologijas/47894669/samsung-aicina-pateretajus-apmainit-viedtalrunus-galaxy-note-7"},
{"title": "Aplikācija, kas padara tievākus: Ķīnas selfiju startapa vērtība sasniedz 4,6 miljardus", "category": "Tehnoloģijas", "body": "Ķīnas startapa \" MeituInc \" radītās viedtālruņu aplikācijas vērtība sasniegusi 4,6 miljardus ASV dolārus, vēsta \"CNN Money\". Kompānijas radītā \"Meitu\" aplikācija ļauj ērti uzņemt selfijus, tajos savus augumus padarot slaidākus, bet sejas izteiksmīgākas. Kopumā Āzijas valstīs \"Meitu\" izmanto jau 456 miljonu lietotāju, ik mēnesi kopā publicējot sešus miljardus fotogrāfiju. Kompānija decembra sākumā debitēja Honkongas biržā un pašlaik ražīgi piesaista investorus. Tiesa gan, kā norāda CNN, aizvien nav pārliecības vai selfiju aplikācija spēs nodrošināt investoriem gaidīto peļņu. Lai gan šobrīd viena no populārākajām Ķīnas kompānijām ir vislabāk zināma arī selfiju aplikācijām, teju viss tās apgrozījums nāk no viedtālruņu ražošanas biznesa.", "link": "https://www.delfi.lv/bizness/44467736/tehnologijas/48303505/aplikacija-kas-padara-tievakus-kinas-selfiju-startapa-vertiba-sasniedz-4-6-miljardus"},
{"title": "Foto: Latvijā sāk tirgot jauno sarkano 'iPhone'", "category": "Tehnoloģijas", "body": "Latvijas lielākie mobilo sakaru operatori trešdien sākuši īpašās sērijas \" iPhone  Red Special Edition\" viedtālruņu tirdzniecību, informēja uzņēmumos. \"Delfi\" jau vēstīja, ka \" Apple \" piedāvā 'iPhone 7' jaunā veidolā –  sarkanā krāsā, atbalstot cīņu ar AIDS . Daļa ienākumu no katra pirkuma tiks novirzīti organizācijai, kas vāc līdzekļus cīņai pret AIDS. Sarkanie telefoni pieejami ar 128 vai 256 gigabaitu atmiņu, to sākumcena ASV ir 749 dolāri (693 eiro). Operatoru internetveikalu informācija liecina, ka Latvijā jauno telefonu cena, iegādājoties uzreiz, ir 889-899 eiro. \"iPhone 7\" un \"iPhone 7 Plus\" ūdens un putekļu izturīgajā korpusā iestrādāta virkne unikālu jauninājumu, tostarp nebijusi fotokameru sistēma, akumulators, kas nodrošina ilgāku viedtālruņa darbības laiku, kā arī jaudīgi stereo skaļruņi un plašu krāsu sistēma, norāda mobilo sakaru operatora SIA \" Latvijas Mobilais telefons \" (LMT) pārstāvji. Īpašās sērijas \"iPhone 7\" un \"iPhone 7 Plus\" viedtālruņi tirdzniecībā pašlaik pieejami vairākos LMT veikalos Rīgā, LMT e-veikalā, kā arī operatora \" Tele2 \" interneta veikalā, bet no 30. marta tie būs arī \"Tele2\" centros.", "link": "https://www.delfi.lv/bizness/44467736/tehnologijas/48678779/foto-latvija-sak-tirgot-jauno-sarkano-iphone"},
{"title": "Pēc bateriju aizdegšanās 'Samsung' atsauc 'Galaxy Note 7'", "category": "Tehnoloģijas", "body": "Kopumā kompānija saņēmusi ziņas par vairākiem gadījumiem, kad aizdegusies jaunā viedtālruņa baterija, tāpēc pieņemts lēmums globālā līmenī, arī Latvijā, atsaukt pārdotos telefonus. \"Līdz 1.septembrim pasaulē ir bijuši 35 baterijas bojājumu gadījumi, par kuriem esam saņēmuši informāciju. Kopā ar mūsu piegādātājiem šobrīd veicam rūpīgu pārbaudi, lai identificētu tirgū pieejamās iespējami bojātās baterijas. Tomēr, tā kā mūsu klientu drošība ir absolūta prioritāte, mēs esam uz laiku atlikuši Galaxy Note7 pārdošanu. Baltijā par šādiem gadījumiem nav ziņots. Uzsveram, ka šajos gadījumos cilvēki nav cietuši,\" vēstulē portālam \"Delfi\" skaidro \"Samsung Electronics Baltics\" pārstāvji. Klientiem, kas veikuši iepriekšpasūtīšanu un jau saņēmuši \"Galaxy Note7\", \"Samsung Electronics\" piedāvās iespēju tuvāko nedēļu laikā ierīci samainīt pret jaunu. Tikmēr, ja ir radušās kādas šaubas par drošību, klienti var doties uz oficiāliem \"Samsung\" klientu apkalpošanas centriem vai operatora, pie kā veikts pirkums, un lūgt pārbaudīt savu \"Galaxy Note7\" ierīci. Kompānija arī pauž, ka Baltijas valstīs iepriekšpasūtīto un piegādāto ierīču skaits ir neliels un neradīs grūtības. \"Klienti, kuri ir veikuši iepriekšpasūtījumu, bet ierīci vēl nav saņēmuši piegādes atlikšanas dēļ, tiks informēti par jaunajiem piegādes datumiem pavisam drīz. Klientiem, kas vēl nav saņēmuši Galaxy Note7, būs iespēja izvēlēties – gaidīt jauno piegādes datumu vai saņemt atmaksu par ierīci. Mēs aicinām saglabāt pacietību līdz izplatīsim papildu informāciju,\" aicina uzņēmums. Vēstīts, ka  \"Samsung\" prezentējis savu jaunāko viedtālruņu flagmani  – \"Galaxy Note 7\", kas kļuvis par pēcteci \"Galaxy Note 5\" modelim. Tādējādi \"Samsung\" izlaiž 6. kārtas numuru \"Note\" sērijā un pieskaņo indeksāciju jau pazīstamajaiem \"Galaxy S7\" un \"Galaxy S7 Edge\" viedtālruņiem.", "link": "https://www.delfi.lv/bizness/44467736/tehnologijas/47863611/pec-bateriju-aizdegsanas-samsung-atsauc-galaxy-note-7"},
{"title": "Tirgū atgriezīsies leģendārais 'Nokia 3310'", "category": "Tehnoloģijas", "body": "Februāra beigās \"Mobile World Congress\" tehnoloģiju konferencē tiks paziņots par, iespējams, leģendārākā \" Nokia \" telefona modeļa \"3310\" atgriešanos tirgū, vēsta portāla \"Venturebeat\" apskatnieks Evans Blass, atsaucoties uz savā rīcībā esošu informāciju. Telefonu pirmo reizi pārdošanā nodeva 2000. gadā, tolaik savu slavu tas ieguva, pateicoties ilgam baterijas mūžam un ārkārtīgi izturīgam korpusam. Kā norāda \"Independent\", Somijas uzņēmums \"HMD Global\", kam pieder tiesības izmantot \"Nokia\" telefonu zīmolu, cer, ka klienti atkārtoti izlaisto modeli izmantos kā savu otro tālruni sentimentālu atmiņu vadīti. Tālrunī būs iespēja piekļūt arī \"Twitter\" un \"Facebook\" aplikācijām, bet tā cena būs 59 eiro, liecina Blasa  sniegtā informācija. Pašlaik leģendāro telefonu vairs nav iespējams iegādāties pie oficiālajiem izplatītājiem, taču tas ir pārdošanā pie \"Amazon\" un \"Ebay\" tirgotājiem. Tie norāda, ka \"Nokia 3310\" sniedz iespējas izmantot pulksteņa funkciju, kalkulatoru, kalendāra atgādinātāju, kā arī četras spēles – \"Snake II\", \"Pairs II\", \"Space Impact\" un \"Bantumi\". Telefonu pārdod arī vairāki portāla \"Ss.lv\" lietotāji Latvijā. Vēstīts, ka savulaik slavenā Somijas telefonu ražotāja preces, kas pirms \"iPhone\" parādīšanās ieņēma tirgus vadošās pozīcijas, bet vēlāk, neizturot konkurenci, no tirgus pazuda, atkal būs pieejamas patērētājiem. 2017. gadā, kā  sola Somijas uzņēmuma pārstāvji , tirgū būs pieejams uz \"Android\" bāzes veidotais telefons ar nosaukumu \"Nokia 6\". Ziņots, ka \"Microsoft\" 2013. gada septembrī iegādājās \"Nokia\" telefonu ražošanas biznesa daļu par 7,2 miljardiem ASV dolāru. Tikmēr ASV kompānija 2016. gadā to tālāk par 350 miljoniem ASV dolāru pārdeva Somijas uzņēmumam \"HMD Global\" un somu uzņēmuma partneriem no Taivānas \"FIH Mobile\".", "link": "https://www.delfi.lv/bizness/44467736/tehnologijas/48515985/tirgu-atgriezisies-legendarais-nokia-3310"},
{"title": "Ķiņķēziņi un gudrās fotogrāfijas – Top10 'Apple' iOS jaunumi", "category": "Tehnoloģijas", "body": "Ja līdz šim telefona slēgtajā ekrānā (lock screen) mūs uzrunāja pāris jaunākie ziņojumi, tad iOS 10 lietotājus aplaimos ar veselu plejādi dažādas informācijas. Nelielos paziņojumu logos būs pieejamas laika ziņas, kalendāra informācija un pat tiešā pieeja populārākajiem kontaktiem. iOS 10 īsziņu aplikācijā ir iespējams paust emocijas vairākos jaunos veidos, piemēram, palielināt vai samazināt teksta izmēru, vai pat vispār to paslēpt, liekot saņēmējam to atvērt, \"maģiski\" pieskaroties. Tāpat savu viedokli varēs pastiprināt nosūtot virtuālas uzlīmes \"stickers\", kuru atrašanai izveidots īpašs veikals. Lai palīdzētu tikt galā ar fotogrāfiju bezgalīgo apjomu, \"iPhone\" bildes automātiski apvienos nelielās filmiņās. Orientēties foto klāstā palīdzēs arī iebūvēta seju atpazīšanas iespēja, kas darbosies tieši telefonā. Tāpat meklēt bildes varēs pēc tajās redzamajiem objektiem, piemēram, varēs meklēt sniegu, suni, kalnus, pludmali, ēdienu utt. Protams, angļu valodā. Kas var būt kaitinošāk, kā dzēst bezgalīgos paziņojumus vienu pēc otra. Visus jauna epasta brīdinājumus, visus \"Instagram\" \"laikus\" utt. iOS 10 piedāvā jaunu podziņu \"Clear\", kas uzreiz notīra visu ziņojumu logu. Stāvot uz galda, telefona ekrāns ir izslēgts. Taču tiklīdz to pacel, lai ar to darbotos, tas pats automātiski ieslēgsies, atklājot visas tā bezgalīgās iespējas. Vispirms, protams, to vajadzēs atbloķēt ar pirkstu nospiedumu vai pinkodu, taču slēgto ekrānu varēs aplūkot, nepiespiežot nevienu pogu. Līdz šim virtuālais asistents \"Siri\" varēja darboties tikai ar sistēmas un \"Apple\" aplikāciju iespējām. Turpmāk ar runas palīdzību varēs kontrolēt daudzas citas aplikācijas, piemēram, saziņas aplikācijas un sociālos tīklus. Tiesa, \"Siri\" joprojām nesaprot latviešu valodu un ar to jārunā būs angliski.   Saīšņu \"kontroles centrs\" (tas gaišais pogu panelis, kuru \"izvelk\" no apakšas) tagad būs gudrāks un piedāvās vairāk informācijas par atskaņoto mūziku u.c. Turpat būs pieejams arī gudrās mājas vadības panelis. Īpaša \"Bedtime\" aplikācija palīdzēs labāk izgulēties un labāk justies. Tā atgādinās, kad ir laiks doties pie miera, lai paspētu miegā pavadīt nepieciešamās stundas. Beidzot braucienu ar auto telefons pats atcerēsies, kur auto novietots stāvvietā. Kad pienāks laiks doties tālāk – karšu aplikācija uzreiz piedāvās maršrutu iešanai līdz auto. Par šo daudzi sapņo jau kopš trešā aifona laikiem. Beidzot kārtības mīļiem būs iespēja \"izdzēst\" \"Apple\" iebūvētās aplikācijas – \"Mail\", \"Maps\", \"Calendar\" utt. Kāpēc izdzēst pēdiņās? Jo tīri tehniski aplikācijas netiks izdzēstas. Tās ir pārāk dziļi integrētas sistēmā. Taču \"Apple\" dāvinās iespēju tās paslēpt. Nost no acīm, ārā no prāta.", "link": "https://www.delfi.lv/bizness/44467736/tehnologijas/47905013/kinkezini-un-gudras-fotografijas-top10-apple-ios-jaunumi"},
{"title": "Foto: Arī 'Huawei' piedāvā telefonu ar izbīdāmu fotokameru", "category": "Tehnoloģijas", "body": "Pirmdien, 22. jūlijā, \" Huawei \" prezentēja Latvijas tirgum jaunu viedtālruni \"P Smart Z\". Gan cenas, gan uzbūves ziņā tas ir pielāgots jauniešiem – tas ir lēts, ar lielu ekrānu un izbīdāmu kameru \"selfiju\" uzņemšanai. \"Z\" modelis aprīkots ar 6,59 collu, 1080x2340 pikseļu izšķirtspējas ekrānu, kas netraucēts stiepjas līdz korpusa malām. Lai izvairītos no roba vai cauruma ekrānā, kurā iebūvēt kameru, šim tālrunim priekšējā kamera atrodas motorizētā modulī korpusa augšpusē. Mehānisms esot īpaši izturīgs pret triecieniem, turklāt kamera tiek automātiski ierauta atpakaļ korpusā, ja telefons sajūt, ka tas krīt. Kamerai, tāpat kā aizmugures kamerai, ir 16MP matrica. Aizmugures kamera papildināta arī ar 2MP papildu kameru, kas palīdz noteikt aprises un veidot izpludinātā fona attēlus. Telefonu darbina pašu \"Huawei\" izstrādātais \"Kirin 710F\" procesors. Tam ir 64 GB atmiņa un 4GB operatīvā atmiņa. \"Youtube\" paaudzes prasībām atbilstošu baterijas darbības laiku nodrošinās 4000 mAh akumulators. Tirdzniecībā Latvijā jaunais \"P Smart Z\" būs pieejams jūlija beigās, un tā ražotāja solītā cena ir 279 eiro.", "link": "https://www.delfi.lv/bizness/44467736/tehnologijas/51299341/foto-ari-huawei-piedava-telefonu-ar-izbidamu-fotokameru"},
{"title": "Foto: 5G pārpildītā 'MWC Barcelona' izstāde", "category": "Tehnoloģijas", "body": "Viennozīmīgi tas ir 5G. 5G ir visiem un visur. 5G antenas, 5G telefoni, 5G helikopteri un 5G tējkannas. Ražotajiem sen nav bijis tāds saldumiņš, ar ko piesaistīt patērētāju uzmanību, kā 5G. Jauna tehnoloģija, kas ļauj gan attīstīt sakaru sistēmas, gan izdomāt jaunas ierīces, ko pieslēgt internetam. \" Samsung \", \" Huawei \" un citi ražotāji jau pasteidzās prezentēt 5G viedtālruņus, neskatoties uz to, ka 5G tīkla vēl tā īsti nekur nav. Taču nešaubīgi šis ir tas gads, kad to sāks intensīvi ieviest daudzviet pasaulē. 5G sola neticami ātru datu pārraidi, kas paver jaunas pielietojuma iespējas. Ar 5G un citiem labumiem izstādē piedalījās arī LMT, kas, tāpat kā pērn, pārsteidza apmeklētājus ar unikālu stendu. Šogad tas veidots no kūdras blokiem. Otra izteiktākā tendence izstādē ir lokāmie ekrāni. Kā ziņojām iepriekš, \"Samsung\" pieteica tālruni ar ielokāmu ekrānu, \"Huawei\" ar aplokāmu. Arī citi ražotāji nesnauž un piedāvā gatavus viedtālruņus vai vismaz to ekrānus, kas eleganti salokāmi uz pusēm. Tehnoloģija ir apbrīnojama, taču tās pielietojums arvien nav īsti pamatots. Diez vai pēc pāris gadiem mēs visi lietosim šurpu turpu lokāmus telefonus. Turklāt bail iedomāties to servisa izmaksas. Jau pašreizējiem plakanajiem tālruņiem ekrāna maiņa bieži pārsniedz vidējās klases telefona cenu. Šogad mazāk uzmanības ražotāji veltījuši telefonu fotokameru attīstībai. Izņemot, protams, \" Nokia \", kas demonstrēja aparātu ar piecām kamerām. Tās gan visas darbojas kopā kā viena, bet ar krietni augstāku detalizāciju. Izstāde turpināsies vēl trīs dienas. Tajā savus labumus izrādīt sabraukuši vairāk nekā 2400 uzņēmumu.", "link": "https://www.delfi.lv/bizness/44467736/tehnologijas/50860731/foto-5g-parpildita-mwc-barcelona-izstade"},
{"title": "Foto: Atzīmējot 'S' sērijas desmitgadi, 'Samsung' prezentē telefonus ar caurumu ekrānā", "category": "Tehnoloģijas", "body": "Trešdien \" Samsung \" oficiāli prezentēja viedtālruņus, par kuriem informācija bagātīgi bija noplūdusi jau iepriekš - S10 sērijas flagmaņus. Šogad tie ir vairāki modeļi, kas atšķiras gan ar izmēru, gan aprīkojumu. S10 un S10+ papildinājis arī mazāks aparāts S10e. Savukārt klāsta otrā galā tiek piedāvāts S10 5G, kas, kā jau nojaušams no nosaukuma, darbosies arī 5G tīklā. Tas ir viens no pirmajiem 5G viedtālruņiem pasaulē, taču pircējiem pieejams būs vien vasarā. Tālruņu ekrānu izmēri ir 5.8, 6.1 un 6.4 collas. Visiem izmantota AMOLED tehnoloģija, kas tagad pielāgota arī HDR10+ prasībām (spēj parādīt plašāku krāsu diapazonu). Lai maksimāli palielinātu ekrāna laukumu, \"Samsung\" ir izvēlējies savdabīgu risinājumu - ekrānā izurbt caurumu, kurā ievietota pašiņu jeb selfiju kamera. Šādi ražotājs ir izvairījies no tā saukto robu izmantošanas, kas atrodami citu firmu aparātos. Tiesa, šis risinājums, lai arī izskatās elegantāks, tomēr ir krietni nepraktiskāks, jo mazajā ekrāna joslā ap šo caurumu nav iespējams parādīt vērtīgu informāciju, piemēram, pulksteni. Kur pretī ekrānos ar robu šie stūrīši ir praktiski izmantojami. Tomēr jāsecina, ka lietotāju kāre pēc arvien lielākiem ekrāniem un arvien mazākām to apmalēm ir liela, un caurumi, visticamāk, tiks ātri piedoti. Visi trīs S10 modeļi ir aprīkoti ar platleņķa un īpaši plata leņķa kamerām, savukārt S10 un S10+ arī ar telefoto kamerām. Lielajam modelim turklāt arī priekšpusē ir dubultā kamera, kas palīdzēs uzņemt portretus ar izpludinātā fona efektu. Ar ekrānu saistīts jaunums ir arī pirkstu nospiedumu lasītājs. Iepriekš tas atradās tālruņa aizmugurē, taču tagad ir pārceļojis uz priekšpusi, kur tas paslēpts tieši aiz ekrāna. Ultraskaņas sensors sola augstāku drošību un ērtību. \"Samsung\" ir daudz piestrādājis fotokameru spēju un attapības uzlabošanā. Kamera var automātiski ieteikt, kā uzlabot kadrējumu, piemēram, lai kadrā ietilptu visi cilvēki. Ieviesti arī jauni efekti ar dažādos veidos \"izsmērētu\" fonu, kā arī iespēju fonu ap galveno subjektu atstāt melnbaltu. Video jomā galvenokārt uzlabota attēla stabilizācija. Telefoni pieejami ar dažādas ietilpības atmiņu, kur dārgākās versijas aprīkotas ar 1 terabaita atmiņu. Turklāt, izmantojot papildus atmiņas karti, iespējams pievienot vēl 512 gigabaitus. Atšķiras arī operatīvās atmiņas apjoms - no 6 līdz pat 12 gigabaitiem. Baterijas ietilpības ir sekojošas - 3100, 3400 un 4100 mAh. Tās uzlādējamas īpaši ātri gan ar vada savienojumu, gan bezvadu režīmā. Interesanti, ka jaunie \"Samsung\" telefoni aprīkoti arī ar reverso bezvadu uzlādi. Triku, ko vēl rudenī demonstrēja \"Huawei\". Tas ļauj ar šo telefonu uzlādēt citu telefonu vai citu bezvadu ierīci. Piemēram - bezvadu austiņas \"Buds\". Jaunie S10 sērijas viedtālruņi pircējiem būs pieejami marta sākumā. To cenas sākas no 750 eiro par mazāko \"e\" modeli un izaug līdz 1200 par \"plusu\". Tomēr ar to vēl jaunumi nebeidzas. \"Samsung\" līdz pat pēdējam brīdim izdevās saglabāt pārsteigumu, prezentējot telefonu ar lokāmo ekrānu. Jau iepriekš šis telefons tika daļēji parādīts, taču līdz šim nebija skaidrs, vai un kad tas varētu tikt izdots. Tagad zināms, ka jau 3. maijā par 2000 eiro varēs pasūtīt \"Galaxy Fold\". Viedtālruni ar 4.6 collu ekrānu ārpusē un 7.3 collu ekrānu iekšpusē. Šis patiesi ir interesants jaunums ar unikālu tehnoloģiju - lokāmo ekrānu. Diemžēl šobrīd telefons medijiem vēl nav pieejams, tāpēc nevaram pastāstīt kā klātienē izskatās šāds ekrāns. Telefonam ir 4680 mAh akumulators (sadalīts divos), sešas kameras (trīs, divas un viena), kā arī vesela virkne zobratu, kas paslēpti telefona eņģēs. Šis ir pirmais telefons, kas spēs parādīt trīs aplikācijas vienlaicīgi.", "link": "https://www.delfi.lv/bizness/44467736/tehnologijas/50846151/foto-atzimejot-s-serijas-desmitgadi-samsung-prezente-telefonus-ar-caurumu-ekrana"},
{"title": "Foto: Arī 'Huawei' piesaka telefonu ar salokāmu ekrānu", "category": "Tehnoloģijas", "body": "Dienu pirms lielās mobilo ierīču pasaulei veltītās izstādes Barselonā Ķīnas \" Huawei \" prezentēja vairākas jaunas ierīces, no kurām vislielāko interesi nešaubīgi guva salokāmais telefons \"Mate X\". Tam ir 8 collu ekrāns, ietilpīga baterija un tas ir gatavs darbam 5G tīklā. Vēl tikai pagājušajā nedēļā savu salokāmo telefonu  prezentēja \"Samsung\" , taču atšķirībā no tā \"Huawei\" ierīcei ekrāns atrodas ārpusē, tādējādi, salokot to, ekrāns kļūst par tālruņa korpusu. Interesanti, kura no tehnoloģijām izrādīsies izturīgāka un noderīgāka – ielokāmais vai aplokāmais ekrāns. Telefonam ir pašu \"Huawei\" izstrādātais \"Kirin\" procesors, \"Balong 5000\" 5G modems, 8 un 512 gigabaitu atmiņa un 4500 mAh akumulators. Nez kāpēc tik lielā telefonā vietu nav atradis lielāks akumulators. Nepārprotami 5G tīkls un lielais ekrāns patērēs krietni vairāk enerģijas kā \"parastie\" telefoni. Kā jau īstam \"Huawei\" arī \"Mate X\" ir iebūvētas jaudīgas fotokameras. Salokāmā ekrāna dēļ galvenā kamera var kalpot arī kā selfiju kamera. Protams, arī šī tālruņa kameras izstrādātas ar \"Leica\" svētību. Gan vizuāli, gan funkcionāli \"Mate X\" izskatās labāk pārdomāts par \"Galaxy Fold\", taču arī šis telefons vēl nav pieejams pat aptaustīšanai. Kompānijas vadītājs pat nezināja teikt, kad tas varētu būt pieejams, solīts tika vien vasaras vidus. Toties diezgan precīzi tika pateikta gaidāmā cena. Gandrīz apaļi 2299 eiro. Tātad par viena normāla telefona cenu dārgāk kā \"Samsung\" \"grāmatiņa\" (2000€). Līdz brīdim, kad \"Fold\" un \"X\" būs praktiski pieejami noteikti vēl redzēsim daudzu citu ražotāju salokāmās ierīces. Interese par tiem ir milzīga. Varētu pat teikt biedējoša. Demo zālē pēc preses konferences, kur parasti var iepazīties ar jaunumiem klātienē, \"Mate X\" vēl bija paslēpti aiz stikla, līdz kuram izrauties varēja vien ar elkoņu grūstīšanas metodi. Žurnālisti burtiski gāza viens otru apkārt, lai tikai tuvumā (aiz stikla) apskatītu šo jauno brīnumu. Rodas jautājums, – vai tikpat liela un agresīva burzma sagaidāma pie veikaliem, kad telefoni nonāks tirdzniecībā. Prezentēti tika arī jauni \"Matebook\" sērijas klēpjdatori, taču uz tiem skatījās vien retais. Par tiem ziņosim atsevišķi, kad tie būs pieejami Latvijas tirgū.", "link": "https://www.delfi.lv/bizness/44467736/tehnologijas/50857185/foto-ari-huawei-piesaka-telefonu-ar-salokamu-ekranu"},
{"title": "'Bite' un 'Tele2' vienojušies par kopīga radiopiekļuves tīkla izveidi Latvijā un Lietuvā", "category": "Tehnoloģijas", "body": "Telekomunikāciju uzņēmumi \"Bites grupa\" un \" Tele2 \" parakstījuši vienošanos par kopīga radiopiekļuves tīkla ( ) izveidi Latvijā un Lietuvā. Šī partnerība palīdzēs optimizēt abu pušu radiotīkla infrastruktūras uzturēšanas un attīstības izmaksas, kā arī veicinās 5G tīkla straujāku attīstību, informē uzņēmumu pārstāvji. Uzņēmumi norāda, ka šī vienošanās neietekmēs konkurenci produktu un pakalpojumu jomā – arī turpmāk \"Bites grupa\" un \"Tele2\" darbosies kā neatkarīgi uzņēmumi. Radiopiekļuves tīkla koplietošana ir vispārpieņemta prakse pasaulē, tostarp Eiropas Savienībā – atsevišķās valstīs šādi kopuzņēmumi darbojas pat 18 gadus.  Partnerība paredz kopuzņēmuma izveidi, kas nodarbosies ar esošo radiotīklu infrastruktūras uzturēšanu un 5G tīkla attīstību. Sadarbība neattiecas uz mobilo sakaru operatoru pamattīklu – tas paliek katra operatora pārziņā. Abas puses sagaida, ka šī partnerība ļaus attīstīt 5G tīklu daudz ātrāk un efektīvāk nekā tad, ja katrs operators to darītu atsevišķi, no kā ieguvējas būs arī Latvijas un Lietuvas ekonomikas. Abu pušu mērķis ir pakāpeniski izveidot kopīgu radiotīklu no 2021. gada līdz 2023. gada beigām. Līdz 2021. gadam paredzēts veikt dažādus plānošanas un sagatavošanas darbus. \"Šīs sadarbība nav tikai stāsts par efektīvāku infrastruktūras uzturēšanu un ātrāku tās attīstību, bet arī par mūsu ilgtermiņa ambīcijām – mēs vēlamies, lai visi cilvēki Latvijā varētu baudīt ātrus un augstas kvalitātes mobilos sakarus. Šāda mobilo operatoru sadarbības prakse daudzās valstīs ir labi zināma, jo tā ļauj ātrāk, efektīvāk un plašākā mērogā attīstīt 5G un citas modernās tehnoloģijas. Galvenie ieguvēji noteikti būs mūsu esošie un potenciālie klienti, kuriem būs pieejams plašākais un modernākais tīkls, \" saka \"Tele2\" valdes priekšsēdētājs Valdis Vancovičs. Vienošanās ir balstīta uz pozitīvo pieredzi citās valstīs, kurās jau šobrīd pastāv līdzīga veida sadarbība starp operatoriem. Pasaulē pastāv aptuveni 100 šāda veida vienošanās, tostarp 40 no tām ir Eiropā. Piemēram, \"Tele2\" un \"Telenor\" Zviedrijā, \"Orange\" un \"T-Mobile\" Polijā, \"DNS\" un \"Telia\" Somijā, \"SFR\" un \"Bouyugues Telecom\" Francijā, \"Vodafone\" un \"Nova\" Islandē. \"Partnerības galvenais mērķis ir izveidot 5G infrastruktūru Latvijā ar mazākām izmaksām un ar labāku pārklājumu nekā tad, ja operatori to darītu atsevišķi. Vienota infrastruktūra sniegs augstāku pakalpojumu kvalitāti, plašāku pārklājumu un lielāku kapacitāti, nekā to varētu nodrošināt atsevišķi tīkli. Tāpat partnerība palīdzēs izmantot resursus daudz efektīvāk, kā arī sniegs pozitīvu ietekmi uz vidi,\" uzsver \" Bite Latvija \" vadītājs Kaspars Buls. Telekomunikāciju uzņēmumi ir aprēķinājuši, ka vienots tīkls sniedz būtisku efektivitātes pieaugumu, proti, datu caurlaidspēja palielinās par 30-60%, savukārt kapacitātes veiktspēja kā minimums pieaug par 100%. Partnerībai būs arī pozitīva ietekme uz vidi, jo resursu efektīvāka izmantošana ļaus, piemēram, par 20% samazināt elektroenerģijas patēriņu. Izveidotajā kopuzņēmumā katrai pusei – \"Bites grupai\" un \"Tele2\" – būs 50% īpašumtiesību gan Latvijā, gan Lietuvā.", "link": "https://www.delfi.lv/bizness/44467736/tehnologijas/51153243/bite-un-tele2-vienojusies-par-kopiga-radiopiekluves-tikla-izveidi-latvija-un-lietuva"},
{"title": "Mobilo operatoru cenu lēciens: uzņēmumi KP iesnieguši skaidrojumus", "category": "Tehnoloģijas", "body": "Viņa norādīja, ka KP tagad uzsāks paskaidrojumu vērtēšanu, lai izlemtu, vai ir nepieciešams uzsākt lietu par nelikumīgu cenu saskaņošanu. Vienlaikus līdz ar gaidāmajām mobilo sakaru cenu izmaiņām, kas saistītas ar viesabonēšanas principa maiņu, KP, Patērētāju tiesību aizsardzības centrs (PTAC) un Sabiedrisko pakalpojumu regulēšanas komisija (SPRK) aicina patērētājus pievērst pastiprinātu uzmanību tam, ko piedāvā operatori, un izvēlēties savām vajadzībām piemērotāko variantu. Tāpat KP, PTAC un SPRK aicina ikvienu mobilo sakaru lietotāju, pirms izvēlēties konkrētu tarifu plānu, sazināties ar savu operatoru un noskaidrot, vai piedāvātais tarifu plāns klientam ir izdevīgākais, ko operators piedāvā. Iestādes pieļauj, ka pirmais mobilo sakaru operatoru piedāvātais tarifs, kas informatīvajos paziņojumos tiek minēts kā alternatīva klienta pašreizējam, varētu iekļaut pakalpojumus, kas atsevišķiem patērētājiem ir lieki. \"Šādos gadījumos patērētājiem ir jābūt aktīviem un jāvēršas pie sava mobilo sakaru pakalpojumu sniedzēja ar lūgumu piedāvāt citu pieejamo tarifu plānu, kas ir atbilstošāks individuālajām ikdienas vajadzībām un iespējām izmantot mobilos sakarus un datu pārraidi,\" skaidro Vilsone. Ja piedāvātais risinājums lietotāju neapmierina, patērētājiem ir iespējams izvērtēt iespējamību izvēlēties cita operatora piedāvājumu. Savukārt, ja rodas kādi šķēršļi pakalpojuma nomaiņā vai arī rodas konfliktsituācija, tad, kā aicina KP, nekavējoties ir jāvēršas PTAC un SPRK. Jau ziņots, ka visi trīs lielākie Latvijas mobilo sakaru operatori  paziņojuši par tarifu pieaugumu , to pamatojot ar paplašinātu pakalpojumu piedāvājumu un viesabonēšanas atcelšanu Eiropas Savienībā (ES), kas stāsies spēka šī gada 15. jūnijā. Mobilo sakaru operatori \"Bite\" un \" Tele2 \" informējuši, ka no 1. jūnija cels tarifu cenas. Savukārt Latvijas Mobilais telefons cenas atsevišķiem tarifiem cēla šī gada 1. maijā. Kā iepriekš neoficiālās sarunās skaidrojuši operatoru pārstāvji, tas nav cenu pieaugums, bet esošā piedāvājuma izmaiņas, palielinot piedāvātos pakalpojumus. Tiesa gan, klientiem, kuriem jau ir noslēgti līgumi, nebūs iespējams palikt pie vecajiem tarifiem.", "link": "https://www.delfi.lv/bizness/44467736/tehnologijas/48867595/mobilo-operatoru-cenu-leciens-uznemumi-kp-iesniegusi-skaidrojumus"},
{"title": "'Galaxy Note 7' aizdegšanos izraisījuši bojāti akumulatori", "category": "Tehnoloģijas", "body": "Iekšējā un arī neatkarīgā izmeklēšanā \"secināts, ka akumulatori ir \"Note 7\" incidentu cēlonis\", atzina kompānija. \"Mēs uzņemamies atbildību par mūsu nespēju identificēt un pārbaudīt problēmas, kas radās no akumulatoru konstrukcijas un ražošanas,\" norādīts \"Samsung\" paziņojumā. \"Mēs esam veikuši vairākas koriģējošas darbības, lai gādātu, ka tas vairs neatkārtojas,\" uzsvēra kompānija. \"Samsung\" pērn oktobrī paziņoja, ka pilnībā pārtrauc \"Galaxy Note 7\" ražošanu pēc haotiskas šo ierīču atsaukšanas, kurā tika konstatēts, ka arī apmainītajiem viedtelefoniem pastāv akumulatoru uzsprāgšanas riski. \"Samsung\" septembra sākumā paziņoja par 2,5 miljonu \"Galaxy Note 7\" tālruņu atsaukšanu pēc tam, kad vairākas šīs ierīces bija uzsprāgušas vai aizdegušās. Kad arī apmainītajiem telefoniem tika novērotas aizdegšanās problēmas, kompānija pieņēma lēmumu pārtraukt \"Galaxy Note 7\" ražošanu pavisam. Tajā laikā \"Samsung\" šajās problēmās vainoja akumulatorus, kurus ražojis kāds nenosaukts piegādātājs. \"Mēs ceram, ka šis gadījums kalpos par iespēju uzlabot litija-jonu akumulatoru drošību ne tikai mūsu uzņēmumā, bet arī visā industrijā. Mēs aktīvi dalīsimies ar to, ko esam iemācījušies, lai sniegtu savu ieguldījumu drošības jomā,\" pirmdien žurnālistiem sacīja \"Samsung Electronics Baltics\" telekomunikāciju vadītājs Māris Ķikāns. \"Mēs esam veikuši virkni uzlabojošu pasākumus, lai atgūtu klientu uzticību, tostarp produktu plānošanas posmā ieviesām daudzpakāpju drošības protokolu un 8 soļu akumulatora drošības pārbaudi. Mēs virzīsimies uz priekšu ar pilnveidotiem un uzlabotiem drošības standartiem,\" norāda Ķikāns.", "link": "https://www.delfi.lv/bizness/44467736/tehnologijas/48435397/galaxy-note-7-aizdegsanos-izraisijusi-bojati-akumulatori"},
{"title": "10 svarīgas darbības, kas noteikti jāizdara ar jūsu rūteri", "category": "Tehnoloģijas", "body": "Ja rūteri esat jau iegādājies iepriekš – pārbaudiet sevi, cik daudz punktus no šī saraksta esat izdarījis. Varbūt kaut ko no neizdarītā ir iespējams izdarīt vēl tagad.   Var nopirkt ultramodernu rūteri no pazīstama ražotāja par lielu naudu, tomēr ciest sliktas signāla kvalitātes dēļ. Tāpēc rūtera izvietojumam mājā ir liela nozīme. Rūteri izmanto radioviļņus – signālu, kuru var vājināt vai pat noslāpēt kāda mēbele, nemaz nerunājot par ķieģeļu vai dzelzsbetona sienām. Jo vājāks signāls, jo mazākā attālumā rūteris \"ķer\" un lēnāks ir internets. Galvenie padomi rūtera izvietošanai mājā: - Mājas vai dzīvokļa centrā - Ne uz grīdas, bet uz galda, plaukta vai skapja - Nenovietot to pret sienu - Tālāk no cietām ierīcēm – radio, mikroviļņu krāsns, bezvadu telefona utt. Ja rūterī ir 2-4 iekšējās antenas, tad izvietojiet tās ne tā, kā attēlots glamūrīgajā zīmējumā uz iepakojuma kastes (visas augšup), bet perpendikulāri citu citai. Tas būs mazāk skaisti, bet tomēr krietni efektīvāk. Ja antena ir tikai viena vai antenas nav vispār, sekojiet ražotāja norādījumiem, kā tieši ierīce ir jānovieto. Ja ražotājs saka, ka ierīcei jāstāv horizontāli, nelieciet to vertikāli, pat, ja jums tā vizuāli izskatās labāk. SSID ir rūtera vārds, kuru redz visi apkārtējie, kad izvēlas Wi-Fi. Ražotājs vienmēr norāda modeļa nosaukumu, atvieglojot darbu tiem, kas gribēs pieslēgties jūsu rūterim. Tāpēc vārds ir jāmaina, vienalga uz ko, bet jāmaina. Tas parasti maināms bezvadu iestatījumu sadaļā (\"Wireless\"). Lietotājvārds un parole visiem viena ražotāja rūteriem vienmēr ir viens un tas pats, vēl vairāk, 90% gadījumu tie ir admin/admin vai admin/password. Ja jūs gribat ierobežot svešinieku piekļuvi, lietotājvārdu un paroli ir jānomaina. Tie parasti ir maināmi sadaļā \"Maintenance\" vai \"Administration\". Kā iegūt piekļuvi šīm sadaļām? Vienkārši. Pieslēdziet rūteri pie datora un pārlūkā izvēlieties 192.168.0.1 vai arī 192.168.0.0 – atkarībā no ierīces ražotāja. Tas ir nozares standarts. Rūtera operētājsistēmas atjaunināšana – ja neesat pārliecināts par saviem spēkiem, izlaidiet šo sadaļu. Tomēr mēs rekomendējam pamēģināt. Beigu beigās salauzt ierīci jums izdosies tikai tajā gadījumā, ja programmēšanas laikā izslēgsies elektrība. Ja tomēr izlēmāt rīkoties, paskaidrosim, kāpēc ražotājs izdod programmu atjauninājumus. Principā, to pašu iemeslu dēļ, kāpēc to dara \" Microsoft \", \" Google \" vai \" Apple \", izlaižot jaunas versijas \" Windows \", \" Android \" un IOS - lai paātrinātu darbu, novērstu drošības problēmas un pievienotu jaunas funkcijas. Apmeklējiet ražotāja mājaslapu un pameklējiet tur informāciju par šiem jautājumiem. Pēc tam lejupielādējiet (tikai no ražotāja mājaslapas!) jauno programmatūru un sekojiet instrukcijai. Mēs uzstājam uz \"sekojiet instrukcijai\", tāpēc arī sīkāk šo procesu neaprakstām. Katram privātajam Wi-Fi tīklam ir jābūt aizsargātam, pretējā gadījumā tas ne ar ko neatšķirsies no atvērtajiem tīkliem kafejnīcās vai restorānos. Bet tajās, kā zināms, labāk nevajag apmeklēt internetbanku, jo atvērtie Wi-Fi tīkli dažiem cilvēkiem ir kā atvērtas durvis, pa kurām var ienākt un pastrādāt noziegumu, bet vainu novelt uz īpašnieku. Piemēram, lejupielādēt (vai vēl ļaunāk – ielādēt) caur jūsu atvērto Wi-Fi tīklu bērnu pornogrāfiju. Tātad, Wi-Fi ir jāaizsargā ar paroli, tas nav pat apspriežams. Par laimi, tā parole, kas tiek ģenerēta pēc noklusējuma, ir unikāla katrai ierīcei. Ja šāda parole nav uzstādīta, tad steidzami tāda ir jāuzstāda un jūsu uzstādījumiem jābūt kā redzamajā attēlā. Ja jūsu rūteris pieder kādam sakaru operatoram – attālinātā pieeja varētu būt uzstādīta operatora vajadzībām. Mēs gan nevelētos, lai mājas rūterim būtu šāds \"caurums\". Šī funkcija ne vienmēr ir ieslēgta vai arī izslēgta, tā kā ejiet uz \"Menu\" un meklējiet \"Remote Management\". Rekomendējam to atslēgt, bet jūs tik pat labi varat nolemt to arī ieslēgt, ja jums ir darīšana ar rūteri, kurš, piemēram, atrodas vecāku mājās. Vienkārši, lai katru reizi nebūtu pie viņiem jādodas, lai mainītu iestatījumus. Šī sadaļa pēc pirmā acu uzmetiena ir pati sarežģītākā, tomēr, ja visu izdarīsiet pareizi, tas būtiski ietekmēs interneta ātrumu. Vissvarīgākais, jums ir jāizvēlas frekfence 2.4 vai 5GHz. Ja visas jūsu mobilās ierīces darbojas 5GHZ (jaunākās paaudzes klēpjdatori, Iphone vai Android) , tad pat nedomājot izvēlieties 5GHZ. Tāpēc, ka visdrīzāk apkārt būs ļoti maz tik pat modernu tīklu. Ja jums nepieciešams izmantot 2.4GHz, tad ir jāatrod un ar roku jāinstalē vismazāk \"populāro\" apkārtnes kanālu. Kā to atrast? Mēs tam rekomendējam izmantot \"Wifi Analyzer\". Tā vienkārši skenē apkārtējo WI-FI tīklu un parāda to īpašības, tai skaitā, arī aizņemtos kanālus. Kanālu, kurā strādā vismazāk tīklu, arī izvēlieties. Internets strādās ātrāk un stabilāk. Kas attiecas uz standartiem 802.11g vai 802.11ac – ar tiem viss ir vienkārši, izvēlieties pašu ātrāko (šobrīd tas ir 802.11ac). Ja internets ir stabils visās mājās ierīcēs, vairāk neko nemainiet. Ja jums ir lietotāji, kuru darbības internetā ir jāierobežo, jūs to varat izdarīt ar rūtera palīdzību. Dažādi ražotāji dažādos modeļos piedāvā dažādas iespējas. Tomēr kā minimums visas tās ļauj vienkārši ierobežot kādas konkrētas ierīces darbību konkrētā laikā. Ja nevēlaties, lai bērni ar saviem tālruņiem pieslēgtos internetam pēc pulksten 22, tad jūs zināt, kur to atslēgt. Mūsdienu rūteri bieži ļauj nodrošināt īpašu viesu pieeju – piekļuvi internetam tiem, kuri ierodas pie jums mājās. Viesiem ir savs atsevišķs portāls, kas var būt izdevīgi, ja jūs nevēlaties dot īsto rūtera paroli visiem pēc kārtas. Ja ir iespēja šādai opcijai, ieslēdziet to pat daudz nedomājot. Šajā sadaļā reizēm vēl var ierobežot piekļuves ātrumu tīklam un izvēlēties citus iestatījumus. Skan briesmīgi? Tas tāpēc , ka parastam lietotājam tas praktiski nav nepieciešams. WSP ir Wi-Fi Protected Setup, režīms, kurā it kā ir iespējams uzstādīt rūteri, neieejot tā uzstādījumos. No mūsu pieredzes – tas bieži strādā nepareizi vai nestrādā vispār, tāpēc mēs rekomendētu to atslēgt. QoS ir Quality of Service, speciālie uzstādījumi, kuri ļauj noteikt interneta vajadzības atsevišķām funkcijām vai lietotājiem. Piemēram, ja jūsu mājā kāds nepārtraukti noslogo kanālu lejupielādējot torentus, neļaujot citiem spēlēt datorspēles, tad ar QoS palīdzību var vai nu ierobežot torentu cienītāja apetīti, vai arī prioritāri nostādīt tos, kuri spēlē spēles.", "link": "https://www.delfi.lv/bizness/44467736/tehnologijas/47966685/10-svarigas-darbibas-kas-noteikti-jaizdara-ar-jusu-ruteri"},
{"title": "'Huawei' noslēdz vienošanos par 4G tehnoloģiju izmantošanu 'Volkswagen' automobiļos", "category": "Tehnoloģijas", "body": "Ķīnas telekomunikāciju aprīkojuma ražotājs \" Huawei \" noslēdzis licencēšanas darījumu, kas ļaus izmantot tā 4G tehnoloģijas  Vācijas  autobūves koncerna \" Volkswagen  Group\" ražotajos savienotajos automobiļos. Trešdien publiskotajā paziņojumā \"Huawei\" norāda, ka šis ir līdz šim lielākais šāda veida darījums autobūves nozarē. Uzņēmums nesniedz šī darījuma finanšu informāciju, taču pavēstīja, ka vienošanās ietver \"Huawei\" 4G tehnoloģiju patentu licenci, kas aptvers ar bezvadu savienojamības iespējām aprīkotus \"Volkswagen\" automobiļus. Par šo darījumu paziņots laikā, kad \"Huawei\" aizvien agresīvāk izvērš darbību inteliģento automobiļu jomā un citos sektoros pēc  ASV  noteiktajām sankcijām, kuru dēļ negatīvi tikusi ietekmēta uzņēmuma tradicionālā darbība. ASV norāda, ka \"Huawei\" ir cieši sakari ar Ķīnas komunistu valdību un brīdina, ka šī ražotāja tehnoloģijas varētu tikt izmantotas spiegošanai  Pekinas  vajadzībām. Kompānija kategoriski noraida šādas apsūdzības.", "link": "https://www.delfi.lv/bizness/44467736/tehnologijas/53366783/huawei-nosledz-vienosanos-par-4g-tehnologiju-izmantosanu-volkswagen-automobilos"},
{"title": "Pērn auga 'RD Electronics' veikalu īpašnieka apgrozījums un peļņa", "category": "Tehnoloģijas", "body": "Sadzīves mājsaimniecības elektropreču tirgotājs \"RD Electronics\" aizvadītajā gadā kāpinājis apgrozījumu par 26,44%, rādītājam sasniedzot 106,77 miljonus eiro. 2020.gadā līdz ar apgrozījumu augusi arī tirgotāja peļņai, tai palielinoties no 0,71 miljona eiro 2019.gadā līdz 2,28 miljoniem eiro pērn, informē \" Lursoft  Klientu portfelis\". Šādu rezultātu SIA \"MK Trade\" galvenokārt nodrošināja gan mazumtirdzniecības, gan vairumtirdzniecības apjoma palielināšanās. Lai paaugstinātu uzņēmuma darbības efektivitāti, \"RD Electronics\" īpašnieks SIA \"MK Trade\" turpināšot strādāt pie tā, lai paplašinātu savu mazumtirdzniecības veikalu tīklu un piedāvājamo preču klāstu, uzlabotu pakalpojumu kvalitāti. Šogad SIA \"MK Trade\" plānojis atvērt vēl vienu mājsaimniecības elektropreču mazumtirdzniecības veikalu \"RD Electronics\" un attīstīt internetveikalu. Šogad janvārī reģistrēta uzņēmuma filiāle Igaunijā. Aizvadītajā gadā SIA \"MK Trade\" bija darba devējs 315 strādājošajiem. \"Lursoft\" izziņas informācija rāda, ka uzņēmumam šobrīd ir reģistrētas 38 struktūrvienības. \"Lursoft\" pieejamā informācija liecina, ka SIA \"MK Trade\" patiesie labuma guvēji ir Roberts Deičs, kuram pieder 27,4% uzņēmuma kapitāldaļu, un Vitālijs Gotlibs (27,40%).", "link": "https://www.delfi.lv/bizness/44467736/tehnologijas/53366943/pern-auga-rd-electronics-veikalu-ipasnieka-apgrozijums-un-pelna"},
{"title": "Latvijas mākslinieks izstrādā logo CERN zinātnes projektam", "category": "Tehnoloģijas", "body": "Radošās apvienības \"Colortime\" grafiskais dizainers Jānis Zālītis ir pirmais Latvijas mākslinieks, kurš ir sadarbojies ar  Eiropas  Kodolpētniecības centru ( CERN ), izveidojot grafisko identitāti zinātnes projektam \"I-FAST\", informē  Rīgas Tehniskā universitāte  (RTU). Iecerēts, ka jūlijā Latvija kļūs par CERN asociēto dalībvalsti, un tad sadarbība ar CERN kļūs ne tikai par Latvijas zinātnieku ikdienu, bet centra pasūtījumus varēs saņemt Latvijas uzņēmēji, mākslinieki, kā arī citu jomu pārstāvji. CERN projekta \"I-FAST\" (Innovation Fostering in Accelerator Science and Technology) mērķis ir veicināt jaunradi daļiņu paātrinātāju kopienā un, sadarbojoties zinātniekiem un industrijai, izstrādāt jaunas alternatīvas paātrinātāju koncepcijas un radīt jauno tehnoloģiju prototipus. Šajā projektā piedalās arī RTU zinātnieki. Zālītis CERN piedāvāja vairākus projekta grafiskās identitātes risinājumus. CERN izvēlējās piedāvājumu, kurā simboliski ir parādīts gandrīz 27 kilometrus garais tunelis, kurš izvietots 100 metru dziļumā  Šveices  un  Francijas  teritorijā un kurā atrodais  Lielais hadronu paātrinātājs  – ierīce, ar kuru tiek pētīti jauni fizikas fenomeni. \"Logotipā apvienojas vairāki apļi, veidojot sadarbības simbolu, jo šis projekts ir balstīts uz zinātnieku un industrijas sadarbību, kā arī simbolizē cilvēka zināšanu apvārsni – pirmais, mazākais, parāda, ko cilvēks saskata ar aci, bet otrs, lielākais, rāda, ko cilvēks spēj ieraudzīt, meklējot, pētot un uzkrājot zināšanas,\" stāsta Zālītis. Krāsas grafiskajai identitātei dizainers izvēlējies, domājot par to, lai veidotos futūristiska sajūta un asociācijas ar spēcīgiem lāzeriem vai gaismas stariem, \"lai rodas sajūta, ka notiek brīnums – kaut kas netverams, citādāks.\" \"Šis ir pirmais gadījums vēsturē, kad Latvijas mākslinieks rada logo CERN projektam, un šis ir pierādījums, ka Latvijas sadarbība ar CERN ir pavisam reāla un iespējama. Šajā pasaules vadošajā zinātnes laboratorijā var strādāt gan mūsu zinātnieki un inženieri, gan tās pasūtījumus var saņemt Latvijas mākslinieki, uzņēmēji un citās jomās strādājošie, jo, lai noritētu sekmīgs zinātnes darbs, ir nepieciešams radīt atbilstošu infrastruktūru, un tās izveidē var piedalīties visdažādāko jomu pārstāvji. Latvijai kļūstot par CERN asociēto dalībvalsti, sadarbības iespējas tikai paplašināsies,\" saka Latvijas pārstāvis CERN Toms Torims. Zālītim sadarbība ar CERN bijusi ļoti konstruktīva. Lielākais izaicinājums – saprast eksperimenta būtību, lai piedāvātu mākslinieciskos risinājumus. Dizainers pēc vairākām sarunām un tikšanās reizēm piedāvāja vairākus grafiskās identitātes virzienus, no kuriem CERN izvēlējās divus, kurus virzīja tālākai izstrādei, līdz kamēr noslīpēja gala variantu. \"Man, strādājot pie šī projekta, ļoti patika tas, kā veidojās mūsu komunikācija, uzticēšanās otra zināšanām un viedoklim,\" saka Zālītis, uzsverot, ka galvenais šādā sadarbībā ir savstarpējā komunikācija, \"lai varu jebkurā brīdī zvanīt, rakstīt, lai viens otru saprotam\". Zālīša un CERN sadarbība, iespējams, vēl turpināsies, jo centru ir ieinteresējuši vēl divi no mākslinieka izstrādātajiem projekta logotipa piedāvājumiem, un, ļoti ticams, Zalīša dizains būs pamatā vēl vismaz viena CERN projekta identitātei. CERN jau vairāk nekā 60 gadus ir pasaulē vadošais zinātnes centrs, kurā notiek globāli nozīmīgi zinātnes atklājumi.", "link": "https://www.delfi.lv/bizness/44467736/tehnologijas/53367213/latvijas-makslinieks-izstrada-logo-cern-zinatnes-projektam"},
{"title": "Kāpēc uzņēmējiem jau šodien jādomā par gaisa kvalitāti? Jaunie noteikumi un realitāte", "category": "Tehnoloģijas", "body": "Pandēmijas laikā gaisa kvalitāte ir noteikta par vienu no vīrusa izplatības mazināšanas priekšnosacījumiem. Eksperti prognozē, ka tā būs prioritāte arī pēc pandēmijas, jo tīrs gaiss ir kritiski nozīmīgs darbinieku produktivitātei. Slikta gaisa kvalitātes dēļ Latvijā priekšlaicīgi pērn miruši 1700 cilvēki, kas ir par 92 % vairāk nekā ceļu satiksmes negadījumos, tika uzsvērts \" Altum \" nesen organizētajā diskusijā. Ko uzņēmējiem iespējams darīt, lai savā uzņēmumā izvairītos no šīm problēmām? Šobrīd situācija Latvijā konkrēti darba vidē ir satraucoša – slikta gaisa kvalitāte tiek konstatēta 60-80 % gadījumu. Ilgstoša uzturēšanās piesārņotā gaisā var rezultēties ne tikai ar ievērojamu (60 %) produktivitātes kritumu, bet palielināt riskus saskarties ar nopietnām veselības problēmām nākotnē. Tomēr joprojām daļa uzņēmumu, rūpējoties par energoefektivitātes uzlabošanu, par gaisa kvalitāti aizmirst, bet vēl daudzi nezina par iespējām ar valsts atbalstu finansēt savas ieceres. Lai vērstu uzņēmēju uzmanību iekštelpu gaisa kvalitātes nozīmei un informētu par to, kā uzlabojumus veikt ekonomiski, Attīstības finanšu institūcijas ALTUM Uzņēmumu energoefektivitātes daļas vadītājs Edgars Kudurs uz diskusiju aicināja nozares ekspertus: Būvniecības valsts kontroles biroja direktori Svetlanu Mjakuškinu,  SAF Tehnika  līdzīpašnieku Normundu Bergu, RSU Darba drošības un vides veselības institūta direktoru Ivaru Vanadziņu un uzņēmumu grupas MESH izpilddirektoru Arni Glāznieku. Diskusiju vadīja Juris Šteinbergs. \"Delfi  Bizness \" vari noskatīties pilnu diskusijas ierakstu.", "link": "https://www.delfi.lv/bizness/44467736/tehnologijas/53371459/kapec-uznemejiem-jau-sodien-jadoma-par-gaisa-kvalitati-jaunie-noteikumi-un-realitate"},
{"title": "‘LMT’: mobilo datu patēriņš ārzemēs pārsniedz laiku pirms pandēmijas", "category": "Tehnoloģijas", "body": "Par Covid-19 pandēmijas intensitātes mazināšanos liecina ne tikai ierobežojumu atvieglojumi, bet arī ārvalstu tūristu plūsmas atjaunošanās un aktīvāka ceļošana ārpus Latvijas. To atspoguļo arī mobilo datu patēriņš ārzemēs 2021. gada jūnijā: salīdzinot ar pagājušā gada jūniju, tas palielinājies par 85% un par 18% pārsniedz pat 2019. gada jūnija rādītājus, kad pārvietošanos vēl neietekmēja pandēmija, liecina jaunākie mobilo sakaru operatora \"Latvijas Mobilais Telefons\" ( LMT ) dati. \"Covid-19 ir atstājis savu nospiedumu uz telekomunikāciju patērētāju uzvedību gan Latvijā, gan ārpus tās. Attālinātais darba režīms veicinājis pieprasījumu pēc mobilajiem pakalpojumiem arī ārvalstīs, apliecinot, ka nav vairs tik svarīgi, vai cilvēks darbu veic no mājām, vai no jebkuras citas vietas pasaulē. Tāpat pēdējā gada laikā esam piedzīvojuši vairāku industriju atveseļošanos, kas veicinājusi ceļošanu gan privātos, gan profesionālos nolūkos,\" norāda \"LMT\" Biznesa vadības dienesta direktors Vīgants Radziņš. Aplūkojot \"LMT\" klientu aktivitāti ārzemēs, populārākie galamērķi, kur Latvijas iedzīvotāji šī gada jūnijā lietojuši mobilos datus, ir Vācija, Zviedrija, Lietuva, Nīderlande un Igaunija. Kopumā mobilo datu patēriņš ārzemēs, salīdzinot ar pagājušā gada jūniju, kāpis par 85% un salīdzinājumā ar 2019. gada jūniju pārsniedz pat tos rādītājus, kas fiksēti pirms pandēmijas laika. Cita situācija vērojama \"LMT\" ārzemju klientu mobilo datu patēriņa paradumos Latvijā: salīdzinot 2021. gada jūniju ar 2019. gada jūniju, to apjoms samazinājies par 36%, lai gan pret pagājušo gadu piedzīvojis 6% kāpumu. Tas norāda uz to, ka pagaidām ārvalstu tūrisma plūsma uz Latviju vēl nav sasniegusi pirmspandēmijas apjomus. \"Kopumā var secināt, ka \"LMT\" ārzemju klientu pieprasījums pēc mobilajiem datiem Latvijā pamazām pieaug, kamēr pieprasījums pēc sarunu pakalpojuma turpina samazināties. Analizējot \"LMT\" klientu aktivitāti ārzemēs, vērojama līdzīga tendence, taču pieprasījums pēc mobilajiem datiem ārzemēs ir būtiski pieaudzis. Tas ļauj secināt, ka aktīvu Latvijas iedzīvotāju – interneta lietotāju – vidū starptautiskais tūrisms ir atdzīvojies, tomēr pandēmija turpina ietekmēt ārvalstu viesu interesi par Latviju,\" norāda Radziņš.", "link": "https://www.delfi.lv/bizness/44467736/tehnologijas/53380313/lmt-mobilo-datu-paterins-arzemes-parsniedz-laiku-pirms-pandemijas"},
{"title": "Video: 'Mario', 'Skyrim' un NBA – 'Nintendo' izdos jaunākās paaudzes konsoli", "category": "Tehnoloģijas", "body": "Japānas spēļu industrijas milzis \"Nintendo\" paziņojis par plāniem 2017. gadā tirdzniecībā laist jaunāko kompānijas izstrādāto spēļu konsoli – \"Nintendo Switch\", liecina  paziņojums  uzņēmuma mājaslapā. Jaunais \"Switch\" modelis aizstās 2012. gadā prezentēto \"Wii U\", un tirgū centīsies konkurēt ar nozares līderiem – citas Japānas kompānijas \"Sony\" spēļu sistēmu \"Play Station 4\" un \"Microsoft\" ražoto \"Xbox One\". \"Switch\" modeli ASV tehnoloģiju aprakstošie portāli \"ReCode\" un \"Verge\" dēvē par hibrīdu, proti, to būs iespējams spēlēt gan uz mazā ekrāna, turot rokās, kā arī to būs iespējams ievietot \"Switch Dock\" pārveidotājā, kas nekavējoties ļaus pārslēgties uz TV ekrāna režīmu. Vēl viens jauninājums ir konsoles vadības pultis, kas, lai spēlētu TV režīmā, vienkārši būs jānoņem no ierīces rokas režīma sāniem. \"Nintendo\" sola ne tikai jau labi zināmās kompānijas izstrādātās spēles \"Mario\" un \"Link\", bet, lai sagādātu lielāku konkurenci \"Microsoft\" un \"Sony\", piedāvās arī uzlabotu \"Skyrim\" versiju, kā arī \"NBA 2K\". \"Switch\" būs aprīkots ar \"Nvidia Tigra\" procesoru, kas līdz šim galvenokārt izmantots viedtālruņos un planšetdatoros, nevis spēļu konsolēs. Kā uzsver \"The Guardian\", kompānija arī šoreiz nepietuvosies \"Play Station\" un \"Xbox\" grafiskajam līmenim, toties turpinās uzsvaru likt uz spēļu formu un inovatīviem risinājumiem. Lai gan produkta cena pagaidām nav nosaukta, \"The Guardian\" lēš, ka ta varētu būt aptuveni 350 eiro.", "link": "https://www.delfi.lv/bizness/44467736/tehnologijas/48065775/video-mario-skyrim-un-nba-nintendo-izdos-jaunakas-paaudzes-konsoli"},
{"title": "Apkopoti 10 ļaunākie draudi mobilajiem telefoniem un datoriem Latvijā", "category": "Tehnoloģijas", "body": "Ja dažādi datoriem uzbrūkošie vīrusi pēdējās divās desmitgadēs kļuvuši par ierastu lietu, tad mobilajām ierīcēm uzbrūkošas ļaunprogrammas ir relatīvs jaunums. Saskaņā ar pētījumu, šobrīd pasaulē populārākā no tām ir \"HummingBad\", kas iemitinās \" Android \" opertētājsistēmas ierīcēs un bez lietotāja ziņas ielādē tajās krāpnieciskas lietotnes. Tās zog informāciju, iegaumē paroles un apiet šifrēšanas mehānismu korporatīvajās e-pastu sistēmās. Otrā biežāk izplatītā ir \"Triada\" – nodevīga programma \"Android\" operētājsistēmas telefoniem, kas dod iespēju tās izstrādātājam ielādēt inficētajā telefonā dažādus citus vīrusus. Savukārt uz trešo vietu globālajā sarakstā pacēlusies \"XcodeGhost\", kas ir inficēta \" Apple  iOS\" lietotņu izstrādātāju platformas \"Xcode\" versija. Katrā programmā, ko izstrādātāji veido viltus platformā, tiek automātiski iekļauts kods, kas ļaunprogrammas autoriem nosūta piekļuves datus tālrunim. Datoru pasaulē oktobrī ļoti aktīvi \"plosījusies\" atlīdzības izspiešanas programma \"Locky\" un internetbankas apdraudošais \"Trojas zirgs\" \"Zeus\", kuri nonākuši kaitnieciskāko programmu saraksta augšgalā. \"Locky\" izaugsmes pamatā ir tā nemitīgā mainība un daudzveidīgie izplatīšanas ceļi, jo to veidotāji iegulda daudz laika un pūļu savu \"garabērnu\" pilnveidošanā. Tādēļ lietotāji bieži vien pat nevar iedomāties, ka pievienotajā dokumentā ar tik ierastajiem paplašinājumiem \"doc\", \"xls\" un \"wsf\" atvērs ļaunprogrammu, kas nobloķē datoru un par tā atbloķēšanu pieprasa izpirkuma maksu. \"Pieaugot uzbrukumu skaitam un ļaunprogrammu saimei, organizācijām savu datortīklu nosargāšanā jāsaskaras ar milzīgu izaicinājumu. Fakts, ka kopš septembra 10 populārākās ļaunprogrammas nav mainījušās, liecina, ka kibernoziedznieki ar šīm uzbrukumu metodēm guvuši nozīmīgus panākumus, un lietotājiem aktīvi jāatbild uz šiem draudiem, aizsargājot savus datus,\" stāsta \"Check Point\" filiāles vadītājs Baltijas valstīs Giedris Markevičus. Viņa vadītais uzņēmums arī apkopojis 10 populārākās datoru ļaunprogrammas Latvijā.  – kopš 2007. gada pastāvošs un plaši izplatīts \"Windows\" operētājsistēmas \"Trojas zirgs\", kas ieperinās datorā un zog lietotāja ievadītās internetbanku paroles. Ļaundari šo informāciju izmanto, lai noņemtu naudu no lietotāja bankas konta.  – efektīva izspiešanas programma, kas, nonākot datorā, nošifrē failus un par to atšifrēšanu pieprasa pārsūtīt naudu uz noziedznieku norādīto bankas kontu.  – \"Trojas zirga\" paveida programma \"Windows\" operētājsistēmām. Tā vāc informāciju par inficēto datoru un sūta to uz ļaundaru norādītiem serveriem. Programma cenšas sevi atjaunināt.  – šī ļaunprogramma vāc lietotāju datus, ievilinot tos viltotās internetbanku lapās. Tā specializējas uz Eiropas bankām.  – salīdzinoši sena programma, kas tika radīta, lai pārņemtu kontroli pār \"Windows 2000\" un \"Windows XP\" operētājsistēmu darbinātiem datoriem. Tā spēj veiksmīgi paslēpties datorā, tādēļ daudzi antivīrusi ļaunprogrammu nepamana.  – ar šo vārdu tiek apzīmēta vesela izspiešanas programmu kategorija. Tās datorā parasti nonāk, atverot inficētu pievienoto dokumentu e-pasta vēstulē.  – šī programma veido nozombētu datoru armiju jeb robottīklu (botnet), lai kopīgiem spēkiem zagtu virtuālo naudu \"Bitcoin\" un masveidā sūtītu mēstules. Programma arī var nozagt no inficētā datora informāciju un ielādēt tajā citas ļaunprogrammas.  – ļoti sena un tipiska \"Trojas zirga\" programma, kas zog no inficētā datora personīgos datus.  – pasaulē viena no aktīvākajām, bet Latvijā pagaidām vēl salīdzinoši neizplatīta izspiešanas programma. Tā nošifrē datorā esošos failus un par to atkodēšanu pieprasa izpirkumu \"Bitcoin\" monētās.  – pērnā gada pasaulē populārākā ļaunprogramma. Tā datorā nonāk, kad pārlūkprogramma tiek nosūtīta uz \"JavaScript\" skriptu valodā veidotu vietni, un par durvīm iekļūšanai ierīcē izmanto \"Flash\", \"Java\", \"Silverlight\", \"Acrobat\" vai vecākas \"Internet Explorer\" programmu versijas. \"Check Point's Global Threat Index\" pētījums tiek veikts \"ThreatCloud World Cyber Threat Map\" sistēmā, kurā tiešsaistē tiek vēroti un analizēti uzbrukumi vairāk nekā 250 miljoniem datoru visā pasaulē.", "link": "https://www.delfi.lv/bizness/44467736/tehnologijas/48232839/apkopoti-10-launakie-draudi-mobilajiem-telefoniem-un-datoriem-latvija"},
{"title": "Eiropas Patērētāju organizācija iesniedz sūdzību EK par 'WhatsApp'", "category": "Tehnoloģijas", "body": "Eiropas Patērētāju organizācija (BEUC) pirmdien paziņoja, ka Eiropas Komisijā (EK) iesniegusi sūdzību par sociālā tīkla uzņēmuma \" Facebook \" mēģinājumiem noteikt izmaiņas saziņas lietotnes \" WhatsApp \" lietošanas noteikumos. \"Facebook\" bija centies panākt, lai \"WhatsApp\" lietotāji akceptē jaunus lietošanas noteikumus, taču \"Facebook\" noliedz, ka tādējādi tas ļaus saziņas platformai vairāk dalīties personu datos ar savu mātesuzņēmumu. Regulatori un privātuma aktīvisti nosodījuši šādu rīcību, un varasiestādes vairākās valstīs, tostarp Vācijā, ir noteikušas pagaidu aizliegumus. Tikmēr BEUC norāda, ka apsūdz \"Facebook\" par negodīgu rīcību, liekot patērētājiem nodot šos datus un nespējot paskaidrot jaunās izmaiņas. \"\"WhatsApp\" mēnešiem ilgi bombardējis lietotājus ar agresīviem un nemitīgiem paziņojumiem, lai liktu viņiem pieņemt jaunos lietošanas noteikumus un privātuma politiku,\" skaidro organizācija. \"Viņi teikuši lietotājiem, ka viņu piekļuve aplikācijai tiks liegta, ja viņi nepieņems šos noteikumus. Taču patērētāji nezina, kam tieši viņi piekrīt.\"", "link": "https://www.delfi.lv/bizness/44467736/tehnologijas/53380435/eiropas-pateretaju-organizacija-iesniedz-sudzibu-ek-par-whatsapp"},
{"title": "Lietotāji visvairāk sūdzas par elektronisko sakaru pakalpojumu kvalitāti un līgumiem", "category": "Tehnoloģijas", "body": "Šogad pirmajā pusgadā Sabiedrisko pakalpojumu regulēšanas komisija ( SPRK ) saņēmusi 19 sūdzības un sniegusi 70 telefona konsultācijas par elektronisko sakaru jautājumiem, kas ir par 23% vairāk nekā 2020. gada pirmajā pusgadā. Visbiežāk pretenzijas saņemtas par elektronisko sakaru pakalpojumu līgumiem un pakalpojumu kvalitāti, bet nedaudz mazāk – par rēķiniem. Par elektronisko sakaru pakalpojumu kvalitāti domstarpības bijušas 29% gadījumos, bet par līgumiem – 26 %. \"Joprojām lietotājiem aktuāls jautājums ir līguma izbeigšana pirms tā termiņa beigām, ja novērota pakalpojuma kvalitātes pasliktināšanās. Lietotājam ir tiesības izbeigt līgumu bez līgumsoda, ja, piemēram, mobilā interneta kvalitāte neatbilst līguma prasībām. Par neatbilstošu pakalpojuma kvalitāti lietotājam ir tiesības saņemt arī kompensāciju,\" skaidro SPRK Pakalpojumu kvalitātes nodaļas vadītājs Elmārs Lipenbergs. Pakalpojumu kvalitātes sūdzību gadījumos lietotāji bijuši neapmierināti par to, ka lietotāji cerēto interneta pakalpojuma kvalitāti nav saņēmuši. Ja pakalpojuma kvalitāte neatbilst līguma prasībām, lietotājam ir tiesības vērsties pie sava operatora un saņemt rakstveida atbildi. Ja operatora atbilde lietotāju neapmierina, lietotājs ar operatora saņemto atbildi vēršas SPRK. SPRK biežāk saņēmis pretenzijas par elektronisko sakaru pakalpojumu līgumiem, rēķiniem un kvalitāti. Jautājumos par līgumiem, bieži lietotāji ir jautājuši par savām tiesībām, piemēram, izbeigt līgumu ar operatoru bez līgumsoda piemērošanas, ja lietotājs iepriekš apņēmies pakalpojumu izmantot noteiktu laiku, biežāk 24 mēnešus, bet pakalpojuma kvalitāte neapmierina vai saņemts izdevīgāks piedāvājums no cita operatora. SPRK aicina vienmēr iepazīties ar līguma nosacījumiem pirms līguma slēgšanas un jautāt operatoram neskaidros jautājumus, tostarp par līguma izbeigšanas nosacījumiem vai atteikšanās kārtību neapmierinošas pakalpojuma kvalitātes dēļ.", "link": "https://www.delfi.lv/bizness/44467736/tehnologijas/53380961/lietotaji-visvairak-sudzas-par-elektronisko-sakaru-pakalpojumu-kvalitati-un-ligumiem"},
{"title": "'BlackBerry' ēras gals – kompānija pārstās ražot pati savus telefonus", "category": "Tehnoloģijas", "body": "Kanādas viedtālruņu kompānija \" BlackBerry \" nolēmusi atteikties no turpmākas tālruņu ražošanas un dizaina izstrādes, nododot šos pienākumus sadarbības uzņēmumam no Indonēzijas \"PT Tiphone Mobile Indonesia Tbk\", liecina  paziņojums  kompānijas mājaslapā Tas gan nenozīmē, ka aptuveni 14 gadus vecais tehnoloģiju zīmols pārstās eksistēt. \"BlackBerry\" iznāks arī turpmāk, taču kanādieši viedtālruņiem izstrādās vien ierīču programmatūru. Šis nav pārsteidzošs solis, ņemot vērā, ka kompānija zaudējusi savas kādreiz ievērojamās pozīcijas konkurentiem – pašlaik krietni veiksmīgajiem ražotājiem \"Apple\", \"Samsung\" un \"Huawei\". Pētījumu kompānijas \"Gartner\" dati liecina, ka šā gada otrajā ceturksnī \"BlackBerry\" globālajā tirgū aizņem vien 0,1% – tas ir apjoms, kas ir līdzvērtīgs aptuveni 400 tūkstošiem pārdotu viedtālruņu. Salīdzinājumam – 2009. gadā kompānija vēl kontrolēja aptuveni 20% lielu tirgus daļu, esot otrajā vietā aiz \"Nokia\". Pēc \"BlackBerry\" tirgus daļas sarukšanas praktiski līdz nullei, uzņēmums savu līdz tam unikālo operētājsistēmu aizstāja ar tirgū plaši izplatīto \"Android\" operētājsistēmu. Lai arī \"BlackBerry\" jaunākais viedtālrunis \"Priv\" bija kvalitatīvs, tas bija pārlieku dārgs \"Android\" konkurencē. Lielākie mobilo sakaru operatori dažu mēnešu laikā pēc tālruņa debijas pārtrauca tā pārdošanu. \"BlackBerry\" loma pagājušās desmitgades laikā bijusi ievērojama. Kompānija pirmā sāka tādu programmatūru un aplikāciju izstrādi, kas lietotājiem ļāva ērti sinhronizēt un pārvaldīt iekšējās sarakstes, čatus un sociālos tīklus.", "link": "https://www.delfi.lv/bizness/44467736/tehnologijas/47963589/blackberry-eras-gals-kompanija-parstas-razot-pati-savus-telefonus"},
{"title": "'Microsoft' prezentējis galda datoru ar visplānāko monitoru pasaulē", "category": "Tehnoloģijas", "body": "Kompānija \" Microsoft \" prezentējusi savu jaunāko produktu – galda datoru \"Surface Studio\" ar visplānāko monitoru pasaulē. Turklāt tas nav vienkārši galda dators, kādu to pazīstam līdz šim, bet ar gandrīz horizontāli nolaižamu skārienjutīgu ekrānu, digitālo zīmuli un ērtu sviru iestatījumu mainīšanai, neatraujot skatienu no savas darba virsmas. \"Microsoft Surface Studio\" tiek pozicionēts profesionāļiem, īpaši grafiskajiem dizaineriem. Tā 28\" collu ekrāns ir tikai 12,5 milimetrus biezs, padarot to par visplānāko galda datora (jeb all-in-one) monitoru pasaulē, un tam ir vairāk nekā 4K izšķirtspēja (192 punkti collā). Pašas datora komponentes ir iebūvētas datora balstā. \"Microsoft Surface Studio\" ir pieejams ar 6. paaudzes \"Intel\" četrkodolu \"i5\" vai \"i7\" procesoru, līdz 2 terabaitu hibrīda cieto disku (SSD plus HDD), līdz 32 gigabaitu DDR4 operatīvo atmiņu un līdz četru gigabaitu DDR5 atmiņas \"Nvidia GTX 980M\" grafisko karti. Interesanta inovācija ir \"Surface Dial\" aksesuārs, ar kuru var mainīt dažādus iestatījumus dažādās programmās, neatraujot skatienu no savas darba virsmas. Piemēram, ja zīmējat ar digitālo pildspalvu, bet vēlaties pamainīt krāsas toni, tad nav jābaksta ar pirkstu izvēlnē, bet gan vienkārši pagroziet \"Surface Dial\" un uzreiz redzat izmaiņas sava zīmējuma procesā. \"Surface Dial\", kas maksā 99 ASV dolārus, būs saderīgs arī ar līdzšinējiem \"Microsoft\" produktiem – \"Surface Pro 4\" planšetdatoru un \"Surface Book\" klēpjdatoru. \"Microsoft Surface Studio\" cena ir no 2999 līdz 4199 ASV dolāriem atkarībā no komplektācijas. \"Microsoft\" prezentācijas pasākumā tehnoloģiju uzņēmums plaši stāstīja par 3D iespējām \" Windows 10 \" jaunākajā atjauninājumā \"Creators Update\", kas visiem \"Windows 10\" lietotājiem būs pieejams kā bezmaksas atjauninājums nākamā gada sākumā. Noskatieties visu \"Microsoft\" prezentācijas video ierakstu:", "link": "https://www.delfi.lv/bizness/44467736/tehnologijas/48086973/microsoft-prezentejis-galda-datoru-ar-visplanako-monitoru-pasaule"},
{"title": "'Nokia' atgriežas; pirmos telefonus pārdos Ķīnā", "category": "Tehnoloģijas", "body": "Savulaik slavenais Somijas telefonu ražotājs \" Nokia \", kas pirms \"iPhone\" parādīšanās ieņēma tirgus vadošās pozīcijas, bet vēlāk, neizturot konkurenci, no tirgus pazuda, atkal būs pieejams patērētājiem. Tiesa gan, sākotnēji telefonus pārdos tikai Ķīnā. Somijas uzņēmums \"HMD Global\", kam pieder tiesības izmantot \"Nokia\" telefonu zīmolu, paziņojis par sava pirmā viedtālruņa nodošanu tirdzniecībā. 2017. gadā uz \"Android\" bāzes veidotais telefons būs pieejams tirdzniecībā Ķīnā. Telefons nonāks pārdošanā ar nosaukumu \"Nokia 6\". Ķīnā, kur \"Nokia\" aizvien bauda patērētāju simpātijas pret uzņēmuma zīmolu, telefona cena būs 245 ASV dolāri. Telefons būs aprīkots ar 5,5 colu ekrānu, alumīnija korpusu 1,920x1080 pikseļu ekrānu, \"Snapdragon 430\" procesoru, 16 megapikseļu aizmugurējo un 8 megapikseļu priekšējo kameru, kā arī 4GB RAM. Ziņots, ka \"Microsoft\" 2013. gada septembrī iegādājās \"Nokia\" telefonu ražošanas biznesa daļu par 7,2 miljardiem ASV dolāru. Tikmēr ASV kompānija 2016. gadā to tālāk par 350 miljoniem ASV dolāru pārdeva Somijas uzņēmumam \"HMD Global\" un somu uzņēmuma partneriem no Taivānas \"FIH Mobile\".", "link": "https://www.delfi.lv/bizness/44467736/tehnologijas/48389127/nokia-atgriezas-pirmos-telefonus-pardos-kina"},
{"title": "'Nokia' prezentējusi pasaulē pirmo viedtālruni ar piecām fotokamerām", "category": "Tehnoloģijas", "body": "\" Nokia \" zīmola viedtālruņu izstrādātājs \"HMD Global\" dienu pirms Barselonas starptautiskās mobilo ierīču izstādes (MWC) prezentējis savu jauno flagmani – \"Nokia 9 PureView\". Pasaules mērogā šis modelis ir zīmīgs ar to, ka tas ir pirmais sērijveida viedtālrunis ar piecām fotokamerām. Piecas fotokameras šeit ir nevis tādēļ, lai vēstures annālēs tikai ievilktu ķeksīti \"pasaulē pirmais\", bet tam visam pamatā ir inovatīva tehnoloģija, kas līdz šim nav pielietota nevienā citā viedtālrunī. \"Nokia 9 PureView\" spēj uzņemt fotoattēlu vienlaicīgi ar visām piecām fotokamerām. Neviena esošā \"Snapdragon\" mikroshēma nav spējīga šādu procesu nodrošināt, pat jaunākais \"Snapdragon 855\" procesors ļauj uzņemt attēlu vienlaicīgi tikai ar divām fotokamerām. Tādēļ, lai realizētu savu ieceri, šajā viedtālrunī papildu \"Snapdragon 845\" procesoram izmanto bijušā \"Nokia\" darbinieka dibinātā  jaunuzņēmuma \"Light\" mikroshēmu , kas \"apkalpo\" fotokameru moduli. Šis jaunuzņēmums plašāk pazīstams ar savu \"Light L16\" fotokameru, kura kompaktkameras izmēros apvienojusi 16 atsevišķas fotokameras. Uzņemot attēlu ar vienlaicīgi piecām fotokamerām, iespējams ne tikai panākt augstāku bildes detalizācijas līmeni, bet galvenokārt plašāku dinamisko diapazonu, proti, vairāk redzamu detaļu vājāk izgaismotās vai tieši spoži izgaismotās vietās. Ražotājs apgalvo, ka \"Nokia 9 PureView\" spēj fiksēt 12,4 soļus dinamiskā diapazona; salīdzinājumam – \"Apple\" jaunākā flagmaņa \"iPhone XS\" fotokameras spēj fiksēt tikai deviņus soļus dinamiskā diapazona. Katrai no \"Nokia 9 PureView\" fotokamerām ir 12 megapikseļu izšķirtspēja un \"Zeiss\" optika. Interesanti, ka trīs no piecām fotokamerām ir monohromās. Kā skaidro \"Nokia\", tās ļauj iegūt trīskārt vairāk gaismas, jo tām nav jāfiltrē sarkanais, zaļais un zilais gaismas spektrs. Savukārt pārējās divas fotokameras ir ar RGB filtru un iegūtajai detalizācijai piešķir krāsas. Līdzīgu principu, kombinējot RGB un monohromo fotokameru, izmantoja \"Huawei\" savos \"P\" un \"Mate\" sērijas viedtālruņos. Ņemot vērā, ka \"Nokia 9 PureView\" ir pozicionēts foto entuziastiem, uzņemtās bildes iespējams saglabāt neapstrādātā RAW formātā, kā arī apstrādāt \"Adobe Photoshop Lightroom\" aplikācijā vai datora programmā, kam \"Nokia\" sadarbība ar \"Adobe\" ir izstrādājusi objektīva profilu. Savukārt video uzņemšana (līdz 4K izšķirtspējā ar 30 kadriem sekundē) šajā viedtālrunī izmanto tikai vienu vienīgu fotokameru. Lietotājs var izvēlēties video uzņemt arī ar monohromo fotokameru. \"Nokia 9 PureView\" viedtālrunim ir 2K izšķirtspējas sešu collu ekrāns ar p-OLED tehnoloģiju, 6 gigabaitu operatīvā atmiņa, 128 gigabaitu iebūvētā atmiņa, bezvadu uzlāde, IP67 standartam atbilstoša noturība pret ūdeni (\"Nokia\" saka, ka to varot droši izpeldināt), pirkstu nospieduma nolasītājs zem ekrāna un sejas atpazīšanas funkcija. \"Nokia 9 PureView\" būšot \"ierobežotas sērijas\" viedtālrunis, kas, visticamāk, nozīmē, ka tas tiks saražots noteiktā vienību skaitā un tā ražošana netiks organizēta pastāvīgi. Pirmie klienti \"Nokia 9 PureView\" saņemšot jau martā un tā cena Eiropā būs 599 eiro. Neskaitot \"Nokia 9 PureView\", vēl \"Nokia\" šajā pasākumā prezentēja \"Nokia 1 Plus\" (89 eiro), \"Nokia 3.2\" (129 eiro) un \"Nokia 4.2\" (169 eiro) viedtālruni, kā arī podziņu telefonu \"Nokia 210\" (30 eiro).", "link": "https://www.delfi.lv/bizness/44467736/tehnologijas/50857593/nokia-prezentejusi-pasaule-pirmo-viedtalruni-ar-piecam-fotokameram"},
{"title": "Pieprasītākās mobilo telefonu krāsas ir melna, zila un zelta", "category": "Tehnoloģijas", "body": "Līdzīgi kā citviet pasaulē, arī \"Bites\" klienti visvairāk iecienījuši mobilos telefonus ar melnas krāsas korpusiem, kas īpaši iecienīti ir biznesa vidē – tie veido 40% no operatora pērn pārdoto mobilo telefonu apjoma. Otrajā vietā pieprasījuma ziņā ir ierīces ar zelta korpusiem (20%), bet trešajā – ar ziliem korpusiem (15%). Pēdējos gados, kopš ražotāji sākuši piedāvāt viedtālruņus ar košāku krāsu korpusiem, lietotāji arvien biežāk izvēlas tieši tos. Piemēram, sekojot līdzi pasaules ražotāju eksperimentiem, pērn Latvijā ievērojamu popularitāti iemantoja viedtālruņi zilā, violetā un tā dēvētajā toņmaiņas jeb \"hameleona\" krāsā. Taču visstraujāk aug pieprasījums pēc ierīcēm zilā krāsā, liecina \"Bites\" dati. \"Ja tā dēvētajiem podziņtelefoniem savulaik bija pieejami maināmi korpusi gandrīz visās varavīksnes krāsās, jāteic, ka viedtālruņu ražotāju eksperimenti ar mobilo telefonu dizaina krāsām līdz šim bijuši pieticīgi. Tieši ar to ir skaidrojams augstais klasisko krāsu – baltas, melnas un zelta – augstais pieprasījums. Taču patērētāji aizvien vairāk tiecas pēc individualitātes, tāpēc ražotāji kļūst drosmīgāki attiecībā uz krāsu izmantošanu viedtālruņu dizainā – tirgū parādās ierīces košos toņos, piemēram, koraļļu rozā, oranžā zaļā un pat violetā,\" norāda \"Bites\" loģistikas un ierīču nodaļas vadītājs Roberts Birnbaums. Ja 90. gados zilas krāsas ierīces bija biežāk sastopama \" Nokia \" piedāvājumā, šobrīd mobilos telefonus ar dažādu toņu zilas krāsas korpusiem piedāvā teju visi ražotāji. Savukārt par aktuālu tendenci mobilo telefonu tirgū zilā krāsa kļuva 2016. gadā, kad \" Huawei \" grupas zīmols \"Honor\" prezentēja viedtālruņa modeli \"Honor 8\" – šīs ierīces bija pieejamas gan klasiskās krāsās, gan arī safīra zilā (\"Sapphire Blue\"). Pērn \"Bitē\" starp pieprasītākajiem mobilo telefonu modeļiem ar zilas krāsas korpusu bija \"Huawei P20 Lite\" (zilā jeb \"Klein Blue\" tonī), \"Huawei Mate 10 Lite\" (rītausmas zilā krāsā jeb \"Aurora Blue\" tonī) un \" Samsung  Galaxy J5\" (sudrabaini zilā jeb \"Blue Silver\" tonī). Mobilie telefoni toņmaiņas krāsā, ko pērn ieviesa \"Huawei\" un \"Honor\", ir jaunums mobilo ierīču tirgū. Un, lai arī līdz šim lietotāji pret ražotāju eksperimentiem ar krāsām ierīču dizainā ir bijuši visai skeptiski, šie tā dēvētie \"hameleoni\" īsā laikā ir iemantojuši pārsteidzoši lielu popularitāti. Pašlaik starp pieprasītākajiem toņmaiņas mobilo telefonu modeļiem ir \"Huawei P20 Pro\" krēslas zilā jeb \"Twilight\" tonī un \"Honor 10\" metāliski zilā jeb \"Phantom Blue\" tonī. Taču kā vieni no pirmajiem, kas sāka ražot viedtālruņus ar neierastas krāsas korpusiem, bija \" Apple \". 2006. gadā šis uzņēmums uzsāka korporatīvās sociālās atbildības projektu \"Choose (RED). Give life.\", kura mērķis ir atbalstīt ar HIV/AIDS slimu cilvēku ārstēšanu. Tā ietvaros ir radīta datoru, mūzikas atskaņotāju, kā arī mobilo ierīču un aksesuāru sērija sarkanā krāsā, tostarp \" iPhone \" viedtālruņi ar sarkanas krāsas korpusu. Mūsdienās \"Apple\" piedāvā jau ievērojami plašāku ierīču krāsu apdari, piemēram, \"iPhone XR\" pieejams sešos dažādos krāsu toņos. Pēdējos gados mobilo telefonu korpusu krāsu, līdzīgi kā sadzīves tehnikas, piedāvājumu būtiski ietekmējušas pasaules modes tendences. Piemēram, dažādos avotos pieejamā informācija liecina, ka pērn viena no aktuālākajām krāsām interjerā bija rozā, savukārt apģērbu un aksesuāru modē dominēja metāliskie toņi. Šīs krāsas savu jaunāko viedtālruņu dizainos ir centušies izmantot arī lielākie viedtālruņu ražotāji. \"Mūsdienās spilgtas krāsas vairs nav tikai gados jaunu cilvēku tēlu veidojošs elements. Cilvēku priekšstati par vecuma ierobežojumu attiecībā uz košu krāsu pielietojumu ikdienas dzīvē, tostarp apģērba, aksesuāru izvēlē, ir mainījušies. Tas ir veicinājis pieprasījumu arī pēc košākiem mobilajiem telefoniem, kuru dizaina izstrādē ražotāji iedvesmojošies no pēdējo gadu modes tendencēm apģērbu un aksesuāru segmentā. Tiesa, biznesa vidē joprojām valda savi etiķetes likumi – tajā dominē viedtālruņi piezemētos un klasiskos toņos, piemēram, melns un pelēks vīriešiem, bet zelta un balts sievietēm. Korporatīvās tradīcijas ir ļoti spēcīgas, tāpēc košas ierīces, piemēram, rozā, toņmaiņas vai spilgti sarkanas, biznesa vidē, bet īpaši augstākā līmeņa vadītāju vidū, tik drīz vēl neredzēsim,\" skaidro krāsu terapeite Elita Goldmane. Viņa arī atgādina, ka sava nozīme kā apģērba un aksesuāru, tā arī mobilā telefona izvēlē ir katrai krāsai. Piemēram, zilā krāsa asociējas ar pastāvību, mērķtiecīgumu, uzstājību, uzticību, pašaizliedzību, kā arī nopietnību un stingrību. Turpretim zelta krāsa cilvēkiem bieži asociējas ar sauli. Tā ir arī augsta garīguma, bagātības un pārpilnības krāsa, kas nereti tiek saistīta arī ar gudrību. Tajā pašā laikā melnās un baltās krāsas asociācijas nav mainījušās gadu tūkstošiem. Baltā krāsa allaž ir simbolizējusi mieru un tikusi saistīta ar jaunu sākumu, tendencēm un idejām. Savukārt melnā krāsa jau izsenis asociējas ar mistēriju, eleganci un izsmalcinātību. Tai pašā laikā tai raksturīga kontroles, spēka un neatkarības izjūta. Tieši tāpēc šī krāsa visbiežāk tiek izmantota tehnoloģiju ražošanā. \"Klasiskas vērtības allaž ir bijušas augstā cieņā, tāpēc esmu pārliecināts, ka baltu un melnu viedtālruņu pieprasījums arī turpmāk saglabāsies augsts. Tajā pašā laikā līdzšinējā pieredze liek domāt, ka eksperimenti ar krāsām turpināsies un arī turpmāk ražotāji mūs pārsteigs, ietērpjot savas jaunākās ierīces neierastu krāsu korpusos. Zinātāji lēš, ka šogad savu uzvaras gājienu turpinās toņmaiņas krāsa, taču modē būšot arī violetā krāsa un pasteļtoņi,\" tā \"Bites\" pārstāvis.", "link": "https://www.delfi.lv/bizness/44467736/tehnologijas/50804697/pieprasitakas-mobilo-telefonu-krasas-ir-melna-zila-un-zelta"},
{"title": "'Tele2' plāno ieiet fiksēto telefonu sakaru biznesa segmentā", "category": "Tehnoloģijas", "body": "Mobilo sakaru operators \" Tele2 \" drīzumā piedāvās biznesa klientiem fiksētos telefonu sakarus, šī pakalpojuma attīstībā investējot vairāk nekā 150 000 eiro, informē uzņēmums. Tādējādi turpmāk \"Tele2\" biznesa klientiem nodrošinās gan mobilos un fiksētos telefonu sakarus, gan arī mobilo internetu. \"Mūsu analīze rāda, ka Latvijā aptuveni 70% uzņēmumu mājaslapās kā kontakttālrunis ir norādīts fiksētais numurs, kuru klienti dažādu iemeslu dēļ vēlas saglabāt. Šie numuri ir integrēti mājaslapu darbībā un, mainot sakaru pakalpojumu sniedzēju, uzņēmumiem ir svarīgi tos saglabāt. Mēs paplašinām pakalpojumu klāstu, respektējot uzņēmumu vēlmi iegūt pie mums visu sev nepieciešamo. \"Tele2\" šiem klientiem varēs nodrošināt sakaru risinājumus, apvienojot mobilā un fiksētā tīkla priekšrocības, piemēram, pieslēdzot virtuālo zvanu pārvaldnieku \"Teamer\", kas savukārt dos iespēju būtiski uzlabot klientu apkalpošanas kvalitāti,\" saka \"Tele2\" valdes priekšsēdētājs Valdis Vancovičs. Uzņēmumā norāda, ka fiksēto balss zvanu pakalpojuma attīstība ir loģisks solis uzņēmuma vēlmē attīstīt darbību biznesa klientu segmentā, piedāvājot tiem specializētus pakalpojumus. \"Tele2\" biznesa klientiem piedāvās divus dažādus fiksētu telefonu sakaru tarifa plānus. Lai pievienotu fiksēto telefona numuru, uzņēmumam ir nepieciešams interneta pieslēgums.", "link": "https://www.delfi.lv/bizness/44467736/tehnologijas/50902395/tele2-plano-ieiet-fikseto-telefonu-sakaru-biznesa-segmenta"},
{"title": "Zemo cenu laikmets telekomunikācijās ir beidzies, skaidro Rungainis", "category": "Tehnoloģijas", "body": "\"Šobrīd Latvijā mobilie sakari ir patiešām lēti. Savulaik, lai \"Bite\" pārdalītu tirgu, tai nācās startēt ar zemām cenām,” sacījis Rungainis. “Abiem pārējiem spēlētājiem nācās piemēroties, taču grūstīšanās ap cenām sevi izsmēla, kad operatori sāka intensīvi attīstīt modernās datu pārraides tīklus. Attīstībai tarifi bija pārāk zemi,\" norāda Rungainis. Jau ziņots, ka dažu mēnešu laikā visi trīs lielākie Latvijas mobilo operatori  paziņojuši par tarifu pieaugumu , to pamatojot ar paplašinātu pakalpojumu piedāvājumu un  viesabonēšanas atcelšanu Eiropas Savienībā (ES) , kas stāsies spēka šī gada 15. jūnijā. Tāpat vēstīts, ka mobilo operatoru paziņojumi par cenu paaugstinājumu tarifiem, kas viens pēc otra sekoja neilgā laika periodā,  piesaistījuši arī Konkurences padomes (KP) uzmanību .", "link": "https://www.delfi.lv/bizness/44467736/tehnologijas/48823187/zemo-cenu-laikmets-telekomunikacijas-ir-beidzies-skaidro-rungainis"},
{"title": "Rēķins, kas pieaugs par 38%: lietotāji nikni par mobilo operatoru tarifiem", "category": "Tehnoloģijas", "body": "Jau vēstīts, ka  Eiropas Parlaments (EP) nobalsojis  par viesabonēšanas maksas atcelšanu no 2017. gada 15. jūnija. Neilgi pirms gaidāmajām izmaiņām mobilo operatoru kompānijas Latvijā paziņojušas par tarifu paaugstinājumu. Uzņēmumu pārstāvji sarunās ar \"Delfi\" skaidro, ka vecie tarifu plāni esot novecojuši, tāpēc mainīts gan pakalpojumu saturs, gan cena. Pirmais par izmaiņām šā gada marta beigās paziņoja \"Latvijas Mobilais telefons\" ( LMT ). No 1. maija visiem kompānijas klientiem stājās spēkā jauns tarifs, piemēram, piedāvājuma \"Neatkarība\", kas iepriekš sniedza neierobežotu datu apjomu, cena pieauga no 9,99 eiro mēnesi līdz 11,99 eiro mēnesī. Kompānija, paziņojot jaunumus, skaidroja, ka jaunajā tarifu plānā iekļauts 2,51 gigabaitu liels bezmaksas datu apjoms ES valstīs. Ar pilnu LMT jaunu tarifu cenu sarakstu iespējams iepazīties  šeit. Pagājušonedēļ un šonedēļ krietni lielāku ažiotāžu izraisījis \"Bite\" un \" Tele2 \" vēstītais, ka no 1. jūnija cenas pieaugs arī minēto operatoru cenu tarifiem. Paši operatoru pārstāvji neoficiālās sarunās skaidro, ka tas nemaz nav cenu pieaugums, bet esošā piedāvājuma izmaiņas, palielinot piedāvātos pakalpojumus. Tiesa gan, klientiem, kuriem jau ir noslēgti līgumi, nebūs iespēja palikt pie vecajiem tarifiem, kas arī izraisījis pamatīgu sašutumu soctīklos. Arī \"Bite\" cenas celsies par vairākiem eiro. Viens no \"Delfi\" aculieciniekiem portālam nosūtīja savu jauno līgumu, kas stāsies spēkā no 1. jūnija un palielinās esošo tarifa cenu par 38% – no pirms vairākiem gadiem noslēgtā līguma cenas 16,30 eiro līdz 22,50 eiro par tarifu plānu \"Bite Neierobežots\". Tiesa, ja šāds līgums pirmreizēji būtu noslēgts nesen, tad cenas pieaugums būtu no 19,50 eiro līdz 22,50 eiro mēnesī. Ar pilnu \"Bite\" jauno tarifu cenu sarakstu iespējams iepazīties  šeit. \"Klientu prasības pēc kvalitātes, interneta lietošanas apjomi un vēlme pēc ērtāka servisa arvien pieaug, un mums ir jābūt tam gataviem. Mēs attīstāmies, lai mūsu klienti pilnībā var izbaudīt iespējas, ko sniedz mūsdienu tehnoloģijas. Tā ir mūsu atbildība – būvēt, plānot, investēt un izstrādāt tādus piedāvājumus, lai klienti turpmāk varētu vairāk,\" pārmaiņas skaidro \"Bite\" vadītājs Kaspars Buls. Tāpat kompānija skaidro, ka līdz ar cenas palielināšanu klientiem no 1. jūnija būs pieejami jauni labumi, proti, viedtālruņa ekrāna apdrošināšana un antivīruss. Kā pēdējie par cenu paaugstinājumu paziņoja \"Tele2\". Kompānijas piedāvājums \"Zelts Bezlimits\", kas agrāk maksāja 17,99 eiro no 1.jūnija maksās 21,99 eiro. Ar pilnu \"Tele2\" jauno tarifu cenu sarakstu iespējams iepazīties  šeit. \"Vēlamies, lai arī Eiropā mūsu klientiem nebūtu sevi jāierobežo un jāatsakās no ērtajiem interneta lietošanas paradumiem. Tāpēc kā mobilā interneta līderis Latvijā nolēmām sagatavot mūsu klientiem patiesi izdevīgu piedāvājumu – trijos mūsu tarifu plānos bez ierobežojumiem lietot iekļauto mobilo internetu gan Latvijā, gan Eiropā,\" uzsver \"Tele2\" valdes priekšsēdētājs Valdis Vancovičs. Tikmēr EP deputāts Krišjānis Kariņš, kurš bija par viesabonēšanas tarifu atcelšanas regulas atbildīgās EP komitejas pārstāvis, sarunā ar \"Delfi\" sacīja, ka 15. jūnija izmaiņas īsti nevar būt ar iemeslu tam, lai operatori celtu cenas, kā arī norādīja – ja to dara visi konkurenti vienlaicīgi, tad jautājums ir par regulatora uzraudzību. \"Valda brīvā konkurence un mums vairs nav monopols, tāpēc patērētājiem ir tiesības izvērtēt citu pakalpojumu sniedzēju piedāvājumu. Jā, varbūt viens vai otrs palielinās cenu, bet uz viņu rēķina atradīsies kāds, kurš pazemina, un tad tirgus nospēlē savu lomu,\" sacīja Kariņš. \"Ja visi reizē vienojas, ka jāpalielina cena, tad jau tas ir darbs regulatoram un jādomā, vai nav kartelis,\" viņš sacīja. \"Vēlos atgādināt, ka Latvijā aizvien ir vienas no viszemākajām mobilo operatoru cenām Eiropā. Vēl nesen runāju ar kolēģi Vācijā, kurš maksā 160 eiro mēnesī par telefona rēķinu, jūs varat ko tādu iedomāties Latvijā?\" vērtēja Kariņš. Jau ziņots, ka par tarifu sadārdzināšanos risku  pērn brīdināja Sabiedrisko pakalpojumu regulēšanas komisija (SPRK) . Tā brīdināja, ka Telekomunikāciju vienotā tirgus regulas piedāvātie risinājumi rada riskus, kas var mazināt viesabonēšanas pakalpojumu pieejamību vai sadārdzināt Latvijas lietotājiem piemērotos nacionālos tarifu plānus. Vēstīts, ka jau 2015. gadā EP atbalstīja Latvijas prezidentūras Eiropas Savienības (ES) Padomē panākto vienošanos starp EP, Eiropas Komisiju (EK) un Padomi par mobilo sakaru viesabonēšanas tarifu atcelšanu visā ES no 2017. gada 15. jūnija.", "link": "https://www.delfi.lv/bizness/44467736/tehnologijas/48794491/rekins-kas-pieaugs-par-38-lietotaji-nikni-par-mobilo-operatoru-tarifiem"},
{"title": "Desmit mēnešos Latvijas iedzīvotāji datorspēlēm iztērējuši 22 miljonus eiro", "category": "Tehnoloģijas", "body": "Latvijas iedzīvotāji gadā datorspēlēm atvēl vidēji 13,5 eiro. Lietuvā šie rādītāji ir teju identiski, kamēr nedaudz augstāki tie ir Igaunijā, sasniedzot 16 eiro uz iedzīvotāju. Pētījumā apkopotajos rādītājos iekļautas gan mobilās spēles, gan dažādas tiešsaistes un video spēles. \"Šis ir bieži neapzināts, taču vērā ņemams rādītājs. Par spīti plašajai pirātiskā satura izplatībai, arī Latvijā datorspēļu pārdošanas rādītāji ir augsti. Varam prognozēt, ka 2016.gadā datorspēlēm kopumā Latvijas iedzīvotāji būs atvēlējuši pat 26 miljonus eiro,\" pētījuma rezultātus komentē telekomunikāciju uzņēmuma \"Baltcom\" valdes priekšsēdētājs Nikolā Buasēns. Pēc absolūtajiem pārdošanas rādītājiem, vadošās valstis pasaulē ir Ķīna, ASV, Japāna un Vācija. Ķīnā desmit mēnešos datorspēles pārdotas 23 miljardu eiro apmērā. Uz vienu iedzīvotāju augstākie pārdošanas rādītāji ir Japānā, Dienvidkorejā un Luksemburgā. Japānas iedzīvotāji gadā datorspēlēm atvēl vidēji 110 eiro katrs, kamēr ceturtajā vietā esošajās ASV - 81 eiro.", "link": "https://www.delfi.lv/bizness/44467736/tehnologijas/48211983/desmit-menesos-latvijas-iedzivotaji-datorspelem-izterejusi-22-miljonus-eiro"},
{"title": "'Samsung' aptur 'Galaxy Note 7' ražošanu", "category": "Tehnoloģijas", "body": "Dienvidkorejas  elektronikas uzņēmums \" Samsung Electronics \" apturējis viedtālruņu \"Galaxy Note 7\" ražošanu, atsaucoties uz anonīmu amatpersonu, pirmdien ziņoja aģentūra \"Yonhap\". Uzņēmums atteicās komentēt Dienvidkorejas aģentūras vēstīto. \"Galaxy Note 7\" sagādājis nedienas \"Samsung Electronics\" un izraisījis uzņēmuma akcijas cenas krišanos, jo vairāki šī modeļa telefoni aizdegušies uzlādēšanas laikā. \"Yonhap\" ziņoja, \"Samsung Electronics\" lēmumu par \"Galaxy Note 7\" apturēšanu pieņēmis sadarbībā ar Dienvidkorejas, ASV un Ķīnas patērētāju tiesību aizsardzības dienestiem. Reaģējot uz ziņām par \"Galaxy Note 7\" aizdegšanos, \"Samsung Electronics\" 2. septembrī pavēstīja, ka  aptur šī modeļa tirdzniecību  un atsauc 2,5 miljonus šo telefonu visā pasaulē. Atsaukšanas process noritēja visumā gludi, līdz pagājušajā nedēļā parādījās ziņas par līdzīgām problēmām ar telefoniem, pret kuriem tika apmainīti \"Galaxy Note 7\". ASV telekomunikāciju uzņēmums \"AT&T\" un Vācijas kompānija \"T-Mobile\" svētdien paziņoja, ka aptur atsaukto \"Galaxy Note 7\" apmaiņu līdz tālākai izmeklēšanai. Rezultātā \"Samsung Electronics\" akcijas vērtība pirmdienas rītā - vēl pirms \"Yonhap\" ziņotā par ražošanas pārtraukšanu - nokritās par aptuveni 4%.", "link": "https://www.delfi.lv/bizness/44467736/tehnologijas/47999785/samsung-aptur-galaxy-note-7-razosanu"},
{"title": "Kā digitālās tehnoloģijas palīdz uzlabot biznesa efektivitāti: praktiski padomi uzņēmējiem", "category": "Tehnoloģijas", "body": "Mūsdienās uzņēmējdarbības vides attīstība iet roku rokā ar tehnoloģiju attīstību. Tiesa, ņemot vērā sabiedrībā valdošo uzskatu, ka jaunu tehnoloģiju ieviešana ir sarežģīts, laikietilpīgs un dārgs process, uzņēmēji parasti primāri fokusējas uz risinājumiem, kas ļauj attīstīt preču, pakalpojumu piedāvājumu un pārdošanas kanālus, kā arī samazināt kļūdu, drošības riskus. Taču moderno tehnoloģiju iespējas ir daudz plašākas. \"Bites\" tehnoloģiju eksperti biznesa efektivitātes uzlabošanai iesaka izmēģināt divus tehnoloģiju risinājumus, kas paredzēti efektīvai zvanu plūsmas un uzņēmuma ierīču pārvaldībai. Turklāt to uzstādīšanai, lietošanai un uzturēšanai nav nepieciešamas specifiskas zināšanas. Mūsdienās mobilais telefons ir viens no nozīmīgākajiem biznesa vadības instrumentiem – to izmantojam ne vien saziņai, bet arī informācijas meklēšanai internetā, norēķiniem, elektroniskajai sarakstei u.tml. Tāpēc uzņēmējiem, kuri atbildīgi izturas pret to īpašumā esošo mobilo ierīču drošību un vēlas uzlabot biznesa procesus, ir piemēroti risinājumi, kas paredzēti elastīgai darbinieku ierīču pārvaldībai. Piemēram, \"Apple\" ierīču lietotāji šim nolūkam var izmantot progresīvo \"Apple Business Manager\" risinājumu, bet \"Samsung\" un citu ražotāju ierīču lietotāji – inovatīvo \"Samsung Knowx Manage\" risinājumu. Jāpiebilst, ka abi minētie risinājumi ir salāgojami ar jebkura uzņēmuma ierīču pārvaldības platformu, turklāt tos var izmantot neatkarīgi no tā, cik ierīču – desmit vai desmit tūkstoši – ir uzņēmuma īpašumā. \"Šie risinājumi nodrošina efektīvu ierīču kontroli – ļauj regulāri veikt nepieciešamos programmatūru atjauninājumus, uzstādīt dažādus drošības risinājumus, konfigurēt e-pastu, kontrolēt ierīcēs pieejamo saturu, administrēt to lietotāju tiesības u.tml. ne vien centralizēti, bet arī attālināti. Piemēram, jaunu ierīci darbam var sagatavot, pat neizņemot to no iepakojuma. Tādējādi ierīču pārvaldības risinājumi būtiski atvieglo organizācijas darba ikdienu, par ko mēs \"Bitē\" esam pārliecinājušies arī praksē,\" atklāj \"Bites\" Biznesa klientu nodaļas vadītājs Arnis Pūciņš. Viņš arī piebilst, ka, izvēloties \"Samsung\" risinājumu, svarīgi atcerēties, ka pilnā apmērā tās priekšrocības var izbaudīt uzņēmumi, kuru darbinieki ikdienā lieto ierīces ar \"Android\" operētājsistēmu. Citu operētājsistēmu – \"iOS\" un \"Windows\" – ierīču attālinātai pārvaldībai pieejamo funkciju klāsts ir ierobežots. \"Neraugoties uz izaicinājumiem, ko nes līdzi modernās tehnoloģijas, tās ir jāuztver nevis kā apgrūtinājums, bet gan kā gudra investīcija uzņēmuma izaugsmes veicināšanā. Ir jāatceras, ka gudri izmantoti digitālie risinājumi ļauj optimizēt izmaksas un palielināt ne vien biznesa efektivitāti, bet arī peļņu,\" pārliecināts Pūciņš. Izpētīts, ka mūsdienās 80% darījumu sākas ar telefonsarunu, turklāt 85% cilvēku, kuru zvani netiek pacelti, nepārzvana. Tāpēc pasaulē aizvien lielāku popularitāti iemanto risinājumi, kas padara uzņēmumus sasniedzamākus to klientiem un sadarbības partneriem, piemēram, modernizētas privātās telefonu centrāles (Private Branch Exchange) jeb \"Viedie zvanu pārvaldnieki\". Tie ir digitāli risinājumi, kas ļauj izveidot uzņēmumos kvalitatīvu zvanu plūsmas loģistiku: nodrošina iespēju filtrēt, pāradresēt un ierakstīt ienākošos zvanus, uzglabāt šos ierakstus drošā datu \"mākonī\", veidot zvanu statistiku, atskaņot audio paziņojumus u.tml., tā samazinot klientu gaidīšanas un apkalpošanas laiku un ietaupot finanšu resursus. \"Biznesa vidē neatbildēšana uz zvaniem liecina par neprofesionalitāti, kas nelabvēlīgi ietekmē uzņēmuma publisko tēlu un finanšu situāciju. Piemēram, tiek lēsts, ka Lielbritānijas uzņēmumi neatbildēto zvanu dēļ ik gadu zaudē vairāk nekā 30 miljardus eiro. \"Viedais zvanu pārvaldnieks\" palīdz samazināt šos riskus, nodrošinot augsta līmeņa klientu servisu, kam mūsdienās nereti ir lielāka vērtība nekā preces vai pakalpojuma cenai,\" norāda \"Bites\" pārstāvis. Šis risinājums ir piemērots dažādu jomu uzņēmumiem, piemēram, Latvijā to īpaši iecienījuši autoservisi, skaistumkopšanas saloni, tūroperatori, kurjerdienesti, būvniecības un loģistikas uzņēmumi.", "link": "https://www.delfi.lv/bizness/44467736/tehnologijas/50826939/ka-digitalas-tehnologijas-palidz-uzlabot-biznesa-efektivitati-praktiski-padomi-uznemejiem"},
{"title": "Līdz gada beigām uz 50% klientu e-pastu 'Tet' atbildēs mākslīgais intelekts", "category": "Tehnoloģijas", "body": "\" Tet \" izstrādā e-pastu automatizācijas rīku, kas atpazīs atslēgas vārdus un piemeklēs piemērotāko atbildi. Tas paātrinās ienākošo pieprasījumu apstrādi un ļaus klientiem ātrāk saņemt atbildes uz interesējošajiem jautājumiem, skaidro uzņēmumā. Līdz 2021. gada beigām \"Tet\" plāno automatizēt līdz 50% no ienākošajiem klientu e-pastiem. \"2017. gadā mēs palaidām pirmo latviski runājošu virtuālo asistenti biznesa vidē – Aneti, un līdz šim viņa ir apstrādājusi vairāk nekā miljonu klientu sesiju. Tās ir radījušas informācijas datu bāzi, ko ir iespējams izmantot arī citiem automatizācijas projektiem. Viens no tādiem ir e-pastu automatizācija. Praksē automatizācija nozīmē, ka rīks pats analizē klienta e-pasta atslēgas vārdus, piemeklē atbilstošu atbildes sagatavi un nosūta klientam. Projekta izstrādē tika vērtētas arī klientu atbildes uz automātiskajiem e-pastiem, lai izdarītu secinājumus par to precizitāti un nepieciešamības gadījumā uzlabotu atbildes sagataves tekstu vai arī papildinātu atslēgas vārdu krājumu,\" stāsta \"Tet\" mākslīgā intelekta pakalpojumu vadītāja Inese Zariņa. E-pastu automatizācijas risinājumu \"Tet\" izstrādā, izmantojot datu ezeru un piesaistot datu zinātniekus un inženierus. \"Sākotnēji mūsu uzdevums bija izstrādāt minimālo darbspējīgo produktu (MVP, minimum viable product), lai saprastu, vai to ir iespējams paveikt, izmantojot Anetes jau uzkrāto informāciju. MVP sanāca veiksmīgs – secinājām, ka ar automatizācijas palīdzību klienti saņem atbildes uz e-pastu pieprasījumiem ar 99,9% precizitāti. Šobrīd uzņēmumā tiek automatizēti 10% e-pastu, savukārt līdz gada beigām plānojam šo ciparu palielināt līdz 50%,\" stāsta Zariņa. Klientu datu analīze notiek tikai pēc klienta piekrišanas vai arī apkopotā veidā, ievērojot Vispārīgās datu aizsardzības regulas prasības. Nākamais automatizācijas solis būs realizēt projektu \"balss uz tekstu\", kas nozīmē ienākošu zvanu transkriptēšanu. \"Pirmkārt, risinājums atvieglos esošo darbinieku darba procesus – mākslīgais intelekts cilvēkam teiks priekšā nepieciešamos darbības soļus, lai mazinātu pieļautās cilvēcīgās kļūdas. Otrkārt, tas palīdzēs jauniem darbiniekiem ātrāk ieiet darba ritmā un ļaus justies pārliecinātākam par savām zināšanām,\" skaidro Zariņa. 2020. gadā \"Tet\" realizēja arī projektu \"teksts uz balsi\", kura rezultātā čatbots Anete ieguva balsi. \"Šo risinājumu mēs aktīvi izmantojam robotzvaniem gan paši, gan pārdodam klientiem. Pēc mūsu pieredzes no \"Tet\" veiktajiem robotzvaniem, vidēji 70% sazvanīto klientu pēc zvana veic atbilstošas nepieciešamās darbības, kas apstiprina šī rīka augsto efektivitāti,\" saka \"Tet\" pārstāve. Kā liecina \" Lursoft \" pieejamā informācija, SIA \"Tet\" pērn strādājis ar 178, 29 miljonu apgrozījumu, kas ir par 3,2% mazāk nekā 2019. gadā, bet tās peļņa pēc nodokļu nomaksas bijusi 30,07 miljoni eiro.", "link": "https://www.delfi.lv/bizness/44467736/tehnologijas/53382711/lidz-gada-beigam-uz-50-klientu-e-pastu-tet-atbildes-maksligais-intelekts"},
{"title": "'Wolt' kurjeri piegādās arī kosmētiku no 'Madara' veikaliem", "category": "Tehnoloģijas", "body": "Tehnoloģiju uzņēmums \" Wolt \" ir uzsācis sadarbību ar Latvijas kosmētikas ražotāju AS \" Madara Cosmetics \", nodrošinot vairāk nekā 170 kosmētikas preču ātrās piegādes no četriem kompānijas veikaliem. Līdz pat vasaras nogalei visu kosmētikas preču, kā arī citu nepārtikas preču piegāde iedzīvotājiem būs bezmaksas, sola \"Wolt\". \"Wolt\" vadītāja Baltijā Līsa Ristala (Liis Ristal): \"Turpinām paplašināt \"Wolt\" platformā pieejamo preču un produktu klāstu un atbilstoši pieaug arī vietējo sadarbības partneru skaits. Tas ir arī viens no iemesliem, kāpēc esam mainījuši sadarbības modeli starp galveno biroju Helsinkos un vietējām  Baltijas  valstu struktūrvienībām. Jaunais modelis ļauj \"Wolt Latvija\" darboties daudz patstāvīgāk, vienkāršojot sadarbību ar vietējiem sadarbības partneriem. Tostarp vienkāršojusies ir arī grāmatvedības uzskaite, jo visu tagad var izdarīt tepat uz vietas Latvijā. Paredzam, ka tagad straujāk palielināsies vietējo sadarbības partneru skaits, un noteikti plānojam palielināt arī \"Wolt\" platformā pieejamo kosmētikas preču klāstu. Klienti iepriekš mums regulāri rakstīja vēstules un jautāja arī sociālajos tīklos, kad sāksim piegādāt smaržas, šampūnus, krēmus un citas kosmētikas preces. Šobrīd platformā jau ir 27 kosmētikas veikali, kas piedāvā vairāk nekā 2000 kosmētikas preču,\" norāda Ristala. AS \"Madara Cosmetics\" valdes loceklis Uldis Iltners atzīst, ka viena no tendencēm, kas šobrīd ir novērojama dažādās industrijās, ir vēlme tikt pie produkta ātri. \"Lai gan paši esam izstrādājuši efektīvu loģistikas modeli un lielākoties spējam Latvijas robežās piegādāt mūsu pašu e-komercijas pasūtījumus jau nākamajā dienā, vēlējāmies sniegt pircējiem iespēju arī saņemt produktu savās mājās uzreiz pēc pasūtīšanas, neizejot no mājām. Šobrīd, kad jau vairākas nedēļas ar saviem četriem \"Madara\" zīmola veikaliem esam \"Wolt\" platformā, redzam, ka mērķis ir īstenojies un vislabāk \"Wolt\" platformā pērk tieši ātri nepieciešamās lietas, piemēram, dāvanu komplektus un dabīgos saules aizsargkrēmus.\" Aizvadītajā gadā Wolt uzsāka paplašināt platformā pieejamo preču klāstu. Ēdienu piegādi vispirms papildināja ātrās pārtikas preču piegādes, savukārt šobrīd \"Wolt\" platformā iespējams jau pasūtīt arī kosmētiku, sadzīves preces, dzīvnieku pārtiku un dažādas citas preces. \"Wolt\" ir tehnoloģiju kompānija, kas piedāvā ērtu un vienkāršu ēdienu, pārtikas un citu preču piegādi uz mājām vai biroju. Helsinkos bāzēts uzņēmums darbojas vairāk nekā 23 valstīs un vairāk nekā 180 pilsētās, piegādājot ēdienus no vairāk nekā 40 000 restorānu ar vairāk nekā 85 000 kurjerpartneru. 2014. gadā dibinātais uzņēmums pašlaik nodarbina 3000 strādājošo, un to vada kompānijas līdzdibinātājs un izpilddirektors Miki Kūsi (Miki Kuusi). Latvijā \"Wolt\" darbību uzsāka 2017. gadā. \"Wolt\" no investoriem kopumā ir piesaistījis vairāk nekā 856 miljonus ASV dolāru. \"Wolt\" investoru vidū ir \"ICONIQ Capital\", \"Tiger Global\", \"DST\", \"Prosus\", \"KKR\", \"Coatue\", \"83North\", \"Goldman Sachs\", \"Highland Europe\", \"EQT Ventures & EQT Growth\", kā arī citi. SIA \"Wolt Latvija\" pērn strādājusi ar gandrīz 3,210 miljonu eiro apgrozījumu, bet tās peļņa pēc nodokļu nomaksas bijusi 475,7 tūkstoši eiro, liecina \" Lursoft \" pieejamā informācija. \"Madara Cosmetics\" pērn strādājusi ar 15,59 miljonu eiro apgrozījumu, bet tās peļņa pēc nodokļu nomaksas bijusi 3,455 miljoni eiro.", "link": "https://www.delfi.lv/bizness/44467736/tehnologijas/53382779/wolt-kurjeri-piegadas-ari-kosmetiku-no-madara-veikaliem"},
{"title": "Nopirkt mobilo telefonu tagad var būt pagrūti", "category": "Tehnoloģijas", "body": "Valdības lēmums un tirdzniecības ierobežojumu pārskatīšana tiešā veidā ietekmē mobilo sakaru operatoru salonu un veikalu darbību. Ņemot vērā Ministru kabineta 1. aprīļa lēmumu, sākot ar šodienu, 7. aprīli jaunie noteikumi nosaka to, ka tirdzniecības centros, kuru kopējā tirdzniecībai atvēlētā platība ir lielāka par 7000 m2, darbojas tikai veikali, kuros tirgo pārtiku ne mazāk kā 70% apmērā no preču sortimenta, veikali, kuros tirgo higiēnas preces ne mazāk kā 70% apmērā no preču sortimenta, aptiekas (tai skaitā veterinārās aptiekas), optikas preču veikali, dzīvnieku barības veikali, ziedu veikali, grāmatnīcas un preses tirdzniecības vietas. Elektronisko sakaru iekārtas, kuras iepriekš bija atļauts tirgot mobilo sakaru operatoru salonos, kas atrodas tirdzniecības centros, šajā sarakstā nav minētas, portālam \"Delfi\" skaidro mobilo sakaru operatora \" LMT \" pārstāvis Valdis Jalinskis. \"Ievērojot visus valstī spēkā esošos ierobežojumus un jaunos noteikumus, daļā \"LMT\" klientu centru varēs iegādāties visa spektra pakalpojumus, sakaru ierīces un viedierīces, bet daļā varēs saņemt tikai operatoru pakalpojumus un neko vairāk,\" viņš saka. \"\" Tele2 \" klientu centros, kas atrodas lielajos tirdzniecības centros (lielāki par 7000m2), tagad var saņemt tikai pakalpojumus. Tie turpmāk arī vairs nekalpos kā internetā pasūtīto preču saņemšanas punkti. Savukārt \"Tele2\" klientu centros, kas atrodas tirdzniecības vietās, kurās platība ir mazāka par 7000m2, arī turpmāk varēs iegādāties iekārtas, kā arī saņemt pakalpojumus un internetā pasūtītās preces,\" papildina arī \"Tele2\" komercdirektors Raivo Rosts. \"Mēs, protams, respektējam valdības lēmumu un esam pārkārtojuši savus iekšējos darba procesus, lai pēc iespējas labāk pielāgotos jaunajiem apstākļiem. Vienlaikus ceram, ka valdība veiks precizējumus, jo šobrīd šie jaunie noteikumi ir visai pretrunīgi un dažbrīd pat var kavēt to mērķu sasniegšanu, kuru dēļ valdība šos noteikumus izstrādāja. Piemēram, ja kādam \"Tele2\" klientam Valmierā pazūd telefons, tad viņš SIM karti var saņemt \"Tele2\" centrā Valmierā, bet jaunu telefonu var dabūt tikai Cēsīs, jo tur \"Tele2\" klientu centrs atrodas tirdzniecības vietā, kuras platība ir mazāka par 7000m2,\" stāsta Rosts. \"Mūsuprāt, atsevišķi ierobežojumi būtu jāprecizē, jo šobrīd nav īsti skaidrs, kā tos precīzi interpretēt. Piemēram, ja potenciālais klients atnāk uz veikalu un vēlas iegādāties jaunu mobilā telefona pieslēgumu, tad būtu tikai loģiski, ka viņam vienlaicīgi var pārdot arī telefonu, jo, lai varētu izmantot mobilo sakaru pakalpojumus, ir nepieciešams gan pieslēgums (SIM karte), gan telefons. Jaunie noteikumi lielajos tirdzniecības centros šobrīd ļauj pārdot mobilo sakaru pieslēgumu, bet telefonu, kas nepieciešams pakalpojuma izmantošanai, neļauj,\" norāda \"Tele2\" komercdirektors. \"LMT\" pārstāvis informē, ka mobilo sakaru operatoram ir 54 klientu centri visā Latvijas teritorijā – 36 no tiem ir izvietoti reģionos, 18 – Rīgā. Pilnvērtīgai darbībai būs atvērti 35 klientu centri, kuros klienti var iegādāties visu, bet 19 klientu centri (lielākoties Rīgā) būs atvērti un darbosies ierobežotā režīmā, tostarp klientu centri lielajos un iecienītākajos tirdzniecības centros tādos kā \"Alfa\", \" Akropole \" un \" Spice \". \"Lai spētu apmierināt klientu vajadzības, vienlaikus ievērojot valstī spēkā esošos ierobežojumus, lielu uzsvaru liekam uz attālinātās pārdošanas veicināšanu,\" uzsver Jalinskis. Jautāts, kā vērtē noteiktos ierobežojumus, viņš atbild: \"Ņemot vērā jauno realitāti, kādā ikviens sabiedrības loceklis ir spiests dzīvot pandēmijas dēļ, savstarpējās komunikācijas iespējas ir vitāli nepieciešamas šajos apstākļos, tāpēc būtu svarīgi, lai sabiedrībai ir brīvi pieejamas attālinātās sazināšanās iekārtas un to palīglīdzekļi. Pašreizējie ierobežojumi apgrūtina iespējas iedzīvotājiem iegādāties sakaru līdzekļus.  Telekomunikācijas  iekārtas un to pakalpojumi ir pielīdzināmi pirmās nepieciešamības preces statusam, tāpēc būtu jāatļauj to tirdzniecība arī klientu centros, kuri izvietoti tirdzniecības centros ar platību lielāku par 7000 m2, kā tas bija līdz šim.\" Mobilo sakaru operatora \"Bite\" pārstāve Una Ahuna-Ozola, lūgta komentēt situāciju, uzsver, ka uzņēmums \"pieņem valstī noteiktos ierobežojumus un tos ievēro\". Vienlaikus viņa piebilst: \"Klienti tik padziļināti ar ierobežojumiem nav iepazinušies, tāpēc pastiprināti veicam skaidrojošo darbu, kāpēc konkrētās preces konkrētajā salonā iegādāties nevar, bet citā salonā, citā tirdzniecības vietā var.\" Kopumā klienti izturoties ar izpratni, jo \"pandēmijā dzīvojam jau vairāk nekā gadu\". \"Ierobežojumi stājās spēkā šodien un līdz šim neesam novērojuši lielu nesapratni no klientu puses. Protams, ka nesapratne un neapmierinātība parādīsies vismaz daļai klientu. Iespējams, klienti Rīgā būs neapmierinātāki, jo Rīgā izvietots lielākais īpatsvars klientu centru, kas atrodas lielos tirdzniecības centros. Tāpēc šobrīd aicinām klientus maksimāli izmantot \"LMT\" e-veikalu, jo šobrīd spējam nodrošināt iekārtu piegādi vienas dienas laikā,\" papildina Jalinskis. \"Gada laikā cilvēki situācijai ir pielāgojušies. Pandēmijas laikā cilvēki arvien vairāk sāka izmantot digitalizācijas sniegtās iespējas, un pieredze visā pasaulē liecina, ka gan apmeklējumu skaits, gan pirkumi e-kanālos ir pieauguši un izaugsme turpināsies arī nākamajos gados,\" uz interneta sniegtajām iespējām norāda arī \"Bites\" pārstāve. \"2020.gadā panācām, ka pieprasījums pēc tehnoloģijām un pakalpojumiem \"Bites\" e-komercijas kanālos bija ievērojami lielāks nekā iepriekš prognozēts un pieauga par 85%, salīdzinot ar 2019. gada rādītājiem. Augšupejoša tendence saglabājas arī šobrīd,\" viņa teic. \"Kopumā visstraujāko pieprasījumu piedzīvojušas gan sadzīvei, gan izklaidei un attālinātam darbam būtiskas tehnoloģijas – portatīvie datori, viedtālruņi, televizori, gudrie putekļu sūcēji un spēļu konsoles. Tāpat klienti aktīvi izmantoja e-komercijas kanālus, lai pieslēgtu/atslēgtu balss pakalpojumus, mainītu tarifu plānus vai pieslēgto mobilo datu apjomus. Svarīgi atzīmēt, ka \"Bites\" saloni bija slēgti tikai martā un aprīlī, tomēr klienti saglabāja paradumu turpināt iegādāties tehnoloģijas un pakalpojums attālināti,\" informē Ahuna-Ozola. Jautāti, vai pandēmija nesusi arī viedtālruņu deficītu, mobilo sakaru operatori norāda, ka tālruņi klientiem tiek nodrošināti. \"Šobrīd mēs spējam apmierināt klientu vēlmes pēc visām iekārtām,\" apgalvo \"Tele2\" komercdirektors. Arī \"LMT\" pārstāvis pauž: \"Šobrīd preču deficīta nav, jo \"LMT\" ir iekārtu krājumi.\" \"Bites\" pārstāve apliecina, ka \"mobilo telefonu sortimentā nav novērojams deficīts\". \"Pēdējā gada laikā, pandēmijas ietekmē, visā pasaulē strauji audzis pieprasījums pēc portatīvajiem datoriem, līdz ar to šajā kategorijā visā pasaulē ir novērojams deficīts. Tāpēc klienti var saskarties ar to, ka izvēlētā prece nav noliktavā vai ir jāgaida ilgāk, kamēr to piegādās. Globālais datortehnikas deficīts ir novedis pie tā, ka daži ražotāji ir pacēluši portatīvo datoru cenas,\" viņa norāda uz citu produktu grupu.", "link": "https://www.delfi.lv/bizness/44467736/tehnologijas/53086781/nopirkt-mobilo-telefonu-tagad-var-but-pagruti"},
{"title": "'Sony' prezentē jaunāko 'PlayStation 4 Pro'", "category": "Tehnoloģijas", "body": "Pasaules vadošais spēļu konsoļu izstrādātājs \"Sony\" pēc vairāku gadu pārtraukuma  prezentējis  savu jaunāko veikumu – divas jaunas, uzlabotas spēļu konsoles. Kompānija trešdien prezentējusi jaunākas paaudzes konsoli \"PlayStation 4 Pro\" (PS4 Pro) un mazāko \"PlayStation 4 Slim\" (PS4 Slim), solot samazināt tās izmēru par 30%, salīdzinot ar līdzšinējo modeli. PS4 Slim versija, kas pie patērētājiem ASV par 299 dolāriem nonāks 15. septembrī, praktiski mainījusi tikai savu izskatu – tā kļuvusi ievērojami mazāka. Tāpat tai uzlabotas dažas tehniskas detaļas, piemēram, dzesētājs, kas nu kļuvis klusāks. PS4 Pro versija uzlabota krietni ievērojamāk, proti, tai paredzēts ātrāks procesors, lielāka iekšējās atmiņas krātuve, uzlabota spēļu grafika, kā arī konsole aprīkota ar 4K video izšķirtspēju un HDR formāta iespēju. PS4 Pro tirgū par 399 ASV dolāriem sagaidāms 10. novembrī. Kā norāda \"The Verge\", šāds solis ir signāls no \"Sony\": \"lūdzu, pērciet arī mūsu 4K televizorus\". Tiesa gan, konsole neatbalstīs 4K Blu-ray filmu disku sistēmu. Jau ziņots, ka japāņu \"Sony\" lielākais konkurents spēļu konsoļu tirgū ir \"Microsoft\", kas  ASV jau augustā uzsāka jaunā \"Xbox One S\" tirdzniecību , bet 2017. gadā sola izdot nākamās paaudzes modeli \"Scorpio\".", "link": "https://www.delfi.lv/bizness/44467736/tehnologijas/47886545/sony-prezente-jaunako-playstation-4-pro"},
{"title": "Video: 'Microsoft' izrāda uzlaboto spēļu konsoli 'Xbox One Slim'; atklāj projektu 'Scorpio'", "category": "Tehnoloģijas", "body": "ASV tehnoloģiju gigants \" Microsoft \" oficiāli prezentējis uzlabotu \"Xbox One\" spēļu konsoles versiju, kas nodēvēta par \"Xbox One Slim\". Jaunais \"Slim\" modelis, kas ASV klientiem tirgū gaidāms jau šī gada augustā, ir par 40% mazāks nekā \"Xbox One\", tam pieejama divu terabaitu iekšējā atmiņa, HDR funkcija, kā arī 4K izšķirtspējas video atbalsts. Tāpat jauno modeli būs iespējams novietot vertikālā stāvoklī, kā arī kompānija atbrīvojusies no bēdīgi slavenā \"Xbox\" milzīgā barošanas bloka, kas turpmāk būs iebūvēts konsoles korpusā. Tiesa gan, kā kompānijas pārstāvji norādīja tradicionālajā kompānijas E3 preses konferencē, 4K atbalsts būs tikai video formātam, nevis spēļu. Tā cena 500 gigabaitu versijai būs līdzīga kā līdzšinējam modelim - 299 ASV dolāri (aptuveni 265 eiro), bet viena un divu terabaitu versijas maksās 350 (310 eiro) un 400 ASV dolārus (355 eiro). Augustā ASV tirgū vispirms būs pieejama divu terabaitu versija, bet līdz gada beigām tirdzniecībā tiks nodotas arī 500 gigabaitu un viena terabaita versijas. Uzņēmums arī oficiāli apstiprināja, ka 2017. gada nogalē gaidāms trešās paaudzes \"Xbox One\" modelis, kas pagaidām tiek dēvēts segvārdā \"Scorpio\". Uz 2017. gada spēļu konsoles ieplānota 4K izšķirtspējas spēļu iespēja, kā arī, kā sola uzņēmums, projekts \"Scorpio\" sniegšot pilnu atbalstu tad jau vecākajām \"Xbox One\" un \"Xbox One Slim\" versijām.", "link": "https://www.delfi.lv/bizness/44467736/tehnologijas/47565437/video-microsoft-izrada-uzlaboto-spelu-konsoli-xbox-one-slim-atklaj-projektu-scorpio"},
{"title": "Pandēmijas 'zelta periods' video straumēšanas servisiem izskan", "category": "Tehnoloģijas", "body": "Ja pagājušās desmitgades vidū “Netflix” un “Spotify” bija kaut kas jauns un analītiķi nebija droši par to nākotni, tad aizvadītajos gados abonentservisi ir kļuvuši par ikdienu. Sevišķi veiksmīgs laiks, kā liecina dati, tiem bija 2020. gadā, kad virkne cilvēku bija spiesti ieslēgt sevi četrās sienās un izmisīgi meklēja eskeipisma avotus izklaidēs. Taču nu, kad Rietumu pasaulē vakcinēšanās process ir bijis relatīvi veiksmīgs un arvien vairāk cilvēku pavadu laiku ārpus mājām, nozare paredz, ka izaugsme apstāsies un virkne servisu pieredzēs abonentu kritumu. Tirgus līderi gan saglabās savas pozīcijas un nopietnu krīzi video vai mūzikas straumēšanas nozarē eksperti neparedz, taču pieņem, ka tiks meklēti jauni monetizācijas veidi, jo, kā liecina \"Deloitte\" dati, jau tagad viena abonenta piesaiste var izmaksāt par divsimt ASV dolāru.", "link": "https://www.delfi.lv/bizness/44467736/tehnologijas/53380639/pandemijas-zelta-periods-video-straumesanas-servisiem-izskan"},
{"title": "Latvijas audio tehnoloģiju uzņēmums 'Sonarworks' piesaistījis 6 miljonu dolāru investīcijas", "category": "Tehnoloģijas", "body": "2020. gada sākumā \"Sonarworks\" prezentēja savu jaunāko tehnoloģijas sasniegumu – SoundID – tā tika izziņota lielākajā tehnonoloģiju izstādē pasaulē \"CES 2020\", kas katru gadu norisinās Lasvegasā, ASV. SoundID ļauj izveidot katram lietotājam personalizētu skaņas profilu, balstoties uz klausītāja dzirdi un individuālajām skaņas vēlmēm. Šī tehnoloģija strauji guva starptautisku industrijas interesi un atzinību. Nepilna gada laikā tirgū jau parādījās pirmie produkti ar SoundID integrāciju. Sonarworks uzsāka sadarbību ar ikonisko amerikāņu zīmolu \"Gateway\", integrējot skaņas tehnoloģiju jaunākajos uzņēmuma planšetdatoros. Tāpat SoundID tehnoloģija jau atrodama austiņu ražotāja \"Monoprice\" premium zīmola \"Monolith\" bezvadu austiņās, kā arī pirmajās bluetooth bezvadu \"Drop Panda\" audiofīlu kategorijas austiņās. SoundID inovatīvā personalizācijas tehnoloģija jau guvusi industrijas atzinību - \"Sonarworks\" saņēma divas prestižās \"CES 2021\" Inovāciju balvas un 36. TEC Tehniskās Izcilības balvas nominācijas programmatūru un mobilo aplikāciju kategorijā, kā arī ir vairākkārtīgi ticis pieminēts pasaules vadošajos tehnoloģiju medijos kā \"Engadget\", \"Digital Trends\", \" Forbes \" un citos. Kā stāstīja Allikas, \"Sonarworks\" plāno turpināt attīstīt jaunus SoundID tehnoloģijas integrāciju projektus ASV un Āzijas tirgos, un līdz ar to uzņēmums ir sācis aktīvi palielināt darbinieku skaitu. Sonarworks aicina jaunos tehnoloģiju izstrādātājus un programmētājus pievienoties strauji augošajai komandai kas jau maina mūzikas industriju visā pasaulē. \"Sonarworks\" esot arī apņēmības pilns drīzumā nodrošināt SoundID tehnoloģijas integrāciju 1 miljardā ierīču visā pasaulē. \"Pandēmija ir skaidri atklājusi, ka augstas kvalitātes audio un video tehnoloģijas ir mūsdienīgu patērētāju pamatvajadzības. Balstoties uz mūsu pētījumu, \"Sonarworks\" secināja, ka cilvēki ļoti atšķirīgi uztver audio un viena pieeja visiem nav ilgtspējīgs risinājums,\" komentēja uzņēmuma līdzdibinātājs un vadītājs Helmuts Bēms. \"Jaunais finansējuma raunds ļaus paātrināt starptautisko izaugsmi, paplašinot inovatīvās SoundID tehnoloģijas pieejamību patērētāju elektronikas ierīcēs.\" \"Mūsu investīcija uzņēmumā \"Sonarworks\" apliecina ticību spēcīgā reģionālā uzņēmējdarbībā un programmēšanas talantā, ko ietver uzņēmums. Mums ir patiess prieks būt daļai no Baltijas valstu lielo tehnoloģiju tirgus, palīdzot uzņēmumiem augt un iekarot pasaules tirgu,\" komentēja Aleksandrs Andrejevs, \"Almaz Capital\" (ASV) riska kapitāla partneris. \"Helmuts Bēms un Mārtiņs Popelis ir izveidojuši spēcīgu komandu, konkurētspējīgus produktus un risinājumus globālajā audio industrijā. Mums ir patiess prieks būt daļai no \"Sonarworks\" pieredzes stāsta kas, neskatoties uz jau gūtajiem panākumiem, ir vēl tikai savas attīstības pirmsākumos. \"Sonarworks\" ir veiksmīgi pozicionēts, lai gūtu maksimālo labumu, ko sniedz pašreiz strauji notiekošās izmaiņas mūzikas industrijā,\" uzsvēra Tāvi Lepmets, \"Trind Ventures\" (Igaunija) līdzdibinātājs un partneris. Kristians Lānemā, \"Karma Ventures\" (Igaunija) vadošais partneris papildināja: \"\"Karma Ventures\" ir atbalstījuši \"Sonarworks\" jau no pirmajiem soļiem patērētāju elektronikas tirgū. Līdzšinējais progress ir bijis iespaidīgs, un noslēgto darījumu skaits ar industrijas partneriem ir spēcīgs signāls industrijas ticībai personalizēta audio nākotnei. \"Sonarworks\" unikālā tehnoloģija nodrošina uzņēmumam vadošās pozīcijas tirgus apgūšanā, salīdzinot ar citiem industrijas spēlētājiem. Esam gandarīti, ka varam būt daļa no šī globālās izaugsmes veiksmes stāsta.\" \"Sonarworks\" ir Latvijā radīts un pasaulē vadošais profesionālas skaņas digitālās kalibrēšanas uzņēmums, kura tehnoloģiju izmanto un iesaka vairāk nekā 100 000 ierakstu studiju pasaulē, tajā skaitā 50 ar \"Grammy\" balvu apbalvoti skaņu inženieri, kuri sadarbojas ar tādām pasaules līmeņa zvaigznēm kā Lady Gaga, Madonna, Rihanna, Adele, \"Coldplay\" and Kanye West u.c. \"Sonarworks\" paplašināja savu darbību 2020. gadā, piedāvājot tehnoloģiju licencēšanu paterētāju elektroierīcēs. Pērn SIA \"Sonarworks\" strādājusi ar 3,5 miljonu eiro apgrozījumu, bet pēc nodokļu nomaksas tai uzrādīti 1,6 miljonu eiro zaudējumi, liecina \" Lursoft \" pieejamā informācija par 2020. gadu. \"Almaz Capital\" ir globāls riska kapitāla fonds ar mītnes ofisu Silīcija ielejā, ASV un vairākām reģionālām pārstāvniecībām Centrālajā Eiropā un Austrumeiropā. Fonds fokusējas uz augsto tehnoloģiju kompānijām, kas veido programmatūras B2B sektorā, tajā skaitā uz tādām kas veido risinājumus balstoties uz mākslīgā intelekta, mašīnmācīšanās un blokķēdes tehnoloģijām. Fonda investori pārstāv tādas organizācijas kā Eiropas Investīciju fonds (EIF), amerikāņu tehnoloģiju konglomerāts Cisco, Eiropas Rekonstrukcijas un attīstības banka (ERAB), Starptautiskā Finanšu Korporācija (SFK) Pasaules Bankas grupas locekle. Fonds tika dibināts 2008. gadā un savā pastāvēšanās laikā ir izaudzis līdz 25 uzņēmumiem savā portfelī un 16 izejas darījumiem, tajā skaitā \"Yandex\" (Sākotnējais publiskais piedāvājums – IPO NASDAQ), \"Xometry\" (IPO NASDAQ), \"Qik\" (pārdots \"Skype\"), \"Sensity Systems\" (pārdots \"Verizon Communications\"), \"Acumatica\" (pārdots \"EQT\"), kā arī citi. Arī \"Karma Ventures\" ir riska kapitāla uzņēmums, kas fokusējas uz investīcijām Eiropas agrīno stadiju jaunuzņēmumos, kuri izstrādā unikālas un pieprasītas tehnoloģijas patērētāju tirgum. Kopš darbības uzsākšanas 2016.gadā uzņēmums investējis 16 tehnoloģiju uzņēmumos. Uzņēmuma galvenie investori ir \"Ambient Sound Investments\" (\"Skype\" radītāju izveidots investīciju uzņēmums) un Baltijas Inovāciju fonds (BIF) – sadarbības iniciatīva starp Baltijas valstu valdībām un Eiropas Investīciju fondu. \"Trind Ventures\" ir agrīnās stadijas tehnoloģiju fonds ar mītnes biroju Tallinā, Igaunijā, un pārstāvniecībām Helsinkos, Somijā, un Minhenē, Vācijā. Fonda galvenais investīciju virziens ir uz patērētāju orientētas tehnoloģiju inovācijas un risinājumi.", "link": "https://www.delfi.lv/bizness/44467736/tehnologijas/53382999/latvijas-audio-tehnologiju-uznemums-sonarworks-piesaistijis-6-miljonu-dolaru-investicijas"},
{"title": "Latvijas jaunuzņēmums 'PrintOnPack.com' piesaistījis 450 000 eiro investīcijas", "category": "Tehnoloģijas", "body": "Somijas investīciju fondam \"SuperHero Capital\", kas iegulda Somijas un Baltijas jaunuzņēmumos, šī būs pirmā fonda investīcija Latvijas uzņēmumā. \"\"SuperHero Capital\" meklē supervaroņus – komandas ar superspējām, piemēram, īpašām zināšanām kādā nozarē. \"PrintOnPack.com\" patiešām pārzina savu spēles laukumu, un, tā kā tik daudz procesu joprojām tiek veikti manuāli, ir skaidrs, ka nozarei ir nepieciešamas pārmaiņas,\" teic \"SuperHero Capital\" pārstāvis Ernests Štāls. Jaunuzņēmuma biznesa idejas autors ir tā līdzdibinātājs Ivars Sudmalis ar lielu pieredzi mīkstā iepakojuma ražošanas industrijā. Apzinoties nozares trūkumus – lielo manuālā darba apjomu, veicot piedāvājuma aprēķinus, kā arī grūtības atrast iepakojuma piegādātāju, Sudmalis saskatīja iespēju procesu uzlabot. 2020. gadā viņš kopā ar līdzdibinātājiem Ingaru Zagorski un Ivaru Mirošnikovu uzsāka jaunas platformas izstrādi mīkstā iepakojuma piedāvājumu salīdzināšanai un pasūtīšanai. Mīkstā iepakojuma nozare ir tehniski sarežģīta un nav pārskatāma. Pētījumi liecina, ka cenu piedāvājumi par identisku pasūtījumu atšķiras vidēji par 88% un ārkārtējos gadījumos – pat seškārtīgi. \"PrintOnPack.com\" izstrādātajā digitālajā platformā ir integrēti vairāk nekā 120 mīkstā iepakojuma ražotāji, ļaujot iegūt informāciju par to piedāvājumiem un izcenojumiem. Gada laikā \"PrintOnPack.com\" ir pieņēmis vairāk nekā 500 pieprasījumu no klientiem 10 valstīs un palīdzējis pasūtīt vairāk nekā trīs miljonus iepakojumu. \"Šobrīd ar drukas pakalpojumu piedāvājumu var iepazīties nozares izstādēs, cenas aprēķina \"Excel\" tabulās un pasūtījumus saskaņo telefoniski. Tā kā jaunus piedāvājumus iegūt ir sarežģīti un laikietilpīgi, uzņēmumi reti maina savu iepakojuma ražotāju, lai gan citviet cena var būt izdevīgāka un materiāli piemērotāki. Mēs atvieglojam informācijas iegūšanu,\" teic \"PrintOnPack.com\" līdzdibinātājs un izpilddirektors Ingars Zagorskis. \"PrintOnPack.com\" platformā var atrast arī ilgtspējīgus iepakojuma materiālus, piemēram, pārstrādājamu vai bioloģiski noārdāmu iepakojumu, un līdz šim vairāk nekā 50% platformas pieprasījumu ir bijuši tieši par ilgtspējīgu iepakojumu. Uzņēmums plāno izglītot klientus par visu mīksto iepakojumu ilgtspējības ciklu un tā radīto oglekļa dioksīda pēdu, lai izdarītu videi draudzīgākas izvēles. Jaunuzņēmuma mērķis ir paātrināt arī ražotāju pāreju uz ilgtspējīgu uzņēmējdarbību. Redzot lielo pieprasījumu pēc videi draudzīga iepakojuma \"PrintOnPack.com\" platformā, daži uzņēmumi jau šobrīd ievieš ilgtspējīgus risinājumus, lai apmierinātu šo klientu vajadzības. \"PrintOnPack.com\" uzskata, ka tas ir tikai sākums, un cer būt līderi ilgtspējīga iepakojuma popularitātes veicināšanā. Šobrīd \"PrintOnPack.com\" apkalpo Eiropas tirgu, un drukas pakalpojumu sniedzēji atrodas visā Eiropā, NVS valstīs un Āzijā. Līdz gada beigām uzņēmums plāno nodarbināt līdz 40 darbinieku, turpināt pilnveidot platformu un palielināt pasūtījumu apjomu un uzņēmuma ieņēmumus.", "link": "https://www.delfi.lv/bizness/44467736/tehnologijas/53386069/latvijas-jaunuznemums-printonpackcom-piesaistijis-450-000-eiro-investicijas"},
{"title": "OPEC+ vienojas par turpmāku ieguves apjomu pakāpenisku palielināšanu", "category": "Tehnoloģijas", "body": "Naftas  ražotājvalstu organizācija  OPEC  un tās sabiedrotie vienojās katru mēnesi paaugstināt ieguves apjomu par 400 000 barelu dienā, lai tādējādi veicinātu pasaules ekonomisko atlabšanu pēc pandēmijas, teikts OPEC paziņojumā. \"Tirgus attīstība\" atkal tiks izvērtēta decembrī. Vienošanās paredz ieguves apjomu ierobežošanas galīgo termiņu pārcelt no 2022.gada aprīļa līdz 2022.gada beigām. Kā ziņots, konflikta dēļ starp pasaules lielāko naftas eksportētājvalsti Saūda Arābiju un Arābu Apvienotajiem Emirātiem (AAE), jūlija sākumā OPEC+ locekļu sarunas par turpmāku ieguves ierobežojumu mīkstināšanu nonāca strupceļā. OPEC+, kas ietver arī Krieviju, kopš maija sāka pakāpeniski palielināt ieguves apjumus, kuri tika krasi samazināti, kad Covid-19 pandēmijas rezultātā strauji kritās pieprasījums. Svētdien tika panākts kompromiss, vienojoties, ka nākamā gada maijā tiks pārskatītas AAE un vairāku citu valstu kvotas, palielinot to relatīvo ieguves apjomu.", "link": "https://www.delfi.lv/bizness/44467736/tehnologijas/53399679/opec-vienojas-par-turpmaku-ieguves-apjomu-pakapenisku-palielinasanu"},
{"title": "Spēļu tirdzniecības platforma 'Valve' gatavojas ieiet konsoļu tirgū", "category": "Tehnoloģijas", "body": "Jauno portatīvo iekārtu sauks \"Steam Deck\" un kompānija apgalvo, ka tā būs gana jaudīga, lai ar to varētu spēlēt arī pašas prasīgākās datorspēles. \"Steam Deck\" tiešais konkurents ir japāņu kompānijas \"Nintendo\" populārais produkts \"Switch\", kas vienlaikus ir gan portatīva, līdzi nēsājama konsole, gan arī pie TV pieslēdzama tradicionālā spēļu konsole. Jāmin gan, ka arī \"Valve\" produktu varēs pieslēgt pie televizora. \"Valve\" konsolei tāpat kā konkurentam ir 7 collu liels ekrāns, bet tā svērs teju divas reizes vairāk - 669 gramus. BBC vēsta, ka iekārtas sākumcena būs 399 dolāri, kas ir pielīdzināma konkurenta cenai. Paredzams, ka iekārta pie lietotājiem nonāks šī gada decembrī. Tomēr jāmin, ka nav skaidrs, cik ātri un viegli iekārtu būs iespējams saņemt, jo visā pasaulē vēl aizvien valda Covid-19 pandēmijas izraisīts pusvadītāju un citu elektronisko komponentu iztrūkums. Viedokļi par jauno iekārtu dalās - daļa, atsaucoties \" Nokia \", \" Sony \" un virknes citu kompāniju centieniem ielauzties portatīvo konsoļu tirgū un cīnīties ar \"Nintendo\", uzskata, ka tai nespīd spoža nākotne. Citi norāda, ka datorspēles nav paredzētas spēlēšanai uz maziem ekrāniem. Vienlaikus ir eksperti, kas domā, ka iekārta varētu pavērt jaunu tirgu datorspēlēm. \"\"Valve\" spēs piegādāt produktu ar pievilcīgu cenu tās veiktspējai un upurē ienākumus, lai uzsāktu jaunu datorspēļu iekārtu paaudzi,\" komentējis analītikas uzņēmuma \"Ampere Analysis\" eksperts Pīrs Hārdings-Rolss. Vienlaikus jāmin, ka iekārtai būs jākonkurē arī mobilajiem telefoniem un planšetdatoriem, kuru jauda jau šobrīd teorētiski ļauj spēlēt grafiski prasīgas videospēles.", "link": "https://www.delfi.lv/bizness/44467736/tehnologijas/53399707/spelu-tirdzniecibas-platforma-valve-gatavojas-ieiet-konsolu-tirgu"},
{"title": "Pēc ilggadējas negatīvās pieredzes ar 'Linux' Minhenes pašvaldība pāriet atpakaļ uz 'Windows'", "category": "Tehnoloģijas", "body": "2003. gadā Minhenes pašvaldība paziņoja par plānu no \" Microsoft   Windows \" operētājsistēmas pāriet uz bezmaksas \" Linux \" vairāk nekā 14 tūkstošos datoru. Toreiz \"Microsoft\" vadītājs Stīvs Balmers devās uz Minheni, mēģinot mēru pārliecināt šādu lēmumu atcelt. Minhene palika pie sava un pāreju uz bezmaksas programmatūru noslēdza 2013. gada decembrī. Šo vairāk nekā 10 gadu laikā lietotāji bija neapmierināti, pašvaldības IT izdevumi nesamazinājās un produktivitāte kritās, tādēļ Minhenes pašvaldība tagad nolēmusi pāriet atpakaļ uz \"Windows\" operētājsistēmu, vēsta \"TechRepublic\". Minhenes pašvaldība nolēmusi ne tikai \"Linux\" aizstāt ar \"Windows\", bet arī bezmaksas biroja programmatūru \"LibreOffice\" aizstāt ar maksas \"Microsoft Office\". Jau šobrīd darbiniekiem, saņemot jaunu datoru, esošais Minhenes mērs Dīters Raiters ir radījis iespēju izvēlēties starp \"Linux\" un \"LibreOffice\" un starp \" Windows 10 \" un \"Microsoft Office\". Ja vairumam darbinieku \"Windows 10\" patiks labāk par \"Linux\" un tas izrādīsies ekonomiski izdevīgi, tad Minhenes pašvaldība no minētās bezmaksas programmatūras atteiksies vispār, pat kā no opcijas. Minhenes pašvaldības personāldaļa ir ļoti kritiska pret speciāli šīs iestādes vajadzībām radītās \"Linux\" operētājsistēmas distribūciju \"LiMux\" uz \"Ubuntu\" bāzes. Šī nodaļa \"LiMux\" un \"OpenOffice\" lieto kopš 2006. gada, vēlāk biroja programmatūru aizstājot ar \"LibreOffice\". Kopš tā laika darbinieku produktivitāte darbā ar datoru esot jūtami sarukusi – programmatūra bieži atteikusi darboties, bijušas problēmas ar ekrāna savietojamību un izdrukām. Pat 10 gadus pēc pārejas uzsākšanas uz \"LiMux\" darbinieki ar to nav apmierināti. Un pat ar vissvaigākajiem atjauninājumiem \"LiMux\" un \"LibreOffice\" tālu atpaliekot no mūsdienu tehniskajām iespējām un biznesa vides risinājumu standartiem. Neskatoties uz to, ka Minhenes pašvaldība vairumā datoru (ap 20 tūkstošiem vienību) jau izmantoja \"LiMux\", tik un tā vairākos datoros (ap četriem tūkstošiem vienību) tika saglabāts \"Windows\", jo atsevišķa specializētā programmatūra nav savietojama ar \"Linux\" platformu. Tieši sarežģītība un dārdzība uzturēt divas paralēlās sistēmas ir likusi Minhenes pašvaldībai savu kļūmīgo lēmumu tagad vismaz pakāpeniski atcelt. Minhenes pašvaldība bija viena no pionieriem Eiropā bezmaksas operētājsistēmas un programmatūras adaptēšanā masveidā.", "link": "https://www.delfi.lv/bizness/44467736/tehnologijas/48170783/pec-ilggadejas-negativas-pieredzes-ar-linux-minhenes-pasvaldiba-pariet-atpakal-uz-windows"},
{"title": "'Microsoft' par 26,2 miljardiem ASV dolāru iegādāsies 'LinkedIn'", "category": "Tehnoloģijas", "body": "Tehnoloģiju milzis \" Microsoft \" pavēstījis par plāniem iegādāties sociālo tīklu profesionāļiem \"LinkedIn\", liecina  kompānijas paziņojums . Darījuma summa, kā apliecina abas kompānijas, ir 26,2 miljardi ASV dolāru. Līguma nosacījumi paredz, ka Džefs Veiners saglabās soctīkla vadītāja amatu. Tāpat \"Microsoft\" paziņojumā norāda, ka \"LinkedIn\" pēc darījuma galīgās noslēgšanas saglabās \"atšķirīgo zīmolu, kultūru un neatkarību\". Šis ir lielākais jauno tehnoloģiju kompāniju pirkums \"Microsoft\" vēsturē. 2011. gadā tā par 8,5 miljardiem ASV dolāru iegādājās Igaunijas \"Skype\", bet 2013. gadā par 7,2 miljardiem ASV dolāru Somijas \"Nokia\". \"LinkedIn\" ir pasaulē lielākais sociālais tīkls, kas vērsts uz profesionāļiem un biznesa vidi. Tam ir aptuveni 385 miljoni lietotāju 200 pasaules valstīs.", "link": "https://www.delfi.lv/bizness/44467736/tehnologijas/47562125/microsoft-par-26-2-miljardiem-asv-dolaru-iegadasies-linkedin"},
{"title": "'Tet' grupas apgrozījums pirmajā pusgadā pieaudzis par 4%", "category": "Tehnoloģijas", "body": "Telekomunikāciju uzņēmuma \" Tet \" grupas apgrozījums šogad pirmajā pusgadā bija 111,2 miljoni eiro, kas ir par 4% vairāk nekā attiecīgajā periodā pērn. Tostarp grupas apgrozījums eksportā palielinājies par 46%, sasniedzot piekto daļu no kopējā apgrozījuma. Eksporta pieaugumu veicinājusi sekmīga optiskā tīkla izbūve Vācijā un datu centru pakalpojumu eksports. Savukārt \"Tet\" grupas peļņa pirms procentiem, nodokļiem, nolietojuma un amortizācijas jeb EBIDTA šogad pirmajā pusgadā bija 29,9 miljoni eiro. Kompānijā norādīja, ka lielākais ieņēmumu kāpums 2021.gada pirmajā pusgadā bija elektroenerģijas segmentā, ko veicināja klientu skaita pieaugums. No aprīļa \"Tet\" nodrošina arī pēdējo garantēto elektrības piegādi, savukārt no 1.septembra Latvijā stāsies spēkā izmaiņas elektroenerģijas pakalpojumu atlaižu piemērošanai aizsargātajam lietotājam - daudzbērnu un maznodrošinātām ģimenēm, kā arī personām ar invaliditāti, kas attieksies arī uz \"Tet\" elektroenerģijas pakalpojumu. \"Attīstot eksporta potenciālu, šobrīd sekmīgi startējam Vācijas tirgū, gan izvēršot optisko tīklu, gan nodrošinot būvniecības pakalpojumus, kā arī Ukrainas tirgū, kur novērtē \"Tet\" datu centru pakalpojumu kvalitāti,\" pauda \"Tet\" valdes priekšsēdētājs un galvenais izpilddirektors Uldis Tatarčuks, piebilstot, ka šovasar noslēgta vienošanās ar vienu no Ukrainas lielākajiem e-tirdzniecības uzņēmumiem par mākoņpakalpojumu sniegšanu vairāku miljonu eiro apmērā. Tatarčuks norādīja, ka šā gada pirmais pusgads ļoti aktīvs bija arī televīzijas (TV) jomā. Kompānijā minēja, ka pēc 2020.gada Covid-19 pandēmijas izraisītās lejupslīdes reklāmas nozarē šogad tā strauji atgūstas, uzrādot ieņēmumu pieaugumu par 47%. Par ceturtdaļu palielinājies apgrozījums arī būvniecībā, ko lielā mērā ietekmēja būvniecības biznesa pieaugums Vācijā. Tāpat par 11% augusi tehnikas mazumtirdzniecība un par 7% izklaides platformas \"Tet+\" apgrozījums. Jau ziņots, ka \"Tet\" koncerna apgrozījums 2020.gadā bija 222,644 miljoni eiro, kas ir par 1,6% mazāk nekā 2019.gadā, kamēr koncerna peļņa saruka par 16,1% un bija 30,389 miljoni eiro. Savukārt \"Tet\" pērn strādāja ar 178,293 miljonu eiro apgrozījumu, kas ir par 3,2% mazāk nekā gadu iepriekš, bet uzņēmuma peļņa samazinājās par 8,5% un bija 30,078 miljoni eiro. \"Tet\" pieder valstij SIA \"Publisko aktīvu pārvaldītājs \"Possessor\"\" personā (51%) un telekomunikāciju kompānijas \"Telia Company\" meitasuzņēmumam \"Tilts Communications\" (49%). \"Tet\" grupā ir uzņēmumi \"Tet\", \"Citrus Solutions\", \"Data Experts\", \"Helio Media\" un \"Baltijas datoru akadēmija\". \"Tet\" pieder 23% SIA \"Latvijas mobilais telefons\" kapitāldaļu.", "link": "https://www.delfi.lv/bizness/44467736/tehnologijas/53403243/tet-grupas-apgrozijums-pirmaja-pusgada-pieaudzis-par-4"},
{"title": "Ne tik neglīti kā iepriekš — 'Apple' izlaiž bateriju vāciņus jaunajiem 'iPhone'", "category": "Tehnoloģijas", "body": "Reti kurš uzņēmuma produkts bija izpelnījies tik lielu estētu nosodījumu kā pirms pāris gadiem izlaistie \" iPhone \" bateriju vāciņi. Neveiklais kūkums uz vāciņa muguras tikai retajam šķita pievilcīgs. Tomēr bateriju vāciņi ir noderīgi un populāri, tāpēc \" Apple \" piedāvā tādus arī jaunajiem \"iPhone\" modeļiem. Jaunie vāciņi ir pieejmi \"iPhone XS\", \"XS Max\" un \"XR\" modeļiem. \"Apple\" neatklāj akumulatoru ietilpību, taču norāda to darbības potenciālu. Tā, piemēram, \"iPhone XS\" ar šo baterijvāciņu nodrošinās līdz pat 33 stundām sarunu režīmā, 21 stundu interneta lietošanu un 25 stundas video atskaņošanu. \"XR\" un \"XS Max\" modeļiem šie parametri ir attiecīgi lielāki. \"Smart Battery Case\" vāciņā ir iestrādāta arī \"Qi\" standarta bezvadu uzlādes antena, kas ļauj vāciņa un telefona uzlādei izmantot bezkontakta lādētājus. Vāciņi pieejami baltā un melnā krāsā un to cena  Eiropas  tirgū ir 149 eiro.", "link": "https://www.delfi.lv/bizness/44467736/tehnologijas/50744325/ne-tik-negliti-ka-ieprieks-apple-izlaiz-bateriju-vacinus-jaunajiem-iphone"},
{"title": "Brīdina – krāpnieki sākuši izmantot robotzvanus arī latviešu valodā", "category": "Tehnoloģijas", "body": "\" Swedbank \" brīdina, ka telefonkrāpnieki sākuši izmantot robotizētās zvanu iespējas, lietojot arī latviešu valodu. Iepriekš Latvijas banku klienti pārsvarā saņēma zvanus tikai krievu valodā, kad krāpnieki nemācēja atbildēt uz jautājumiem latviešu valodā, kas lielai daļai klientu ļāva tos atpazīt un izvairīties no krāpnieku centieniem iegūt klientu pieejas datus internetbankai. “Tas, ka krievu valoda nebūs vienīgā valoda, kuru krāpnieki izmantos klientu uzrunāšanai, diemžēl jau bija gaidāms. Attīstoties tehnoloģijām, uzlabojas arī krāpnieku rīki, kā izlikties par banku darbiniekiem un ar viltu iegūt klientu datus, lai pieslēgtos klientu internetbankai. Tāpēc aicinām klientus būt īpaši vērīgiem un neuzķerties uz šādiem viltus banku darbinieku zvaniem, neskatoties kādā valodā šie zvani tiek saņemti. Jebkurš saņemtais zvans vai īsziņa, kad kāds aicina jūs izpaust vai kaut kur ievadīt Smart-ID vai kalkulatora kodus, ir skaidrs signāls – tie ir krāpnieki!” saka Vadims Frolovs, \"Swedbank\" Klientu servisa pārvaldes vadītājs. • Ja kāds zvana vai sūta ziņu, prasot kaut ko apstiprināt ar Smart-ID vai kodu kalkulatoru, nekādā gadījumā to nedariet – šādi apstiprinātu darbību nevar atcelt, un tas nozīmē pazaudētu naudu; • Banka nekad nezvana un neprasa izpaust vai ievadīt kādā vietnē Smart-ID vai kalkulatora kodus (piemēram, viltus bankas mājas lapā/internetbankā); • Banka nekad nesūta klientiem interneta saites, kurās prasītu ievadīt savus Smart-ID vai kalkulatora kodus; • Ja \"Swedbank\" darbiniekiem būs nepieciešams atpazīt klientu, bankas darbinieks lūgs klientu pašam pievienoties internetbankai, ievadot pārlūkā tās oficiālo adresi (nevis nospiežot kādu linku), vai pašam sazināties ar bankas konsultāciju centru. Banka arī lūdz klientus ievērot, ja esat saņēmis krāpnieku zvanu, bet savus datus neesat izpaudis, lūdzu ziņojiet bankai tikai rakstiski – sūtot ziņu čatā vai nosūtot bankas ziņojumu savā internetbankā. Ja krāpniekiem ir izdevies iegūt klienta datus, tad lūgums klientam nekavējoties ziņot bankai. Arī banka \" Citadele \" informē, ka dienā saņem vidēji 20 ziņojumus par krāpnieku centieniem, tomēr joprojām ir cilvēki, kuri iekrīt krāpnieku lamatās, skaidro bankā. Zvani pārsvarā nākot no Latvijas numuriem un bieži ir viltoti, lai līdzinātos bankas klientu apkalpošanas numuram. Zvanītāji informē par notikušu naudas zādzību vai citu problēmu klienta kontā un agresīvi uzstāj, ka nepieciešami bankas pieslēgšanās dati un cita informācija, lai pasargātu naudu. Šādi zvani var turpināties pat vairākas dienas no dažādiem telefona numuriem. Krāpnieki bieži vien izmanto arī draudus par soda naudām un zaudētiem līdzekļiem. Zvani tiek veikti izmantojot gan parastos telefonsakarus, gan dažādas ziņapmaiņas lietotnes - WhatsApp, Viber, Telegram u.c. Savukārt \"Luminor\" banka pagājušajā nedēļā ir saņēmusi informāciju par vairāk nekā simts gadījumiem, kad, uzdodoties par banku vai finanšu institūciju darbiniekiem, krāpnieki ir zvanījuši cilvēkiem, lai izkrāptu internetbankas pieejas, privātos datus un uzkrātos līdzekļus. \"Luminor\" banka aicina iedzīvotājus, īpaši krievu valodā runājošos, būt uzmanīgiem un nekādā gadījumā neizpaust savus personas datus, jo banka saviem klientiem tos nekad neprasa, kā arī nekad neatteiks saziņu latviešu valodā. Jau ziņots, ka laikā no 12. līdz 18. jūlijam  Valsts policijas  (VP) iecirkņos visā Latvijā saņemta informācija kopumā par aptuveni 203 000 eiro izkrāpšanu. Krāpnieki visbiežāk uzdevušies par kādas bankas darbiniekiem, portālu \"Delfi\" informēja VP pārstāve Gita Gžibovska. Tāpat viltvārži uzdevušies par citiem finanšu speciālistiem, sniedzot nepatiesu informāciju, ka personu kontos tiek veiktas nelikumīgas darbības un, lai tās novērstu, nepieciešams atklāt banku kontu piekļuves datus. Visvairāk naudas – 20 000 eiro izkrāpti kādai Ogres iedzīvotājai. Rīgā lielākā izkrāptā summa ir 18 000 eiro, bet Latgalē – 8 500 eiro. Par biežākajiem krāpšanas modeļiem un kibernoziedznieku profiliem vairāk vari lasīt arī rakstā  \"Nigērijas prinči un neesoši biznesa partneri. Kā darbojas digitālie krāpnieki?\".", "link": "https://www.delfi.lv/bizness/44467736/tehnologijas/53413203/bridina-krapnieki-sakusi-izmantot-robotzvanus-ari-latviesu-valoda"},
{"title": "Plāno izmantot mobilo operatoru datus iedzīvotāju skaita un kustības noteikšanai, operatori bažīgi", "category": "Tehnoloģijas", "body": "Šā gada janvārī stājās spēkā grozījumi Elektronisko sakaru likumā, kas paredz tiesības statistikas nodrošināšanai izmantot mobilo operatoru rīcībā esošos datus. CSP ieskatā tie ļaus uzlabot oficiālo statistiku par iedzīvotāju skaitu Latvijas ciemos, precīzāk aprēķināt tūrisma statistiku, novērtēt iekšzemes kopproduktu un iegūt datus par regulārām iedzīvotāju plūsmām. CSP Informācijas un komunikācijas departamenta direktors Uldis Ainārs skaidro, ka mobilo operatoru datus vēlas izmantot precīzākai iedzīvotāju skaita noteikšanai, svārstmigrācijas plūsmu noteikšanai – tās ir cilvēku plūsmas uz mājām, darbavietu u. tml. Piemēram, mazumtirdzniecības uzņēmumam \" Maxima \" ir veikali visā Latvijā, bet visi darbinieki tiek uzskaitīti pēc tā reģistrācijas vietas, un tā ir Rīga. \"Mobilie dati ir vienīgais avots, kā objektīvi novērtēt, kur tiešām cilvēki atrodas – pa dienu, naktī, vai ir otra – vasaras – māja, kas tiek izmantota siltajos gada mēnešos, utt.,\" norāda Ainārs. No attiecīgajiem datiem izriet arī vairāki atvasinātie rādītāji – var precīzāk novērtēt maksājumu bilanci, tūrisma nozares pienesumu iekšzemes kopproduktā. Savukārt pašvaldības var labāk plānot sabiedriskā transporta plūsmu un tīklu. \"Piemēram, ja vēlamies noteikt tūristu skaitu no Lietuvas uz Liepāju, bez mobilajiem datiem to ir ļoti grūti noteikt – jā, viesnīcas oficiāli uzskaita savus apmeklētājus, bet tādi servisi kā \"Airbnb\" nesniedz šādu informāciju,\" teic Ainārs. Mobilā operatora \" Tele2 \" ieskatā CSP vēlme iegūt datus no mobilo sakaru operatoriem ir saistīta ar datu drošības riskiem un papildu resursu ieguldīšanu no mobilo operatoru puses, jo nepieciešams izveidot un pielāgot iekšējās sistēmas, lai konkrētos datus varētu piegādāt un tas nepārkāptu stingrās personas datu aizsardzības prasības. \"Piesardzīgus mūs dara tas, ka nav īsti saprotams, ko valsts ar šiem datiem iesāks, kā tos uzglabās un kas segs izmaksas, lai attiecīgo datu apkopošanu veiktu. Mūsuprāt, datu apkopošanai un analīzei ir jābūt ar skaidru un konkrētu mērķi, lai tie dotu pievienoto vērtību valsts un uzņēmējdarbības vides attīstībai, par ko mums šobrīd ir šaubas,\" norāda \"Tele2\" pārstāvis Oskars Fīrmanis. Līdzīgi situāciju vērtē arī sakaru operatora \"Bite\" Klientu apkalpošanas nodaļas vadītāja Oksana Stankeviča: \"Šobrīd ir vairāki neskaidri jautājumi. Pirmkārt, kādi dati mobilo sakaru operatoriem būs jāpiegādā un kā tieši tie tiks izmantoti, interpretēti. Tā kā šobrīd normatīvie akti paredz CSP iespēju pieprasīt mobilos datus divreiz gadā, nav saprotama šo datu pievienotā vērtība statistikā. Otrkārt, būtu jāsaprot, vai ir paredzēts kāds drošs, Vispārīgās datu aizsardzības regulas prasībām atbilstošs tehnoloģisks nodrošinājums informācijas apmaiņai starp mobilo sakaru operatoriem un CSP. Un, treškārt, neskaidrs ir jautājums par nepieciešamajiem finansiālajiem resursiem, kas radīsies visām iesaistītajām pusēm gan datu nodrošināšanā, gan apkopošanā, un atdevi tiem iepretim.\" Lai arī daudziem šajā procesā iesaistītajiem bažas rada tieši datu apstrāde un izmantošana un svarīgs ir Datu valsts inspekcijas redzējums šajos jautājumos, Datu valsts inspekcija vairāk nekā mēneša laikā tā arī nav atradusi iespēju atbildēt uz portāla \"Delfi\" uzdotajiem jautājumiem un skaidrot situāciju. Ainārs piekrīt, ka šobrīd situācija ir neskaidra, jo nav īsti saprotams, kas ir atļauts un kas ne Vispārīgās datu aizsardzības regulas sakarā. Piemēram, Igaunijas Banka, kas valstī ir oficiālā statistikas apkopotāja, uzskata, ka statistika regulas izpratnē ir izņēmums, jo atsevišķi panti paredz plašākas tiesības izmantot administratīvos un citus privātos datus statistikas nolūkos. Šobrīd mobilie operatori ir samērā piesardzīgi, jo tiem nav īsti skaidrs, kādus resursus informācijas apstrāde prasīs, kādiem nolūkiem šie dati tiks izmantoti un kam tie būs pieejami. Tā ir visai sensitīva informācija, un neviens operators nevēlas, lai tā nonāktu kādu \"nepareizo\" personu vai organizāciju rokās. Bažas rada arī iespējamās biznesa intereses, jo, protams, dati ir vērtība un rada biznesa iespējas. Piemēram, kompānija \"Telia\", kurai pieder \"Latvijas Mobilā telefona\" daļas, piedāvā pakalpojumu \"Crowd Insights\". \"Spēks šajos datos ir tikai tad, ja saliek kopā visu triju mobilo operatoru datus, jo, piemēram, var gadīties situācija, ka viens operators ir uzvarējis pašvaldības konkursā par sakaru nodrošināšanu tās darbiniekiem, pēc kāda laika uzvar cits, bet tas jau nenozīmē, ka samazināsies ekonomiskā aktivitāte reģionā,\" skaidro Ainārs. Līdz ar grozījumiem Elektronisko sakaru likumā (red. – skatīt 71.  pantu) tiek strādāts pie attiecīgiem MK noteikumiem. Saprotams, ka mobilie operatori vēlas drošības sajūtu saistībā ar datu izmantošanu, tāpēc CSP ir vēlme šos noteikumus izstrādāt pēc iespējas detalizētākus, lai mobilajiem operatoriem nebūtu iemesla bažām. Lai labāk izprastu šos procesus, CSP sadarbojas ar Igaunijas kolēģiem, kuriem jau ir pieredze šādu datu apstrādē un izmantošanā. Piemēram, igauņi jau vairākus gadus mobilo datu informāciju veiksmīgi izmanto tūrisma statistikā un neplāno to pārtraukt saistībā ar Vispārīgās datu aizsardzības regulas ieviešanu. Runājot par datiem, ir vairāku līmeņu dati. CSP nav plānu izmantot personalizētus datus. Personu dati, tālruņa numuri tiks aizstāti ar nejaušām simbolu virknēm. Iestāde vēlas saņemt notikumu datus, ja cilvēks ir veicis zvanu, nosūtījis īsziņu, informāciju, kurā vietā viņš ir atradies. Ainārs skaidro, ka šie dati ir operatoru rīcībā, tie jāglabā 18 mēnešus. Tomēr šiem datiem nav nozīmes, ja nav zināmas antenu atrašanās vietas, pārklājums u. tml. \"Mums vēl pašiem nedaudz jāpamācās, jāpavērtē igauņu pieredze. Šis ir pirmais solis, jāvirzās pakāpeniski, pēc tam jau varam domāt par padziļinātiem datiem,\" atzīst Ainārs. Piemēram, igauņi jau runā par tādiem datiem, kas iegūti, kad ierīces, cilvēkam nezinot, sazinās ar torni. Tas ir nepieciešams operatoriem, lai zinātu, pie kura torņa ierīce ir pieslēgusies, un spētu nodrošināt ātrāku savienojumu. Tie ir daudz detalizētāki dati ar daudz biežāku regularitāti. Igauņi līdzšinējā pieredzē ik pa laikam datos atklājuši kādas nepilnības. Turklāt mobilos datus nevar izmantot, nezinot ģeogrāfiju. Piemēram, igauņu mobilo datu analīzes uzņēmums \"Positium\" izmanto antenu pārklājumu, virzienus, tie ir daudz precīzāki dati. Antenu pārklājumu teritorija tiek aprēķināta, ņemot vērā azimutu, antenas augstumu, leņķus u. c. CSP ir iecerējusi, ka visi dati no operatoriem pa taisno nonāks iestādē. Piemēram, Igaunijā datus vispirms apstrādā uzņēmums \"Positium\" – un tikai tad tie tiek nogādāti centrālajai bankai. \"Negribam, lai šie dati pamestu Latviju, visu plānojam darīt šeit uz vietas. Starpnieks varētu vienīgi nodrošināt algoritmus, \"iztīrīt\" datus,\" skaidro Ainārs. Runājot par laiku, kad sabiedrība varētu redzēt pirmos statistikas datus, kas iegūti, izmantojot mobilo operatoru datus, CSP vērtē, ka tas varētu notikt pēc gada, pusotra. \"Mums ir jāizveido laikrindas, jāpieslīpē metodes un jāizdara secinājumi. Es ikdienā strādāju ar datiem, bet par tiem nevar runāt, kamēr tie nav redzēti, \"pataustīti\", sarēķināti. Citādi tā ir tikai teorija,\" teic Ainārs. Vērtējot citu nozaru privāto uzņēmumu datus, kurus varētu izmantot statistikai, CSP lēš, ka tie varētu būt lielveikalu dati. Šobrīd novērotāji, lai noteiktu inflāciju, patēriņa cenu indeksu, staigā pa veikaliem un ievāc datus, tomēr to varētu darīt diezgan automātiski sadarbībā ar veikaliem, paaugstinot efektivitāti. Jau šobrīd notiek CSP un mazumtirgotāju sarunas. Tāpat CSP interesē elektrības skaitītāju rādījumi, lai varētu saprast, vai īpašumā dzīvo cilvēki.", "link": "https://www.delfi.lv/bizness/44467736/tehnologijas/50834631/plano-izmantot-mobilo-operatoru-datus-iedzivotaju-skaita-un-kustibas-noteiksanai-operatori-bazigi"},
{"title": "'Mercedes-Benz' plāno līdz 2030. gadam pilnībā pāriet uz elektroautomobiļu ražošanu", "category": "Tehnoloģijas", "body": "\"Daimler AG\" un \" Mercedes-Benz  AG\" līdz šīs desmitgades beigām tirgos, kur tas iespējams, plāno pilnībā pāriet uz elektroautomašīnu piedāvājumu. 2022. gadā ar akumulatoru darbināmi modeļi tiks piedāvāti visos koncerna pārstāvētajos segmentos. Savukārt 2025. gadā \"Mercedes-Benz AG\" tirgū laidīs trīs jaunus elektriskos automobiļus, un visiem aktuālajiem modeļiem būs pieejamas arī alternatīvas ar elektromotoriem, informē SIA \"Dominikss\", autoražotāju pārstāvis Latvijā. Laika posmā no 2019. līdz 2026. gadam investīcijas iekšdedzes dzinējos un hibrīdu tehnoloģijās būs samazinājušās par 80%, savukārt jauno mērķu sasniegšanā laikā no 2022. līdz 2030. gadam koncerns plāno investēt vairāk nekā 40 miljardus eiro. Lai paātrinātu ražošanas reorganizāciju, uzņēmums ir iegādājies  Lielbritānijā  bāzēto elektromotoru ražošanas uzņēmumu \"YASA\". Ar šo darījumu \" Mercedes -Benz AG\" iegūs piekļuvi unikālai aksiālās plūsmas motoru tehnoloģijai un zināšanām, kas ļaus ražot īpaši augstas veiktspējas elektromotorus. Plānots, ka \"Mercedes-Benz\" automašīnu akumulatoru ietilpība jau tuvākajā nākotnē pārsniegs 200 gigavatstundas, iegūstot arī vēl nebijušus sasniedzamības rādītājus un ļoti īsu uzlādes laiku. Jaunās paaudzes akumulatori būs piemēroti integrēšanai vairāk nekā 90% visu \"Mercedes-Benz\" automašīnu un furgonu. Tāpat \"Mercedes-Benz AG\" šobrīd izstrādā jaunu elektrisko automašīnu \"Vision EQXX\", kas pasaulei tiks prezentēta nākamgad. Tās sasniedzamība pārsniegs 1000 kilometrus. \"Vision EQXX\" izstrādei tika izveidota īpaša multifunkcionāla darba grupa, kurā strādā arī eksperti no \"Mercedes-Benz\" \"F1 High Performance Powertrain\" nodaļas. \"Vision EQXX\" projektā izstrādātie tehnoloģiskie risinājumi tiks pielāgoti potenciālai izmantošanai arī citos jaunajos elektriskajos modeļos. Paralēli tiekot strādāts arī pie elektrisko automašīnu uzlādes tīkla paplašināšanas. \"Mercedes me Charge\" jau tagad ir viens no lielākajiem uzlādes tīkliem pasaulē. Tajā ir vairāk nekā 530 000 maiņstrāvas un līdzstrāvas uzlādes punktu visā pasaulē. \"Mercedes-Benz AG\" sadarbojas ar \"Shell\", lai paplašinātu uzlādes tīklu. Klienti līdz 2025. gadam iegūs uzlabotu piekļuvi \"Shell's Recharge\" tīklam, kurā ir vairāk nekā 30 tūkstoši uzlādes punktu, ieskaitot vairāk nekā 10 000 lieljaudas stacijas visā pasaulē. Pateicoties agrīnām investīcijām ražošanā, \"Mercedes-Benz AG\" jau šobrīd spēj ražot elektriskās automašīnas. 2022. gadā septiņās ražotnēs, kas atrodas trīs kontinentos, tiks ražoti astoņi eletriskie Mercedes-Benz modeļi. Turklāt visas \"Mercedes-Benz AG\" pasažieru automašīnu un akumulatoru montāžas vietas, sākot ar 2022. gadu, pāriet uz oglekļa neitrālu ražošanu. Visbeidzot 2023. gadā Kupenhaimā, Vācijā, darbu plāno sākt arī jauna akumulatoru pārstrādes rūpnīca. Lai nodrošinātu šo visaptverošo transformāciju, \"Mercedes-Benz AG\" ievērojamus resursus iegulda arī darbaspēka kvalifikācijas pilnveidē. 2020. gadā vien Vācijā e-mobilitātes aspektos tika apmācīti vairāk nekā 20 tūkstoši darbinieku. Savukārt \"Mercedes-Benz\" operētājsistēmu attīstības plāni paredz visā pasaulē izveidot 3000 jaunas programmatūras inženierijas darba vietas. \"Mercedes-Benz\" ir Vācijas autobūves uzņēmums ar vairāk nekā 130 gadu ilgu vēsturi. \" Domenikss \" grupā ietilpst SIA \"Domenikss\" un SIA \"Baltijas  Auto  Centrs\". SIA \"Domenikss\" ir \"Mercedes-Benz\" AG un \"Daimler Truck\" AG ģerenerālpārstāvis Latvijā jau 27 gadus. Jau ziņots, ka jūlija sākumā Somijas koncerns \"Veho\" iegādājies kompānijas \"Domenikss\" biznesu Latvijā. Darījums ietver \"Mercedes-Benz\" vieglo un komercijas transportlīdzekļu importu, mazumtirdzniecību un apkopi, informē darījumā iesaistītās puses. Kompānija līdz šim piederēja tās prezidentei Benitai Danilenko.", "link": "https://www.delfi.lv/bizness/44467736/tehnologijas/53414025/mercedes-benz-plano-lidz-2030-gadam-pilniba-pariet-uz-elektroautomobilu-razosanu"},
{"title": "SPRK: Labākais mobilā interneta vidējais lejupielādes ātrums Latvijā ir 'Tele2'", "category": "Tehnoloģijas", "body": "Kā teikts pārskatā, \"Tele2\" Latvijā nodrošina 27,50 megabitus sekundē (Mbps) lielu vidējo lejupielādes ātrumu, kam seko LMT ar 24,45 Mbps un \"Bite\" ar 11,41 Mbps. 2015.gadā ātrākais mobilais internets Latvijā bija LMT - 18,25 Mbps, kam sekoja \"Tele2\" ar 11,66 Mbps un \"Bite\" ar 10,29 Mbps lielu vidējo lejupielādes ātrumu Latvijā. Rīgā LMT nodrošina 32,74 Mbps lielu vidējo lejupielādes ātrumu, kam seko \"Tele2\" ar 29,27 Mbps un \"Bite\" ar 17,90 Mbps lielu vidējo mobilā interneta lejupielādes ātrumu Rīgā. 2015.gadā LMT Rīgā nodrošināja 28,22 Mbps lielu vidējo lejupielādes ātrumu, \"Bite\" - 16,05 Mbps, bet \"Tele2\" - 11,67 Mbps lielu vidējo mobilā interneta lejupielādes ātrumu Rīgā. Sadalot šos mērījumus pa izmantotajām datu pārraides tehnoloģijām, 4G tīklā \"Tele2\" Latvijā nodrošina 28,34 Mbps lielu vidējo lejupielādes ātrumu, LMT - 27,37 Mbps, bet \"Bite\" - 14,40 Mbps. 3G tīklā labāko lejupielādes ātrumu nodrošina \"Bite\" - 5,81 Mbps, seko LMT ar 5,17 Mbps un \"Tele2\" ar 4,61 Mbps. 4G tīklā Rīgā LMT nodrošina 33,29 Mbps lielu vidējo lejupielādes ātrumu, \"Tele2\" - 29,74 Mbps, bet \"Bite\" - 18,24 Mbps. 3G tīklā ātrākais internets ir \"Bite\" tīklā - 9,79 Mbps, seko \"Tele2\" ar 6,26 Mbps un LMT ar 5,94 Mbps. Veicot interneta pakalpojuma mērījumus mobilā elektroniskā sakaru tīkla pārklājuma zonā, 4G tehnoloģijas pārklājums Latvijā \"Tele2\" tīklā konstatēts 97% gadījumu, 87% gadījumu LMT tīklā un 66% gadījumu \"Bite\" tīklā. 2015.gadā 4G tehnoloģijas pārklājums Latvijā LMT tīklā tika konstatēts 72% gadījumu, \"Tele2\" tīklā - 63%, bet \"Bite\" - 24% gadījumu. Rīgā 4G tehnoloģijas pārklājums konstatēts 98% LMT un \"Tele2\" tīklā, kā arī 96% gadījumu \"Bite\" tīklā. 2015.gadā LMT tīklā konstatēts 98% gadījumu, 72% gadījumu \"Tele2\" tīklā un 68% gadījumu \"Bite\" tīklā. Saskaņā ar SPRK mērījumiem, 2016.gadā \"Tele2\" interneta pakalpojuma lejupielādes ātruma vidējās vērtības Latvijā bija robežās no astoņiem līdz 53 Mbps, LMT - no septiņiem līdz 43 Mbps, bet \"Bitei\" - no četriem līdz 23 Mbps. Rīgā \"Tele2\" interneta pakalpojuma lejupielādes ātruma vidējās vērtības bija robežās no četriem līdz 111 Mbps, LMT - no sešiem līdz 93 Mbps, bet \"Bitei\" - no trīs līdz 35 Mbps. SPRK interneta pakalpojuma kvalitātes parametra mērījumi veikti 2016.gadā 405 brīvi izvēlētās ģeogrāfiskās vietās visā Latvijā, iespējami vienmērīgi aptverot visu Latvijas teritoriju, tajā skaitā 50 vietas Rīgā. Pēc iedzīvotāju skaita 20 lielākajās Latvijas pilsētās mērījumu skaits tika izvēlēts proporcionāli iedzīvotāju skaitam.", "link": "https://www.delfi.lv/bizness/44467736/tehnologijas/48713401/sprk-labakais-mobila-interneta-videjais-lejupielades-atrums-latvija-ir-tele2"},
{"title": "'Eurostat' publicē datus par naktsmītņu rezervācijām lielākajos portālos – Latvija pēdējā vietā Baltijā", "category": "Tehnoloģijas", "body": "Pirmoreiz Eiropas statistikas birojs ( Eurostat ) ir sagatavojis datus par noslogojumu viesu mājās, dzīvokļos, apartamentos, brīvdienu un atpūtas namiņos, kas rezervēti četrās lielākajās starptautiskajās rezervēšanas platformās – \" Airbnb \", \"Booking\", \"Expedia\" un \"Tripadvisor\", informē Centrālā statistikas pārvalde (CSP). Iegūtie dati rāda, ka Latvijā 2019. gadā viesi pavadīja 1,5 miljonus nakšu, kas rezervētas kādā no četrām digitālajām platformām, un tas ir par 29,6 % vairāk nekā 2018. gadā. Tomēr kaimiņvalstīs Igaunijā (1,62 milj. viesu naktis) un Lietuvā (1,66 milj. viesu naktis) rezervēto nakšu skaits 2019. gadā bija nedaudz lielāks. Lielāko daļu (87,5 %) nakšu naktsmītnēs rezervēja ārvalstu viesi, savukārt 12,5 % nakšu – vietējie viesi. Vidējais rezervēto nakšu skaits vienas rezervācijas laikā šajās mītnēs bija 7,5 rezervētās naktis, ārvalstu viesiem – 8,3 rezervētās naktis, savukārt vietējiem viesiem – 4,6 rezervētās naktis. Vidējais rezervēto nakšu skaits raksturo vienas rezervācijas apjomīgumu, bet ne ilgumu. Lielākoties rezervētās mītnes ir ar ietilpību līdz 10 gultas vietām (93,3 % rezervēto nakšu). 2019. gadā 65,3 % no visām viesu naktīm tika pavadītas Rīgā, kam seko Pierīga – 16,4 %,  Kurzeme  – 12,6 %,  Vidzeme  – 2,7 %,  Latgale  – 2 % un Zemgale – 0,9 %.  (procentos) 2019. gadā visnoslogotākie mēneši bija jūlijs (20,4 %) un augusts (19,9 %), kad rezervēto nakšu īpatsvars kopā sasniedza 40,3 %, savukārt februārī bija vismazākais – tikai 3 %. Latvijā visvairāk naktis rezervējuši ārvalstu viesi no Krievijas (269 tūkst.), Lietuvas (145 tūkst.), Vācijas (139 tūkst.), Apvienotās Karalistes (99 tūkst.), Igaunijas (79 tūkst.), Somijas (55 tūkst.), Francijas (43 tūkst.) un ASV (43 tūkst.). \"Eurostat\" projekts tika sākts 2018. gadā ar mērķi novērtēt tūrisma mītņu segmentu, kura piedāvājums tiešsaistes rezervēšanas platformās pēdējos gados arvien pieauga, to iniciēja dalībvalstis, tai skaitā, Latvija. Dati par viesu rezervētajām naktīm Eiropas Savienības un Eiropas Brīvās tirdzniecības asociācijas valstīs reģionālā un pilsētu līmenī 2018.–2019. gadā un plašāka informācija par projektu pieejama \"Eurostat\" timekļa vietnē sadaļā “Statistics explained”. 2020. gadā, salīdzinot ar 2019. gadu, Latvijas mītņu piedāvājums \"Booking\" platformā ir palielinājies janvārī, februārī un martā, t.i., pirms ārkārtas situācijas izsludināšanas valstī 12. martā Covid-19 pandēmijas dēļ, kam sekoja mītņu piedāvājuma kritums aprīlī, maijā un jūnijā. Savukārt jūlijā un augustā atkal vērojams pieaugums, kas atbilst tūrisma sezonalitātes rakstura, liecina CSP dati.", "link": "https://www.delfi.lv/bizness/44467736/tehnologijas/53415283/eurostat-publice-datus-par-naktsmitnu-rezervacijam-lielakajos-portalos-latvija-pedeja-vieta-baltija"},
{"title": "'Google' mātesuzņēmuma 'Alphabet' peļņa otrajā ceturksnī gandrīz trīskāršojusies", "category": "Tehnoloģijas", "body": "Interneta tehnoloģiju kompānijas \" Google \" mātesuzņēmums \"Alphabet\" šogad otrajā ceturksnī strādājis ar 18,53 miljardu dolāru peļņu, kas gandrīz trīskāršojusies salīdzinājumā ar pagājušā gada aprīli-jūniju, liecina uzņēmuma pārskats. \"Alphabet\" ieņēmumi šajā laika posmā pieauguši par 62% līdz 61,88 miljardiem dolāru. Ieņēmumi no reklāmām palielinājušies par 69% līdz 50,44 miljardiem dolāru. Otrajā ceturksnī visstraujāk augošais biznesa segments bijis videoapmaiņas vietne \" YouTube \".", "link": "https://www.delfi.lv/bizness/44467736/tehnologijas/53431043/google-matesuznemuma-alphabet-pelna-otraja-ceturksni-gandriz-triskarsojusies"},
{"title": "'Facebook' peļņa otrajā ceturksnī divkāršojusies", "category": "Tehnoloģijas", "body": "Sociālo tīklu uzņēmums \" Facebook \" otrajā ceturksnī strādājis ar 10,39 miljardu dolāru peļņu, kas bija apmēram divreiz lielāka nekā pagājušā gada aprīlī-jūnijā, liecina kompānijas pārskats. Ieņēmumi šajā laika periodā palielinājušies par 56% līdz 28,58 miljardiem dolāru. Reklāmu izvietošanas cena salīdzinājumā ar pagājušā gada otro ceturksni pieaugusi par 47%, bet lietotājiem parādīto reklāmu skaits kāpis par 6%. Jūnijā \"Facebook\" bijuši 2,9 miljardi lietotāju, kas bija aktīvi vismaz reizi mēnesī, jeb par 7% vairāk nekā pagājušā gada jūnijā.", "link": "https://www.delfi.lv/bizness/44467736/tehnologijas/53435711/facebook-pelna-otraja-ceturksni-divkarsojusies"},
{"title": "Ieviesīs vienotu dronu pārvaldības un uzraudzības sistēmu Latvijā", "category": "Tehnoloģijas", "body": "Sistēma paredz dronu lietotājiem ērtā, viegli saprotamā un digitālā veidā pieprasīt un saņemt pakalpojumus, kā arī nodrošināt datu apmaiņu ar dronu jomu saistītām valsts institūcijām, pakalpojumu sniedzējiem un lietotājiem. Tāpat paredzēts iegādāties infrastruktūru dronu uztveršanai starptautiskās lidostas \" Rīga \" un lidostas \" Liepāja \" tuvumā. Lai izveidotu dronu pārvaldības un uzraudzības sistēmu, sākotnēji tiks izstrādāts kopējais sistēmas koncepts, tad izveidota IT infrastruktūra. Tā būs dronu lietotājiem un uzraugošajām institūcijām draudzīga un vienota informācijas sistēma, kas ļaus ērti izpildīt normatīvā regulējuma prasības un saskaņot lidojumus, tādējādi uzlabojot kopējo lidojumu drošuma un drošības līmeni, skaidro CAA. Tāpat plānots ieviest datu apmaiņas saskarni, kas nodrošinās savietojamību ar citu iestāžu, tostarp operatīvo dienestu, IT sistēmām, tādējādi «digitalizējot» valsts pārvaldi dronu jomā. Savukārt dronu uztveršanas iekārtas nodrošinās pārskatāmu uzraudzību starptautiskās lidostas \"Rīga\" gaisa satiksmes vadības zonas, kā arī lidostas \"Liepāja\" satiksmes informācijas zonas robežās. Tas nākotnē samazinās riskus, kas ir iemesls traucētiem komercaviācijas un vispārējās aviācijas gaisa kuģu lidojumiem saistībā ar neautorizētu dronu lidojumiem lidlauku tuvumā. Arī pasažieriem tiks mazināta lidojumu kavējumu iespējamība. Pēdējo gadu laika palielinājies atgadījumu skaits civilajā aviācijā, kuros iesaistīti droni. Prognozējams, ka ilgtermiņā palielināsies atgadījumu skaits, kad droni tiek vadīti bīstami tuvu pārējiem gaisa kuģiem, radot draudus lidojumu drošumam. Piemēram, 2018.gadā lidostas \"Rīga\" tuvumā 37 dienu periodā tika konstatēts 71 nesankcionēts lidojums tuvāk par 5 km no lidlauka skrejceļa sliekšņiem, kā arī 159 gadījumos gaisa satiksmes vadības zonas robežās pārsniegts atļautais lidojuma augstums. Savukārt 2019.gadā divu dienu periodā konstatēti 49 dronu lidojumi, no kuriem 25 ir apdraudējuši gaisa satiksmi (pieci veikti tuvāk par 5 km no lidlauka skrejceļa sliekšņiem, bet 25 gadījumos pārsniegts atļautais lidojuma augstums). Plānots, ka ieviešot jauno dronu uzraudzības un pārvaldības sistēmu, dronu lietotājiem kļūs skaidrāka informācija par noteiktajiem ierobežojumiem, kā arī palielināsies saskaņoto lidojumu skaits, informē CAA. CAA direktors Māris Gorodcovs norāda: \"Ar Kohēzijas fonda atbalstu uzsāktais infrastruktūras attīstības projekts ir nozīmīgs solis dronu jomas sakārtošanā gan starptautiskās lidostas „Rīga\" gaisa satiksmes vadības zonā, gan Latvijas gaisa telpā kopumā. Mēs progresējam jaunā līmenī, lai kopā ar iesaistītajām institūcijām sagatavotu juridiski sakārtotu un uz skaidriem spēles noteikumiem balstītu gaisa telpu bezpilota gaisa kuģu dinamiskai ienākšanai mūsu sadzīvē, hobijos, darbā un biznesā. Katram pieņemtajam lēmumam gaisa satiksmes pārvaldības uzraudzības jomā ir jābūt balstītam uz drošuma un drošības nosacījumiem aviācijas jomā, bet būtiska ir arī faktiskā informācija par gaisa telpas izmantotāju ieradumiem un vajadzībām. Jaunā dronu pārvaldības uzraudzības sistēma būs efektīva, sadarbspējīga ar iesaistītām institūcijām, kā arī praktiski izmantojama tās lietotājiem.\" Projekts nodrošina arī atbilstību Komisijas 2019.gada 24.maija īstenošanas Regulai (ES) 2019/947 par bezpilota gaisa kuģu ekspluatācijas noteikumiem un procedūrām un 2012.gada 26.septembra Īstenošanas Regulai (ES) Nr. 923/2012, kas nosaka vienotus lidojumu noteikumus un ekspluatācijas normas aeronavigācijas pakalpojumiem. Atbalsts dronu jomas sakārtošanai paredzēts darbības prioritārā virziena \"Ilgtspējīga transporta sistēma\" 6.1.2. specifiskā atbalsta mērķa \"Veicināt drošību un vides prasību ievērošanu starptautiskajā lidostā \"Rīga\"\", 2.kārtas ietvaros. Līgumu ar Centrālo finanšu un līguma aģentūru (CFLA) par KF līdzekļu saņemšanu projekta \"Bezpilota gaisa kuģu pārvaldības un uzraudzības sistēmas izveide (projekta Nr. 6.1.2.0/20/I/001) īstenošanai CAA noslēdza 2021.gada 6.maijā. Pieejamais kopējais attiecināmais KF projekta \"Bezpilota gaisa kuģu pārvaldības un uzraudzības sistēmas izveide\"\" finansējums ir 1 764 705.88 EUR, no kuriem 1 500 000.00 EUR ir Kohēzijas fonda finansējums, bet 264 705.88 EUR privātais jeb CAA finansējums. V/a \"Civilās aviācijas aģentūra\" ir Latvijas vadošā iestāde aviācijas drošības uzraudzības jomā.", "link": "https://www.delfi.lv/bizness/44467736/tehnologijas/53436049/ieviesis-vienotu-dronu-parvaldibas-un-uzraudzibas-sistemu-latvija"},
{"title": "Pārdoti vairāk nekā 10 miljoni \"PlayStation 5\"", "category": "Tehnoloģijas", "body": "Kopš konsoles pārdošanas uzsākšanas 2020. gada novembrī \"PlayStation 5\" globālie pārdošanas rādītāji ir pārsnieguši līdzšinējo \"PlayStation 4\" rekordu, kas bija līdz šim pārdotākā \"PlayStation\" konsole, ziņo \" Sony \" pārstāvji. Šī gada jūlija beigās \"Sony Interactive Entertainment\" (SIE) nācis klajā ar paziņojumu, ka kompānijas radītās jaunākās paaudzes spēļu konsoles \"PlayStation 5\" (PS5) globālie pārdošanas rādītāji astoņu mēnešu laikā kopš tās izdošanas ir pārsnieguši jau 10 miljonus. Tādējādi PS5 ir kļuvusi arī par visu laiku ātrāk pārdoto konsoli SIE vēsturē, aizvien turpinot šo rekordu labot un pārliecinoši apsteidzot tās priekšteci \"PlayStation 4\". Papildus tam, kā norāda \"Sony\" pārstāvji, uzņēmums ir apmierināts arī ar ekskluzīvo spēļu tirdzniecību. \" Marvel ’s Spider-Man: Miles Morales\" (izdevējs \"Insomniac Games\") ir pārdots vairāk nekā 6,5 miljonos eksemplāru kopš spēles izdošanas aizvadītā gada 12. novembrī. \"MLB The Show 21\" (izdevējs \"San Diego Studio\") ir ātrāk pārdotā spēle franšīzes vēsturē ar vairāk nekā 2 miljoniem pārdotu kopiju visās platformās. Spēle kopš šī gada 16. aprīļa ir piesaistījusi arī vairāk nekā 4 miljonus spēlētāju visā pasaulē; \"Returnal\" (izdevējs \"Housemarque\") kopš spēles izdošanas trīs mēnešus atpakaļ šobrīd ir tikusi pārdota 560,000 eksemplāros. \"Ratchet & Clank: Rift Apart\" (izdevējs \"Insomniac Games\") ir tikusi pārdota vairāk nekā 1,1 miljonos eksemplāru kopš spēles izdošanas šī gada 11. jūnijā. “Esam neizsakāmi pateicīgi aizrautīgajai \"PlayStation\" fanu kopienai, kas ikdienā izmanto PS5 konsoli, un tāpat arī ļoti novērtējam mūsu pasaules līmeņa partnerus, kas PS platformās ienes tik izcilu spēļu pieredzi. Lai gan PS5 jau ir sasniegusi vairāk spēlētāju nekā jebkura no iepriekšējām \"PlayStation\" konsolēm, mums priekšā vēl ir daudz darba, jo pieprasījums aizvien turpina pārsniegt piedāvājumu. Vēlos uzsvērt, ka, lai gan mēs joprojām saskaramies ar zināmiem izaicinājumiem, kas ietekmē mūsu un arī daudzas citas nozares visā pasaulē, piedāvājuma nodrošināšana ir SIE galvenā prioritāte,” komentējis \"Sony Interactive Entertainment\" prezidents Džims Raiens.", "link": "https://www.delfi.lv/bizness/44467736/tehnologijas/53441831/pardoti-vairak-neka-10-miljoni-playstation-5"},
{"title": "Personība biznesā: datortehnikas tirgotāja 'Capital' valdes loceklis Ivars Šulcs", "category": "Tehnoloģijas", "body": "Ivars Šulcs IT preču pārdošanās uzņēmumā AS \"Capital\" strādā jau astoņpadsmit gadus un kļuvis arī par tā līdzīpašnieku. Sarunā ar \"Delfi Bizness\" viņš teic, ka datori viņam ļoti interesējuši jau no pamatskolas laikiem, tādēļ darba gaitas IT nozarē ir likumsakarīgas. Šulcs atklāj, ka šis gads uzņēmumam AS \"Capital\" būs īpašs ar to, ka tiks atsākta portatīvo datoru \"Capital Gauja\" ražošana un tirdzniecība. Savukārt, vaicāts par dzīves laikā gūtajām atziņām, Ivars Šulcs saka, ka fizikā ierastais enerģijas nezūdamības likums attiecas arī uz ieguldīto darbu. atradīsiet šeit.", "link": "https://www.delfi.lv/bizness/44467736/tehnologijas/53439425/personiba-biznesa-datortehnikas-tirgotaja-capital-valdes-loceklis-ivars-sulcs"},
{"title": "Nīderlande piespriež 'TikTok' 750 tūkstošu sodu par bērnu tiesību pārkāpšanu", "category": "Tehnoloģijas", "body": "Nīderlandes datu aizsardzības iestāde (DAP) jūlija izskaņā lēmusi sodīt populārāko jauniešu sociālo mediju \" TikTok \" ar 750 tūkstošu eiro lielu soda naudu par bērnu tiesību pārkāpšanu, vēsta  Eiropas  Datu aizsardzības kolēģija (EDAK). Nīderlande  uzskata, ka bērnu tiesības tika pārkāptas, jo, instalējot lietotni, tās izmantošanas nosacījumi tiek parādīti angļu valodā. Taču, ņemot vērā, ka tā nav oficiālā valsts valoda, pastāv risks, ka lietotāji nav bijuši informēti par viņu tiesībām un ko lietotne drīkst darīt ar viņu privātajiem datiem. Tas, kā norāda DAP, ir privātuma aizsardzības pārkāpums, jo tā pamatā ir ideja, ka lietotājiem ir tiesības sev saprotamā valodā tikt informētiem par viņu datu izmantošanu. DAP norāda, ka bērni ir īpaši aizsargājama grupa, jo retāk apzinās savas rīcības sekas. Nīderlandes DAP ir vērsusies pie kolēģiem Īrijā, kur atrodas \"TikTok\" Eiropas birojs. Jau iepriekš pret \"TikTok\" vērsta virkne pārmetumu un uzņēmums ir centies to labot, piemēram, ieviešot funkciju, ka vecāki var regulēt sava bērna konta iestatījumus, lai pasargātu viņu no satura, kas nav piemērots nepilngadīgajiem. Jau ziņots, ka šogad aprīlī britu bērnu tiesību aizstāve Anna Longfīlda ir  vērsusies tiesā  ar miljardiem eiro vērtu prasību pret jauniešu vidū populāro lietotni \"TikTok.\" Sūdzībā norādīts, ka lietotne gadiem ilgi ir ievākusi nepamatotu daudzumu privāto datu. Sūdzībā tiesai teikts, ka lietotne ievākusi telefona numurus, atrašanās vietu, videomateriālus un bērnu biometriskos datus bez likumā noteikto piekrišanu iegūšanas, neinformējot par to nedz bērnus, nedz to vecākus. Sūdzība ir iesniegta Eiropas un Lielbritānijas bērnu vārdā.", "link": "https://www.delfi.lv/bizness/44467736/tehnologijas/53448021/niderlande-piespriez-tiktok-750-tukstosu-sodu-par-bernu-tiesibu-parkapsanu"},
{"title": "'HansaMatrix' noslēdzis ražošanas līgumu 3,3 miljonu eiro apmērā ar klientu Vācijā", "category": "Tehnoloģijas", "body": "Augsto tehnoloģiju uzņēmums \" HansaMatrix \" noslēdzis ražošanas līgumu 3,3 miljonu eiro apmērā cilvēka-mašīnas saskarnes elektronikas ierīču ražošanai un piegādei industriālā segmenta klientam Vācijā, teikts \"HansaMatrix\" paziņojumā biržai \" Nasdaq  Riga\". Klienta nosaukums saskaņā ar līguma nosacījumiem netiek izpausts. \"HansaMatrix\" kopējais ieņēmumu apmērs no jaunā līguma deviņu mēnešu periodā no 2021. gada ceturtā ceturkšņa līdz 2022. gada otrā ceturkšņa beigām sasniegs 3,3 miljonus eiro. \"Esam gandarīti ar jauna, būtiska apjoma līguma noslēgšanu ar pasūtītāju Vācijā, kas norāda uz industriālā sektora pieprasījuma pieaugumu Eiropas Savienības (ES) valstīs, samazinoties Covid-19 ierobežojumiem, kā arī apstiprina pieaugošo tendenci ražošanas pasūtījumu izvietošanai ģeogrāfiski tuvāk pasūtītājam ar mērķi samazināt šī brīža nenoteiktību globālajās piegāžu ķēdēs,\" paziņojumā biržai norāda \"HansaMatrix\" valdes priekšēdētājs Jānis Sams. \"HansaMatrix\" pagājušajā gadā strādāja ar 21,387 miljonu eiro auditēto apgrozījumu, kas ir par 7,3% mazāk nekā 2019. gadā, kā arī cieta zaudējumus 656 383 eiro apmērā pretstatā peļņai gadu iepriekš. Vienlaikus \"HansaMatrix\" koncerna apgrozījums pagājušajā gadā bija 22,589 miljoni eiro, kas ir par 8,2% mazāk nekā 2019. gadā, bet koncerna zaudējumi bija 551 612 eiro apmērā pretstatā peļņai gadu iepriekš. \"HansaMatrix\" ir augsto tehnoloģiju uzņēmums, kas veic jaunu elektronisko produktu un sistēmu izstrādi, to industrializāciju, kā arī sniedz integrētus ražošanas pakalpojumus klientiem, datu tīklu iekārtu, lietu interneta, industriālo sistēmu un citos augstas pievienotās vērtības tirgus segmentos. Kompānijas akcijas kotē biržas \" Nasdaq Riga \" oficiālajā sarakstā. \"HansaMatrix\" lielākie akcionāri 2021. gada marta beigās, pēc \"HansaMatrix\" publiskotās informācijas, bija \"Macro Rīga\" (34,08%), investīciju uzņēmumi \"ZGI-4 AIF\" (15,06%), \"BaltCap Latvia Venture Capital Fund\" (9,95%) un \"FlyCap Investment Fund I AIF\" (9,61%), kā arī \"CBL Asset Management\" pārvaldītie fondi (6,56%) un \"Swedbank ieguldījumu pārvaldes sabiedrības\" pārvaldītie fondi (5,1%).", "link": "https://www.delfi.lv/bizness/44467736/tehnologijas/53465445/hansamatrix-nosledzis-razosanas-ligumu-3-3-miljonu-eiro-apmera-ar-klientu-vacija"},
{"title": "'Samsung' prezentējis jaunās paaudzes 'Z Fold3' un 'Z Flip3' viedtālruņus", "category": "Tehnoloģijas", "body": "\" Samsung \" prezentējis savu jaunāko viedtālruņu sēriju – salokāmajiem viedtālruņiem \"Galaxy Z Fold3 5G\" un \"Galaxy Z Flip3 5G\". Jaunie \"Galaxy Z\" sērijas viedtālruņi radīti, ņemot vērā \"Samsung\" lietotāju vajadzības un ieteikumus – viedtālruņi ir izturīgāki un to salokāmais ekrāns optimizēts, lai paveiktu pēc iespējas vairāk. \"Z Fold3\" 7,6 collu \"Infinity Flex\" displejs pirmo reizi ir saderīgs arī ar viedo pildspalvu jeb \"S Pen\". Savukārt \"Z Flip3\", kas viegli iegulst plaukstā un ir ērti ieliekams kabatā, izceļas ar modernu dizainu, uzlabotu kameru sistēmu un lielāku priekšējo ekrānu. \"Ar katru jauno modeli salokamā telefona iegāde kļūst par saprātīgāku izvēli mūsdienīgam lietotājam – tie piedāvā daudz labu priekšrocību salīdzinājumā ar ierastajiem viedtālruņiem,\" pārliecināts ir Jurijs Bušmaks, \"Samsung\" IT un mobilo tehnoloģiju nodaļas vadītājs Baltijā. \"Jaunākās ierīces ir pielāgotas tam, lai varētu veikt vairākus uzdevumus vienlaicīgi, turklāt arī to akumulatora darbības laiks būs ilgāks. Sadarbībā ar \"Google\" arvien vairāk mobilo lietotņu tiek pielāgotas salokāmajiem ekrāniem.\" \"Hideaway\" eņģe, kas izmantota telefonu locījumu vietās un pirmo reizi tika ieviesta \"Galaxy Z Flip\" modelim, ļauj ierīces novietot dažādos leņķos un rakursos. Pateicoties uzlabotajai \"Sweeper\" tehnoloģijai, eņģes sari tagad ir īsāki, palīdzot efektīvāk atvairīt putekļus un citas daļiņas, un saglabāt ierīču izturību. Pasaules līderis testēšanas, pārbaudes un sertifikācijas pakalpojumu jomā \"Bureau Veritas\" ir veicis jaunāko \"Z\" sērijas telefonu locīšanas testu, kas apstiprināja – viedtālruņus var salocīt un atlocīt 200 000 reižu. Pirmo reizi \"Galaxy Z\" sērijā \"Samsung\" piedāvā \"Note\" sērijas tehnoloģiju – digitālo pildspalvu \"S Pen\". Tagad lietotāji var izmantot \"S Pen\" funkcionalitāti, un tas ir piemērots rīks, veicot vairākas darbības vienlaicīgi – ar viedo irbuli var pierakstīt piezīmes videozvana laikā vai pārbaudīt atgādinājumu sarakstu, lasot e-pastus. Iegādei ir pieejami divi modeļi – \"S Pen Fold\" sērijas digitālais irbulis un \"S Pen Pro\". Abiem ir speciāli izstrādāts izvelkams \"Pro\" uzgalis ar spēka ierobežošanas tehnoloģiju, lai aizsargātu \"Z Fold3\" galveno ekrānu \"S Pen\" lietošanas laikā. \"Z Fold3\" ir veidots ar gludāku, plānāku un gaišāku dizainu, un tas ir pieejams gaistoši melnā, gaistoši zaļā un gaistoša sudraba krāsā. Kopā ar jauno \"Galaxy Z\" sēriju \"Samsung\" iepazīstināja arī ar bezvadu austiņām \"Galaxy Buds2\". Dinamiskie divvirzienu skaļruņi nodrošina arī aktīvo trokšņu slāpēšanu. Ja nepieciešams dzirdēt apkārt notiekošo, kamēr austiņas ir ausīs, tās var viegli noregulēt, izmantojot trīs apkārtējās vides skaņas līmeņus. Pateicoties jaunam, uz mašīnmācīšanos balstītam risinājumam, kas filtrē dažādus traucējošus fona trokšņus, runātāja balss zvana laikā būs skaidrāka un skaļāka. \"Galaxy Z Fold3\" un \"Z Flip3\" ir pieejami iepriekšpārdošanā no 11. augusta, savukārt ierīces Baltijas tirgū varēs iegādāties no 27. augusta. Ieteicamās mazumtirdzniecības cenas salokāmajiem viedtālruņiem variē atkarībā no atmiņas ietilpības – \"Z Fold3\" (256 GB) varēs iegādāties par 1819 EUR, \"Z Fold3\" (512 GB) – 1919 EUR, \"Z Flip3\" (128 GB) – 1059 EUR, bet \"Z Flip3\" (256 GB) par 1109 EUR. Savukārt \"Galaxy Buds2\" ieteicamā pārdošanas cena ir 149 EUR.", "link": "https://www.delfi.lv/bizness/44467736/tehnologijas/53480729/samsung-prezentejis-jaunas-paaudzes-z-fold3-un-z-flip3-viedtalrunus"},
{"title": "Latviešu baltie hakeri izcīna pirmo vietu profesionāļu vidū vispasaules sacensībās", "category": "Tehnoloģijas", "body": "Strādājot 48 stundas bez pārtraukuma, komanda atrisinājusi vairumu no izvēlei pieejamajiem uzdevumiem un ieguvusi 4817 punktus, kas \"Unexpected Productions\" nesis pārliecinošu uzvaru 79 komandu konkurencē no visas pasaules. \"Sacensības bija grūts pārbaudījums, taču spējām sakoncentrēties un, komandai attālināti komunicējot teju 50 stundu ilgā video zvanā, tikt galā ar vairumu no uzdevumiem. Dalība \"Capture The Flag\" sacensībās ir veids, kā pasaules klases tehnoloģiju drošības uzņēmumu komandas attīsta savas kompetences un zināšanas ārpus ikdienas pienākumiem. Attālinātais režīms mums nebija nekas jauns, jo jau astoņus gadus kopš uzņēmuma dibināšanas tā ir mūsu ikdiena,\" komentē informācijas tehnoloģiju drošības eksperts un \"Possible Security\" vadītājs Kirils Solovjovs. \"Capture the Flag\" (CTF) jeb \"Atrodi karogu\" sacensības tehnoloģiju drošības nozarē ir populārs sacensību veids, kurā dalībnieki gan tīmekļvietņu, gan failu, gan datorprogrammu kodā meklē dažādos veidos apslēptas norādes. CTF sacensības tiek organizētas izglītojošos nolūkos, lai gan studenti, gan profesionāļi varētu iepazīt un spētu reaģēt uz pasaulē aktuāliem kiberdrošības apdraudējumiem, skaidro uzņēmumā. Aizvadīto sacensību laikā dalībniekiem bija pieejami kopumā 38 uzdevumi astoņās dažādās uzdevumu kategorijās, ko iespējams risināt, pašiem definējot stratēģiju, līdzīgi kā tas notiek orientēšanās sportā. Uzdevumi variēja no tīmekļvietnes uzlaušanas līdz mašīnkoda reversinženierijai, industriālās mašinērijas signālu analīzei un šifrēšanas algoritmu uzdevumiem. \"Cyber Security Awareness Worldwide Capture The Flag\" ir senākās un lielākās CTF sacensības, kurās jau 18 gadu garumā ik gadu piedalās vairāk nekā tūkstotis studentu un profesionāļu komandu, kuras cenšas izlauzties un nostiprināties tehnoloģiju drošības nozarē, kā arī pārbaudīt un papildināt savas zināšanas un prasmes. Šogad sacensības notiek divās kārtās, no kurām pirmajā 48 stundu izaicinājumā piedalās arī profesionāļu komandas.", "link": "https://www.delfi.lv/bizness/44467736/tehnologijas/53592627/latviesu-baltie-hakeri-izcina-pirmo-vietu-profesionalu-vidu-vispasaules-sacensibas"},
{"title": "Latvijā radīts bērnu koka līdzsvara ritenītis, kura konstrukcijā nav izmantota neviena skrūve", "category": "Tehnoloģijas", "body": "Līdzsvara ritenīši no koka mazuļiem Latvijā ir visai iecienīts pārvietošanās līdzeklis – \"DipDap\" un \" Brum Brum \" jau iekarojuši arī bērnu sirdis aiz Latvijas robežām. Nu šiem pārvietošanās līdzekļiem pievienojies vēl viens – \"Choppy\". Tas domāts bērniem līdz četru gadu vecumam, tam nav skrūvju un spieķu, un tā atsperīgais sēdeklis ir saudzīgs bērna muguru. \"Choppy\" ir ražots no bērza saplākšņa un sver mazāk nekā trīs kilogramus. \"Jau sen galvā grozījās doma par ritenīti, kura salikšanai nebūtu jāizmanto instrumenti un nebūtu skrūvju. Risinājums atnāca ap 2016. gadu, kad arī sāku realizēt projektu,\" stāsta \"Choppy\" dizaina autors Aldis Blicsons. Jāpiebilst, ka viņš ir arī \"Brum Brum\" ritenīša dizaina autors, par ko ticis nominēts Latvijas dizaina balvai. \"Choppy\" radīšanā atbalstu snieguši arī pieredzējuši tehniskie prāti no Rīgas Tehniskās universitātes Dizaina fabrikas, kā arīmazie testa braucēji, kas izmēģinājuši vairākus produkta prototipus. Rezultātā, \"Choppy\" ir ne tikai izskatīgs dizains, bet arī augsta funkcionalitāte – ikviens pieaugušais var riteni izjaukt un salikt pāris minūšu laikā, neizmantojot instrumentus, savu ideju skaidro tā autori.", "link": "https://www.delfi.lv/bizness/44467736/tehnologijas/53552979/latvija-radits-bernu-koka-lidzsvara-ritenitis-kura-konstrukcija-nav-izmantota-neviena-skruve"},
{"title": "Jaunuzņēmums 'Padhat' cepuru izveidē bērnu galvas traumu risku samazināšanai plāno investēt 50 000 eiro", "category": "Tehnoloģijas", "body": "Kompānijā informēja, ka \"Padhat\" izstrādājis tehnoloģiju, kā bērniem, valkājot cepures ikdienas sadzīves apstākļos, ir iespēja samazināt risku gūt galvas traumas. Kompānija ir izstrādājusi pirmos cepuru modeļus ar iestrādātu aizsardzības tehnoloģiju un plāno tuvākajā laikā arī sākt eksportu. \"Padhat\" tehnoloģija dod iespēju aizsargam pieņemt galvas formu, tādā veidā nodrošinot gan ļoti augstu komforta līmeni, gan aizsardzību. Daļa no 50 000 eiro finansējuma tiek piesaistīta arī caur dalību  Latvijas Investīciju un attīstības aģentūras  biznesa inkubatorā. \"Firmas.lv\" informācija liecina, ka \"Padhat\" reģistrēts 2020.gada septembrī, un tā pamatkapitāls ir 2800 eiro. Uzņēmuma kapitālā 60% pieder Uldim Freidenfeldam, bet 40% - Kristīnei Līpiņai.", "link": "https://www.delfi.lv/bizness/44467736/tehnologijas/53592667/jaunuznemums-padhat-cepuru-izveide-bernu-galvas-traumu-risku-samazinasanai-plano-investet-50-000-eiro"},
{"title": "'OSS Networks' apvienojas ar telekomunikāciju tehnoloģiju uzņēmumu 'Enreach'", "category": "Tehnoloģijas", "body": "\"OSS Networks\" kopš uzņēmuma dibināšanas 2010.gadā nodrošina dažādus telekomunikāciju un IT pakalpojumus vairāk nekā 1100 uzņēmumiem. Apvienošanās rezultātā \"OSS Networks\" turpinās iesākto pakalpojumu sniegšanu saviem klientiem, vienlaikus uzsākot piedāvāt \"Enreach\" grupas telekomunikāciju un mākoņpakalpojumu risinājumus. \"OSS Networks\" izstrādātais sakaru risinājums \"SmartMEX\" papildinās \"Enreach\" produktu portfeli mobilajiem operatoriem visā pasaulē. Ar investīciju kompānijas \"Waterland\" atbalstu \"OSS Networks\" ir kļuvis par \"Enreach\" uzņēmumu grupas jaunāko dalībnieku. \"OSS Networks\" arī turpmāk atradīsies Rīgā. Visi trīs uzņēmuma dibinātāji - Armands Meinarts, Juris Breicis un  Mārtiņš Gailītis  - turpinās vadīt un attīstīt uzņēmumu, lai sekmētu \"Enreach\" grupas izaugsmi. Šobrīd uzņēmumā tiek nodarbināti 26 telekomunikāciju nozares speciālisti, tostarp jaunu risinājumu izstrādes komanda. \"Desmit gadu laikā kopš \"OSS Networks\" strādā balss telekomunikāciju tirgū, esam spējuši piesaistīt vairāk nekā 1100 MVU segmenta klientu un nodrošināt balss sakarus vairāk nekā 33 000 lietotāju. Apvienojot mūsu zināšanas un pieredzi par uzņēmējdarbības vajadzībām vietējā tirgū ar \"Enrech\" grupas pakalpojumu portfeli, ticam, ka spēsim nodrošināt plašākus un piemērotākus balss sakaru un IT risinājumus,\" saka \"OSS Networks\" vadītājs Armands Meinarts.", "link": "https://www.delfi.lv/bizness/44467736/tehnologijas/53603809/oss-networks-apvienojas-ar-telekomunikaciju-tehnologiju-uznemumu-enreach"},
{"title": "Aizdomu par cenzūras programmatūru dēļ Lietuvā ieteikts izmest Ķīnā ražotos viedtālruņus", "category": "Tehnoloģijas", "body": "Lietuvas  Aizsardzības ministrija rekomendējusi patērētājiem izvairīties no Ķīnā ražotu viedtālruņu iegādes, kā arī devusi padomu izmest tos, kas jau iegādāti, pēc tam, kad valdības ziņojumā noskaidrots, ka tajās var būt iebūvētas cenzēšanas ietaises, atsaucoties uz ziņu aģentūru \"Reuters\", raksta \" CNN \". Eiropā populārākajos Ķīnas viedtālruņu giganta \" Xiaomi \" telefonos esot iebūvēta iespēja atpazīt un cenzēt tādus terminus kā \"Free Tibet\" (Brīvību  Tibetai ), \"Long live Taiwan independence\" (ilgu mūžu  Taivānas  neatkarībai) vai \"democracy movement\" (demokrātijas kustība), otrdien informējusi par kiberdrošību Lietuvā atbildīgā iestāde. Kopumā ierīcēs varētu būt 444 termini ķīniešu valodā, kas tiekot izsekoti un pastāvīgi atjaunināti, teikts ziņojumā. Lai arī minētā iespēja \"Xiaomi Mi 10T 5G\" telefoniem Eiropas Savienības reģionā esot atslēgta, to varot jebkurā laikā attālināti ieslēgt, teikts Lietuvas Aizsardzības ministrijas Nacionālā  Kiberdrošības  centra ziņojumā. \"Mēs rekomendējam neiegādāties jaunus Ķīnā ražotos viedtālruņus un atbrīvoties no tiem, ka jau nopirkti, cik ātri vien iespējams,\" prezentējot ziņojumu medijiem, uzsvēra Lietuvas aizsardzības ministra vietnieks Margirs Abukevičs. Kā raksta \"Reuters\", \"Xiaomi\" nav atsaucies uz lūgumu komentēt šos izteikumus. Jāatgādina, ka Ķīnas un Lietuvas  attiecības pēdējā laikā ir saspringtas . Augustā Ķīna pieprasīja Lietuvai atsaukt tās vēstnieku Pekinā, un paziņoja par sava pārstāvja Lietuvā atsaukšanu, pēc tam, kad Taivāna pavēstīja, ka veidos pārstāvniecību Viļņā. Kā skaidrots Ķīnas Ārlietu ministrijas paziņojumā, uz šādu soli to pamudinājuši plāni Lietuvā atvērt Taivānas pārstāvniecību, kuras nosaukumā lietots tieši nosaukums \"Taivāna\" nevis \"Taibeja\", kā tas tiek darīts daudzās citās valstīs, lai neaizkaitinātu Pekinu. Lietuvas Nacionālā kiberdrošības centra ziņojumā arī teikts, ka \"Xiaomi\" telefoni sūta šifrētus tālruņa datus serverim Singapūrā. Drošības trūkumi atrasti arī Ķīnā ražotā  Huawei  \"P40 5G\" tālrunī, bet cita Ķīnas ražotāja \"OnePlus\" tālrunī tie netika atrasti, teikts ziņojumā. \"Huawei\" pārstāvis Baltijā ziņu aģentūrai BNS gan skaidrojis, ka tā ražotie telefoni nenosūta lietotāju datus uz ārējiem serveriem, raksta CNN. \"Šīs ziņas ir svarīgas ne tikai Lietuvai, bet visām valstīm, kur tiek lietotas \"Xiaomi\" iekārtas\", teikts Lietuvas kiberdrošības ekspertu ziņojumā.", "link": "https://www.delfi.lv/bizness/44467736/tehnologijas/53607517/aizdomu-par-cenzuras-programmaturu-del-lietuva-ieteikts-izmest-kina-razotos-viedtalrunus"},
{"title": "Aicina pieteikties uzņēmējdarbības nodarbību ciklam 'Startup School of Schools'", "category": "Tehnoloģijas", "body": "Nodarbību cikls ir bezmaksas, un tas norisināsies tiešsaistē, angļu valodā. Pieteikties un ar pilnu programmu var iepazīties  mājaslapā . \"Startup School of Schools\" programma veidota, lai palīdzētu jaunuzņēmumiem risināt fundamentālus uzņēmējdarbības jautājumus – tirgus atrašana, komandas veidošana, finanšu plānošana, jaunuzņēmumiem aktuālu juridisko jautājumu risināšana un uzmanības piesaistīšana. Temati tiks apskatīti sešos semināros, kuru laikā būs iespēja padziļinātāk izprast pieredzē balstītus ekspertu piemērus un praktiskus ieteikumus. Katru no sesijām vadīs 1-2 pieredzējuši profesionāļi no tādiem starptautiskiem investīciju fondiem kā Inventure, visstraujāk augošākajiem jaunuzņēmumiem un nozares līderiem, kā arī izaugsmes apmācību uzņēmuma \"Growth Tribe\". Programmai līdz 11. oktobrim var pieteikties jebkurš jaunais uzņēmējs vai interesents, kam nepieciešamas praktiskas zināšanas ilgtstpējīga uzņēmuma veidošanā un vadīšanā. Lekcijas arī palīdzēs pilnveidot prasmes, kas ļautu sagatavot savus uzņēmējdarbības projektus finansējuma saņemšanai no privātajiem investoriem vai citiem finanšu avotiem. \"Startup School of Schools\" būs aktuāls arī tiem, kam interesē atrast jaunus kontaktus, nodrošinot potenciālo komandas dalībnieku piesaisti vai idejas attīstīšanai vajadzīgos speciālistus. Dalībnieki, kas piedalīsies visā 6 nedēļu nodarbību ciklā, saņems  Latvijas Investīciju un attīstības aģentūras  un \"TechHub Riga\" apliecinājumu par programmas apguvi. \"Techhub Riga\" tika dibināts 2011. gadā kā pirmā kopstrādes telpa Rīgā, un joprojām ir vienīgā kopstrādes telpa tieši jaunuzņēmumiem. Šī bezpeļņas organizācija ir kļuvusi par stūrakmeni Latvijas jaunuzņēmumu ekostistēmas veidošanā un ir spēlējusi izšķirošu lomu arī citu bezpeļņas organizāciju attīstības procesā, kā piemēram, \" TechChill \" un Latvijas Jaunuzņēmumu asociācijas \"Startin.LV\". \"TechHub Riga\" misija ir attīstīt jaunuzņēmumu kopienu un atbalstīt jaunuzņēmumu izaugsmi. \"School of Schools\" programmas pamatā ir iniciatīva sniegt jaunuzņēmumu izaugsmei nepieciešamās zināšanas un apmācības.", "link": "https://www.delfi.lv/bizness/44467736/tehnologijas/53609371/aicina-pieteikties-uznemejdarbibas-nodarbibu-ciklam-startup-school-of-schools"},
{"title": "'Xiaomi' pārstāvji noliedz Lietuvas kiberekspertu pārmetumus par satura cenzēšanu savos tālruņos", "category": "Tehnoloģijas", "body": "\"\" Xiaomi \" ierīces necenzē ne ienākošo, ne izejošo lietotāju saturu. \"Xiaomi\" neierobežo un neierobežos tādu lietotāju personisku rīcību kā interneta pārlūkošana, informācijas meklēšana, zvanīšana vai trešo pušu komunikācijas lietotņu izmantošana,\" skaidrojumā \"Delfi  Bizness \" uzsvēra Ķīnas tālruņu ražotājs \"Xiaomi\", skaidrojot visā pasaulē izskanējušos  Lietuvas  aizsardzības ministrijas ziņojumā paustos pārmetumus, ka uzņēmuma ražotajos tālruņos iebūvēta cenzējoša programmatūra. \"\"Xiaomi\" ciena un aizsargā visu savu lietotāju tiesības un ievēro Eiropas Savienības Vispārīgo datu aizsardzības regulu,\" savā skaidrojumā norāda \"Xiaomi\". Jau ziņots, ka Lietuvas  Aizsardzības ministrija  rekomendējusi patērētājiem izvairīties no Ķīnā ražotu viedtālruņu iegādes, kā arī devusi padomu izmest tos, kas jau iegādāti, pēc tam, kad valdības ziņojumā noskaidrots, ka tajās var būt iebūvētas cenzēšanas ietaises, atsaucoties uz ziņu aģentūru \"Reuters\", raksta \" CNN \". Eiropā populārākajos Ķīnas viedtālruņu giganta \"Xiaomi\" telefonos esot iebūvēta iespēja atpazīt un cenzēt tādus terminus kā \"Free Tibet\" (Brīvību Tibetai), \"Long live Taiwan independence\" (ilgu mūžu Taivānas neatkarībai) vai \"democracy movement\" (demokrātijas kustība), otrdien informējusi par kiberdrošību Lietuvā atbildīgā iestāde. Kopumā ierīcēs varētu būt 444 termini ķīniešu valodā, kas tiekot izsekoti un pastāvīgi atjaunināti, teikts ziņojumā. Lai arī minētā iespēja \"Xiaomi Mi 10T  5G \" telefoniem Eiropas Savienības reģionā esot atslēgta, to varot jebkurā laikā attālināti ieslēgt, teikts Lietuvas Aizsardzības ministrijas Nacionālā Kiberdrošības centra ziņojumā. \"Mēs rekomendējam neiegādāties jaunus Ķīnā ražotos viedtālruņus un atbrīvoties no tiem, ka jau nopirkti, cik ātri vien iespējams,\" prezentējot ziņojumu medijiem, uzsvēra Lietuvas aizsardzības ministra vietnieks Margirs Abukevičs. Jāatgādina, ka Ķīnas un Lietuvas attiecības pēdējā laikā ir saspringtas. Augustā Ķīna pieprasīja Lietuvai atsaukt tās vēstnieku Pekinā, un paziņoja par sava pārstāvja Lietuvā atsaukšanu, pēc tam, kad Taivāna pavēstīja, ka veidos pārstāvniecību Viļņā. Kā skaidrots Ķīnas Ārlietu ministrijas paziņojumā, uz šādu soli to pamudinājuši plāni Lietuvā atvērt  Taivānas  pārstāvniecību, kuras nosaukumā lietots tieši nosaukums \"Taivāna\" nevis \"Taibeja\", kā tas tiek darīts daudzās citās valstīs, lai neaizkaitinātu Pekinu. Lietuvas Nacionālā kiberdrošības centra ziņojumā arī teikts, ka \"Xiaomi\" telefoni sūta šifrētus tālruņa datus serverim Singapūrā. Drošības trūkumi atrasti arī Ķīnā ražotā Huawei \"P40 5G\" tālrunī, bet cita Ķīnas ražotāja \"OnePlus\" tālrunī tie netika atrasti, teikts ziņojumā. \" Huawei \" pārstāvis Baltijā ziņu aģentūrai BNS gan skaidrojis, ka tā ražotie telefoni nenosūta lietotāju datus uz ārējiem serveriem, raksta CNN. \"Šīs ziņas ir svarīgas ne tikai Lietuvai, bet visām valstīm, kur tiek lietotas \"Xiaomi\" iekārtas\", teikts Lietuvas kiberdrošības ekspertu ziņojumā.", "link": "https://www.delfi.lv/bizness/44467736/tehnologijas/53612213/xiaomi-parstavji-noliedz-lietuvas-kiberekspertu-parmetumus-par-satura-cenzesanu-savos-talrunos"},
{"title": "LTRK biedri sit trauksmes zvanus par elektroenerģijas kāpumu", "category": "Tehnoloģijas", "body": "Latvijas Tirdzniecības un rūpniecības kameras  (LTRK)  Zemgales  reģiona padomes (ZRP) sēdē, kas klātienē notika Jelgavā, uzņēmēji īpašu uzmanību veltīja valdības plāniem Covid-19 pandēmijas ierobežošanai un energoresursu cenu kāpumam, kas skar ikvienu Latvijas iedzīvotāju, bet jo īpaši - ražojošo rūpniecību, tāpēc šai problēmai steidzami jāmeklē risinājums. \"Lai arī uzņēmējdarbība pamazām sāk atgūties no pandēmijas radītajām sekām, tomēr ir virkne problēmu, ar ko tai jāsaskaras. Starp tām jāmin izmaksu kāpums darba devējiem, kas saistīts gan ar Covid-19 saslimušo kontaktpersonu darba nespējas lapu apmaksu, gan energoresursu cenu kāpumu. Straujais algu kāpums pārsniedz darba ražīguma rādītājus, un tas rada būtisku spiedienu uz privāto sektoru, īpaši mazajiem un vidējiem uzņēmumiem, un tas apdraud šo uzņēmumu konkurētspēju un pastāvēšanu,\" atklājot LTRK ZRP sēdi uzsvēra ZRP priekšsēdētājs Imants Kanaška. Sadārdzinājums skāris visas jomas, tostarp - būvniecību, un, lai arī  Ekonomikas ministrija  šogad prognozē tikai 6,6% būvniecības izmaksu kāpumu, reālajā situācijā projekti sadārdzinās vismaz par 10% un pat vairāk, tādējādi apgrūtinot projektu īstenošanu. Taču vēl būtiskāka uzmanība jāpievērš energoresursu cenu kāpumam, kuru drīzumā izjutīs ikviens uzņēmējs. Tādēļ ir svarīgi meklēt risinājumus, kā sabremzēt augošo cenu ietekmi uz ražošanas izmaksām. Jelgavas  valstspilsētas domes priekšsēdētāja vietnieks Jurijs Strods pasākumā norādīja, ka Jelgava meklē risinājumus energoresursu cenu kāpuma samazinājumam, sadarbībā ar energoresursu ražotājiem veidojot energokopienas, taču idejas īstenošanai traucē valsts uzņēmumu nevēlēšanās saskaņot šādas darbības. Jelgavas valstspilsētas pašvaldības pārstāvji klātesošos iepazīstināja arī ar vairākiem pilsētā plānoties projektiem, tostarp Ziemeļu tiltu un iecerēto industriālo parku kādreizējā lidlauka teritorijā, kuru apkārtnē paredzēts sakārtot un atjaunot infrastruktūru, kā, piemēram, asfaltēt Meiju ceļa posmu, paredzot tajā izveidot arī ietvi un veloceliņu. LTRK valdes priekšsēdētājs  Jānis Endziņš  iepazīstināja klātesošos ar aktualitātēm, tostarp uzņēmēju organizācijas darbu ar valdību, plānojot nākamā gada valsts budžetu. \"Nodokļu un finansiālais slogs šobrīd Latvijas uzņēmējiem ir pārāk liels un nav konkurētspējīgs ar pārējām Baltijas valstīm, kas ir pretrunā ar šīs valdības deklarācijā solīto. Arī Covid-19 laikā izdevumi darba devējiem ir palielinājušies, it sevišķi šobrīd, kad viņiem jāapmaksā A slimības lapas par kontaktpersonām atzītajiem darbiniekiem. Šobrīd ļoti būtiski ir noturēt atvērtu ekonomiku un skolas, jo, pāriešana uz mācībām attālināti, daudziem darbiniekiem neļauj strādāt klātienē,\" uzsvēra Endziņš. Par uzņēmējiem būtiskiem jautājumiem informāciju sniedza PwC nodokļu nodaļas direktore Ilze Rauza, kas skaidroja specifiku  PVN  piemērošanā preču un pakalpojumu eksportam, kā arī PwC transfertcenu nodaļas vadītāja Tatjana Koncevaja, iepazīstinot ar aktualitātēm transfertcenu piemērošanā vairumtirgotāju kontrolētajos darījumos.", "link": "https://www.delfi.lv/bizness/44467736/tehnologijas/53623993/ltrk-biedri-sit-trauksmes-zvanus-par-elektroenergijas-kapumu"},
{"title": "'TikTok' aktīvo lietotāju skaits pārsniedzis miljardu", "category": "Tehnoloģijas", "body": "Sociālā platforma \" TikTok \" pirmdien paziņoja, ka tās aktīvo lietotāju skaits pasaulē ir pārsniedzis miljardu. \"Vairāk nekā miljards cilvēku pasaulē tagad katru mēnesi lieto \"TikTok\", lai izklaidētos, mācoties, smejoties vai atklājot kaut ko jaunu. Mēs esam pagodināti būt par mājvietu mūsu ļoti daudzveidīgajai ģimeņu, mazo uzņēmumu un radītāju kopienai, kas pārvēršas par mūsu iecienītajām zvaigznēm,\" teikts kompānijas paziņojumā. \"TikTok\", kas pieder Ķīnas kompānijai \"ByteDance\", pēdējos gados piedzīvojusi lietotāju skaita pieaugumu, sevišķi Covid-19 pandēmijas laikā. \"TikTok\" 2018.gada janvārī bija apmēram 55 miljoni lietotāju, bet viņu skaits pieauga līdz 271 miljonam 2018.gada decembrī un 507 miljoniem 2019.gada decembrī. 2020.gada jūlijā \"TikTok\" ziņoja par gandrīz 800 miljoniem ikmēneša aktīvo lietotāju. Augustā tika ziņots, ka \"TikTok\" pērn apsteigusi \"Facebook\" un tā ziņojumapmaiņas platformas \"Messenger\" un \" WhatsApp \", kļūstot par visvairāk lejupielādēto lietotni.", "link": "https://www.delfi.lv/bizness/44467736/tehnologijas/53624279/tiktok-aktivo-lietotaju-skaits-parsniedzis-miljardu"},
{"title": "'Tet' uzsāk darbu pie nākotnes interneta ar 10 reižu lielāku ātrumu", "category": "Tehnoloģijas", "body": "Tehnoloģiju un izklaides uzņēmums \" Tet \" sācis darbu pie – kā tas informē – \"vēl nebijuša ātruma mājas interneta tīkla izveides\". Tas līdz pat klienta ierīcēm nodrošināšot optisko internetu ar ātrumu līdz 10 000 megabitiem jeb 10 gigabitiem sekundē (Gbit/s). Rezultātā mājas tīkls būšot teju desmit reizes jaudīgāks nekā šobrīd Latvijā ātrākais pieejamais internets.  Pilotprojekts paredz, ka pirmajiem vairāk nekā 1000 mājokļiem būs iespēja superātro 10 Gbit/s optisko internetu pieslēgt šovasar, vienlaikus domājot par tīkla tālāku paplašināšanu Rīgā un vēlāk arī citviet Latvijā. \"Lai apmierinātu arvien pieaugošās patērētāju vajadzības un prasības, esam uzsākuši darbu pie nākotnes interneta izveides – gan testējot superātro internetu mājokļiem, gan jaunākās paaudzes Wi-Fi 6 maršrutētājus. Visā pasaulē pieaug gan optiskā interneta lietotāju, gan savienoto ierīču skaits – mājās ir vairāki televizori, datori, katram savs viedtālrunis. Video izšķirtspēja kļūst arvien augstāka, un ar katru gadu arvien palielinās kopējais datu pārraides apjoms, piemēram, 2020. gadā Latvijā novērojām pieaugumu 13% apmērā,\" saka \"Tet\" valdes priekšsēdētājs Uldis Tatarčuks. \"Jau pavisam drīz ar nevainojamu ātrumu un jaudu 10 Gbit/s internets izpildīs visu ģimenes locekļu pašas augstākās prasības, kā arī palīdzēs veicināt jaunu tehnoloģiju, infrastruktūras un inovāciju radīšanu, sekojot iedzīvotāju paradumu maiņai un uzlabojot Latvijas sociālo un ekonomisko labklājību. Optiskais tīkls visā pasaulē ir un būs spēcīgākā tehnoloģija, kas kalpos par pamatu daudziem nākotnes risinājumiem, tostarp arī  5G  tīkla izvēršanai,\" viņš sola. 10 Gbit/s interneta izstrādes mērķis ir, pieaugot interneta ātruma vajadzībām, uzlabot Latvijas iedzīvotāju interneta lietošanas pieredzi mājās. Līdz ar lielāku interneta ātrumu, samazināsies arī latentums jeb tīkla aizture, palielināsies savienojumu nepārtrauktība, uzticamība un drošība. Kā norāda Tatarčuks, atšķirībā no mobilajiem un daudziem citiem fiksētā interneta pieslēgumiem, \"Tet\" superātrais 10 Gbit/s internets nodrošinās simetrisku ātrumu – gan lejupielādē, gan augšupielādē sasniedzot 10 Gbit/s. Uzņēmumā skaidro, ka jau tuvākā nākotnē vēl ātrāks un stabilāks internets kļūs par nepieciešamību, ne tikai atsevišķām sabiedrības grupām, bet arī sabiedrībai kopumā. Uzlabosies attālināto mācību un darba kvalitāte un iespējas, tiešsaistes un reālā laika videokonferenču un videospēļu pieredze, attālinātās diagnostikas iespējas un pacientu ārstēšana, kā arī palielināsies datu pārraides ātrums un pieaugs savienojumu un datu uzglabāšanas drošība. Ātrākie un redzamākie ieguvēji no nākotnes interneta būšot dažādu jomu pārstāvji, kuri ikdienā strādā ar lieliem failiem un datu apjomu, piemēram, grafiskie dizaineri, videomākslinieki, satura veidotāji un, protams, videospēļu entuziasti. Piemēram, 4K filmu ar 10 Gbit/s interneta ātrumu var lejupielādēt vai augšupielādēt ātrāk nekā 30 sekundēs. Līdz ar pieaugošo datu apjomu, lielāks ātrums un jaudas būs būtiskas arī datu apmaiņai un to drošai uzglabāšanai mākonī.", "link": "https://www.delfi.lv/bizness/44467736/tehnologijas/52989525/tet-uzsak-darbu-pie-nakotnes-interneta-ar-10-reizu-lielaku-atrumu"},
{"title": "'Latvijas pasts' aicina uzmanīties no krāpniekiem e-pastu vidē", "category": "Tehnoloģijas", "body": "Saņemot aizdomīgu ziņu, \"Latvijas pasts\" aicina nevērt vaļā saiti, obligāti pārbaudīt sūtītāja e-pasta adresi un nekādā gadījumā nenododot krāpniekiem savus personīgos datus. \"Latvijas pasta\" e-pasta adrese un interneta vietnes vienmēr beidzas ar \"pasts.lv\" - viss cits var tikt uzskatīts par viltus ziņām. Jebkurā gadījumā \"Latvijas pasts\" vienmēr aicina informāciju precizēt \"Latvijas pasta\" Klientu centrā pa tālruņiem 67008001 un 27008001, vai e-pastu \"info@pasts.lv\".", "link": "https://www.delfi.lv/bizness/44467736/tehnologijas/53626189/latvijas-pasts-aicina-uzmanities-no-krapniekiem-e-pastu-vide"},
{"title": "CSP plāno izmantot mobilo operatoru datus oficiālās statistikas nodrošināšanai", "category": "Tehnoloģijas", "body": "Šā gada 3. maijā  Saeimas  pieņemtie grozījumi Elektronisko sakaru likumā paredz Centrālā statistikas pārvaldei (CSP) tiesības izmantot elektronisko sakaru komersantu rīcībā esošos datus oficiālās statistikas nodrošināšanai. Tas ļaus uzlabot oficiālo statistiku par iedzīvotāju skaitu Latvijas ciemos, precīzāk aprēķināt tūrisma statistiku, novērtēt iekšzemes kopproduktu un iegūt datus par regulārām iedzīvotāju plūsmām (svārstmigrāciju). Piemēram, tūrisma nozarē mobilo operatoru rīcībā esošā informācija ir neatsverams datu avots, lai iegūtu statistiku par tūristiem, kas uzturas nereģistrētās naktsmītnēs. Papildu dati ļautu precīzāk novērtēt tūristu plūsmu, kā rezultātā uzlabotos tūrisma statistikas un citas atvasinātās statistikas kvalitāte, piemēram, iekšzemes kopprodukts un tūrisma nozares nozīme Latvijas ekonomikā. CSP vīzija ir, ka Latvijā tāpat kā citās valstīs statistikas ražošanā tiek izmantoti jauni datu avoti un metodes, kurus kombinē ar tradicionālajām aptaujām un administratīvo datu avotu informāciju, lai statistika būtu iespējami detalizēta un ātri pieejama visiem, kam tā nepieciešama lēmumu pieņemšanai. \"Lidmašīnas pilots lidojot paļaujas uz mērinstrumentiem, no kuru precizitātes atkarīga cilvēku dzīvība. Politikas veidotāji arī paļaujas uz mērinstrumentiem, proti – statistiku. No tās precizitātes atkarīgi pareizi lēmumi un valsts ekonomiskā attīstība,\" norāda \"Positium\" izpilddirektors Erki Saluvērs (Erki Saluveer). Igaunijā oficiālās statistikas veidošanā jau 10 gadus izmanto mobilo operatoru datus. Piemēram, Igaunijas tūrisma statistikai, kuras pamatā ir mobilo operatoru dati, ir pasaulē garākā šādu datu laika rinda kopš 2009. gada. Ieviešot mobilajos datos balstītu tūrisma statistiku, ieguvumi bija četrreiz ātrāka un 2,5 reizes lētāka datu ieguve, 200 reizes lielāka izlase, kā arī pilnībā noņemts administratīvais slogs no tūristiem. Mobilo datu analīzi veic uzņēmums \"Positium\", bet to kvalitātes kontroli nodrošina statistikas pasūtītājs – Igaunijas Banka. Vēl Igaunijā jau ilgstoši izmanto mobilos datus iedzīvotāju mobilitātes (pārvietošanās) statistikā, administratīvo teritoriju iedzīvotāju skaita noteikšanā u.c. Piemēram, Igaunijas  Valsts policija  plāno patruļas, izmantojot statistiku par iedzīvotāju pieplūdumu teritorijās. Detalizētu iekšzemes tūrisma statistikas izmanto visas Igaunijas pašvaldības. Tāpat mobilie dati sniedz papildu informāciju valsts autoceļu tīkla plānotājiem un uzturētājiem u.c. Latvijā līdz šim tikai  Latvijas Universitāte  ir veikusi mobilo operatoru tīkla noslodzes datos balstītu ekonomiskās attīstības indeksa pētījumu Latvijas reģionos. \"Positium\" savu darbību ir uzsācis sadarbībā ar  Tartu  Universitāti, un ir viens no vadošajiem uzņēmumiem nozarē, kurš izstrādājis metodoloģiju un attīstījis tehnoloģisko platformu mobilo operatoru rīcībā esošo datu apstrādei iedzīvotāju mobilitātes analīzes un citu statistikas rādītāju iegūšanai.", "link": "https://www.delfi.lv/bizness/44467736/tehnologijas/50611141/csp-plano-izmantot-mobilo-operatoru-datus-oficialas-statistikas-nodrosinasanai"},
{"title": "Noskaidroti uzņēmumi, kas par 3,2 miljoniem Rīgas domes Informācijas tehnoloģiju centra iepirkumā piegādās strukturēto sistēmu komponentes", "category": "Tehnoloģijas", "body": "Rīgas domes  Informācijas tehnoloģiju centra 3,2 miljonus eiro vērtajā iepirkumā par strukturēto kabeļu sistēmu komponenšu piegādi un integrāciju uzvarējuši četri uzņēmumi – SIA “Kc.lv”, SIA “Dati Group”, SIA “Nolan” un SIA “Teka Telekom”, informē “ Lursoft  Klientu portfelis”. Iepriekš arī citos iepirkumos kopīgi uzvarējuši SIA \"Kc.lv\" un SIA \"Dati Group\", liecina \"Lursoft\" informācija, kas parāda, ka abiem uzņēmumiem ir kopīgs patiesais labuma guvējs – Aldis Gulbis. Uzņēmējam pieder 37,68% SIA \"Kc.lv\" un 97,32% SIA \"Dati Group\" kapitāldaļu. SIA \"Kc.lv\" un SIA \"Dati Group\" šogad kopīgi uzvarējuši četros iepirkumos, tostarp, par perifērijas iekārtu piegādi Paula Stradiņa Klīniskajai universitātes slimnīcai, personas un dokumentu pārbaudes un uzglabāšanas iekārtu iegādi  Valsts policijas  un  Valsts robežsardzes  vajadzībām, kā arī  Latvijas Nacionālās bibliotēkas  datu centra rezerves kopēšanas risinājumu. SIA \"Kc.lv\" dibināts 2017.gadā un aizvadītajā gadā apgrozījis 174 tūkstošus eiro, savukārt SIA \"Dati Group\" ir ar ilgāku darbības pieredzi. Uzņēmums strādā kopš 1993.gada. Šo gadu laikā tas vairākkārt mainījis nosaukumu, sākotnēji esot zināmam kā AS \"Software House Riga\" komerccentrs, tad kā AS \"SWH Informatīvās Sistēmas\" komerccentrs, bet līdz 2017.gadam kā SIA \"Komerccentrs DATI grupa\". Pērn uzņēmums apgrozīja 4,3 miljonus eiro un nopelnīja 30,3 tūkstošus eiro.", "link": "https://www.delfi.lv/bizness/44467736/tehnologijas/53631631/noskaidroti-uznemumi-kas-par-3-2-miljoniem-rigas-domes-informacijas-tehnologiju-centra-iepirkuma-piegadas-struktureto-sistemu-komponentes"},
{"title": "Lietuvieši izstrādājuši bezizmešu traktoru", "category": "Tehnoloģijas", "body": "Bioloģiskās pārtikas  ražotājs – lietuviešu uzņēmums \"Auga Group\" – prezentējis profesionālai lietošanai paredzētu bezizmešu traktoru \"Auga M1\". Hibrīdais biometāna un elektriskā dzinēja traktors palīdzēs lauksaimniecības nozarei novērst piesārņojumu, kas izraisa klimata pārmaiņas. \"Pirms trim gadiem, kad pirmo reizi aprēķinājām savas emisijas, sapratām, ka 30 procenti no tām rodas no fosilā kurināmā izmantošanas lauksaimniecībā. Tobrīd vienkārši nebija citu risinājumu. Tāpēc esam uzņēmušies iniciatīvu, izstrādājot tehnoloģijas, kas ļaus mums izveidot jaunu ilgtspējīgas lauksaimniecības standartu, krasi samazināt piesārņojumu visā pārtikas vērtību ķēdē un piegādāt galapatērētājiem ēdienu bez negatīvās ietekmes uz vidi. Šī darba pirmais rezultāts ir traktors – biometāna un elektriskā dzinēja hibrīds,\" stāsta \"Auga Group\" izpilddirektors Ķēstutis Juščus, uzsverot, ka Lietuvā izstrādātā tehnoloģija ir palīdzējusi izveidot dabai nekaitīgu pārtikas ražošanas modeli. Biometāna kā alternatīvās degvielas izvēle nav bijusi nejauša – tas esot viens no zaļākajiem biodegvielas veidiem. Metāns, kas savākts no mājlopu atkritumiem un pārvērsts biometānā, ražošanas un lietošanas ciklā kompensē proporcionāli vairāk emisiju uz vienu enerģijas vienību nekā tas rada, skaidro uzņēmumā. \"Līdz šim pasaulē izmantotie alternatīvās degvielas traktori nav bijuši piemēroti profesionālajai lietošanai lauksaimniecībā. Mūsu inženieru komanda ir atradusi risinājumu, kas ļauj atrisināt traktora degvielas uzpildes problēmas un nodrošināt nepārtrauktu darbību dienas garumā. Šobrīd ar biometānu darbināmi traktori spēj strādāt tikai 2–4 stundas, jo gāzes baloni fiziski neietilpst traktorā. Bet lauksaimniekiem ir nepieciešama tehnika, uz ko var paļauties vismaz 12 stundas no vietas,\" skaidro Juščus. Traktors \"Auga M1\" izmanto hibrīdu biometāna-elektriskā dzinēja sistēmu. Kad traktors darbojas, ar biometānu darbināms iekšdedzes dzinējs ražo enerģiju un pārnes to tieši uz elektromotoriem, kuri griež riteņus. Uzņēmuma patentētais dizains ļauj traktorā ievietot lielākus biometāna balonus. Darbojoties parastos apstākļos, kad nav vajadzīga liela jauda, traktors saražoto enerģijas rezervi uzkrāj akumulatoros. Šāda sistēma neiznieko enerģiju zemas slodzes apstākļos, izmanto samērā mazu, bet efektīvu motoru un spēj sasniegt milzīgu jaudu, kad nepieciešams. Šie risinājumi ļauj traktoram darboties vismaz 12 stundas. Vēl viens izaicinājums, kas kavēja plašu ar biometānu darbināmo traktoru izmantošanu, esot biometāna uzpildes staciju infrastruktūras trūkums. \"Auga Group\" atrisinājusi šo problēmu, piedāvājot ātru un ērtu gāzes balonu nomaiņu. \"Auga Group\" izstrādātie tehnoloģiskie risinājumi būs pieejami ne tikai  Lietuvas , bet arī pasaules tirgū. Uzņēmums plāno tuvākajā nākotnē piedāvāt vēl vairākus risinājumus, kas veicinās visas pārtikas ķēdes ilgtspēju. \"Auga Group\" pārvalda apmēram 39 000 ha bioloģiski sertificētas aramzemes. Uzņēmums specializējas kultūraugu, slaucamo govju un sēņu audzēšanā.", "link": "https://www.delfi.lv/bizness/44467736/tehnologijas/53633837/lietuviesi-izstradajusi-bezizmesu-traktoru"},
{"title": "'Printful' komandai kā neatkarīgs valdes loceklis pievienojies 'TripAdvisor' finanšu direktors", "category": "Tehnoloģijas", "body": "\"Draugiem Group\" uzņēmuma \" Printful \" valdei pievienojies vēl viens neatkarīgs valdes loceklis Ernsts Tenisens (Ernst Teunissen),  TripAdvisor  finanšu direktors. Pirms pievienošanās \"TripAdvisor\" komandai Ernsts Tenisens bija finanšu direktors uzņēmumā \"Cimpress\", kur viņš palīdzēja palielināt ieņēmumus no 500 miljoniem līdz 1,5 miljardiem ASV dolāru. Cimpress ir māteskompānija uzņēmumiem, kas speciālizējas personalizētu produktu ražošanā, tostarp \"Vistaprint\", \" Pixart  Printing\" un \"ExaPrint\". \"Esam pagodināti, ka mūsu komandai pievienojies tik augsta līmeņa profesionālis ar zināšanām pieprasījumdrukas nozarē un pieredzi publiskos uzņēmumos. Vēl viena neatkarīga valdes locekļa pievienošanās komandai spēcinās \"Printful\" attīstību,\" komentē Dāvis Siksnāns, Printful izpilddirektors un līdzdibinātājs. Tenisens strādās kā uzņēmuma revīzijas komitejas loceklis un konsultēs akcionārus un vadības komandu finanšu un stratēģiskos jautājumos. Viņa starptautiskā pieredze kā publiskā uzņēmuma \"TripAdvisor\" finanšu direktoram noderēs \"Printful\", formulējot turpmākos stratēģiskos virzienos, attīstot korporatīvās pārvaldības prakses un gatavojoties potenciāliem kapitāla tirgus darījumiem. \"Ar lielu prieku pievienojos \"Printful\" komandai tik aizraujošā uzņēmuma attīstības posmā. Uzskatu, ka Printful ir un būs liela nozīme e-komercijā,\" skaidro Tenisens. Tenisenam ir pieredze finanšu nozarē arī kā investīciju bankas \"Morgan Stanley\" izpilddirektoram un \" Deutsche Bank \" investīciju nodaļas vadītājam telekomunikāciju un plašsaziņas līdzekļu nozarē. Tenisens ieguvis izglītību biznesa administrācijā Nīderlandē un Oregonas Universitātē ASV. Turpmāk Printful Inc. valdē darbosies seši valdes locekļi – uzņēmuma izpilddirektors Dāvis Siksnāns, ražošanas vadītāja Zane Levša, investora Bregal Sagemount pārstāvis Adams Fullers, valdes priekšsēdētājs Lauris Liberts, kā arī neatkarīgie valdes locekļi  Nils Melngailis  un Ernsts Tenisens.", "link": "https://www.delfi.lv/bizness/44467736/tehnologijas/53650377/printful-komandai-ka-neatkarigs-valdes-loceklis-pievienojies-tripadvisor-finansu-direktors"},
{"title": "'Bolt' lietotāji satraukušies, ka kompānijas lietotne vairākas reizes pēc kārtas novelk naudu", "category": "Tehnoloģijas", "body": "Mikroblogošanas vietnē \"Twitter\" vairāki \" Bolt \" lietotāji pauduši neapmierinātību, ka uzņēmuma lietotne vairākas reizes no konta \"novilkusi\" naudu, novēroja portāls \"Delfi Bizness\". Tomēr \"Bolt\" pārstāve Elīna Kresa uzsvēra, ka uzņēmums noskaidrojis, ka lietotnē bija radusies tehniska problēma, kas saistīta ar kavētiem maksājumiem, proti, lietotne tikai tagad iekasējusi maksājumus par braucieniem, kurus klienti bija veikuši laikā no 30. septembra līdz 5.oktobrim. Šobrīd problēma ir atrisināta un maksa tika iekasēta par braucieniem, kurus klienti bija veikuši. Nekādas papildu maksas nav aprēķinātas, un nauda ir noņemta no konta vēlāk par faktiski notikušu braucienu, skaidroja Kresa.", "link": "https://www.delfi.lv/bizness/44467736/tehnologijas/53651969/bolt-lietotaji-satraukusies-ka-kompanijas-lietotne-vairakas-reizes-pec-kartas-novelk-naudu"},
{"title": "Importējam zinātni un attīstām Latvijas uzņēmējdarbības vidi", "category": "Tehnoloģijas", "body": "Pasaules universitātēs un laboratorijās teju vai ik dienu dzimst jauni atklājumi un veco sistēmu uzlabojumi, kas, iespējams, var pilnībā apgriezt ar kājām gaisā puspasauli. Tomēr nereti šie atklājumi paliek atvilktnēs un tikai pēc daudziem gadiem nonāk uzņēmumos, kas tos reāli var pielietot.Lai to risinātu jau kopš 2009. gada darbojas “Commercialization Reaktor”, un šajā laikā ir radušies daudzi uzņēmumi, kuri tuvākajos gados sāks nest arvien vairāk augļu, jo, pretēji parastajiem jaunuzņēmumiem, kas var sekmīgi startēt un jau pirmajā gadā – gan piesaistīt milzu investīcijas, gan izpelnīties pasaules uzmanību –, zinātņietilpīgajiem (“deep-science”) uzņēmumiem ir vajadzīgs daudz ilgāks laiks, lai ieskrietos, jo klienti parasti ir lieli biznesa uzņēmumi un radītās tehnoloģijas ir specifiskas. Reaktora vadītāja Ilona Guļčaka, lai gan nožēlo, ka pasākumos piedalās relatīvi maz zinātnieku no Latvijas, priecājas par iespēju importēt ārzemēs dzimušos atklājumus Latvijā.", "link": "https://www.delfi.lv/bizness/44467736/tehnologijas/53643711/importejam-zinatni-un-attistam-latvijas-uznemejdarbibas-vidi"},
{"title": "Video: LU Zinātnes mājā atklāts Tehnoloģiju biznesa centrs", "category": "Tehnoloģijas", "body": "7.oktobrī  Latvijas Universitātes  (LU)  Zinātnes  mājā atklāts Tehnoloģiju biznesa centrs. Pasākuma laikā notika gan prezentācijas par organizācijas mērķiem un piedāvātajām atbalsta iespējām, gan diskusija \"Vīzija par nākotnes inkubatoriem. Uzņēmējdarbības atbalsta organizāciju radītās vērtības celšana\". Atklāšana norisinājās hibrīdpasākuma formātā ar diskusijas dalībniekiem klātienē, taču ikvienam interesentam bija iespēja sekot līdzi notikumiem interneta tiešraidē \"Delfi  Bizness . Tehnoloģiju biznesa centrs ir izveidots ar  Latvijas Investīciju un attīstības aģentūras  ( LIAA ) atbalstu, apvienojot spēkus ar Latvijas augstskolām – Latvijas Universitāti, Rīgas Tehnisko universitāti un Rīgas Stradiņa universitāti. To finansē  Norvēģijas  finanšu instruments, sniedzot atbalstu divu miljonu eiro apmērā. Centrs ir iekļauts LIAA Biznesa inkubatoru struktūrā, un tā mērķis ir sniegt atbalstu jaunajiem potenciālajiem uzņēmējiem, lai veicinātu biznesa ideju attīstību. Sadarbībā ar augstskolām, centrā tiks sniegts atbalsts pētniecībai, ideju attīstībai, prototipēšanai un Latvijas zinātnes sasniegumu pārvēršanai konkurētspējīgos uzņēmējdarbības projektos. Šobrīd izvirzītais mērķis paredz, ka līdz 2024. gadam Tehnoloģiju biznesa centrs piesaistīs vismaz 98 biznesa ideju attīstītājus apmācībām un sniegs atbalstu vismaz 30 prototipu izstrādei. Līdztekus uzņēmēju pirmajiem soļiem biznesā, centrs nodrošinās pirmsakcelerācijas pakalpojumus un rīkos dažādas apmācību programmas.", "link": "https://www.delfi.lv/bizness/44467736/tehnologijas/53647933/video-lu-zinatnes-maja-atklats-tehnologiju-biznesa-centrs"},
{"title": "Bezmaksas kursos plāno pilnveidot 30 tūkstošu Baltijas iedzīvotāju digitālās prasmes", "category": "Tehnoloģijas", "body": "Projekta \"Virtuālās prakses Baltijā\" mērķis ir nodrošināt digitālo prasmju pilnveides kursus 30 tūkstošiem  Baltijas  valstu iedzīvotāju, no kuriem vismaz deviņi tūkstoši savas zināšanas apliecinās, iegūstot atbilstošu sertifikātu un saņemot tiesības piedalīties virtuālajā praksē dažādos Baltijas valstu uzņēmumos, informē Latvijas Informācijas un komunikācijas tehnoloģijas asociācija (LIKTA). Projektu LIKTA realizē sadarbībā ar  Latvijas Universitātes  Inovāciju centru LUMIC, kas nodrošina apmācību kursus. Iniciatīva tiek īstenota ar \"Microsoft Philanthropies\" grantu programmas finansiālo atbalstu, sniedzot iespēju apgūt mūsdienīgas kompetences un digitālās prasmes, kur ieguvēji ir gan uzņēmumi, gan programmas dalībnieki, informē LIKTA. Latvijas Informācijas un komunikācijas tehnoloģijas asociācija sadarbībā ar socioloģisko pētījumu uzņēmumu \"SolidData\" veikusi iedzīvotāju aptauju \"Baltijas valstu iedzīvotāju digitālo prasmju pašvērtējums\", kurā noskaidrots, ka, uzsākot darba attiecības, digitālās prasmes vismaz pamata līmenī ir prasītas 67,5% Latvijas, 60,6% Igaunijas un 58,9% Lietuvas iedzīvotājiem, informē LIKTA. Saskaņā ar \"SolidData\" apkopotajiem pētījuma datiem 44,1% Latvijas iedzīvotāju uzskata, ka digitālās prasmes palīdz būt produktīvākam. Šādam viedoklim piekrīt 38,3% Lietuvā un 37,7% Igaunijā aptaujāto ekonomiski aktīvo iedzīvotāju. Turklāt, Baltijas valstu iedzīvotāji atzīst, ka digitālās prasmes uzlabo darbinieka produktivitāti (44,1% Latvijā, 38,3% Lietuvā un 37,7% Igaunijā), līdz ar to darba devēji šādus darbiniekus vērtē augstāk (31,3% Lietuvā, 30% Latvijā un 28,1% Igaunijā), kā arī šāda veida prasmes palīdz virzīties pa karjeras kāpnēm (22,7% Igaunijā, 22,6% Lietuvā un 17,3% Latvijā). \"Atbilstoši digitālie risinājumi un inovācijas ir ieguvušas īpašu nozīmi gan uzņēmumu, gan iedzīvotāju ikdienā. Uzņēmumu digitalizācijai un digitālo prasmju uzlabošanai  Ekonomikas ministrija  ir paredzējusi ieguldīt 140 miljonus eiro no Eiropas Atveseļošanas fonda līdzekļiem. Mums ir jāiegulda liels darbs, lai digitālā ziņā noķertu mūsu kaimiņus un citas Eiropas Savienības valstis, tai skaitā īpaša nozīme būs tieši darbinieku kvalifikācijai, īpaši mazo un vidējo uzņēmēju segmentā. Ceru, ka ar šī projekta palīdzību mēs palīdzēsim cilvēkiem spert pirmos soļus, turpināt attīstīties un kļūt vēl konkurētspējīgākiem,\" digitalizācijas prasmju nozīmi uzsver  Jānis Vitenbergs , ekonomikas ministrs. Vismaz puse no Pasaules ekonomikas foruma pērn definētajām TOP10 prasmēm, kas būs pieprasītas 2025. gadā, ir cieši saistītas ar tehnoloģijām. Tās ir tehnoloģiju pielietošana un monitorings, dizains un programmēšana, analītiskā domāšana un inovācijas, kā arī spēja risināt sarežģītus uzdevumus. Lai paaugstinātu savu profesionālo kvalifikāciju, digitālās prasmes labprāt pilnveidotu 31,8% Latvijas, 28,4% Lietuvas un 25% Igaunijas ekonomiski aktīvo iedzīvotāju. \"\"Baltijas virtuālās prakses\" ir unikāla iespēja, kā tiešsaistē apgūt digitālās prasmes – gan teoriju, gan praksi. Visas lekcijas ir pieejamas arī ierakstā, kas daudziem varētu būt sevišķi ērti, jo ļauj pieslēgties nodarbībām sev ērtā laikā vai uzsākt dalību programmā vēlāk. Esam jau iepriekš saņēmuši daudz pozitīvas atsauksmes par šo programmu un jaunais projekts sniedz iespēju interesentiem visā Baltijā turpināt izmantot iespēju ne vien papildināt savas zināšanas perspektīvā specializācijā, bet arī nostiprināt tās virtuālajās praksēs,\" uzsāktā projekta iespējas skaidro  Signe Bāliņa , LIKTA prezidente. \"Informācijas un komunikācijas tehnoloģiju (IKT) speciālistu trūkums ir izaicinājums mums visiem, un Latvijas, Lietuvas un Igaunijas universitāšu kopīgā darbība, piedāvājot risinājumus, ir ļoti apsveicama. Daudzi uzņēmumi par savu galveno attīstības šķērsli ir identificējuši savu darbinieku digitālo prasmju trūkumu. Tuvāko gadu digitālā revolūcija prasīs jaunas prasmes daudzos amatos, un digitālo prasmju attīstība ir ieguldījums nākotnē. Bezmaksas apmācības pieaugušajiem, kas sniedz iespēju apgūt IKT teorētiskās un praktiskās zināšanas augstā līmenī, dod cerību, ka ar šīs iniciatīvas palīdzību mēs atradīsim jaunus speciālistus darbam IT nozarē,\" Baltijas projektu komentē Andress Suts (Andres Sutt), Igaunijas ārējās tirdzniecības un informācijas tehnoloģiju ministrs. LIKTA Baltijas virtuālo prakšu ietvaros sniedz iespēju attālināti apgūt ne tikai teorētiskās zināšanas, bet arī piedalīties virtuālajā praksē dažādos Baltijas valstu uzņēmumos un organizācijās. Projekta ietvaros interesentiem bez maksas ir pieejami mācību kursi – Biznesa un datu analīze, Programmu un lietotņu izstrāde, Python programmēšanas pamati, Microsoft 365 administrēšanas pamati – latviešu, angļu, lietuviešu un igauņu valodā par dažādām informācijas un komunikācijas tehnoloģijas tēmām. Kampaņas \"Virtuālās prakses Baltijā\" sauklis ir \"Viss sākas ar klikšķi!\" – ar ko sākas ikviena digitālā darbība, vai tā būtu prezentācijas izveide, programmu un lietotņu izstrāde, e-pasta uzrakstīšana, biznesa atskaišu sagatavošana vai pieteikšanās attālinātajiem kursiem.", "link": "https://www.delfi.lv/bizness/44467736/tehnologijas/53658239/bezmaksas-kursos-plano-pilnveidot-30-tukstosu-baltijas-iedzivotaju-digitalas-prasmes"},
{"title": "Dronu lietotāju portālā 'e.caa.lv' trijās dienās reģistrējušās 176 personas", "category": "Tehnoloģijas", "body": "Kopš otrdienas, 5. janvāra, darbu uzsāka CAA bezpilota gaisa kuģu e-pakalpojumu portāls, kurā attālināti aicināti reģistrēties bezpilota gaisa kuģu lietotāji. Portāls ļauj klientiem ērtāk iesniegt dokumentus, pēc reģistrācijas varēs nokārtot pārbaudījumus attālināti, kā arī vienuviet būs pieejamas izsniegtās atļaujas. Dronu lietotājiem jāreģistrējas CAA bezpilota gaisa kuģu e-pakalpojumu portālā, ja tie veic lidojumus ar droniem, kuru masa ir virs 250 gramiem. Reģistrācija ir obligāta arī tiem lietotājiem, kuru izmantotā drona masa ir mazāka par 250 gramiem, ja tas nodrošina video vai foto uzņemšanu. Reģistrācijas maksa ir 5 eiro un tās termiņš ir viens gads. Pēc sekmīgas reģistrācijas e-pakalpojumu portālā tiek piešķirts reģistrācijas numurs, ar ko jāmarķē drons. E-pakalpojumu portālā \"e.caa.lv\" ir iespēja izvēlēties, vai reģistrēties par bezpilota gaisa kuģa sistēmas ekspluatantu (tajā skaitā juridiskām personām, kuru vārdā tiek veikti dronu lidojumi) un/vai tālvadības pilotu. Tālvadības pilotiem, kuri pārbaudes ir nokārtojuši atbilstoši nacionālā regulējuma prasībām un lidojumus veic bezpilota gaisa kuģa sistēmas ekspluatantam izsniegtās paaugstināta riska bezpilota gaisa kuģu lidojumu atļaujas ietvaros, lēmumi par sekmīgi nokārtotām pārbaudēm tāpat kā izsniegtās ilgtermiņa atļaujas ir derīgas līdz 2021. gada 1. jūlijam un ir atzītas tikai Latvijas teritorijā.", "link": "https://www.delfi.lv/bizness/44467736/tehnologijas/52821675/dronu-lietotaju-portala-ecaalv-trijas-dienas-registrejusas-176-personas"},
{"title": "Kibernoziedzniekiem pieaugusi interese par 'PlayStation 5'", "category": "Tehnoloģijas", "body": "No 2020. gada jūlija līdz septembrim visā pasaulē tika pamanīti gandrīz 150 aizdomīgi tīmekļa resursi ar vārdu \"playstation\" nosaukumā. Bet septembrī \"Kaspersky\" eksperti ir atraduši vairāk nekā 60 šādas vietnes, taču patiesībā to var būt daudz vairāk. Pikšķerēšanas vietnes galvenokārt piedāvāja izdevību iepriekš pasūtīt PlayStation 5, veicot priekšapmaksu vai sniedzot personisko informāciju. Dažās vietnēs it kā pat bija iespējams iegādāties spēļdatoru par pazeminātu cenu. Turklāt bija resursi, kur daudz lētāk tika piedāvāta spēļdatora iepriekšējā versija \"PlayStation 4\", lielās atlaides pamatojot ar PS5 iznākšanu. \"Vēlamies atgādināt lietotājiem, ka tad, ja internetā kaut kas izskatās pārāk labi, lai būtu patiesība, tā, visticamāk, ir krāpšana. Paziņojumus par izpārdošanām un iepriekšpasūtīšanām ir vērts pārbaudīt uzticamos avotos. Nekādā ziņā nenoklikšķiniet uz saitēm aizdomīgās e-vēstulēs vai paziņojumos, kas atsūtīti, izmantojot ziņapmaiņas pakalpojumus vai sociālos tīklus. Turklāt ir ieteicams ieinstalēt drošības risinājumu ar jaunākajām pikšķerēšanas un surogātpasta izplatīšanas resursu datubāzēm,\" sacīja Šteinmanis. Lai aizsargātos pret pikšķerēšanu, eksperti iesaka ievērot vairākus padomus. Piemēram, vienmēr atkārtoti pārbaudīt vietrāžus URL, kas ir publicēti negaidītos paziņojumus vai ziņās no nepazīstamiem sūtītājiem, lai pārliecinātos, ka tie ir īsti un neslēpj citu hipersaiti, kas novirza uz ļaunprātīgu lapu vai lejupielādi. \"Ja neesat pārliecināts, ka vietne ir īsta un droša, nekāda ziņā neievadiet savus akreditācijas datus vai personisko informāciju. Ja domājat, ka varbūt esat ievadījis pieteikumvārdu un paroli viltotā lapā, nekavējoties nomainiet paroli un sazinieties ar banku vai citu maksājumu nodrošinātāju, ja uzskatāt, ka kartes dati var būt apdraudēti. Vienmēr izmantojiet drošu Wi-Fi savienojumu, it sevišķi, kad apmeklējat paaugstināta riska vietnes. Neizmantojiet publisko Wi-Fi bez paroles. Ja izmantojat nedrošu savienojumu, kibernoziedznieki bez jūsu ziņas var jūs novirzīt uz pikšķerēšanas lapām,\" sacīja eksperts. \"Lai panāktu papildu drošību, izmantojiet virtuālā privātā tīkla risinājumus, kas šifrē jūsu datplūsmu. Izmantojiet drošības risinājumu ar uz uzvedību balstītām pretpikšķerēšanas tehnoloģijām, kas brīdinās, ja mēģināsit apmeklēt pikšķerēšanas vietni,\" turpināja Šteinmanis. \"Delfi\" jau ziņoja, ka 20. augustā, \" Sony \" piederošais spēļu konsoļu zīmols  \"PlayStation\" nāca klajā ar pirmo digitālo reklāmas rullīti , kas veltīts jaunās paaudzes PS5 konsolei un tās piedāvātajām inovācijām, sākot ar \"DualSense\" kontroliera skārienjūtīgo vadību līdz 3D audio tehnoloģijām, kas spēlēšanas pieredzi, kā uzskata kompānija, padarīšot jaudīgāku.", "link": "https://www.delfi.lv/bizness/44467736/tehnologijas/52516557/kibernoziedzniekiem-pieaugusi-interese-par-playstation-5"},
{"title": "'UAV Factory' pārdots ASV privātā kapitāla uzņēmumam", "category": "Tehnoloģijas", "body": "Bezpilota lidaparātu ražotājs \"UAV Factory\" pārdots  ASV  privātā kapitāla uzņēmumam \"AE Industrial Partners\", liecina \"AE Industrial Partners\" paziņojums. \"AE Industrial Partners\" orientējas uz kosmosa, aizsardzības un valdības pakalpojumu, enerģijas ražošanas un specializētās rūpniecības ieguldījumiem. \"UAV Factory\" rūpnīca paliks kā atsevišķa platforma, jo \"AE Industrial Partners\" meklē iespējas, kā turpināt ieguldīt strauji augošajā tirgū. Sīkāka informācija par darījumu un tā nosacījumiem netiek atklāta. \"UAV Factory\" dibināta 2009. gadā, un patlaban ir pasaules līdere taktisko bezpilota lidaparātu projektēšanā un ražošanā. Uzņēmums piegādājis vairāk nekā 300 lidaparātus aizsardzības, izlūkošanas nozaru pārstāvjiem un komerciālajiem klientiem vairāk nekā 55 valstīs. Uzņēmumam ir unikāla vertikālās integrācijas stratēģija, saskaņā ar kuru tā projektē un ražo lidaparātu korpusus, dzinējus, skaidro uzņēmums. Uzņēmumam ir divas rūpnīcas, kas atrodas Rīgā un Bendā, Oregonā. \"\"UAV Factory\" inženiertehniskās un tehniskās iespējas apvienojumā ar tās pārbaudītajiem un augošajiem tehniskajiem risinājumiem tirgū būtiski izceļas,\" sacījis \"AE Industrial Partners\" direktors Džefrijs Harts. \"Esam pārliecināti, ka mūsu kolektīvā stratēģiskā vīzija par bezpilota tehnoloģiju platformu uzrādīs spēcīgus rezultātus šajā strauji augošajā tirgū,\" viņš uzsvēris. \"\"UAV tirgus strauji pieaug, un ar \"AE Industrial Partners\" finansiālu un operatīvu atbalstu \"UAV Factory\" ir gatavs straujāk audzēt izaugsmi un tirgus daļu,\" sacījis \"UAV Factory\" līdzdibinātājs Konstantīns Popiks, kurš paliks uzņēmuma vadībā. \"Cieši sadarbojoties ar \"AE Industrial Partners\" komandu, mēs plānojam paplašināt tehnoloģijas, lai klientiem nodrošinātu labākos risinājumus, kas viņiem nepieciešami kritisku lēmumu pieņemšanā,\" viņš uzsvēris.", "link": "https://www.delfi.lv/bizness/44467736/tehnologijas/52902271/uav-factory-pardots-asv-privata-kapitala-uznemumam"},
{"title": "'LMT' kļuvis par 'Santa Monica Networks' 100% daļu īpašnieku", "category": "Tehnoloģijas", "body": "Latvijas un Lietuvas  Konkurences padomes  apstiprinājušas darījumu, kurā SIA \"Latvijas Mobilais Telefons\" ( LMT ) no \"Livonia Partners\" iegādājās Baltijas datu pārraides tīklu un IT drošības risinājumu uzņēmumu grupu \"Santa Monica Networks\" (SMN). Tādējādi \"LMT\" kļuvis par SMN 100% daļu īpašnieku. \"Mūsu misija jau ilgus gadus bijusi Latvijas biznesa vidē ieviest jaunākās tehnoloģijas. Nu speram soli tālāk. Kopā ar \"LMT\" nodrošināsim dažādu 5G biznesa risinājumu attīstību, paplašinot to klientu loku, kam būs pieejamas modernas tehnoloģijas un korporatīvā līmeņa tehniskie risinājumi,\" saka SMN valdes priekšsēdētājs Uģis Bērziņš. \"Livonia Partners\" pauž gandarījumu par sekmīgu darījuma noslēgšanos. \"Esam priecīgi par iespēju atbalstīt Santa Monica Networks komandu ar kapitālu un zināšanām ceļā uz līderpozīcijām tīklu risinājumu tirgū. Esam pārliecināti, ka LMT grupas sastāvā uzņēmums sasniegs jaunas virsotnes,\" teic Kristīne Bērziņa, līdzšinējā SMN īpašnieka \"Livonia Partners\" dibinātāja un partnere. Uzņēmumi turpinās darbu kā atsevišķas juridiskas vienības, apvienojot spēkus kopīgu inovāciju projektu izstrādē.", "link": "https://www.delfi.lv/bizness/44467736/tehnologijas/53664283/lmt-kluvis-par-santa-monica-networks-100-dalu-ipasnieku"},
{"title": "Personība biznesā: populārās mūzikas mācību lietotnes 'Solfeg.io' līdzdibinātājs Toms Rusovs", "category": "Tehnoloģijas", "body": "Katru svētdienu \"Delfi Bizness\" piedāvā nelielu sarunu ar kādu no biznesa vides pārstāvjiem par pašreizējām aktualitātēm, ceļu uz panākumiem, nākotnes plāniem un dzīves laikā gūtajām atziņām. Toms Rusovs ir mūzikas mācību lietotnes \"Solfeg.io\" līdzdibinātājs un vadītājs. atradīsiet šeit \"Solfeg.io\" tiešsaistes lietotne palīdz skolotājiem iedvesmot jauniešus mūzikas stundās, izmantojot populārās mūzikas dziesmas. Šim projektam jau izdevies piesaistīt investīcijas vairāk nekā miljona eiro apmērā.  \"Mūzika man ir asinīs, bet tehnoloģijas ļauj iegūt plašumu,\" sarunā ar \"Delfi Bizness\" saka Toms.  Viņš desmit gadus nodarbojos ar cigun meditācijām, tam veltot laiku katru dienu, skrien un trenējas austrumu cīņās, jo bez tā esot grūti izturēt stresu, kas rodas biznesā.", "link": "https://www.delfi.lv/bizness/44467736/tehnologijas/53659279/personiba-biznesa-popularas-muzikas-macibu-lietotnes-solfegio-lidzdibinatajs-toms-rusovs"},
{"title": "'Samsung' prezentē jaunos 'A' sērijas viedtālruņus", "category": "Tehnoloģijas", "body": "Trešdien \" Samsung \" prezentēja jaunākos \"Galaxy A\" sērijas viedtālruņus, kas kļuvuši vēl spējīgāki nekā iepriekš. Ekrānu, kameru un programmatūras spējas tuvojas \"Galaxy S\" sērijai, taču, saglabājot krietni zemāko A sērijas cenu. Izziņoti trīs modeļi - A52, A52 5G un A72. Kā ierasts, modeļi atšķiras ar ekrāna izmēriem. A52 modeļiem ir 6,5 collu ekrāni, bet A72 - 6,7 collas. Savukārt A52 5G ir aprīkots ar 5G sakaru sistēmu tiem, kuri grib izbaudīt maksimālu sakaru ātrumu. Īpašu uzmanību ražotājs veltījis tālruņu ekrāniem. Tiem ir palielināts atsvaidzes ātrums (\"refresh rate\") - 90 Hz un 120Hz -, kā arī tie nodrošina labu redzamību ar 800 nitu spožumu. Ekrāns arī spēj pielāgoties apkārtējiem apstākļiem, lai mazinātu acu nogurumu, piemēram, samazinot zilo starojumu. Palielinātais atsvaidzes ātrums nodrošina plūdenāku saskarnes darbību, ritinot ekrānu vai spēlējot spēles. Līdz šim standarts bija 60 herci, taču 90 un 120 hercu ātrums būs pamanāma atšķirība. Visiem trim tālruņiem ir vienādas galvenās kameras. Pašportretiem pieejama 32 megapikseļu kamera, savukārt aizmugurē atrodama 64 MP galvenā kamera, 12 MP platleņķa kamera un 5 MP makro kamera. A72 modelim ir arī īpaša tālskata kamera ar trīskāršu optisko pietuvinājumu. Šādam kameru klāstam jānodrošina visdažādāko foto un video vēlmju izpilde. Interesanta ir tālruņu piedāvātā opcija saglabāt video kadrus kā fotoattēlus. Ar tālruni uzņemta 4K video kadru iespējams saglabāt kā 8K izšķirtspējas foto. Protams, šāds kadrs tiek digitāli pielāgots. Visi trīs modeļi atbilst IP67 standartam un nodrošina ūdens un putekļu izturību. Tiem ir 6 GB operatīvā atmiņa un 128 GB diska vieta. Tā palielināma ar atmiņas kartes palīdzību līdz pat 1 terabaitam. Tālruņos iebūvēti diezgan jaudīgi akumulatori - 4500 un 5000 mAh, kas sola nodrošināt darbību vismaz divas dienas. Tos iespējams uzlādēt ar ātro 25 vatu uzlādes ierīci. Tālruņiem nav pieejama bezvadu uzlāde. Šis \"triks\" atstāts dārgākiem modeļiem. \"Galaxy\" A52 cena Latvijas tirgū ir, sākot no 329 eiro, savukārt A72 - no 449 eiro.", "link": "https://www.delfi.lv/bizness/44467736/tehnologijas/53029173/samsung-prezente-jaunos-a-serijas-viedtalrunus"},
{"title": "'Samsung' piesaka jaunos 'Galaxy S21'; tāpat kā 'Apple' neiekļaus komplektā lādētāju", "category": "Tehnoloģijas", "body": "Ceturtdien, 14. janvārī, \" Samsung \" prezentēja savus jaunākos \"Galaxy S21\" sērijas viedtālruņus, par kuriem informācija bija noplūdusi jau vairākus mēnešus iepriekš. Kā ierasts, tiek piedāvāti trīs modeļi – \"parastais\", \"plus\" un \"Ultra\". Līdz ar jaunajiem viedtālruņiem tika izziņotas arī bezvadu austiņas \"Buds Pro\". Visi trīs modeļi kļuvuši vizuāli stilīgāki un pieejami interesantās krāsās. Īpaši izcelts ir kameru modulis, kas kļuvis par galveno dizaina elementu. Interesanti, ka \"Samsung\" teju pilnībā atteicies no ekrāniem ar nolocītām malām – tikai \"Ultra\" modelim ir nedaudz ieliktas sānu malas. Kā iepriekš baumots, jaunais S21 Ultra atbalsta irbuļa lietošanu līdzīgi, kā \"Note\" sērijas viedtālruņi. Šim telefonam gan irbulis nav komplektā, tas iegādājams atsevišķi un ievietojams speciālā tālruņa vāciņā. Īpašu uzmanību šogad \"Samsung\" vērsis uz video kvalitāti. Visu kameru darbība ir optimizēta un piedāvā vienmērīgāku lietojamību un augstāku kvalitāti nekā iepriekš. Visi trīs modeļi piedāvā iespēju uzņemt 8K izmēra video, kā arī HDR10+ profila video ar īpaši augstu dinamisko diapazonu. S21 ir 6,2 collu ekrāns, 4000mAh akumulators un trīs galvenās kameras. S21+ ir 6,7 collu ekrāns, 4800mAh akumulators un tādas pašas kamera kā S21. Savukārt S21 \"Ultra\" ir 6,8 collu ekrāns ar augstāku izšķirtspēju, 5000mAh akumulatoru un tam ir četras kameras, no kurām galvenā ir aprīkota ar 108 megapikseļu matricu, bet telefoto kamerai izmantots periskopa tipa objektīvs ar desmitkāršu optisko tuvinājumu. Telefonos instalēta \" Android  11\" operētājsistēma ar \"Samsung One UI 3.1\" saskarni. Interesanti, ka pēc noklusējuma \"Samsung\" arvien piedāvā pogas ekrāna apakšā, nevis žestus, kā lielākā daļai citu ražotāju telefoni. Vienu lietu gan \"Samsung\" aizguvis no cita ražotāja –  Apple , tāpat kā jaunajiem \" iPhone \", arī \"Galaxy S21\" sērijas telefoniem komplektā vairs nav iekļautas austiņas un lādētājs. Komplektā ir tikai USBC vads. Šāda rīcība tiek pamatota ar vides saudzēšanu, jo netiek lieki saražoti lādētāji, kurus lielai daļai lietotāju nemaz nevajag. Atšķirībā no \"Apple\", \"Samsung\" gan piedāvā nelielu cenas samazinājumu. Jaunie \"Galaxy S21\" Latvijas tirgū būs pieejami mēneša beigās, un to cenas būs 859 eiro par S21 un 1259 eiro par \"Ultra\" modeli. Reizē ar jaunajiem viedtālruņiem tika pieteiktas arī jaunas bezvadu austiņas \"Buds Pro\". Salīdzinot ar \"Buds+\", tām ir uzlabota skaņa, mikrofonu darbība, aktīvā trokšņu slāpēšana un viedā runas un trokšņu filtrēšana. Kā jau \"Pro\" modelis, šīs austiņas nebūs lētas, taču, iepriekšpasūtot jaunos tālruņus, tās tiks dotas līdzi.", "link": "https://www.delfi.lv/bizness/44467736/tehnologijas/52839727/samsung-piesaka-jaunos-galaxy-s21-tapat-ka-apple-neieklaus-komplekta-ladetaju"},
{"title": "'LMT' Jelgavas novadā uzstādījis inovatīvas meteoroloģisko novērojumu stacijas", "category": "Tehnoloģijas", "body": "Mobilo tehnoloģiju uzņēmums “ LMT ”  Jelgavas  novadā uzstādījis četras inovatīvas metereoloģisko novērojumu stacijas, kuras ar sensoru palīdzību efektīvi var noteikt dažādus meteoroloģiskos raksturlielumus. Šāds risinājums, kas sastāv no vairākiem NB-IoT mobilo sakaru tīklā savienotiem sensoriem, Latvijas meteoroloģijas vēsturē tiek izmantots pirmo reizi. Mobilajā datu pārraides tīklā strādājošās meteoroloģiskās novērojumu stacijas \"LMT\" uzstādījis sadarbībā ar igauņu uzņēmumu \"Superhands\". Tās ar lietu interneta sensoru palīdzību spēj noteikt gaisa un augsnes temperatūru un mitrumu, kā arī vēja stiprumu, virzienu un nokrišņu daudzumu. Inovatīvās meteoroloģisko novērojumu stacijas galvenās priekšrocības ir četras reizes zemākas uzstādīšanas izmaksas nekā tradicionālajiem risinājumiem, kā arī uzstādīšanai nav nepieciešama īpašas infrastruktūras izbūve. Sensori, kas darbojas ar baterijām, meteoroloģisko novērojumu veikšanai Jelgavas novadā uzstādīti MPS \"Pēterlauki\", ZS \"Vilciņi\", Latvijas Vides, ģeoloģijas un meteoroloģijas centra (LVĢMC) Staļģenes stacijā, kā arī ZS \"Mežcīruļi\". \"Meteoroloģisko novērojumu precizitātei ir liela nozīme daudzās nozarēs, tostarp lauksaimniecībā, ceļu uzturēšanā, civilajā aizsardzībā, aviācijā, kā arī, protams, pētniecībā un zinātnē. Tāpat meteoroloģisko novērojumu staciju apkopotā informācija ir svarīga dažādu dienestu – LVĢMC, Latvijas Augu aizsardzības dienesta, Valsts vides dienesta u. c. – darbībai. Jaunās mobilo datu tīklā balstīto tehnoloģiju paaudzes risinājumus, kurus šodien varam redzēt Jelgavas novadā, var izmantot plašā mērogā. Tie var palīdzēt pieņemt datu analīzē balstītus lēmumus daudzās nozarēs, tādējādi ilgtermiņā uzlabojot to produktivitāti,\" norāda Ingmārs Pūķis, \"LMT\" viceprezidents. Meteoroloģiskā novērojumu stacija ir neliela izmēra (280 mm x Ø105 mm) un darbojas ar baterijām, kuru darbības laiks ir trīs gadi. Latvijas klimatiskajos apstākļos stacija var strādāt un veikt precīzus mērījumus nepārtraukti visu gadu. Apkopotie dati lietotājam pieejami interneta pārlūka vidē gan pārskatāmu grafiku, gan skaitlisko vērtību formā. \"Tā kā viena no nozīmīgākajām uzņēmējdarbības nozarēm Jelgavas novadā ir lauksaimniecība, ir likumsakarīgi, ka pašvaldība cenšas risināt un attīstīt jautājumus, kas saistītas ar šo nozari. Uzsākot pilotprojektu, tika plānots, ka aktuālos meteoroloģiskos datus iegūs gan lauksaimnieki, gan arī atbildīgie dienesti. Šobrīd atrodamies posmā, kad lauksaimniekiem jau ir iespēja veikt savus apsaimniekošanas darbus saskaņā ar jauniegūtajiem meteoroloģiskajiem mērījumiem, kā arī šie dati tiek nodoti LVĢMC tālākai analīzei. Kopā ar \"LMT\" notiek papildu attīstības darbi, piemēram, mērījumu sinhronizācija. Ar šo inovatīvo risinājumu būsim palīdzējuši veikt būtisku soli lauksaimniecības attīstībā Jelgavas novadā,\" par projektu stāsta Māris Žoids, Jelgavas novada pašvaldības IT nodaļas pārstāvis.", "link": "https://www.delfi.lv/bizness/44467736/tehnologijas/53679297/lmt-jelgavas-novada-uzstadijis-inovativas-meteorologisko-noverojumu-stacijas"},
{"title": "Latvijas IKT uzņēmēji piedalīsies starptautiskajā izstādē 'GITEX'", "category": "Tehnoloģijas", "body": "90 kvadrātmetrus lielajā izstādes stendā Latviju pārstāvēs 13 uzņēmumi: \"CatchSmart\", \"Efectio\", \"getUgo\", \"Latvijas Mobilais Telefons\", \"Mobio\", \"Raden Solutions\", \"Sapidum\", \"Solavi\", \"Swh Sets\", \"Tapbox\", \"TestDevLab\", \"AdvanGrid\" un \" Elektronikas  un datorzinātņu institūts\". \"GITEX\" vienuviet pulcēsies vairāk nekā 4500 pasaules līmeņa uzņēmumu, tehnoloģiju nozares līderu, IT un jaunuzņēmumu (start-up), lai prezentētu savus jaunākos risinājumus, idejas un inovācijas. \" IKT nozare  ir ļoti mainījusies – risinājumi un pakalpojumi, ar kuriem iepazīstināsim pasauli, var tikt pielietoti dažādās jomās. Tā ir horizontāla nozare, kura aptver teju ikvienu darbības jomu gan publiskajā, gan privātajā sektorā, tādēļ arī Latvijas stendā redzēsim gan risinājumus atkritumu apsaimniekošanai un efektīvākai pilsētvides plānošanai, gan darbinieku labbūtībai, dronu risinājumus un citas tehnoloģiju inovācijas. Latvijas uzņēmumi izstādi izmantos kā globālu platformu, kur tīkloties un attīstīt dažādas sadarbības iespējas gan ar Tuvo Austrumu valstīm, gan pasaules mērogā, iepazīstinot uzņēmumus, iestādes un valdības pārstāvjus ar Latvijas IKT risinājumiem, tehnoloģijām un inovācijām,\" stāsta  Latvijas Investīciju un attīstības aģentūras  ( LIAA ) direktors  Kaspars Rožkalns . Viens no uzņēmumiem, kas jau pošas uz Dubaiju, ir \"Efectio\" – start-up uzņēmums, kura mērķis ir globāli popularizēt darbinieku iesaisti uzņēmuma procesos produktivitātes paaugstināšanai. \"Efectio\" ir arī LIAA Radošo industriju inkubatora uzņēmums, kas tikko uzvarējis koprades B2B risinājumu hakatonā \"Born Global\". Tas tiek rīkots Latvijas eksportējošo uzņēmumu svarīgāko izaicinājumu risināšanai, piesaistot digitālos risinājumus. \"Šis viennozīmīgi ir viens no lielākajiem tehnoloģiju pasākumiem – gribam redzēt, kas nozarē šobrīd ir aktuāls arī globāli. Protams, raugāmies uz dalību arī kā uz iespēju satikt potenciālos investorus. Ja nepieciešams, esam atvērti mūsu risinājumu pielāgot arī lokālām vajadzībām. Šobrīd neesam sastapuši līdzvērtīgus konkurentus – izstādē tos meklēsim, jo konkurence kalpotu kā karogs, kas vēsta par pieprasījumu kādā citā pasaules malā,\" pauž \"Efectio\" vadītājs Artūrs Bernovskis. Savukārt SIA \"CatchSmart\" pakalpojumi – ražošanas procesu attīstība un automatizēšana, kā arī kvalitātes kontroles rīki un mobilās lietotnes – ir veidoti, balstoties uz reālu nepieciešamību uzlabot darbu ražotnēs, un testēti reālā vidē. Turklāt tos iespējams pielāgot dažādiem uzņēmumiem, lai maksimāli optimizētu darba plūsmas procesus. \"Mums ir cieša un ilgstoša sadarbība ar LIAA, un \"GITEX\" piedalāmies jau ceturto gadu pēc kārtas. Iegūtie partneri ir nenovērtējama vērtība, uzturam komunikāciju un turpinām sadarboties arī šobrīd. Mūsu mērķis \"GITEX\" un \"EXPO\" ir jaunu sadarbības partneru atrašana un \"Oversee\" un citu mūsu radīto produktu prezentēšana starptautiskā mērogā. Tā ir iespēja, ko novērtējam un izmantojam,\" stāsta \"CatchSmart\" stratēģiskās attīstības direktore Madara Melne. Tehnoloģiju nedēļā vienlaikus norisināsies gan izstāde, gan vairāki citi pasākumi – \"Ai Everything\", \"GITEX Future Stars\", \" Fintech  Surge\", \"Future Blockchain Summit\" un \"Marketing Mania\", iepazīstinot izstādes dalībniekus un apmeklētājus ar jaunākajām tendencēm un nākotnes perspektīvām tehnoloģiju nozarē. Uzreiz pēc izstādes no 21. līdz 28. oktobrim 16 Latvijas IT nozares uzņēmumi piedalīsies arī tirdzniecības misijā, kurā uzsvars tiks likts uz jaunu kontaktu veidošanu, popularizējot savas preces vai pakalpojumus ārvalstu partneriem. Pasaules izstāde \"EXPO 2020\" notiek no 2021. gada 1. oktobra līdz 2022. gada 31. martam.", "link": "https://www.delfi.lv/bizness/44467736/tehnologijas/53679991/latvijas-ikt-uznemeji-piedalisies-starptautiskaja-izstade-gitex"},
{"title": "'HansaMatrix' vērtēs stratēģiskās alternatīvas tālākai biznesa attīstībai", "category": "Tehnoloģijas", "body": "Augsto tehnoloģiju uzņēmums \" HansaMatrix \" vērtēs stratēģiskās alternatīvas tālākai biznesa attīstībai, teikts kompānijas sniegtajā informācijā biržai \" Nasdaq Riga \". Kompānijas pārstāvji skaidro, ka \"HansaMatrix\" ir nolēmis sākt stratēģisko alternatīvu izvērtēšanas procesu, lai atbalstītu uzņēmuma turpmāko izaugsmi un palielinātu akciju vērtību. Uzņēmums ir noslēdzis sadarbības līgumu ar \"Superia\" par finanšu konsultācijām šajā procesā. \"Uzņēmums joprojām ir pārliecināts par sava stratēģiskā biznesa plāna izpildi. Tajā pašā laikā stratēģisko alternatīvu pārskatīšana var ļaut uzņēmumam noteikt papildu stratēģisku uzņēmuma darbības virzienu, kas palielina vērtību akcionāriem, kā rezultātā var notikt viens vai vairāki darījumi, piemēram, stratēģisko vai finanšu investoru piesaistes darījums, daļas no uzņēmuma biznesa pārdošana, uzņēmumu grupas reorganizācija, tostarp uzņēmumam piederošo \"Lightspace Technologies\" kapitāldaļu nodalīšana jaunā uzņēmumā,\" min \"HansaMatrix\" pārstāvji. Vienlaikus kompānijas pārstāvji uzsver, ka \"HansaMatrix\" nav noteicis laika grafiku stratēģisko alternatīvu pārskatīšanas pabeigšanai, kā arī nevar būt garantijas, ka šajā procesā nākotnē tiks paziņots vai pabeigts kāds darījums. Tāpat uzņēmums neplāno sniegt turpmākus paziņojumus saistībā ar šo procesu, ja vien uzņēmums nebūs apstiprinājis konkrētu darījumu vai arī ja informācija būs jāpublisko atbilstoši regulējumam. Jau vēstīts, ka \"HansaMatrix\" koncerna apgrozījums pagājušajā gadā bija 22,589 miljoni eiro, kas ir par 8,2% mazāk nekā 2019.gadā, bet koncerna zaudējumi bija 551 612 eiro apmērā pretstatā peļņai gadu iepriekš. \"HansaMatrix\" ir augsto tehnoloģiju uzņēmums, kas veic jaunu elektronisko produktu un sistēmu izstrādi, to industrializāciju, kā arī sniedz integrētus ražošanas pakalpojumus klientiem, datu tīklu iekārtu, lietu interneta, industriālo sistēmu un citos augstas pievienotās vērtības tirgus segmentos. Kompānijas akcijas kotē biržas \"Nasdaq Riga\" oficiālajā sarakstā. \"HansaMatrix\" lielākie akcionāri 2021.gada jūnija beigās, pēc \"HansaMatrix\" publiskotās informācijas, bija \"Macro  Rīga \" (33,87%), investīciju uzņēmumi \"ZGI-4 AIF\" (15,06%), \"BaltCap Latvia Venture Capital Fund\" (9,95%) un \"FlyCap Investment Fund I AIF\" (9,04%), kā arī \"CBL Asset Management\" pārvaldītie fondi (6,56%) un \" Swedbank  ieguldījumu pārvaldes sabiedrības\" pārvaldītie fondi (5,1%).", "link": "https://www.delfi.lv/bizness/44467736/tehnologijas/53682421/hansamatrix-vertes-strategiskas-alternativas-talakai-biznesa-attistibai"},
{"title": "Plāno veicināt pāreju uz ļoti augstas veiktspējas elektronisko sakaru tīkliem", "category": "Tehnoloģijas", "body": "Satiksmes ministrija  (SM) izstrādājusi elektronisko sakaru nozares attīstības plānu 2021. - 2027. gadam, kas paredz veicināt pāreju uz ļoti augstas veiktspējas elektronisko sakaru tīkliem. Plānu paredzēts izskatīt valdībā 19. oktobrī. SM skaidro, ka elektronisko sakaru nozares attīstības plāns 2021. - 2027. gadam ir vidēja termiņa elektronisko sakaru nozares attīstības politikas plānošanas dokuments turpmākajiem septiņiem gadiem, kas izstrādāts, lai atbilstoši nozares attīstībai noteiktu jaunus sasniedzamos mērķus un rezultātus, kā arī attiecīgos rīcības virzienus un pasākumus to sasniegšanai. Plāna mērķis ir veicināt pāreju uz ļoti augstas veiktspējas elektronisko sakaru tīkliem, kas spēj nodrošināt galalietotājiem interneta piekļuves pakalpojumus ar datu pārraides ātrumu vismaz 100 Mbit/s gan pilsētās, gan lauku teritorijās. SM apkopotā informācija liecina, ka ES vidējā rādītāja fiksēto platjoslas tīklu izmantošanā Latvija ierindojas 24. vietā; Latvijā šis rādītājs ir 64 %, bet visā ES – 78 %. Fiksēto platjoslas pieslēgumu ar datu pārraides ātrumu vismaz 100 Mbit/s izmantošana ir palielinājusies no 32 % 2018.gadā līdz 38 % 2019.gadā, kas ir virs ES vidējā rādītāja, proti, 26 %. Mobilo platjoslas tīklu izmantošana ievērojami pārsniedz ES vidējo rādītāju un dažu pēdējo gadu laikā tā palielinājusies vēl vairāk, proti, no 92 abonentiem uz 100 cilvēkiem 2017.gadā līdz 124 abonentiem uz 100 cilvēkiem 2018.gadā, sasniedzot 127 abonentus uz 100 cilvēkiem 2019. gadā. Platjoslas pakalpojumu cenas Latvijā ir zemākas nekā vidēji ES, ierindojot valsti 6. vietā.  Ņemot vērā pieejamā publiskā finansējuma ierobežoto apmēru, būtiski, neaizstājot privātās investīcijas, koncentrēt to teritorijās, kurās ekonomisku apsvērumu dēļ elektronisko sakaru komersanti nav ieinteresēti izvērst elektronisko sakaru tīklu infrastruktūru vai to dara nepietiekamā apjomā, lai veicinātu Savienojamības paziņojumā un ES digitālās desmitgades paziņojumā noteikto Eiropas Savienības stratēģisko mērķu elektronisko sakaru attīstībai izpildi, kā arī nodrošinātu vienlīdzīgu un kvalitatīvu elektronisko sakaru pakalpojumu pieejamību visā Latvijas teritorijā visiem iedzīvotājiem, valsts un pašvaldību iestādēm, uzņēmumiem un sociālekonomiskajiem virzītājspēkiem. Ņemot vērā, ka platjoslas elektronisko sakaru tīklu attīstībai plānā paredzēto uzdevumu īstenošanai ir paredzēta ES struktūrfondu līdzekļu piesaiste. Lai izstrādātu nozares interesēm atbilstošu politikas plānošanas dokumentu, Satiksmes ministrija 2019.gada 1.aprīlī aicināja elektronisko sakaru nozares dalībniekus sniegt priekšlikumus, kādi pasākumi būtu iekļaujami Plānā jaunajā 2021. - 2027.gada plānošanas periodā. Laikā no 2021. gada 23.februāra līdz 2021.gada 31.aprīlim norisinājās sabiedriskā apspriešana, kuras laikā komentārus izteica nozares pārstāvji un  Latvijas Pašvaldību savienības  pārstāvji. Plānā noteikti divi rīcības virzieni. Pirmais no tiem ir savienojamības paziņojumam atbilstošas platjoslas elektronisko sakaru infrastruktūras attīstīšana, bet otrs - elektronisko sakaru tīklu izvēršanas atvieglošana un izmaksu samazināšana. Plānā iekļauto uzdevumu īstenošanai ir plānots piesaistīt Eiropas Reģionālā attīstības fonda līdzekļus un nacionālo līdzfinansējumu atbilstoši Nacionālā attīstības plāna 2021.-2027.gadam Rīcības virziena \"Tehnoloģiskā vide un pakalpojumi\" mērķa \"Eiropas Savienības savienojamības mērķiem atbilstoša platjoslas elektronisko sakaru infrastruktūra\" indikatīvajam finansējumam. Plānā noteikto uzdevumu finansēšanai var tikt piesaistīts arī citu avotu finansējums, piemēram, ES Atveseļošanās un noturības mehānisma finansējums, kā arī Eiropas infrastrukūras savienošanas instrumenta (CEF) finansējums.", "link": "https://www.delfi.lv/bizness/44467736/tehnologijas/53682797/plano-veicinat-pareju-uz-loti-augstas-veiktspejas-elektronisko-sakaru-tikliem"},
{"title": "Vēl divreiz ātrāki - 'Apple' piesaka jaunos 'Macbook Pro' klēpjdatorus", "category": "Tehnoloģijas", "body": "Pirmdien salīdzinoši īsā virtuālajā pasākumā \" Apple \" izziņoja savus jaunākos sasniegumus - jaunas paaudzes \"Macbook Pro\" klēpjdatorus, kas ieguvuši ne tikai pilnīgi jaunu dizainu, bet arī būtiski ātrākus procesorus. Visai neticamā kārtā datori atguvuši arī pieslēgvietas, no kurām pirms vairākiem gadiem uzņēmums \"drosmīgi\" atteicās. Tāpat tika pieteiktas arī jauns bezvadu austiņas. Jaunie \"Macbook Pro\" būs pieejami ar diviem jauniem procesoriem - \"M1 Pro\" un \"M1 Max\". Tie ir \"Apple\" pašu izstrādātie procesori, kas ir būtiski pārāki par konkurentu piedāvātajiem. Pirms pusotra gada \"Apple\" aizsāka pārejas procesu pamazām atsakoties no \"Intel\" ražotājiem procesoriem par labu pašu radītajiem. Jau pērn izlaistais \"M1\" procesors izrādījās krietni jaudīgāks un energoefektīvāks kā citi procesori, taču jaunie sper vēl krietni lielāku soli uz priekšu. \"M1 Pro\" un \"M1 Max\" ir vidēji vismaz divas reizes ātrāki par \"M1\" un daudzreiz ātrāki un efektīvāki kā citu ražotie klēpjdatoru procesori. \"Apple\" būtiski uzsvēra šo atšķirību, norādot pārākumu dažādās jomās, ieskaitot enerģijas patēriņu un grafisko ātrdarbību. Jaunie procesori sevī apvieno centrālo procesoru, grafisko procesoru un operatīvo atmiņu. Šāds risinājums spēj nodrošināt būtiski lielāku ātrumu. Tiesa, tas nozīmē, ka vairs nekādi nav iespējams šos parametrus mainīt - grafiskā \"karte\" un operatīvā atmiņa ir iestrādāta pašā procesorā. \"Macbook Pro\" būs pieejami divos izmēros - ar 14.2 un 16.2 collu ekrāniem, kam tagad ir īpaši plānas maliņas. Ekrānos arī izmantota \"XDR\" tehnoloģija un 120Hz mainīgais atsvaidzes ātrums. Ekrāna augšmalā atrodams kameras \"robs\" kādus esam pieraduši redzēt telefonos. Interesantākais jauno \"Macbook Pro\" dizainā ir to aprīkojums. \"Apple\" ir lietotājiem atdevis teju visas pieslēgvietas, kuras pirms vairākiem gadiem ar lielu lepnumu atņēma, spiežot lietotājus pirkt bezgalīgi daudz pārejas. Datoros ir atgriezusies HDMI pieslēgvieta, SD atmiņas karšu lasītājs un \"Magsafe\" magnētiskais lādētāja konektors, kas viegli atvienojas, ja nejauši tiek aizķerts vads, tādējādi pasargājot datoru no neplānota lidojuma. Vēl datoru sānos atrodamas trīs USBC/Thunderbolt pieslēgvietas un 3.5mm audio ligzda. Tikpat pārsteidzoša ir taustiņu atgriešanās klaviatūras augšpusē, kurā iepriekš tika piedāvāts skārienjutīgais ekrāns \"Touchbar\". Lielākā daļa lietotāju to necieta un neticamā kārtā \"Apple\" atkāpās no sava jauninājuma un atdeva \"vecos labos\" taustiņus. Pateicoties jauno procesoru energoefektivitātei klēpjdatori spēs darboties krietni ilgāk ar vienu uzlādi. Līdz pat 17 un 21 stundai. Turklāt pieejama arī ātrā uzlāde, kas pusstundā uzlādēs 50%. \"Apple\" piestrādājis arī pie skaņas uzlabošanas. Tagad datoros iestrādāti seši skaļruņi, kas atbalsta arī telpisko skaņu \"Spatial audio\". Eiropas tirgū jaunie datori būs pieejami jau pēc nedēļas. To cenas sākas no 2249 eiro par 14 collu modeli un 2749 eiro par 16 collām. Kā ierasts, datoru konfigurāciju iespējams pielāgot ļaujot cenai sasniegt teju septiņus tūkstošus. Par pieejamību Latvijā pagaidām ziņu nav. Prezentācijā tika pieteiktas arī jaunas paaudzes \"AirPods\" bezvadu austiņas. Arī tām ir jauns dizains un, kā sola ražotājs - krietni labāka skaņa. Turklāt tās tagad ir mitruma izturīgas, savukārt kārbiņa ieguvusi bezvadu uzlādes iespēju. Austiņu cena solās būt 199 eiro.", "link": "https://www.delfi.lv/bizness/44467736/tehnologijas/53690365/vel-divreiz-atraki-apple-piesaka-jaunos-macbook-pro-klepjdatorus"},
{"title": "'Opel' samaksājis 64,8 miljonu eiro sodu par nepareiziem datiem par izmešiem", "category": "Tehnoloģijas", "body": "Vācijas  autobūvnieks \" Opel \" samaksājis 64,8 miljonu sodu par to, ka sniedzis nepatiesus datus par tā ražoto automobiļu radītajiem izmešiem, otrdien paziņojusi Vācijas prokuratūra. Sods tika noteikts, jo \"Opel\" Vācijas transportlīdzekļu licencēšanas iestādei iesniedzis datus, kuros bija apgalvots, ka uzņēmuma ražotās dīzeļautomašīnas rada būtiski mazāk izmešu, nekā tas bija patiesībā. Tā kā sods ir samaksāts, prokuratūra neuzturēs prasību tiesā pret \"Opel\". Saistībā ar nepareizo datu sniegšanu netiks tiesāti arī seši \"Opel\" menedžeri. \"Opel\" ietilpst autobūves grupā \" Stellantis \", kas izveidota pēc Itālijas un ASV autoražotāja \"Fiat  Chrysler  Automobiles\" un Francijas \"Groupe PSA\" apvienošanās.", "link": "https://www.delfi.lv/bizness/44467736/tehnologijas/53692387/opel-samaksajis-64-8-miljonu-eiro-sodu-par-nepareiziem-datiem-par-izmesiem"},
{"title": "Sadarbības attīstīšanai tehnoloģiju uzņēmumus un pētniekus aicina reģistrēties 'Emporium'", "category": "Tehnoloģijas", "body": "Mērķis ir veicināt sadarbības tīklu un partnerību veidošanu starp dažādiem ekosistēmas dalībniekiem, kuri meklē partnerus inovāciju vai pētniecības projektos, informēja rīkotāji. Dalībnieku vidū būs tādi uzņēmumi kā \"Nokia\", \"NVIDIA\", \"Microsoft\", \"LMT\" un VAS \"Elektroniskie sakari\" un daudzi citi. Individuālu pieeju un atbalstu dalībniekiem nodrošinās \"Emporium\" partneris - Latvijas Informācijas tehnoloģiju klasteris. \"Antīkajos laikos emporium bija vieta, ko vienas valsts tirgotāji bija rezervējuši savu biznesa interešu attīstīšanai citas valsts teritorijā. \"5G Techritory\" ietvaros \"Emporium\" ir vide starptautisku sadarbības tīklu veidošanai ar ambiciozu mērķi, savienot foruma dalībniekus - vairākus tūkstošus pasaules tehnoloģiju entuziastu - inovāciju radīšanai, sacījusi Latvijas Informācijas tehnoloģiju klastera izpilddirektore Aiga Irmeja. \"Uzsākoties jaunajam Eiropas Savienības plānošana periodam, tuvākajos gados būs pieejams ievērojams finansējums pētniecības un inovāciju projektiem, tāpēc šī ir lieliska iespēja veidot kontaktus ar jauniem partneriem un atrast domubiedrus,\" turpina Irmeja. Platforma \"Emporium\" būs unikāla vide, kurā dalībnieki varēs ierosināt diskusijas, vērsties pie ekspertiem ar sev interesējošiem jautājumiem, iepazīstināt ar saviem izstrādātajiem risinājumiem, meklēt partnerus inovāciju radīšanai. Platformas lietotājiem būs iespēja sazināties arī ar foruma \"5G Techritory\" partneriem un dalībniekiem no vairāk nekā 100 pasaules valstīm. \"Šī ir lieliska iespēja Latvijas uzņēmējiem satikties ar Eiropā un pasaulē vadošām tehnoloģiju kompānijām, lai veidotu partnerības dažādu produktu attīstīšanā vai pētījumu veikšanā. Mūsu uzņēmējiem ir brīnišķīgas idejas, bet reizēm trūkst zināšanu vai līdzekļu to realizēšanai. \"Emporium\" ir vieta, kur uzplaukt vērtīgiem sadarbības projektiem, apliecinot Latvijas potenciālu tehnoloģiju attīstīšanas jomā,\" sacījis  Latvijas Investīciju un attīstības aģentūras  direktors Kaspars Rožkalns. Jau šobrīd interesenti bez maksas var reģistrēties \"Emporium\" platformā, bet no 1.-27. novembrim tā būs atvērta kontaktu veidošanai, diskusijām un sanāksmju organizēšanai.", "link": "https://www.delfi.lv/bizness/44467736/tehnologijas/53694425/sadarbibas-attistisanai-tehnologiju-uznemumus-un-petniekus-aicina-registreties-emporium"},
{"title": "Lidostā 'Rīga' sāk darbu jauni dokumentu kontroles e-vārti", "category": "Tehnoloģijas", "body": "Uzlabojot lidostas \"Rīga\" tehnoloģisko nodrošinājumu, izlidošanas terminālī nomainīti četri dokumentu kontroles e-vārti, tehniski modernizējot un paātrinot pasažieru apkalpošanu un mazinot nepieciešamību pēc manuālas dokumentu pārbaudes. \"Moderns pasažieru piekļuves kontroles aprīkojums ir daļa no lidostas drošības sistēmas, un ir svarīgi to uzturēt atbilstošā kvalitātē, lai mūsu pasažieri saņemtu ātru, drošu un kvalitatīvu lidostas pakalpojumu,\" skaidro lidostas valdes priekšsēdētāja Laila Odiņa. Iekārtu modernizācijas – iegādes, uzstādīšanas un garantijas servisa izmaksas ir 83 tūkstoši eiro, ko lidosta sedz no saviem līdzekļiem. Iekārtas piegādā Francijas ražotājs \"Impression Enregistre Resultat SAS\". Līdz šim izmantotie iekāpšanas karšu kontroles e-vārti tika lietoti gandrīz 10 gadus.", "link": "https://www.delfi.lv/bizness/44467736/tehnologijas/53697709/lidosta-riga-sak-darbu-jauni-dokumentu-kontroles-e-varti"},
{"title": "Pērn 'Tet' attīstībā investējis 32,1 miljonu eiro", "category": "Tehnoloģijas", "body": "2020. gadā \" Tet \" grupas apgrozījums saglabājis stabilitāti, veidojot 222,6 miljonus eiro, savukārt eksporta apgrozījums pieaudzis līdz 39,8 miljoniem eiro, kas ir par 41% vairāk nekā pērn un veido teju piektdaļu (18%) no kopējā grupas apgrozījuma, liecina \"Tet\" grupas konsolidētie dati. Pagājušajā gadā \"Tet\" attīstībā investējis 32,1 miljonu eiro – gan stiprinot Latvijas interneta pamatinfrastruktūru, gan pilnveidojot pakalpojums, gan īstenojot uzņēmuma digitālo transformāciju. Savukārt \"Tet\" grupas normalizētā EBITDA (peļņa no uzņēmuma pamatdarbības pirms procentu maksājumiem un nodokļiem, nolietojuma un amortizācijas atskaitījumiem) veidojusi 65,6 miljonus eiro, valsts nodokļos samaksāti 49,9 miljoni eiro, bet dividendēs akcionāriem izmaksāti 32,8 miljoni eiro, tostarp Latvijas Republikai. \"Tāpat kā citi uzņēmumi un sabiedrība kopumā – arī \"Tet\" 2020. gadā pielāgojās un pārkārtoja savu darbību, jo īpaši plašo ierobežojumu ietekmētajās apmācību un mediju nozarēs. Tomēr pat nenoteiktības apstākļos mums ir izdevies saglabāt labus rezultātus un attīstīt jaunos biznesa virzienus un eksportu. Pērn esam iesākuši vairākus vērienīgus projektus, ko sabiedrībai prezentēsim šogad. Skatītājiem piedāvāsim televīzijas nozarē inovatīvu risinājumu \"Tet+\", ar jauniem risinājumiem pilnveidosim interneta klientu pieredzi, būvējam jaunu datu centru un attīstām mākoņskaitļošanas platformu biznesam, attīstīsim gudro pilsētu risinājumus, vienlaikus turpinot darbu pie uzņēmuma digitālās transformācijas un modernizācijas,\" skaidro \"Tet\" valdes priekšsēdētājs Uldis Tatarčuks. Pērn audzis apgrozījums \"Tet\" elektroenerģijas biznesā. Elektrības pakalpojumu klientu skaits ir palielinājies par 22% un pārsniedzis 110 000 klientu atzīmi, sasniedzot 14% kopējā tirgus daļu. Ar 1,4 miljonu eiro investīcijām šobrīd tiek paplašināts arī \"Tet\" datu centrs. Šobrīd pilnībā tiek izmantoti aptuveni 80% \"Tet\" esošo datu centru resursi un, lai nodrošinātu piedāvājumu arvien pieaugošam pieprasījumam, uzņēmums šogad paplašinās vienu no datu centriem Rīgā. Arī mākoņpakalpojumu biznesa virziens, kas 2019. gadā pieredzēja strauju izaugsmi un interesi no ārvalstu uzņēmumiem, aizvadītajā gadā turpinājis stabilu izaugsmi ar +10% apgrozījumu. Kopumā pagājušajā gadā lielāko izaugsmi, salīdzinot ar 2019. gadu, \"Tet\" piedāvāto pakalpojumu portfelī piedzīvojusi datortehnikas apkalpošana (35%), \"Shortcut\" lietotne (32%), optisko tīklu būvniecības biznesa apgrozījums Vācijā (17%) un \"Tet\" interneta veikals (12%). Arī citi \"Tet\" pakalpojumi 2020. gadā piedzīvojuši izaugsmi – datu pakalpojumi auguši par 3%, iekārtu tirdzniecība par 8%. Lielākie ieguldījumi (11,7 miljoni eiro) pērn veikti interneta tīkla attīstībā. Šobrīd \"Tet\" tīkls nodrošina aptuveni 55-60% no visas interneta plūsmas Latvijā. Attālinātā darba un mācību laikā pieauga arī interneta patēriņš, pirmais lēciens tika novērots martā, otrais – oktobrī, taču neraksturīgi lielāks pieprasījums novērots arī citos 2020. gada mēnešos, tai skaitā vasarā. Latvijā joprojām turpinās optiskā interneta izbūve. Pērn uzņēmums katru dienu vidēji 18 mājokļos izbūvēja optisko tīklu.", "link": "https://www.delfi.lv/bizness/44467736/tehnologijas/52914455/pern-tet-attistiba-investejis-32-1-miljonu-eiro"},
{"title": "Tirdzniecības platformas 'Marketplace' vadītājs: 2020. gads bijis daudz veiksmīgāks nekā gaidīts", "category": "Tehnoloģijas", "body": "Kopš pagājušā gada pavasara platformai \"Marketplace\"  Baltijas  mērogā pievienojušies 2000 pārdevēju, tādējādi savu darbību pārceļot vai arī paplašinot e-komercijas segmentā, liecina \"220.lv\" apkopotā informācija. \"220.lv\", kas ir daļa no Baltijas uzņēmuma \"Pigu Grupas\", izveidotā tirdzniecības platforma \"Marketplace\" ir analogs risinājums starptautisko tirgus spēlētāju piedāvātajām iespējām, kur tirgotāji jau esošu e-komercijas vidi var izmantot savu preču tirdzniecībai, tādējādi ietaupot investīcijas, kas nepieciešamas jauna e-veikala attīstībai. Kā norāda \"Marketplace\" tirdzniecības platformas vadītājs Raimondas Žilēnas, raugoties no \"Marketplace\" pozīcijām, 2020. gads bijis daudz veiksmīgāks nekā sākotnēji gaidīts, un pandēmijas šķietami sarežģītos izaicinājumus izdevies pārvērst iespējās. \"To, ka šis risinājums ir bijis veiksmīgs, pierāda gan ziemas periodā, īpaši Ziemassvētkos, ļoti strauji augošie pārdošanas apjomi, gan jauno tirgotāju pieteikumu skaits. Šī abpusēji veiksmīgā sadarbība ir ļāvusi augt gan mums, palielinot pārdošanas apjomus, tiem pārsniedzot sākotnējās prognozes, gan uzņēmējiem, kas pievienojās, nodrošinot tiem visas Baltijas klientu plūsmu, klientu servisu, loģistikas risinājumus, kā arī iesaisti mārketinga aktivitātēs,\" viņš komentē. Šobrīd \"220.lv Marketplace\" ir pievienojušies vairāk nekā 550 jauni veikali Latvijā, kuru vidū ir tādi zīmoli kā \"Danija\", \"Vero Moda\", \"Puma\", \"Branchess\", \"Jack&Jones\", \"Paulmann\", \"Diamond Sky\" un citi. Patlaban \"Marketplace\" platformā pieejami aptuveni 5000 zīmolu un 550 000 preču. Šie skaitļi ir ģenerējuši \"Marketplace\" tirgotāju pārdošanas apjomus 10 miljonu eiro vērtībā. \"Pigu Grupai\" pieder tiešsaistes veikals \"220.lv\" Latvijā, \"Pigu.lt\" Lietuvā un \"Kaup24.ee\" Igaunijā. 2019.gadā uzņēmums izveidoja tirdzniecības platformu \"Marketplace\", kas darbojas visās trīs Baltijas valstīs, nodrošinot tiešsaistes tirdzniecības centra funkciju.", "link": "https://www.delfi.lv/bizness/44467736/tehnologijas/52962535/tirdzniecibas-platformas-marketplace-vaditajs-2020-gads-bijis-daudz-veiksmigaks-neka-gaidits"},
{"title": "Par nopietnāku 5G pārklājumu Latvijā varēs runāt tikai pēc 700 MHz frekvences izsoles, norāda 'Tele2'", "category": "Tehnoloģijas", "body": "Par nopietnu  5G  pārklājumu Latvijas teritorijā varēs runāt, kad būs noslēgusies 700 MHz frekvences izsole, kas plānota novembrī. Tikai pieeja šai frekvencei ļaus efektīvi ieviest 5G tehnoloģiju pietiekami plašā valsts teritorijā, lai to ikdienā varētu lietot lielākā daļa Latvijas iedzīvotāju, norāda mobilo sakaru operators \" Tele2 \". \"700 MHz frekvences lielākā vērtība ir tā, ka spēj signālu raidīt daudz plašākā teritorijā, kā arī plašāk sasniegt ierīces, kas atrodas iekštelpās. Līdz ar to par nopietnāku 5G tīkla izvēršanu mēs varēsim runāt tikai 2022. gadā, kad mobilo sakaru operatoriem būs pilnā apmērā pieejama 700 MHz frekvence,\" teic \"Tele2\" tehniskā direktore Līga Krūmiņa. \"Mēs šobrīd veicam aktīvus priekšdarbus, kā arī pārdomāti un pragmatiski izvēršam 5G pārklājumu, lai tad, kad operatoriem būs pieejamas nepieciešamās frekvences un tirgū būs pieejams plašāks klāsts ar 5G ierīcēm\". Uzņēmuma pārstāvji arī gan uzsver, ka vēl vismaz vairākus gadus \"galvenais darba zirgs\" mobilo sakaru tehnoloģijās būs 4G, kas vēl nav izsmēlis visu savu potenciālu un iespējas, turklāt ļoti labi spēj nodrošināt ar mobilajiem sakariem valsts iedzīvotājus.", "link": "https://www.delfi.lv/bizness/44467736/tehnologijas/53699095/par-nopietnaku-5g-parklajumu-latvija-vares-runat-tikai-pec-700-mhz-frekvences-izsoles-norada-tele2"},
{"title": "Foto: 'Sadales tīkls' Dobelē testē gaisvadu elektrolīniju apsekošanu ar dronu", "category": "Tehnoloģijas", "body": "AS \" Sadales tīkls \" sadarbībā ar igauņu uzņēmumu \"Hepta airborne\" īsteno pilotprojektu gaisvadu elektrolīniju apsekošanā ar jaunu risinājumu, kas ietver bezpilota lidaparātu izmantošanu un speciālu elektrotīkla defektu analīzes programmatūru, informē uzņēmumā. Lai varētu nodrošināt drošu un nepārtrauktu elektroapgādi, svarīga ir elektrolīniju regulāra apsekošana jeb defektēšanai, savlaicīgi fiksējot līniju tehnisko stāvokli un tos posmus, kas ir jāatjauno. Latviju caurvij elektrolīnijas teju 93 000 kilometru kopgarumā, un pašlaik aptuveni 60% no tām veido gaisvadu elektrolīnijas. Pilotprojekts tika organizēts  Dobeles  apkaimē, apsekojot 20 kilovoltu gaisvadu līnijas 37 kilometru garumā. Iegūtā vizuālā informācija vēlāk tika analizēta, izmantojot speciālu defektu analīzes programmu \"uBird\". Veiktā testa mērķis ir izvērtēt izraudzītā risinājuma iespējamo ekonomisko atdevi un ietekmi uz elektroapgādes plānoto un neplānoto pārtraukumu skaita un ilguma samazināšanu. \"Bezpilota lidaparāti ļauj ātri piekļūt ļoti tuvu gaisvadu elektrolīnijām un detalizēti apsekot katru elektrotīkla elementu. Savukārt iegūto datu apstrādes programmatūrai jāspēj efektīvi analizēt elektrolīniju stāvokli, ļaujot operatīvi konstatēt defektus, kas novēršami vēl pirms tie ietekmējuši elektroapgādes kvalitāti. Šī pilotprojekta rezultātus apkoposim un rūpīgi izvērtēsim, lai nākotnē lemtu, cik jēgpilni un pamatoti būtu konkrēto risinājumu ieviest uzņēmuma ikdienas darbībā,\" saka \"Sadales tīkla\" valdes loceklis un attīstības direktors Jānis Kirkovalds. \"Sadarbojamies ar sadales sistēmu operatoriem visā pasaulē un esam pārliecinājušies, ka pieredzējuši speciālisti apvienojumā ar efektīviem bezpilota lidaparātiem un jaunākās paaudzes analīzes programmatūru spēj ievērojami efektivizēt elektrolīniju defektēšanas procesu,\" komentē \"Hepta Airborne\" biznesa attīstības vadītājs Elviss Straupenieks. Pilotprojekts īstenots šogad septembrī. Līdz gada beigām plānots izvērtēt iegūtos rezultātus un potenciālos ieguvumus, tostarp salīdzinājumā arī ar citiem tirgū pieejamiem elektrotīklu inspekcijas risinājumiem un to potenciālajiem ieguvumiem, informē Alīna Kozlovska, AS „Sadales tīkls” preses sekretāre. AS \"Sadales tīkls\" vienīgais akcionārs ir AS \" Latvenergo \". Uzņēmums pērn strādājis ar 296,3 miljonu eiro apgrozījumu un tā peļņa pēc nodokļu nomaksas bija 22 miljoni eiro.", "link": "https://www.delfi.lv/bizness/44467736/tehnologijas/53714199/foto-sadales-tikls-dobele-teste-gaisvadu-elektroliniju-apsekosanu-ar-dronu"},
{"title": "Kāpēc lietoti auto pašlaik kļuvuši tik dārgi?", "category": "Tehnoloģijas", "body": "Automašīnu tirdzniecība šobrīd piedzīvo brīdi, kad pieprasījums būtiski pārsniedz piedāvājumu – tirgotāju noliktavās nav lielu uzkrājumu un kavējas klientu pasūtītie jaunie auto, kas veicinājis būtisku pieprasījuma pieaugumu pēc lietotām automašīnām. Kā liecina Auto Asociācijas dati, neskatoties uz pieaugumu pavasarī, vieglo auto tirgus pēdējos mēnešos piedzīvojis kritumu – septembrī par 7,6 %, salīdzinot ar 2020. gadu. Kāda ir pašreizējā situācija auto tirgū un kādi faktori to ietekmē, skaidro \" Luminor   Līzings \" vadītājs Raivo Bāle. Jau rakstījām , ka Latvijas \" Auto asociācijas \" vadītājs Andris Kulbergs brīdina, ka situācija jauno automašīnu tirgū ir nopietna – autosaloniem nav, ko tirgot, noliktavas teju tukšas, bet piegādes laiks 4–6 mēnešu vietā nu jau ir 8–10 mēneši. Kulbergs norāda, ka situācija jauno automobiļu tirgū tiešā veidā ietekmējusi arī lietoto automašīnu tirgu: \"Kvalitatīvu lietoto automašīnu normālā apjomā šobrīd nav. Tas viss novedis pie tā, ka cenas par lietotām automašīnām pieaugušas par 10–15%.\" Ko gan iesākt tiem, kas plāno iegādāties automašīnu sev vai uzņēmumam, – pirkt tagad vai labāk pagaidīt? \" Automašīnas  iegāde jebkurā gadījumā jāplāno iepriekš. Apzinoties, ka šobrīd situācija ar piegādēm ir sarežģīta, pirmie pasūtīto auto saņems tie, kas laicīgi iesnieguši pieteikumu. Es gan iesaku uzmanīgi attiekties pret lietotu automašīnu iegādi, kas tirgū tagad un tuvākajos mēnešos nonāks no Vācijas. 55% lietoto automašīnu pie mums nonāk no Vācijas, un, kā zināms, tur nesen bija plūdi, tas nozīmē, ka šādas \"mašīnas slīkoņi\" var parādīties mūsu tirgū,\" brīdina Kulbergs. Vairāk par auto trūkumu tirgū  lasi šeit. Edgars Cērps, lietoto auto tirgotāja Baltijā un Eiropā \"Longo Group\" valdes loceklis, savukārt uzsver, ka pandēmijas dēļ tirgotājiem ļoti būtiski bijis veikt mājasdarbu un izveidot spēcīgu un stabilu partneru tīklu, kas ļauj iepirkt kvalitatīvas automašīnas, nevis tās, kam vēl nepieciešams papildu ieguldījums pirms pārdošanas tālāk. \"Mēs varam nodrošināt visdažādākā veida pieprasījumu, kaut arī tas kopumā Latvijā un Baltijā būtiski pārsniedz piedāvājumu, jo esam mērķtiecīgi vienmēr izvēlējušies kvalitāti un veidojuši uzticamu piegādes tīklu. Baltijā pēdējā pusgada periodā esam ik mēnesi pārdevuši vismaz 450 automašīnas, kas apliecina izteikto sabiedrības vēlmi iegādāties veselībai mazāk riskantu jeb drošu pārvietošanās līdzekli. Tomēr iedzīvotāju pirktspēja ir galvenais katalizators, kāds piedāvājums tiks nodrošināts. Analizējot tirgu un mūsu darījumus, redzam, ka pircēji pieprasa arvien jaunākas un labāk aprīkotas automašīnas, tāpēc \"mazlietotas\" jeb \"ne vecākas par pieciem gadiem\" ir viens no augošākajiem segmentiem. Par spīti pandēmijai pircējiem palielinās interese par lietotajām automašīnām, kam vērtība ir tuvu 30 tūkstošiem eiro, un viņi ir atvērti arī auto attālinātai iegādei ar piegādi mājās. \"Longo\" būtiski paplašina piedāvājumu kategorijā arī līdz 20 tūkstošiem eiro, kā arī vēl arvien ir liela interese par transportlīdzekļiem cenu kategorijā ap 10 tūkstošiem eiro. Lietoto auto tirgus pandēmijas ietekmē arvien straujāk virzās arī uz dabai draudzīgu transportlīdzekļu pusi. Daļa sabiedrības ir rezervēta attiecībā uz to, gaidot vēl labāku infrastruktūru un atbalstu no valdības. Tomēr \"Longo\" piedāvātie elektroauto vienmēr ātri tikuši pārdoti, jo pircēji nereti pirms tam ilgi pēta, meklē zinošus pārdevējus un tad ātri izdara izvēli, ja lietoto auto tirgū parādās uzticamas juridiskas personas jeb uzņēmuma piedāvājums.\" Covid-19 pandēmijas ietekmē arī šogad auto ražotāji ir būtiski piebremzējuši jaunu automašīnu ražošanu un ir krietni pieaudzis automašīnu piegādes laiks; pircējiem nākas izvēlēties no tā, kas ir pieejams, nevis to, ko sirds kāro. Līdz ar to aug pieprasījums arī pēc lietotajiem auto, bet automašīnu cenas vidēji ir palielinājušās par 20 %.  Jau rakstījām , ka lietotu auto segmentā Baltijā vērojama aktīva rosība – \"Citadele Leasing\" finansējuma apjoms lietotu automašīnu iegādei līzingā šogad pieaudzis par 12 %. Automašīnu tirgu šobrīd nosaka problēmas ar automašīnu detaļu piegādi. \"Covid-19 krīze veicinājusi piegādes ķēžu traucējumus, slēgtas ražotnes un ir problēmas ar elektronisko komponentu nogādāšanu automašīnu ražotājiem, kā rezultātā kavējas jaunu spēkratu piegāde pasūtītājiem. Transportlīdzekļu karkasi ir gatavi, bet trūkst pusvadītāju mikroshēmas, tāpēc tos nav iespējams nokomplektēt līdz galam,\" komentē Bāle. Vēl viens faktors, kas ietekmē pašreizējo situāciju, ir pāreja uz dabai draudzīgākiem automobiļiem, tāpēc auto ražotāji ir spiesti pārstrukturēties un pielāgoties, lai samazinātu mašīnu kaitīgumu videi. \"Pārejot uz jaunām tehnoloģijām, autobūves nozarei ir ļoti strauji jāiziet attīstības process, lai saglabātu konkurētspēju,\" saka Bāle. \"Ja, piemēram, viedtālruņu un televizoru tehnoloģiskā attīstība ir sasniegusi teju augstāko punktu, tad elektroauto līdz tam vēl tāls ceļš ejams un ir iespējami daudz uzlabojumi.\" Ātrāku pāreju uz elektroautomobiļiem kavē fakts, ka tie ir ievērojami dārgāki nekā transportlīdzekļi ar iekšdedzes dzinējiem. \"Tas galvenokārt ir saistīts ar automobiļu ražotāju investīcijām elektroauto tehnoloģiju attīstībā,\" skaidro \"Luminor Līzings\" vadītājs. \"Šobrīd klienti vairāk raugās uz mašīnām ar iekšdedzes dzinējiem, bet šo automašīnu vairs nav tik daudz gan vides prasību, gan piegāžu problēmu dēļ. Līdz ar to pašreizējais piedāvājums ir nepietiekams.\" Īpaši problēmu izjūt lielākie automašīnu zīmoli, kurus skar pašreizējā krīze un kuri tirgo spēkratus jau gadu uz priekšu. \"Var prognozēt, ka tuvākajos mēnešos jaunu automašīnu pārdošanas apjomi, salīdzinot ar attiecīgo periodu pagājušajā gadā, turpinās samazināties,\" prognozē Bāle. Visas iepriekšējās problēmas, ar ko šobrīd saskaras jaunu automašīnu tirgotāji, diemžēl atstāj ietekmi arī uz lietotu spēkratu tirgu. \"Situācijā, kad jaunu automašīnu piedāvājums ir nepietiekams un elektroauto ir pārāk dārgi, tad lietotās automašīnas aizpilda tukšumu un ceļas arī to cena. Lai piegādātu lietotas automašīnas no citām Eiropas valstīm uz Latviju, starpnieki pieprasa augstāku cenu un līdz ar to pieaug arī lietotu automašīnu izmaksas,\" stāsta Bāle. Saskaņā ar Auto Asociācijas datiem septembrī ievestas 5454 lietotas automašīnas, kas ir par 19% vairāk nekā 2020. gada septembrī. \"Luminor Līzings\" vadītājs skaidro, ka, neskatoties uz pandēmijas ierobežojumiem, kopumā iedzīvotāju spēja pildīt savas finansiālās saistības ir uzlabojusies, un viņi ir gatavi veikt arī dārgākus pirkumus, kas var veicināt elektroauto pārdošanas apjomu pieaugumu. Tas savukārt var palīdzēt apturēt cenu augšupeju un veicināt ātrāku pāreju uz videi draudzīgākiem transporta līdzekļiem. \"Lai gan elektroauto īpatsvars tirgū joprojām ir mazs, pagājušajā gadā novērots reģistrēto elektroautomobīļu skaita pieaugums par 230%, salīdzinot ar gadu iepriekš, kas ir ļoti pozitīva tendence. Īpaši liels videi draudzīgāko automašīnu īpatsvara pieaugums vērojams augstākās klases automobiļu segmentā,\" komentē Luminor Līzings vadītājs.", "link": "https://www.delfi.lv/bizness/44467736/tehnologijas/53714497/kapec-lietoti-auto-paslaik-kluvusi-tik-dargi"},
{"title": "'Tele2' medicīnas darbiniekiem trīs mēnešus nodrošinās bezmaksas mobilos sakarus", "category": "Tehnoloģijas", "body": "Mobilo sakaru operators \" Tele2 \" medicīnas darbiniekiem, kas ir uzņēmuma klienti un strādā slimnīcās, Neatliekamās medicīnas palīdzības dienestā ( NMPD ) un ģimenes ārstu praksēs, trīs mēnešus nodrošinās bezmaksas mobilo sakaru pakalpojumus. Šāds lēmums pieņemts, lai pēc iespējas atvieglotu to medicīnas darbinieku ikdienu, kuriem šobrīd ir vislielākā un smagākā slodze Covid-19 izraisītās pandēmijas dēļ. \"Tele2\" jau ir informējis tos medicīnas jomas darbiniekus, kuriem aizvadītajā gadā uzņēmums uz trim mēnešiem pieslēdza bezmaksas sakarus, lai palīdzētu Covid-19 laikā. \"Diemžēl esam nonākuši situācijā, kad milzīga slodze gulstas uz ārstniecības iestādēs strādājošajiem. Bezmaksas mobilo sakaru pakalpojumi trīs mēnešu garumā ir mazākais, ko varam darīt, lai šajā situācijā atbalstītu tos medicīnas jomas darbiniekus, kuri šobrīd iznes smagāko nastu Covid-19 izraisītās pandēmijas seku novēršanai,\" saka \"Tele2\" valdes priekšsēdētājs Valdis Vancovičs, aicinu ikvienu būt atbildīgam un iecietīgam šajā laikā, kā arī uzticēties mediķiem un viņu rekomendācijām. Arī pērn, sākoties pandēmijai, \"Tele2\" sniedza palīdzību vairākām sabiedrības grupām. Kopumā bezlimita mobilie dati bez papildu samaksas klientiem tika nodrošināti aptuveni 10 milj. eiro vērtībā.", "link": "https://www.delfi.lv/bizness/44467736/tehnologijas/53718779/tele2-medicinas-darbiniekiem-tris-menesus-nodrosinas-bezmaksas-mobilos-sakarus"},
{"title": "'Twitter' trešajā ceturksnī cietis 537 miljonu dolāru zaudējumus", "category": "Tehnoloģijas", "body": "ASV  mikroblogošanas vietne \" Twitter \" šā gada trešajā ceturksnī strādājusi ar 537 miljonu dolāru (462,2 miljonu eiro) tīrajiem zaudējumiem, ņemot vērā tiesvedības izdevumus, teikts uzņēmuma publiskotajā paziņojumā. Akcionāri 2016.gadā ASV federālajā tiesā iesniedza sūdzību, ka uzņēmuma vadītāji, tostarp bijušais izpilddirektors Diks Kostolo bija slēpis informāciju par patieso \"Twitter\" darbības stāvokli laikā, kad viņi centās pārdot sev piederošās kompānijas akcijas. Lai izbeigtu šo tiesvedību, \"Twitter\" piekrita samaksāt vairāk nekā 800 miljonus dolāru. Taču, neskatoties uz to, uzņēmuma ienākumi trešajā ceturksnī pieauguši par 37% un veidojuši 1,3 miljardus dolāru. Tikmēr ienākumi no reklāmām ceturksnī palielinājušies par 41% - līdz 1,14 miljardiem dolāru.", "link": "https://www.delfi.lv/bizness/44467736/tehnologijas/53719019/twitter-tresaja-ceturksni-cietis-537-miljonu-dolaru-zaudejumus"},
{"title": "Aicina piedalīties konkursā 'Testers Challenge 2021'", "category": "Tehnoloģijas", "body": "Tā dalībnieki varēs pārbaudīt savas tehniskās zināšanas un loģiskās spriešanas spējas, meklējot atbildes uz konkursa uzdevumiem. Pirmie trīs konkursa dalībnieki, kas iesniegs pareizās atbildes uz visiem uzdevumiem, saņems vērtīgas balvas. \"Testers Challenge\" konkursu uzņēmums \"TestDevLab\" rīko otro reizi un iepriekšējā reizē 2019. gadā tajā piedalījās vairāki simti dalībnieku, taču tikai retais spēja izpildīt visus uzdevumus. Arī šogad konkursa uzdevumi nebūs vienkārši, tomēr tos var atrisināt bez padziļinātām tehniskajām zināšanām. \"TestDevLab\" līdzdibinātājs Ervins Grīnfelds aicina izmēģināt savas spējas konkursā: \"Programmatūras testētāja ikdiena nereti ir līdzīga dalībai šādā konkursā. Dažādos veidos ir jāmēģina programmatūrā atrast kļūdas. Bieži vien tās ir redzamas uzreiz ar neapbruņotu aci, taču nereti tās ir paslēpušās negaidītās vietās. Dalība \"Testers Challenge\" ikvienam interesentam ļaus iejusties programmatūras testētāja lomā.\" 2011. gadā Latvijā izveidotais uzņēmums \"TestDevLab\" nodarbojas ar programmatūras testēšanas pakalpojumu sniegšanu un testēšanas produktu izstrādi. Starp uzņēmuma klientiem ir gan jaunuzņēmumi, gan starptautiski milži kā \" Microsoft \", \" Skype \", \"Orange\", \"Telefonica\", \" Airbnb \" u.c. 2019. gadā uzņēmums ieguva informācijas drošības pārvaldības standarta ISO/IEC 27001:2013 sertifikātu.", "link": "https://www.delfi.lv/bizness/44467736/tehnologijas/53722135/aicina-piedalities-konkursa-testers-challenge-2021"},
{"title": "Pusvadītāju krīzei drīzs risinājums nespīd. Ko tas nozīmē ražotājiem un patērētājiem?", "category": "Tehnoloģijas", "body": "Mūsdienās teju vai jebkurā iekārtā, kas spēj \"domāt\" jeb izpildīt jebkādu mazliet sarežģītāku funkciju par, piemēram, ūdens uzvārīšanu, atrodas mikroshēmas, kas, vienkāršoti sakot, ir iekārtas smadzenes un ļauj tai darboties un reaģēt uz īpašnieka vēlmēm. Šī iemesla dēļ arī globālais pusvadītāju trūkums ir kļuvis sāpīgs teju jebkuram tehnoloģiju ražotājam. Piemēram, Latvijas augsto tehnoloģiju uzņēmumiem \" SAF Tehnika \" un \" HansaMatrix \" ikdienā jārēķinās, ka tagad pasūtītās komponentes pienāks labākajā gadījumā pēc pusgada, bet uz dažiem sūtījumiem būs jāgaida pat vairāk nekā gads. Tagad, kad pasaule nu jau teju divus gadus saskaras ar pusvadītāju trūkumu, arī patērētāji un uzņēmumi sāk pamanīt preču sadārdzināšanās un pieejamības problēmas. Piemēram, autoražošanas industrija, kuras produkti vēl ne tik senā pagātnē bija pilnīgi mehāniski, ir viena no smagāk skartajām nozarēm. Piemēram, Vācijas autobūves uzņēmums \"Opel\" nesen paziņoja, ka līdz 2022. gada sākumam slēgs vienu no savām ražotnēm Vācijā, līdzīgi paziņojumi nākuši arī no \"Volvo\", \"Scania\" un citiem. Savukārt Itālijā automašīnu ražošana augustā salīdzinājumā ar attiecīgo laika periodu pērn samazinājās par 37,4%.", "link": "https://www.delfi.lv/bizness/44467736/tehnologijas/53715007/pusvaditaju-krizei-drizs-risinajums-nespid-ko-tas-nozime-razotajiem-un-pateretajiem"},
{"title": "'TechHub Riga' jaunas mājvietas meklējumos; uz brīdi aptur kopstrādes telpu darbību", "category": "Tehnoloģijas", "body": "Nodibinājums “TechHub Riga” ir pieņēmis lēmumu atstāt telpas Rīgas centrā, Kronvalda bulvārī 4. Šo Latvijas Universitātes (LU) ēku nākotnē varētu izmantot  Latvijas Mākslas akadēmijas  (LMA) vajadzībām. \"Ir ieguldīts nopietns darbs, lai stratēģiski virzītu ēkas attīstību un tā kļūtu par mājām jaunuzņēmumiem un ar tiem saistītajām organizācijām, gūstot atbalstu gan no Latvijas Universitātes, gan  Valsts prezidenta kancelejas , gan  Ekonomikas ministrijas . Nonākot līdz lēmuma virzīšanai valdībā, saņēmām veto no Kultūras ministra, pamatojoties uz ieceri ēku nodot mākslas augstskolu izmantošanai. Pie šādas notikumu attīstības, nesaredzam jēgpilnu un ilgtspējīgu darbības turpināšanu esošajās telpās,\" informē \"TechHub Riga\" valdes locekle Alise Gurenko. Kādreizējā LU Bioloģijas fakultātes ēka augstskolai vairs nav nepieciešama. Jau 2016. gadā portāls \"Delfi\" vēstīja, ka LU meklē tai nomnieku turpmākajiem 24 gadiem. Kā informē LU, tās plānos šobrīd ir ēku atsavināt. Augstskolai ir bijušas sarunas ar Kultūras ministriju par to, ka ēku varētu nodot LMA rīcībā, taču gala lēmums par ēkas tālāko izmantošanu nav pieņemts, par to jālemj Ministru kabinetam. \"LMA ir vērsusies ministrijā ar ierosinājumu nākotnē izmantot LU ēku Kronvalda bulvārī 4 lielākā apmērā, ņemot vērā to, ka LU funkcijām tā vairs nav nepieciešama.  Kultūras ministrija  atbalsta šo LMA iniciatīvu,\" apstiprina ministrija. Šobrīd LMA tāpat kā citas institūcijas Kronvalda bulvārī 4 telpas nomā no LU. Tikmēr \"TechHub Riga\" ir jaunas mājvietas meklējumos. \"Šobrīd cieši sadarbojamies ar Rīgas pilsētas pašvaldību un citiem jaunuzņēmumu ekosistēmas partneriem, meklējot ēkas, kas varētu būt piemērotas jaunuzņēmumu kopienai, taču tas ir sarežģīts un ilgstošs process. Esam atkal nulles punktā, un jebkurai no potenciālajām vietām būs nepieciešamas lielas investīcijas un atbalsts. Nenoliedzam, ka papildus šiem aspektiem, mūsu darbību ietekmē arī epidemioloģiskās situācijas saasinājums valstī, tāpēc fiziskas kopstrādes telpas darbībai uz kādu laiku esam spiesti pielikt punktu. Ar entuziasmu turpināsim iesāktās izglītības programmas, ikmēneša tīklošanās pasākumus un turpināsim veidot jaunuzņēmumu ekosistēmai svarīgu saturu arī laika posmā, kurā pašiem savu telpu nav,\" stāsta Gurenko. \"TechHub Riga\" ir nevalstiska organizācija, kas jau kopš 2011. gada aktīvi darbojas kā galvenais jaunuzņēmumu atbalsta punkts, izglītības centrs un kopstrādes telpa. Nodibinājuma mērķis ir veicināt Latvijas jaunuzņēmumu kopienas un individuālu veiksmīgu uzņēmumu attīstību.", "link": "https://www.delfi.lv/bizness/44467736/tehnologijas/53725197/techhub-riga-jaunas-majvietas-meklejumos-uz-bridi-aptur-kopstrades-telpu-darbibu"},
{"title": "Latvijā veikta pirmo dāvanu piegāde ar dronu", "category": "Tehnoloģijas", "body": "Dāvanu jeb  LMT  planšetu piegāde Vidzemē realizēta, sadarbojoties uzņēmumiem \"Latvijas Mobilais Telefons\" (LMT), \"SPH Engineering\" un \"DPD Latvija\". Drona lidojums veikts ārpus tiešas pilota redzamības, un tā vadībai izmantots pieslēgums mobilo sakaru tīklam. Kā skaidro uzņēmumu pārstāvji, šobrīd pasaulē notiekošā straujā digitālā transformācija būtiski iezīmē arī jaunu produktu un risinājumu nepieciešamību, kas nākotnē ļautu pilnvērtīgi izmantot tehnoloģiju, to skaitā dronu un mobilo sakaru sniegtās priekšrocības un iespējas. Tests, piegādājot pirmās dāvanas ar dronu, ieskicē, kā šis pakalpojums varētu izskatīties jau tuvā nākotnē. \"Drona izmantošana sūtījumu piegādei ir piemērs tam, kā tehnoloģijas kalpo cilvēkam, kam nākotnē būs arvien lielāka nozīme. Tāpēc LMT kopā ar starptautiskajiem partneriem šobrīd aktīvi strādā pie tā, lai ar mobilo sakaru tīkla palīdzību veicinātu drošu attālinātu dronu vadību ārpus redzamības zonas,\" stāsta LMT viceprezidents Ingmārs Pūķis. Nākotnē lielākā daļa no visiem bezpilota gaisa kuģu komerciālajiem lidojumiem varētu notikt ārpus tiešas pilota redzamības. Attālināti dronu lidojumi šobrīd nav plaši izplatīti, jo normatīvie akti drošības nolūkos paredz, ka dronus var pilotēt tikai tiešā redzamībā. Tomēr atsevišķos gadījumos, piemēram, izpētes nolūkos, kā šoreiz, var saņemt paaugstinātas bīstamības lidojuma atļauju. Mobilo sakaru tīkla pieslēgums uzlabo šādu ārpus redzamības dronu lidojumu drošību, skaidro eksperimentā iesaistītās puses. \"Sūtījumu piegāde ar dronu kļūst par gluži reālu globālu tendenci. Aizvadītā mēneša laikā esam novērojuši, ka šī tēma kļūst arvien aktuālāka. Tikmēr piegādes un mobilo sakaru tirgus dalībnieki gan pasaules, gan vietējā mērogā apvienojas, lai ieviestu bezpilota lidaparātu piegādes risinājumus. Dronu vadības programmatūra UgCS ļauj izveidot jau iepriekš noteiktu maršrutu,\" norāda \"SPH Engineering\" tehniskais vadītājs Aleksejs Dobrovoļskis. Sūtījumi ar dronu nogādāti  Siguldas  sociālās aprūpes centra \" Allaži \" un Cēsu pilsētas pansionāta iemītniekiem.", "link": "https://www.delfi.lv/bizness/44467736/tehnologijas/52779547/latvija-veikta-pirmo-davanu-piegade-ar-dronu"},
{"title": "Video: 'PlayStation' izrāda jaunās paaudzes konsoli", "category": "Tehnoloģijas", "body": "Plašāka informācija par jaunās paaudzes konsoles funkcijām, kas apskatītas dažādu PS5 spēļu kontekstā pieejama \"PlayStation\"  bloga ierakstā . Jaunais \"PS5 – Play Has No Limits\" reklāmas rullītis aplūkojams šeit: Pirms \"Sony\" savu jaunāko meistardarbu paspēja izrādīt arī galvenais konkurents no \"Microsoft\" – gada nogalē gaidāmais \" Xbox Series X \". Ap to pašu laiku iznāks konkurents PS5, precīzs datums nav zināms. Tā video rullītis pieejams šeit:", "link": "https://www.delfi.lv/bizness/44467736/tehnologijas/52395853/video-playstation-izrada-jaunas-paaudzes-konsoli"},
{"title": "Likvidēs bezpilotu lidaparātu ražošanas uzņēmumu 'Airdog'", "category": "Tehnoloģijas", "body": "Likvidācijas process uzsākts pēc dalībnieka lēmuma. 2016. un 2017.gadā uzņēmuma apgrozījums pārsniedza vienu miljonu eiro, savukārt pēdējos divos gados tas sarucis uz pusi mazāks. Pagājušajā gadā SIA \"Airdog\" apgrozījis 693,76 tūkstošus eiro un noslēdzis gadu ar 23,79 tūkstošu eiro peļņu. Pagājušais bijis pirmais gads, kad SIA \"Airdog\" strādājis ar peļņu, bet iepriekšējo septiņu gadu kopējie zaudējumi sasnieguši 3,89 miljonus eiro. SIA \"Airdog\" reģistrēts 2012.gadā, un tā vienīgais kapitāldaļu turētājs ir ASV reģistrētais Inc. \"Airdog\". Uzņēmums SIA \"Airdog\" pamatkapitālā ieguldījis 4,76 miljonus eiro. Pēc \"Lursoft\" datiem, Inc. \"Airdog šobrīd nepieder neviens cits Latvijā reģistrēts uzņēmums. Tikmēr SIA \"Airdog\" līdzšinējam vadītājam un tagadējam likvidatoram Agrim Ķipuram pieder divi uzņēmumi – SIA \"Jaunrades centrs\" un SIA \"AK Capital\". Tie abi kopā 2019.gadā nodokļos samaksājuši 6,48 tūkstošus eiro.", "link": "https://www.delfi.lv/bizness/44467736/tehnologijas/52521013/likvides-bezpilotu-lidaparatu-razosanas-uznemumu-airdog"},
{"title": "Darbu sācis bezpilota gaisa kuģu e-pakalpojumu portāls", "category": "Tehnoloģijas", "body": "Dronu lietotājiem, kuri pilotē vairāk nekā 250 gramus smagu dronu, jāreģistrējas CAA bezpilota gaisa kuģu e-pakalpojumu portālā. Reģistrācija obligāta arī tiem lietotājiem, kuru izmantotā drona masa ir mazāka par 250 gramiem, bet tas nodrošina video vai foto uzņemšanu. Bezpilota gaisa kuģu sistēmu ekspluatantiem (lietotājiem, kuru vārdā tiek veikts lidojums) drons jāmarķē ar reģistrācijas numuru, kas tiks saņemts e-pakalpojumu portālā pēc veiksmīgas reģistrācijas. To nosaka spēkā stājušies grozījumi likumā \"Par aviāciju\", kas grozīti atbilstoši  Eiropas Savienības  tiesību aktiem par bezpilota gaisa kuģiem. Jaunais regulējums attiecas uz visiem bezpilota gaisa kuģu lietotājiem, neatkarīgi no veikto lidojumu mērķa vai bezpilota gaisa kuģa masas un izmēra (t.sk. rotaļlietām), skaidro CAA. E-pakalpojumu portālā \"e.caa.lv\" būs iespēja izvēlēties, vai reģistrēties par bezpilota gaisa kuģu tālvadības pilotu un/vai ekspluatantu, tajā skaitā juridiskām personām, kuras veic lidojumus ar vienu vai vairākiem bezpilota gaisa kuģiem. Iesniedzot visu nepieciešamo informāciju, sistēma piešķirs numuru, kas būs nepieciešams, lai nokārtotu nepieciešamās tālvadības pilotu pārbaudes. Prasība reģistrēties attiecas arī uz tiem bezpilota gaisa kuģu sistēmu ekspluatantiem, kuri saņēmuši paaugstināta riska bezpilota gaisa kuģu lidojumu atļaujas, kurās norādīti numuri (LVA-UEASE#### un LVA-RP####), kas neatbilst jaunā regulējuma prasībām. Tālvadības pilotiem, kuri pārbaudes ir nokārtojuši atbilstoši nacionālā regulējuma prasībām un lidojumus veic bezpilota gaisa kuģa sistēmas ekspluatantam izsniegtās paaugstināta riska bezpilota gaisa kuģu lidojumu atļaujas ietvaros, lēmumi par sekmīgi nokārtotām pārbaudēm tāpat kā izsniegtās ilgtermiņa atļaujas ir derīgas līdz 2021. gada 1. jūlijam un ir atzītas tikai Latvijas teritorijā. Plašāk par jauno Eiropas līmeņa regulējumu var lasīt informatīvajā mājas lapā \"uas.caa.lv\".", "link": "https://www.delfi.lv/bizness/44467736/tehnologijas/52811721/darbu-sacis-bezpilota-gaisa-kugu-e-pakalpojumu-portals"},
{"title": "Uzņēmums 'Facebook' tiek pārdēvēts par 'Meta'", "category": "Tehnoloģijas", "body": "Uzņēmuma \" Facebook \" vadītājs  Marks Zakerbergs  ceturtdien pavēstīja, ka uzņēmums tiek pārdēvēts un turpmāk tā nosaukums būs \"Meta\". \"Ar lepnumu varu paziņot, ka, sākot ar šo dienu, mūsu uzņēmums tagad ir \"Meta\". Mūsu misija paliek tā pati - arī turpmāk pulcēt kopā cilvēkus, mūsu lietotnes un to zīmoli - tie nemainās,\" sacīja Zakerbergs. Arī pēc uzņēmuma nosaukuma maiņas tam piederošās platformas \"Facebook\", \" Instagram \" un \" WhatsApp \" saglabās līdzšinējos nosaukumus. Skeptiķi gan norāda, ka nosaukuma maiņa ir mēģinājums mainīt tematu no skandāla ap nesen nopludinātajiem dokumentiem, kuros atklājies, ka uzņēmums \"Facebook\" ignorējis iekšējos ziņojumus un brīdinājumus par kaitējumu, ko tā sociālie tīkli nodara un vairo pasaulē. Pēc atklāsmēm, kas lasāmas \"\"Facebook\" dokumentos\", daudzviet pasaulē sāktas likumdevēju un regulatoru izmeklēšanas. Aktīvistu organizācija \"The Real Facebook Oversight Board\" (\"\"Facebook\" īstā uzraudzības padome\") brīdinājusi, ka lielie uzņēmumi daudzās nozarēs, arī naftas un tabakas rūpniecībā, mēdz veikt zīmola maiņu, lai \"novērstu uzmanību\" no savām problēmām. \"\"Facebook\" uzskata, ka zīmola maiņa var palīdzēt viņiem nomainīt tematu,\" vēl pagājušajā nedēļā norādīja organizācija, piebilstot, ka \"īstais jautājums\" ir nepieciešamība pēc uzraudzības un regulējuma.", "link": "https://www.delfi.lv/bizness/44467736/tehnologijas/53725843/uznemums-facebook-tiek-pardevets-par-meta"},
{"title": "'Samsung' saviem faniem piedāvā īpašu tālruni", "category": "Tehnoloģijas", "body": "Negaidīti \" Samsung \" izziņojis vēl vienu tālruni rudens sezonā. Tas ir gada sākumā izlaistās S20 sērijas papildinājums, kas esot radīts īpaši \"Galaxy\" tālruņu faniem. S20 FE (\"fanu versija\") ir ceturtais modelis S20 sērijā un tajā apvienotas augstākā un ne tik augsta līmeņa tehnoloģijas. FE aprīkots ar 6,5 collu ekrānu, kas ir mazliet lielāks nekā \"parastais\" S20. Ekrānam ir zemāka izšķirtspēja (1080x2400), un tas pārklāts ar vecākas paaudzes \"Gorilla Glass\" stiklu. Turklāt ekrāns ir plakans, nevis ar nolocītām malām. Šī ir viena no lietām, ko sāk pieprasīt arvien vairāk lietotāju. Tālrunim ir astoņkodolu procesors, 6GB operatīvā un 128GB atmiņa. Tās apjoms paplašināms ar līdz pat viena terabaita \"microSD\" kartes palīdzību. Darbību nodrošina 4500 mAh akumulators, kas uzlādējams gan ar 15W ātro uzlādi, izmantojot vada savienojumu, vai ar 10 un vairāk vatu bezvadu uzlādes iekārtu. Selfijiem iebūvēta 32 megapikseļu kamera, savukārt galvenajā kameru blokā ir trīs kameras – divas ar 12 un viena ar 8 megapikseļu matricu. Interesanti, ka kameru komplekts atšķiras no S20 modeļa, kuram teleobjektīva kamerai pieejama 64 megapikseļu matrica. Atšķirībā no pārējiem S20 modeļiem FE arī nespēj uzņemt 8K izšķirtspējas video. Tas gan, visticamāk, uztrauks tikai reto. S20 FE Latvijas tirgū būs pieejams oktobra sākumā. Iepriekš pasūtot, komplektā tiks iekļauts arī viedpulkstenis un tālruņa dezinfekcijas iekārta. Solītā tālruņa cena ir 660 eiro, un tas būs pieejams sešās krāsās.", "link": "https://www.delfi.lv/bizness/44467736/tehnologijas/52499979/samsung-saviem-faniem-piedava-ipasu-talruni"},
{"title": "'Samsung' ievieš 'SmartThings' lietotnes 'Find' funkciju ierīču atrašanai", "category": "Tehnoloģijas", "body": "\"Find\" funkcija tagad pieejama visā pasaulē, tostarp arī Latvijā. Reģistrējoties lietotnē, var atrast ne tikai nozaudētus telefonus un planšetdatorus, bet arī ar tiem savienotās viedierīces – viedtālruņus, bezvadu austiņas un citas. \"Lai kāda būtu situācija – telefons aizkritis aiz dīvāna, pazudusi viena no divām bezvadu austiņām vai viedpulkstenis novietots tik drošā vietā, ka to vairs nav iespējams atrast – \"SmartThings\" lietotnes \"Find\" funkcija palīdzēs viedierīces vienmēr turēt sev tuvumā,\" skaidro \" Samsung Electronics Baltics \" tirdzniecības vadītājs  Baltijas  valstīs Māris Ķikāns. Šo funkciju ir iespējams izmantot \"Samsung Galaxy\" viedtālruņiem un planšetdatoriem, kas darbojas ar \" Android  8\" vai jaunāku operētājsistēmu. Ar lietotnes palīdzību ir iespējams noteikt viedierīču atrašanās vietu arī tad, ja tās atrodas bezsaistes režīmā. Tādējādi arī citi \"SmartThings Find\" lietotāji var drošā veidā palīdzēt atrast nozaudētās viedierīces. Ja ierīce 30 minūtes ir bijusi bezsaistē, tā izsūta BLE signālu, ko iespējams uztvert arī no citām \"Galaxy\" ierīcēm. Tādēļ, ja, piemēram, bezvadu austiņas lietotnē tiek piereģistrētas kā nozaudētas, jebkurš tuvumā esošais \"Samsung Galaxy\" viedtālrunis vai planšetdators, kurš arī izmanto lietotni, var uztvert signālu un automātiski ziņot īpašniekam par nozaudēto austiņu atrašanās vietu. Visa pieejamā informācija ir šifrēta un trešajām pusēm neizpaužama, tādēļ ierīces atrašanās vieta tiks paziņota tikai tās īpašniekam, stāsta Ķikāns. Atrašanās vietu palīdzēs noteikt norādes kartē un iespēja \"iezvanīt\" savu ierīci. Šim nolūkam \"SmartThings Find\" izmanto \"Bluetooth Low Energy\" (BLE) un \"Ultra-wideband\" (UWB) sistēmu. \"UWB\" funkcija ir pieejama \"Galaxy Note20 Ultra\" un \"Galaxy Z Fold 2\" viedtālruņiem. Šogad \"Samsung\" plāno ieviest arī šīs funkcijas papildinājumus, kas dos iespēju noteikt atrašanās vietu ne tikai \"Samsung Galaxy\", bet arī citām viedierīcēm.", "link": "https://www.delfi.lv/bizness/44467736/tehnologijas/52808905/samsung-ievies-smartthings-lietotnes-find-funkciju-iericu-atrasanai"},
{"title": "Notiks pirmais 'Rail Baltica' projektam veltītais tiešsaistes hakatons", "category": "Tehnoloģijas", "body": "Pirmo reizi \" Rail Baltica \" globālā projekta īstenotāji organizē starptautisku tiešsaistes hakatonu ar mērķi veicināt jaunas idejas un plašāku sabiedrības iesaisti. \"Rail Baltica\" hakatons notiks no 19. līdz 21. novembrim, tiešsaistē uz 48 stundām pulcējot līdz 100 dalībniekiem no visām trim Baltijas valstīm un ārpus reģiona robežām. Ikviens interesents, kurš vēlas ar savām idejām un ierosinājumiem piedalīties \"Rail Baltica\" globālā projekta īstenošanā, tiek aicināts pieteikties, izveidot komandu un kopīgi izstrādāt inovatīvus un praktiskus risinājumus kādā no trim piedāvātajiem Rail Baltica jautājumu blokiem: Savienojamība (Connectivity), Ilgtspēja (Environmental Sustainability) un Vietējās kopienas (Community). Inovatori un ideju ģenerētāji, uzņēmēji, attīstītāji, nevalstisko organizāciju un sabierības pārstāvji, akadēmiķi un studenti, infrastruktūras un mobilitātes eksperti, kā arī dizaina, produktu, un mārketinga eksperti ir aicināti pievienoties iniciatīvai, piedalīties un piedāvāt jaunu redzējumu par to, kā Baltijas reģionā, nacionālā un vietējā līmenī nodrošināt papildus pievienoto vērtību no Rail Baltica projekta ieviešanas. Lai piedalītos, nav nepieciešama iepriekšēja pieredze, bet gan radoša un praktiska ideja, un komanda 3-8 cilvēku sastāvā. \"Rail Baltica\" infrastruktūra savienos Baltijas valstis savā starpā, kā arī citām reģiona valstīm, nodrošinot iespējas jauniem pakalpojumiem. Pat tādiem, kas šobrīd reģionā vēl nepastāv, bet, piemēram, labi funkcionē citās vietās pasaulē, kur jau darbojas ātrgaitas dzelzceļa infrastruktūra. Risinājumi un idejas var tikt piedāvāti, ņemot vērā gan nākotnes dzelzceļa fizisko infrastruktūru, gan papildus iespējas un ieguvumus, ko nodrošinās \"Rail Baltica\" ekonomiskā koridora attīstība (piemēram, jauni pasažieru pakalpojumu un kravu pārvadājumu risinājumi, ar fizisko dzelzceļa infrastruktūru saistītas inovācijas, jaunu mobilitātes risinājumu iekļaušana kopējā dzelzceļa koridorā vai citas idejas, kas varētu veicināt esošo vai jaunu uzņēmējdarbības veidu attīstīšanu). Dzelzceļam ir un būs nozīmīga loma dekarbonizācijas veicināšanā un vides ilgtspējības uzlabošanā kopējā Baltijas transporta sistēmā. Kādus citus pasākumus un aktivitātes globālais projekts var veikt, lai būvniecības laikā un pēc tā darbotos ar maksimāli mazāko ietekmi uz vidi un apkārtējo ekosistēmu? Risinājumu piemēri var ietvert gan procesu optimizāciju, gan brīvprātīgo un sabiedrības informēšanas un iesaistes kampaņas, publiskās un privātās partnerības vai citus pašpietiekamus risinājumus. Rail Baltica pamattrase šķērso vairāk nekā 210 km Igaunijā, 260 km Latvijā un 390 km Lietuvā. Iesaistot un regulāri informējot dzelzceļa tuvumā dzīvojošās kopienas, \"Rail Baltica\" projekta īstenotāji jau šobrīd veikuši būtiskus uzlabojumus nākotnes infrastruktūras risinājumos (piemēram, gājēju, transporta un dzīvnieku šķērsojumi, trokšņu sienas u.c.), kā arī veicinājuši plašākas diskusijas par teritorijas attīstību Rail Baltica trases apkārtnē. Risinājumi un idejas var piedāvāt jaunus un inovatīvus formātus, rīkus (gan fiziskus, gan digitālus), kas ir piemēroti vēl efektīvākai un regulārākai dažādu sabiedrības grupu iesaistei un informēšanai. Hakatonā piedalīsies mentori un eksperti gan no \"Rail Baltica\" projekta īstenotāju organizācijām, gan valsts, akadēmiskā un privātā sektora, lai sniegtu individuālas konsultācijas hakatona dalībniekiem. Katram dalībniekam būs pieejami mentora norādījumi un padomi, kā uzlabot savu veikumu, tostarp izvēlēties savai idejai piemērotākos risinājumus. \"Papildus jau esošajiem formātiem dažādu auditoriju iesaistei un ideju jaunradei, no projekta puses rosinām izmantot arī hakatona formu, lai veicinātu jaunas partnerības un rosinātu plašākas diskusijas par to, kādus jaunus pakalpojumus, formātus un risinājumus būtu vērts apsvērt ieviešot Rail Baltica projektu. Spītējot Covid apstākļiem, esam pārliecināti par sekmīgu hakatonu un jaunām idejām, kas ļaus paskatīties uz Rail Baltica un tā potenciālu ar svaigu skatu,\" saka Ģirts Bramans, Sadarbības ar stratēģiskajiem partneriem un komunikāciju departamenta vadītājs.", "link": "https://www.delfi.lv/bizness/44467736/tehnologijas/53731199/notiks-pirmais-rail-baltica-projektam-veltitais-tiessaistes-hakatons"},
{"title": "Latvijas uzņēmēji ar tirdzniecību internetā apsteidz Baltijas kaimiņus", "category": "Tehnoloģijas", "body": "Baltijas  iedzīvotāju iepirkšanās aktivitāte internetā aizvien palielinās, un Latvijas uzņēmēji to izmanto visaktīvāk, liecina “ Luminor ” bankas veiktā Baltijas mazo un vidējo uzņēmēju (MVU) aptauja. Iedzīvotāju skaits Baltijas valstīs, kuri iepērkas internetā, ar katru gadu pieaug. Saskaņā ar  Lietuvas , Latvijas un  Igaunijas  statistikas iestāžu datiem vairāk nekā puse iedzīvotāju vecumā no 16 līdz 74 gadiem pēdējo 12 mēnešu laikā ir vismaz reizi mēnesī veikuši pirkumus internetā. Kamēr piektdaļa Latvijas mazo un vidējo uzņēmumu no tiešsaistes tirdzniecības guvusi vairāk nekā 45% ieņēmumu, Lietuvā šādu apgrozījumu sasnieguši tikai 13% un Igaunijā 10% uzņēmumu, liecina \"Luminor\" bankas aptauja. \"Mazie un vidējie uzņēmumi veido lielāko daļu no Baltijas valstu ekonomikas, un līdz ar e-komercijas popularitātes pieaugumu rodas neobjektīvs priekšstats, ka lielākā daļa uzņēmumu ir digitalizējuši savu tirdzniecību. Tas neatbilst patiesībai, jo 2020. gadā un šī gada septembrī veiktās aptaujas liecina, ka lielākā daļa uzņēmumu joprojām neizmanto visas e-komercijas iespējas,\" saka Viktors Saulītis, \"Luminor\" e-komercijas un karšu risinājumu vadītājs. Saskaņā ar aptauju 35% Latvijas, 54% Lietuvas un 67% Igaunijas MVU vispār nav guvuši ieņēmumus no tirdzniecības internetā. \"Baltijas e-komercijas sacensību priekšgalā ir izvirzījušies Latvijas uzņēmēji, kuri iegulda un nopelna vairāk no iepirkšanās internetā un ir vairāk orientēti uz e-komercijas attīstīšanu. Tomēr arī Latvijas uzņēmējiem vēl ir, kur augt, jo trešdaļa joprojām nepelna no tirdzniecības internetā,\" saka Viktors Saulītis. \"Pretstatā Lietuvai un Igaunijai, Latvijā, norēķinoties ar tirgotājiem, pircēji biežāk izmanto karšu maksājumus. To īpatsvars e-komercijā, salīdzinot ar citiem pieejamiem maksājumu veidiem, Latvijā ir pat divas reizes augstāks nekā vidēji tas ir Lietuvā un Igaunijā.\" Saskaņā ar pētījumu aptuveni piektā daļa aptaujāto MVU tuvākajos gados plāno uzsākt vai paplašināt tiešsaistes biznesu. 27% Latvijas, 20% Lietuvas un 18% Igaunijas uzņēmēju apgalvo, ka 2022. gadā plāno palielināt pārdošanas apjomus tiešsaistē. Līdzīga tendence bija vērojama arī pērn, kad paplašināt e-komerciju bija plānojuši 22% Latvijas, 20% Lietuvas un 27% Igaunijas respondentu. Turklāt daļa uzņēmumu piekrīt, ka viens no faktoriem, kas noteiks to panākumus 2022. gadā, ir investīcijas inovācijās un jaunākajās tehnoloģijās. To ir norādījuši 12% aptaujāto Latvijā, 11% Lietuvā un 10% Igaunijā. Aptauja veikta šā gada septembrī sadarbībā ar pētījumu centru \"Norstat\", aptaujājot 750 Baltijas mazo un vidējo uzņēmumu vadītājus vai finanšu direktorus.", "link": "https://www.delfi.lv/bizness/44467736/tehnologijas/53732167/latvijas-uznemeji-ar-tirdzniecibu-interneta-apsteidz-baltijas-kaiminus"},
{"title": "Otrajā pandēmijas gadā turpina augt kibernoziedznieku aktivitāte – kā pasargāt sevi un savu uzņēmumu?", "category": "Tehnoloģijas", "body": "Šī gada deviņos mēnešos būtiski pieaudzis pakalpojumu atteices uzbrukumu (DDoS) apjoms un jauda, kā arī dramatiski aug surogātpastu skaits. \" Tet \" 2021. gada statistika liecina par identificētiem 36 miljoniem surogātpastu, 90 900 nobloķētiem e-pastiem ar vīrusiem un 2506 nobloķētiem pakalpojumu atteices (DDoS) uzbrukumiem, kas jau ir vairāk nekā visā 2020. gadā kopā (2400). Savukārt IT drošības incidentu novēršanas institūcija \"Cert.lv\" ziņo par divreiz lielāku nulles-dienas ievainojamību skaitu šogad, salīdzinot ar 2020. gada datiem. \"Jaunākie \"Tet\" kiberdrošības dati liecina par to, ka dienā vidēji bloķējam deviņus DDoS-uzbrukumus, un redzot tendences, ir skaidrs, ka diemžēl šī statistika turpinās augt gan Latvijā, gan visā pasaulē, jo kibernoziedznieki paliek arvien aktīvāki, ko veicina arī pandēmijas kārtējā krīze,\" teic \"Tet\" galvenais izpilddirektors un valdes priekšsēdētājs Uldis Tatarčuks. Par kibernoziedznieku aktivitāti un \"atjautību\" liecina arī tas, ka aug tā saucamo \"zero-day\" (nulles dienas) ievainojamību skaits. \"\"Zero-day\" ievainojamības ir tās, ko ļaundari jau ir atklājuši un aktīvi izmanto uzbrukumiem, pirms par to uzzinājis risinājuma ražotājs. Līdz ar to nav izlaisti programmatūras atjauninājumi, par to nav paziņots publiski, un IT administratoriem, kuri izmanto ievainotā ražotāja risinājumus, nemaz nav iespējas pasargāties. Šādu ievainojamību šogad jau ir divreiz vairāk nekā 2020. gadā, un gads vēl pat nav beidzies. Salīdzinot ar 2018. gadu – to skaits ir palielinājies pat četras reizes,\" norāda \"Cert.lv\" kiberdrošības eksperts Andrejs Konstantinovs. \"Satraucoša tendence uzņēmējdarbībā, ko novērojam – Latvijas uzņēmumi šobrīd labprātāk investē naudas līdzekļus kibernoziedzībā, nevis kiberdrošībā. Ja uzņēmuma datus nošifrē kiberuzbrukuma rezultātā, bizness maksā krāpniekam izpirkuma maksu, lai atgūtu pieeju saviem datiem un sistēmām, nevis parūpējās par drošību iepriekš. Diemžēl brīdī, kad dati ir nošifrēti, uzņēmumiem nemaz neatliek cita izvēle – tajā brīdī jau ir par vēlu, un bieži datus izglābt nav iespējams citādi kā vien pakļaujoties krāpnieku prasībām. Bet mūsu kā tehnoloģiju uzņēmuma un IT pakalpojumu sniedzēja mērķis ir mainīt šo attieksmi, lai mazinātu krāpnieku iespējas saņemt šīs \"investīcijas\" un attīstīt nelegālo biznesu uz godīgā biznesa zaudējumu rēķina. Lai to mainītu, katram vispirms jāsāk ar sevi un jāuzlabo elementāra uzņēmuma un katra privātā tehnoloģiju lietotāju kiberhigiēna,\" uzsver Tatarčuks. Aicinot uzņēmumus un katru privātpersonu pievērst uzmanību savai ikdienas drošībai ierīcēs, Tet izstrādājis rokasgrāmatu \"Kiberhigiēnas pamati\", kas brīvi  pieejama ikvienam .", "link": "https://www.delfi.lv/bizness/44467736/tehnologijas/53733917/otraja-pandemijas-gada-turpina-augt-kibernoziedznieku-aktivitate-ka-pasargat-sevi-un-savu-uznemumu"},
{"title": "Dombrovskis: izejot no pandēmijas, Eiropas ekonomiskās izaugsmes veicināšanai ir vajadzīgs 5G", "category": "Tehnoloģijas", "body": "Eiropai, izejot no Covid-19 pandēmijas, ekonomiskās izaugsmes veicināšanai ir vajadzīga  5G  attīstība, šodien 3. Baltijas  ekosistēmas foruma \"5G Techritory\" atklāšanā teica  Eiropas Komisijas  priekšsēdētājas izpildvietnieks  Valdis Dombrovskis . Viņš uzsvēra, ka savienojamība ir  Eiropas Savienības  (ES) ekonomiskās attīstības mugurkauls, kas ietekmē gan infrastruktūru un digitālos pakalpojumus, gan biznesa attīstību. Dombrovskis pauda, ka plašāks 5G pārklājums palīdzēs attīstīties rūpniecībai un paaugstinās produktivitāti, ļaus pilnveidoties un augt mazajiem biznesiem, kā arī attīstīt sabiedriskos pakalpojumus. Turpmākajos gados 5G sniegs būtiskas ekonomiskas attīstības iespējas. Viņš uzsvēra, ka Eiropas ekonomiskajai izaugsmei, izejot no pandēmijas radītās krīzes, ir nepieciešams 5G, piebilstot, ka pandēmija ir parādījusi ātra interneta savienojuma nozīmību, lai valstu ekonomikas varētu turpināt darboties. Dombrovskis norādīja, ka ieguldījumi labākos interneta tīklos un plašākos pārklājumos palēninājās pandēmijas laikā, bet tagad ir īstais brīdis tam atkal pievērsties kā daļai no atkopšanās procesa. Turklāt viņš uzsvēra, ka būtiski attīstīt interneta pārklājumu lauku reģionos, kur 40% iedzīvotāju vēl arvien nav pieeja ātram internetam. \"Mums ir jāpārliecinās, ka Eiropai ir plašākais iespējamais 5G pārklājums, lai atbalstītu ekonomikas izaugsmi un sabiedriskos pakalpojumus,\" pauda Dombrovskis, skaidrojot, ka platjoslas internets un 5G savienojamība ir pamats zaļajai un digitālajai ekonomikas transformācijai. Dombrovskis norādīja, ka digitālā transformācija saglabājas Eiropas Komisijas prioritāte un centrālais elements atkopšanās plānos pēc pandēmijas.", "link": "https://www.delfi.lv/bizness/44467736/tehnologijas/52651261/dombrovskis-izejot-no-pandemijas-eiropas-ekonomiskas-izaugsmes-veicinasanai-ir-vajadzigs-5g"},
{"title": "'Facebook' ievieš apmācību platformu Latvijas mazajiem un vidējiem uzņēmumiem", "category": "Tehnoloģijas", "body": "\" Facebook \" Latvijā šonedēļ ievieš \"Boost with Facebook\" platformu, kurā bez maksas būs pieejami dažādi interaktīvi tiešsaistes apmācību materiāli mazajiem un vidējiem uzņēmumiem, informē uzņēmums. Šajā vietnē būs atrodami vebināri par uzņēmumu klātbūtnes un atpazīstamības veicināšanu interneta vidē, radoša satura izveidi, kā arī dažādu Latvijas uzņēmumu efektīvas digitālo rīku lietošanas piemēri. Pandēmija visā pasaulē ir ietekmējusi teju katra uzņēmuma ikdienas darbību. Taču šī krīze ir īpaši smags izaicinājums tieši mazākajiem uzņēmumiem – daudziem no tiem darbība bija jāpārtrauc vispār, kamēr citiem ir kļuvis daudz grūtāk piesaistīt klientus, kuru paradumi ir mainījušies pandēmijas iespaidā. Piemēroties jaunajai situācijai mazajiem uzņēmumiem nereti nozīmē mainīt savu biznesa modeli un pārcelt lielu daļu darbības tiešsaistē. Tas palīdz saglabāt ieņēmumus un darba vietas, taču tas nav viegls uzdevums. Ņemot vērā šo situāciju, \"Facebook\" ievieš bezmaksas apmācību programmu uzņēmējiem. \"Mēs apzināmies, ka daudzi izaicinājumi, ar kuriem šobrīd saskaras uzņēmēji nekavējoties nepazudīs līdz ar pandēmijas ierobežošanai nepieciešamo ierobežojumu atcelšanu. Lai palīdzētu uzņēmumiem izdzīvot šajā grūtajā posmā, mēs vēlamies tiem palīdzēt izmantot interneta un bezmaksas \"Facebook\" un \" Instagram \" rīku potenciālu. Mēs ceram uzrunāt maksimāli daudz mazos un vidējos uzņēmumus,\" teic \"Facebook\" Publiskās politikas vadītājs Centrālajā un Austrumeiropā Džeikobs Turovskis (Jacob Turowski). \"Boost with Facebook\" platforma tiks ieviesta 4. novembrī ar tiešraides vebināru – bezmaksas \"Facebook Live\" digitālo rīku apmācības \"darbnīcu\", kuras laikā dalībnieki uzzinās, kā veicināt savu uzņēmumu klātbūtnes izaugsmi interneta vidē, kā palielināt sava piedāvājuma atpazīstamību, kā arī par citiem digitālā mārketinga jautājumiem. \"Facebook\" ievieš \"Boost with Facebook\" plaformu sadarbībā ar Latvijas Investīciju un attīstības aģentūru ( LIAA ), Latvijas Tirdzniecības un rūpniecības kameru (LTRK) un \"Httpool\" – \"Facebook\" partneriem Latvijā. \"Digitalizācija ietekmē visas mūsu ekonomikas nozares un katru uzņēmumu. Šobrīd mazajiem un vidējiem uzņēmumiem ir iespēja strauji augt un palielināt pārdošanas apjomus, izmantojot digitālas platformas. Viena no šādām iespējām ir \"Facebook\". Uzņēmumi, kas vēlas attīstīt savus digitālos pārdošanas kanālus var saņemt valsts atbalstu no  Latvijas Investīciju un attīstības aģentūras  (LIAA). To var izmantot, lai izstrādātu mājas lapas, tiešsaistes veikalus, digitālos risinājumus un virtuālas komunikāciju platformas,\" teic LIAA direktors  Kaspars Rožkalns . Pēc platformas ieviešanas, nākamo četru nedēļu laikā tajā uzņēmējiem tiks piedāvāta apmācību sesiju sērija. Šīs apmācību sesijas tiks ievietotas \"Boost with Facebook\" apmācību platformā.", "link": "https://www.delfi.lv/bizness/44467736/tehnologijas/53734895/facebook-ievies-apmacibu-platformu-latvijas-mazajiem-un-videjiem-uznemumiem"},
{"title": "'Microsoft' vēlas standartizēt videi kaitīgo izmešu 'grāmatvedību'", "category": "Tehnoloģijas", "body": "Klimata pārmaiņu sekas visa pasaulē kļūst aizvien grūtāk ignorējamas un teju vai ikdienu rodas jaunuzņēmumi, kas piedāvā zaļas nākotnes risinājumus. Lai neatpaliktu no modernajiem, elastīgajiem, zaļajiem uzņēmumiem, arī globālie līderi iesaistās risinājumu meklēšanā. Viens no tiem ir \" Microsoft \", kas jau pērn apņēmās īstenot nulles emisijas plānus, bet šogad neilgi pirms pasaules līderu samita Glāzgovā paziņoja par jaunu izmešu aprēķināšanas un uzskaitīšanas rīku. Svētdien Glāzgovā sākas  ANO  klimata konference COP26, kas dažkārt tiek dēvēta par cilvēces pēdējo iespēju izglābties no klimata pārmaiņu radītajām katastrofiskākajām sekām. Starp pasaules lielvaru līderiem pasākumus apmeklē arī virkne ietekmīgu domātāju, aktīvistu un lielāko pasaules uzņēmumu pārstāvji. Tādēļ nav pārsteigums, ka neilgi pirms pasaules līderu tikšanās \"Microsoft\", kurš 2020. gadā uzstādīja sev mērķi panākt ne tikai pilnīgu klimata neitralitāti līdz 2030. gadam, bet arī panākt emisiju negativitāti, publicējis jaunu rīku, kas ļaus uzņēmumiem precīzāk un efektīvāk aprēķināt tā emisijas. \"Valdībām un indivīdiem vajag fundamentāli transformēt savu pieeju ne tikai, lai novērstu pārmaiņas, bet veicinātu izaugsmi nākotnē,\" atklājot jauno rīku komentēja uzņēma pārstāvis Kēs Hertogs, norādot, ka tā pamatā ir precīza atskaišu sistēma, lai katrs spētu apzināties savu ietekmi uz vidi. Jaunais risinājums, ko sauc \"Microsoft Cloud for Sustainability\", pirmo reizi prezentēts vasarā, oktobra beigās, neilgi pirms līderu samita ir padarīts pieejams klientiem. Uzņēmums uzskata, ka pasaule, lai risinātu problēmas ir \"jāsāk runāt vienā valodā\". Proti, \"Microsoft\" norāda uz iepriekš bieži minēto problēmu, gan uzņēmumi, gan pasaules valdības mēdz aprēķināt savu ietekmi uz vidi un radītās emisijas dažādos veidos. \"Uzņēmumi steidz paziņot par uzvaru, sasniedzot nulles emisijas, bet ne visi skaita visu, tāpat kā visi citi. Tas nav ceļš uz progresu,\" komentējis \"Microsoft\"vadītājs Breds Smits. Uzņēmumā norāda, ka, strādājot ar biznesa partneriem un klientiem, bieži vien ir bijis dzirdēts par problēmu uzskaitīt emisijas, kas, protams, arī apgrūtina to samazināšanu. Jaunais rīks \"Microsoft Cloud for Sustainability\" ļauj uzņēmumiem reģistrēt emisiju datu, ziņo par tiem un ļaut pēc tam tos arī samazināt, balstoties uz datiem. \"Microsoft\" norāda, ka jaunie ilgtspējīgie risinājumi un to uzskaite ļauj arī efektīvāk samazināt izmaksas un palielināt uzņēmumu ienesīgumu. Attiecīgi vienots uzskates veids ne tikai atvieglotu dzīvi uzņēmumiem, bet arī palīdzētu planētai, jo būtu iespējams iegūt skaidrāku bildi par emisijām. Uzņēmums uzskata, ka bez vienota virziena un konkrētiem datiem, risinājumu panākt nav iespējams. Hertogs norāda, ka uzņēmums iztēlojas nākotni, kurā visi risinājumi, kas palīdz samazināt emisijas, tiek iekļauti vienotā sistēmā. Arī \"Microsoft\", kā apgalvo uzņēmuma pārstāvji, turpina censties, lai sasniegtu nospraustos \"zaļos\" mērķus. Viens no veidiem kā uzņēmums to dara, ir cenšoties uzlabot savu datu centru darbību. Piemēram, šobrīd tiek izmēģināti risinājumi, kur datu centra apsildīšanai un dzesēšanai izmantos siltumu, kas nāk no zemes dzīlēm. Drīzumā Zviedrijā tikšot atklāts datu centrs, kas izmantos tikai atjaunīgo enerģiju. Klimata jautājumi aizvadīto gadu laikā ir kļuvuši par centrālo jautājumu, jo plūdi, vētras, sausuma periodi, kaitēkļu un slimību izplatība sāk ietekmēt aizvien vairāk pasaules valstu. COP26, kas no 31. oktobra līdz 12. novembrim norisināsies Glāzgovā. COP26 piedalīsies 120 valstu un valdību vadītāji, tostarp ASV prezidents Džo Baidens, Indijas premjerministrs Narendra Modi, Francijas prezidents Emanuels Makrons un Austrālijas premjerministrs Skots Morisons.", "link": "https://www.delfi.lv/bizness/44467736/tehnologijas/53734117/microsoft-velas-standartizet-videi-kaitigo-izmesu-gramatvedibu"},
{"title": "Pagājušo gadu uzņēmums 'Mikrotīkls' noslēdzis ar 82,4 miljonu eiro peļņu", "category": "Tehnoloģijas", "body": "Aizvadītajā gadā SIA “ Mikrotīkls ” apgrozījums audzis par 24,93%, tam sasniedzot 353,6 miljonus eiro. 2020. gadu SIA “Mikrotīkls” noslēdzis ar 82,4 miljonu eiro peļņu, informē “ Lursoft  Klientu portfelis”. Iesniegtais gada pārskats rāda, ka 55 miljonus eiro no SIA \"Mikrotīkls\" 2020. gada apgrozījuma veidoja  ASV  tirgus, 24,4 miljonus eiro –  Krievijas , vēl 32,6 miljonus eiro –  Polijas  tirgus. Uzņēmums savas ražotās iekārtas realizējis arī Čehijā (21,6 milj. EUR), Indonēzijā (21,8 milj. EUR), Apvienotajos Arābu Emirātos (16,7 milj. EUR), Itālijā (7,7 milj. EUR), Spānijā (8,2 milj. EUR), Vācijā (8,4 milj. EUR) un citviet. No SIA \"Mikrotīkls\" kopējā apgrozījuma 98,2% pērn veidoja datu komunikāciju iekārtu pārdošana, savukārt pārējo apgrozījuma daļu – pakalpojumu sniegšana. 2020. gadā turpinājās ātrdarbīgu mājas pieslēgumu iekārtu pieprasījuma pieaugums, ko būtiski pastiprināja masveidīga pāreja uz attālinātu darbu Covid-19 pandēmijas ietekmē. \"Uzņēmums veiksmīgi laida tirgū vairākus jaunus produktus mobilo pieslēgumu (4G/LTE) segmentā. Ražošanas plānošanas rezultātā izdevās operatīvi reaģēt uz pieprasījuma izmaiņām un palielināt uzņēmuma tirgus daļu fiksēto mājas pieslēgumu iekārtu segmentā,\" teikts SIA \"Mikrotīkls\" vadības ziņojumā. Pandēmijas izraisītā iedzīvotāju pastiprinātā datu pārraides pakalpojumu izmantošana veicinājusi arī centrālo maršrutizētāju un komutatoru pieprasījuma pieaugumu, kā rezultātā uzņēmumam ļoti veiksmīgi izdevās ieviest jaunos produktus ar 25Gbps un 40Gbps pieslēgumvietām. Šogad uzņēmums plāno laist pārdošanā ātrjaudīgus maršrutētājus un augstas caurlaidības komutatorus ar 100Gbps pieslēgumvietām. SIA \"Mikrotīkls\" pagājušajā gadā turpināja darbu pie nākamās paaudzes mobilo pieslēgumu iekārtu izstrādes. \"Chateau  5G  iekārtas jau tiek instalētas gan  LMT  klientiem, gan vairākiem starptautiskajiem mobilo sakaru operatoriem ārpus Latvijas robežām,\" norādījis uzņēmums. Pēc \"Lursoft\" pieejamās informācijas, aizvadītajā gadā SIA \"Mikrotīkls\" ar darba vietām nodrošināja 316 strādājošos. Pērn valsts sociālās apdrošināšanas obligātajās iemaksās uzņēmums samaksājis 4,5 miljonus eiro, bet iedzīvotāju ienākuma nodoklī – 2,9 miljonus eiro. SIA \"Mikrotīkls\" īpašnieki ir Arnis Riekstiņš un Džons Martins Tallijs.", "link": "https://www.delfi.lv/bizness/44467736/tehnologijas/53737877/pagajuso-gadu-uznemums-mikrotikls-nosledzis-ar-82-4-miljonu-eiro-pelnu"},
{"title": "Aicina sievietes pieteikties bezmaksas mentoru programmā, iegūstot padziļinātas zināšanas IT nozarē", "category": "Tehnoloģijas", "body": "“ Riga TechGirls ” sadarbībā ar mentoringa un apmācību programmu Lietuvā “Women Go Tech” un “ Google .org” līdz šā gada 12. novembrim aicina sievietes pieteikties bezmaksas mentoru programmā, kur pusgada garumā būs iespēja saņemt mentoru atbalstu un apgūt padziļinātas zināšanas informācijas tehnoloģiju (IT) nozarē. Mentoru programma balstās brīvprātības principā, un tā sniegs iespēju saņemt vietējā vai starptautiskā mentora atbalstu, tīkloties un veidot sadarbības grupas ar citām mentoru programmas dalībniecēm, kā arī iegūt plašākas zināšanas par dažādām ar IT jomu saistītām tēmām. \"Mentoru programma norisināsies jau trešo gadu, un tās mērķis ir dot iespēju sievietēm spert pirmos soļus IT pasaulē, sniegt atbalstu talanta attīstībā, kā arī atbalstīt tās sievietes, kuras jau darbojas šajā nozarē. Pirmajā gadā programmā piedalījās 50 dalībnieču, otrajā – 260. Ar katru gadu redzam, ka sieviešu interese par IT jomu palielinās,\" saka \"Riga TechGirls\" līdzradītāja un mentoru programmas vadītāja Diāna Butina. \"Riga TechGirls\" mentoru programma norisināsies tiešsaistē latviešu un angļu valodā, un tās ietvaros dalībnieces apgūs padziļinātas zināšanas kādā no 13 izvēlētajiem tehnoloģiju virzieniem: front-end un back-end izstrādē, testēšanā, IT atbalstā, biznesa analīzē, datu analīzē, projektu vadībā, produktu vadībā, UX/UI, kiberdrošībā, QA, inženierijā, jaunuzņēmumos. Pieteikties programmai var katra sieviete, kura vēlas gūt zināšanas IT jomā, kā arī tās, kuras jau darbojas IT nozarē un vēlas piedzīvot profesionālo izaugsmi. Izvērtējot pieteikumus, īpaša uzmanība tiks pievērsta kandidātes motivācijai un mērķiem. Vienlaikus \"Riga TechGirls\" jo īpaši šogad aicina pieteikties dalībai programmā ne tikai tās dalībnieces, kuras vēlas spert savus pirmos soļus IT pasaulē, bet arī tās, kuras jau darbojas nozarē un vēlas sevi attīstīt. Lai attīstītu tieši šo virzienu, kas iekšēji tiek dēvēts par \"step up your game\", mentoru komandai pievienojusies Ekspertu virziena vadītāja Lota Plezere. \"Šajā virzienā, kas vērsts uz IT jomā jau strādājošu dalībnieču tālāku izaugsmi, mērķis ir radīt komūnu, kurā mēs uzzinām, iemācāmies, praktizējam, reflektējam tā, lai pēc šīs programmas beigšanas katra dalībniece patiesi var nomērīt un pamanīt savu izaugsmi,\" stāsta Lota Plezere. Mentoru programmā iesaistīti aptuveni 200 vietējie un starptautiskie mentori, kuri ar dalībniecēm tiksies individuālās sesijās pusgada garumā. Mentoru vidū ir tādi IT jomas profesionāļi kā Artūrs Lindenbergs ( LMT ), Kristaps Grīnbergs (Sharentic), Madara Zelčāne (TET), Mārtiņš Leitass (Emergn), Anna Andersone (Riga TechGirls, be-with), Irina Točko (LikeIT,  Rimi  Baltic), Anna Gintere (IF Insurance Latvia) u. c. Savukārt programmas ietvaros apgūstamos tehnoloģiju virzienus pārstāvēs Tatjana Riblova (projektu vadība), Līga Lētiņa (UX/UI), Agrita Garnizone (datu analīze), Alise Dīrika (produktu vadība), Andris Lišmanis (QA, testēšana), Alīna Karpeļceva (Front-end izstrāde), Aiva Staņēviča (Back-end izstrāde), Irina Semova (QA, testēšana), Līna Sarma (inženierija), Elīna Smilga (kiberdrošība), Alise Gurenko (jaunuzņēmumi). Pieteikšanās programmai norit līdz šī gada 12. novembrim interneta vietnē www.rigatechgirls.com/mentorship. Programmas apmācības tiks īstenotas no 2022. gada 6. janvāra līdz 30. jūnijam. \"Riga TechGirls\" mentoru programma tiek nodrošināta sadarbībā ar \"Women Go Tech\", \"Google.org\", \"Tet\", \"Cognizant\", \"Rimi\", \"Prezi/Infogram\" un \" Luminor \" atbalstu. \"Riga TechGirls\" mērķis ir iedvesmot un izglītot sievietes apgūt tehnoloģiju prasmes un veicināt viņu iespējas darboties tehnoloģiju jomā.", "link": "https://www.delfi.lv/bizness/44467736/tehnologijas/53738205/aicina-sievietes-pieteikties-bezmaksas-mentoru-programma-iegustot-padzilinatas-zinasanas-it-nozare"},
{"title": "'Tet' investē 1,4 miljonu datu centru biznesā", "category": "Tehnoloģijas", "body": "Nostiprinot pozīcijas datu centru un mākoņpakalpojumu biznesā, kā arī izvērtējot Latvijas un eksporta klientu vajadzības, tehnoloģiju un izklaides uzņēmums \" Tet \" paplašina datu centru, investējot 1,4 miljonus eiro, informē uzņēmuma pārstāvji. Savukārt, lai ikviens varētu iepazīties ar \"vietu, kur glabājas mākoņi\", kā arī datu centra uzbūvi un funkcionalitāti, \"Tet\" izveidojis virtuālo 360 grādu tūri TIERIII sertificētajam un vienam no Ziemeļeiropas drošākajiem datu centriem \"Dattum\". \"Izaicinājumiem pilnais 2020. gads skaidri parādīja IT risinājumu un ārpakalpojumu nozīmi uzņēmējdarbībā, ko arvien vairāk novērtē uzņēmumi Latvijā un visā pasaulē. Šo apliecina arī \"Tet\" datu centru un mākoņpakalpojumu 2020. gada apgrozījuma pieaugums par attiecīgi 4% un 10%, salīdzinot ar iepriekšējo gadu, neskatoties uz pandēmijas izraisīto krīzi. Šobrīd jau ir aizpildīti gandrīz 80% \"Tet\" datu centru resursu, tādēļ paplašinām vienu no datu centriem Rīgā. Lai nodrošinātu arvien pieaugošo pieprasījumu, projektu plānojam noslēgt vēl šogad, nodrošinot 60 papildu statnes,\" saka \"Tet\" valdes priekšsēdētājs un izpilddirektora pienākumu izpildītājs Uldis Tatarčuks. Paplašinātajā datu centrā \"Tet\" ieviesīs arī energoefektivitātes risinājumu, uzlabojot jaudas izmantošanas efektivitātes līmeni ( ). \" Eiropas Komisija  ir izvirzījusi mērķi līdz 2030. gadam Eiropā esošajiem datu centriem kļūt klimatneitrāliem. Tāpēc, paplašinot datu centru, pievērsīsim īpašu uzmanību energoefektīvām dzesēšanas sistēmām ar pēc iespējas mazāko PUE līmeni,\" skaidro \"Tet\" datu centru biznesa attīstības direktors Māris Sperga. \"Eksportējam vairāk nekā 75% no kopējiem datu centru pakalpojumiem, un, piemēram, Ukrainā esam starp TOP3 lielākajiem spēlētājiem kopā ar \" Microsoft  Azure\" un \" Amazon \",\" saka Tatarčuks.", "link": "https://www.delfi.lv/bizness/44467736/tehnologijas/52849585/tet-investe-1-4-miljonu-datu-centru-biznesa"},
{"title": "Interneta krāpnieki atkārtoti izmanto 20 gadu loterijas popularitāti, brīdina 'Maxima'", "category": "Tehnoloģijas", "body": "Pēdējā laikā fiksēti vairāki gadījumi, kuros iedzīvotājiem sociālajā vietnē \" Facebook \" un dažādu interneta portālu apmeklējuma laikā parādās aicinājums piedalīties balvas izlozē un aptaujā, kā arī dalīties ar viltus ziņu savā draugu lokā. Krāpniecisko paziņojumu vizuālais izskats maldina par \" Maxima \" 20 gadu jubileju, informē mazumtirgotājs. \"Maxima Latvija\" akcentē, ka tā ir krāpnieciska aktivitāte ar mērķi iegūt lietotāju datus un naudu par balvas saņemšanu. \"Maxima Latvija\" nav saistīta ar šo viltus loteriju. Visa informācija par \"Maxima Latvija\" Lielo jubilejas loteriju pieejama oficiālajā vietnē \"maxima-loterija.lv\". \"Maxima\" atgādina, ka, redzot šādus un līdzīgus ziņojumus, tie ir rūpīgi jāizvērtē – jāidentificē ziņojuma sūtītājs, ziņojuma saturs, interneta adrese, uz kuru ved ziņojums, kā arī jāizvērtē pieprasītais informācijas apjoms, kādu tiek prasīts ievadīt no atbilstošās interneta vietnes.", "link": "https://www.delfi.lv/bizness/44467736/tehnologijas/53740499/interneta-krapnieki-atkartoti-izmanto-20-gadu-loterijas-popularitati-bridina-maxima"},
{"title": "91% Latvijas mājsaimniecību ir pieejams internets, liecina pētījums", "category": "Tehnoloģijas", "body": "Mājsaimniecību īpatsvars, kurās pieejams internets, 2021. gadā sasniedzis 91,1%, liecina  Centrālās statistikas pārvaldes  (CSP) ikgadējā iedzīvotāju aptauja par informācijas un komunikāciju tehnoloģiju (IKT) lietošanu mājsaimniecībās. 2021. gadā, salīdzinot ar 2020. gadu, par 1,9 procentpunktiem pieaudzis mājsaimniecību īpatsvars, kurās pieejams platjoslas internets. Ja pērn tas bija 87,6 % mājsaimniecību, tad šogad – 89,5 %. Visplašāk platjoslas internets pieejams Rīgas un Kurzemes reģionos – attiecīgi 91,7 % un 90,1 %, turpretī Latgalē – 84,3 % mājsaimniecību, un, salīdzinot ar 2020. gadu, ir kāpums par 4 procentpunktiem. Pilsētās platjoslas internets pieejams 90,7 %, bet laukos – 87,1 % mājsaimniecību, un gada laikā tā pieejamība laukos palielinājusies par 2,8 procentpunktiem. 2021. gadā, salīdzinot ar 2020. gadu, par 2,8 procentpunktiem pieauga regulāro interneta lietotāju (lieto internetu vismaz reizi nedēļā) īpatsvars, sasniedzot 89,7 %. Sievietes internetu regulāri lieto biežāk nekā vīrieši, attiecīgi 90 % un 89,3 %. Savukārt iedzīvotāji ar augstāko izglītību internetu regulāri lieto biežāk (98 %) nekā iedzīvotāji ar vidējo (86 %) vai pamatizglītību (88 %). Visaugstākais regulāro interneta lietotāju īpatsvars ir Rīgā (92,8 %), Pierīgā internetu regulāri lieto 89,6 % iedzīvotāju, bet Zemgalē nedaudz mazāk – 89,4 %, Kurzemē un Vidzemē regulāro interneta lietotāju īpatsvars ir attiecīgi 88,4 % un 88,3 %, bet viszemākais – Latgalē (84,5 %). Pilsētās interneta lietotāju īpatsvars ir lielāks nekā laukos – attiecīgi 91,1 % un 89,6 %. Jauniešu vecuma grupā (16–24 gadi) internetu regulāri lieto 99 % iedzīvotāju, 25–54 gadu vecumā grupā – 96,3 %, bet 55–74 gadu vecumā grupā – 75,9 % iedzīvotāju. Populārākā ierīce, kurā tiek izmantots internets, ir viedtālrunis vai mobilais telefons – 2021. gadā 79 % iedzīvotāju norādīja, ka izmanto šo ierīci interneta lietošanai, 50,2 % izmantoja portatīvo jeb klēpjdatoru, bet galda (stacionāro) datoru interneta lietošanai izmantoja 36,3 % iedzīvotāju. Iedzīvotāji internetu izmanto dažādām aktivitātēm. Populārākās no tām ir internetbankas un elektroniskā pasta lietošana, ko izmanto attiecīgi 80,1 % un 79,2 % iedzīvotāju, bet ziņas ziņapmaiņas lietotnēs sūta 74,9 % iedzīvotāju. Sievietes biežāk nekā vīrieši internetā meklē ar veselību saistību informāciju (attiecīgi 62,8 % un 40,4 %), bet vīrieši nedaudz biežāk nodarbojas ar preču vai pakalpojumu pārdošanu internetā (attiecīgi 13,9 % un 12,9 %). Ar veselību saistītas informācijas meklēšana parāda arī vislielākās atšķirības starp pilsētu un lauku iedzīvotājiem – to izmanto 55,6 % pilsētās dzīvojošie un tikai 45,2 % laukos dzīvojošie. Jauniešu (16–24 gadi) populārākās aktivitātes internetā, salīdzinot ar 2020. gadu, nav mainījušās, un tās ir elektroniskā pasta lietošana, ziņu sūtīšana ziņapmaiņas lietotnēs un sociālo tīklu lietošana. Senioru (65–74 gadi) populārākās aktivitātes internetā ir ziņu portālu, avīžu vai žurnālu lasīšana tiešsaistē, internetbankas un elektroniskā pasta lietošana. 2021. gadā turpina pieaugt iedzīvotāju sadarbība ar valsts vai pašvaldību iestādēm, izmantojot internetu. Valsts vai pašvaldību iestāžu veidlapas tiešsaistē aizpilda 64,7 % iedzīvotāju, un gada laikā šis rādītājs pieaudzis par 1,3 procentpunktiem. Valsts vai pašvaldību tīmekļa vietnes tiek izmantotas arī informācijas iegūšanai par iestādēm (piemēram, kontaktinformāciju, darba laiku), kā arī, lai lejupielādētu veidlapas izdrukāšanai – šādas darbības veikuši attiecīgi 67,6 % un 36,4 % iedzīvotāju. Covid-19 dēļ iedzīvotāji šogad biežāk iepērkas internetā, jo iepirkšanās klātienē bija ierobežota. Lai iegādātos dažādas preces un pakalpojumus, internetu izmanto 66,9 % iedzīvotāju, un, salīdzinot ar 2020. gadu, šis rādītājs pieaudzis par 4,1 procentpunktu. Visbiežāk iedzīvotāji internetā iegādājas apģērbus, apavus vai aksesuārus (61,1 %), ēdienu piegādes no restorāniem vai citiem ēdināšanas uzņēmumiem (33,5 %), datorus, planšetdatorus vai mobilos telefonus un to aksesuārus (29 %), kosmētiku, skaistumkopšanas produktus (28,8 %). Salīdzinot ar 2020. gadu, būtiski pieaudzis to iedzīvotāju īpatsvars, kuri internetā iegādājušies apģērbus, apavus vai aksesuārus (par 15,7 procentpunktiem), kā arī ēdienu un dzērienu iegāde – par 15,6 procentpunktiem pieaugusi ēdienu piegādē no restorāniem vai citiem ēdināšanas uzņēmumiem, bet par 10,6 procentpunktiem – internetā no veikaliem vai ēdienu komplektu tirgotājiem. Covid-19 ietekmējis biļešu tirdzniecību un izmitināšanas pakalpojumu iegādi internetā. Biļešu pirkšana internetā uz sporta pasākumiem samazinājusies no 7,4 % 2020. gadā līdz 1,3 % šogad, bet biļešu pirkšana uz kultūras vai citiem pasākumiem saruka no 32 % līdz 2,5 %. Personu īpatsvars, kuras internetā īrējušas naktsmītnes no uzņēmumiem, samazinājies no 14,7 % līdz 5,9 %, bet naktsmītņu īre no privātpersonām nokritās no 3,7 % līdz 1,3 %. Būtisks mūsdienu interneta lietošanas aspekts ir personas privātuma aizsardzība. 2021. gadā 48,4 % iedzīvotāju norādīja, ka pirms personas datu sniegšanas internetā izlasīja privātuma politiku, 41,2% nevēlējās sniegt informāciju par savu atrašanās vietu, bet 39,3 % atteicās no savas personīgās informācijas izmantošanas reklāmas nolūkiem. Lietojot sociālos tīklus, 37,5 % ierobežo piekļuvi savam profilam. Lielākā daļa (64,4 %) iedzīvotāju zina, ka sīkdatnes ( ) var tikt izmantotas, lai piedāvātu personalizētas reklāmas interneta lietotājiem, un 58,1 % norādīja, ka tas viņus nedaudz uztrauc, bet 26,6 % iedzīvotāju norādīja, ka ir mainījuši uzstādījumus interneta pārlūkprogrammā, lai ierobežotu sīkdatnes. 2021. gada aptaujā pirmo reizi tika iekļauti jautājumi par interneta \"viltus ziņām\" ( ). Nedaudz vairāk par pusi (52 %) interneta lietotāju norādīja, ka tīmekļa vietnēs vai sociālajos tīklos ir sastapušies ar informāciju vai saturu, ko viņi uzskatīja par nepatiesu vai apšaubāmu. No tiem 40,8 % norādīja, ka informācijas vai satura patiesību ir pārbaudījuši, bet lielākā daļa – 59,2 % to nedarīja. 88,5 % no iedzīvotājiem, kuri veica informācijas vai satura patiesuma pārbaudi, šim nolūkam galvenokārt izmantoja citas tīmekļa vietnes, 37,5 % norādīja, ka patiesuma noskaidrošanai reālajā dzīvē diskutējuši ar citiem, bet 20,8 % sekoja interneta diskusijām par atrasto informāciju vai saturu. Galvenais iemesls, kāpēc informācijas vai satura patiesuma pārbaude netika veikta, ir jau esošas zināšanas, ka informācija, saturs vai avots nav uzticams (šādi norādīja 76,9 % no iedzīvotājiem, kuri neveica informācija vai satura patiesuma pārbaudi), savukārt 7,9 % atzina, ka viņiem pietrūkst prasmju, lai pārbaudītu informācijas vai satura patiesumu.", "link": "https://www.delfi.lv/bizness/44467736/tehnologijas/53738531/91-latvijas-majsaimniecibu-ir-pieejams-internets-liecina-petijums"},
{"title": "Deviņos mēnešos divkāršojies 'Elektrum' stacijās uzlādētās elektroenerģijas apjoms", "category": "Tehnoloģijas", "body": "Šī gada pirmajos deviņos mēnešos jeb no janvāra līdz septembrim \" Elektrum \" publiskajās uzlādes stacijās ir uzlādētas 103,37 MWh elektroenerģijas. Salīdzinot ar tādu pašu periodu pirms gada, šis apjoms ir divkāršojies, informē \" Latvenergo \". Latvijā pakāpeniski pieaugot elektroautomobiļu skaitam, pieaug arī nepieciešamā uzlādes infrastruktūra. Šo gadu \"Elektrum\" uzlādes tīkls noslēgs ar vismaz 84 pieslēgvietām vairāk nekā 20 uzlādes vietās 10 Latvijas pilsētās. Vienlaikus šogad ir divkāršojies tajās uzlādētās elektroenerģijas apjoms – pagājušajā gadā tā bija 55,1 megavastunda (MWh), bet šogad – 103,37 MWh. Savukārt unikālo klientu skaits no 407 pieaudzis līdz 791. Tādējādi ar  Elektrum\" zaļo enerģiju kopš tīkla izveides elektroautomobiļi Latvijā ir veikuši vismaz 1 222 222 km. \"Aptaujas rāda, ka šobrīd sabiedrība arvien pozitīvāk izturas pret elektromobilitāti – 82% Latvijas iedzīvotāju atbalsta elektroauto, un katrs ceturtais tuvāko gadu laikā plāno nomainīt degvielu patērējošo auto pret elektrisko automašīnu. Tā ir nopietna apņemšanās, kas mums liek arvien straujāk nodrošināt augošo pieprasījumu, gan arī ir jauna biznesa iespēja tiem uzņēmējiem, kas vēlas nākotnē būt veiksmīgi – ieklausīties sabiedrības vajadzībās un uz tām reaģēt,\" teic AS \"Latvenergo\" elektrotransporta uzlādes tīkla vadītājs Ansis Valdovskis. Latvijā uz 10 elektroauto ir nepieciešama vismaz viena uzlādes pieslēgvieta, - tāds ir \"Latvenergo\" ekspertu vērtējums, un kopumā Latvijā līdz 2025. gadam nepieciešamas vismaz 1000 publiskās uzlādes pieslēgvietas. Jau tuvākajā laikā pieaugs ne tikai publisko uzlādes punktu attīstība, bet arī tādu, kas izbūvēti pie daudzdzīvokļu mājām, birojiem vai lielveikaliem – šis noteikums no 2021. gada 10. marta iekļauts valsts likumdošanā – būvnormatīvā. Visos jaunajos projektos turpmāk ir jāparedz arī elektroauto uzlādes pieslēgvieta, kas jau šobrīd ir uzskatāma par priekšrocību jaunajos projektos.", "link": "https://www.delfi.lv/bizness/44467736/tehnologijas/53740819/devinos-menesos-divkarsojies-elektrum-stacijas-uzladetas-elektroenergijas-apjoms"},
{"title": "Interneta krāpnieki izsūta aptaujas 'Neste' vārdā", "category": "Tehnoloģijas", "body": "Degvielas tirgotājs \" Neste  Latvija\" brīdina, ka šobrīd \"Whatsapp\" ziņu un citu sociālo tīklu vidē aktīvi uzdarbojas krāpnieki, iedzīvotājiem nosūtot krāpnieciskas ziņas \"Neste Latvija\" vārdā. Uzņēmums savā mājaslapā \"neste.lv\" informē, ka nosūtītā paziņojumā ir pievienota aktīva interneta saite, piedāvājot aizpildīt ātru aptauju ar iespēju laimēt naudas balvu. \"Šī nav \"Neste\" aktuālā aktivitāte. Aktuālu informāciju par \"Neste\" kampaņām, loterijām un aktivitātēm var atrast mūsu mājaslapā,\" skaidro uzņēmums. Tāpat degvielas tirgotājs aicina sargāt sevi, un, saņemot aizdomīgas ziņas, nevērt vaļā krāpnieciskās saites un nenodot krāpniekiem savus personas datus.", "link": "https://www.delfi.lv/bizness/44467736/tehnologijas/53741121/interneta-krapnieki-izsuta-aptaujas-neste-varda"},
{"title": "Pandēmijas laikā 'Bookla' rezervēšanas risinājums uzņēmējiem pieejams bez maksas", "category": "Tehnoloģijas", "body": "\" Pakalpojumu nozares  uzņēmumi šobrīd piedzīvo grūtus laikus, jo pakļauti dažādiem ierobežojumiem, turklāt veikt finansiālus ieguldījumus uzņēmuma procesu automatizācijā ir gandrīz neiespējami. Valdības noteiktie ierobežojumi uzņēmējiem nosaka apmeklējuma kontroles palielināšanu, fiksējot klientus datu bāzē un paredzot ierobežot cilvēku plūsmu atbilstoši komercplatību lielumam. Nespējot ieviest epidemioloģiskās prasības papildu izmaksu dēļ, daudzi uzņēmējdarbību pārtrauc, kas ietekmē gan darbinieku, gan valsts ekonomisko situāciju. Lai to kaut daļēji risinātu, \"Bookla\" pandēmijas laikā ir gatava palīdzēt uzņēmējiem, piedāvājot savu risinājumu bez maksas\" lēmumu skaidro Smirnovs. Ierobežojums samazināt apmeklētāju plūsmu atbilstoši komerctelpu platībai tiek pielietots visā pasaulē, turklāt tas var tikt mainīts atkarībā no epidemioloģiskās situācijas konkrētā valstī. Lai tam izsekotu, lielie uzņēmumi uzstāda cilvēku skaitīšanas sistēmas, ko bieži vien nevar atļauties mazie uzņēmēji. Pārējie to veic saviem spēkiem, izmantojot dažādus pieejamos risinājumus, kam nepieciešamas papildu investīcijas. Daudzos pakalpojumu sniegšanas uzņēmumos Latvijā un daudzviet citur pasaulē jau šobrīd ir jāfiksē katra apmeklētāja dati par to, ka šī persona ir apmeklējusi konkrēto iestādi, lai vajadzības gadījumā apzinātu kontaktpersonas, kas varētu atrasties vienlaikus ar inficēto personu. Šī prakse vēl saglabāsies ilgu laiku, jo tādā veidā tiek identificēta visa inficēšanās ķēde. Šobrīd Latvijā situācija ar Covid-19 izplatību ir kritiska, bet ir cerība, ka jau tuvākajā laikā šī situācija uzlabosies, palielinoties vakcinācijas aptverei sabiedrībā. Taču neatkarīgi no tā kontroles mehānismi nekur neizpaliks, tādēļ, pēc \"Bookla\" pārstāvja domām, tiem ir jābūt ērtiem un viegli pieejamiem visiem uzņēmumiem un sabiedrībai kopumā. Pērnā gada ziemā \"Bookla\" risinājums palīdzēja uzņēmumiem kontrolēt cilvēku plūsmu, ievērojot ierobežojumus kalnu kūrortos, kas cilvēkiem deva iespēju izbaudīt vienu no retajām izklaidēm tajā laikā – slēpošanu. \"Bookla\" sistēmu šobrīd izmanto tādi uzņēmumi un iestādes kā RSU  Anatomijas muzejs , \"Irve\", Siguldas Sporta centrs, Valmieras peldbaseins, \" Stockmann \", \" Ulubele \" un daudzi citi. Rezervāciju lietotni \"Bookla\" apmeklējuma plūsmas kontrolei šobrīd izmanto jau vairāk nekā 100 uzņēmumu, \" Google  Play\" un \"AppStore\" tā lejuplādēta vairāk nekā 100 000 reižu.", "link": "https://www.delfi.lv/bizness/44467736/tehnologijas/53741285/pandemijas-laika-bookla-rezervesanas-risinajums-uznemejiem-pieejams-bez-maksas"},
{"title": "Pirmā 'tvīta' pircējs savu 2,9 miljonus vērto pirkumu salīdzina ar Monu Lizu", "category": "Tehnoloģijas", "body": "Sociālā tīkla \" Twitter \" dibinātāja Džeka Dorsija (fotogrāfijā) pirmā ieraksta jeb   pircējs, kurš par to samaksāja 2,9 miljonus  ASV  dolāru, uzskata to par gudru ieguldījumu, vēsta \" BBC \". \"Tā ir cilvēces vēstures sastāvdaļa digitāla aktīva veidā. Kas zina, kāda būs šī   cena pēc 50 gadiem,\" sacījis Malaizijā dzīvojošais Sina Estavi. Estavi savu pirkumu salīdzina ar  Leonardo da Vinči  darbu \" Mona Liza \". \"BBC\" noskaidrojis, ka arī eksperti piekrīt – \"Twitter\" dibinātāja pirmais  , kas veikts pašam savā platformā, ir ļoti vērtīgs īpašums. Džeka Dorsija  , kurā ir teksts \"tikko izveidoju savu twttr\", tika publicēts 2006. gada 21. martā, un Dorsijs to pārdeva labdarības nolūkos. Kriptovalūtu uzņēmuma \"Bridge Oracle\" vadītājs Estavi to nopirka, izmantojot Ether, kas ir konkurējoša valūta \" Bitcoin \". Tas tika pārdots kā NFT – unikāls digitālais sertifikāts, kurā norādīts, kam pieder fotoattēls, video vai cita veida tiešsaistes aktīvs. NFT šogad guvis popularitāti, un šādā veidā pārdoti arī dārgi digitālās mākslas darbi. \"Es uzskatu, ka tas ir augošs tirgus, un tas ir tikai sākums. Visus digitālās mākslas veidus, piemēram, mūziku, fotoattēlus, videoklipus, tvītus un emuāru ierakstus, var tirgot NFT formā,\" komentējis 29 gadus vecais Estavi. \"Šī pirmā   iegūšana īpašumā nākotnē var nozīmēt gandrīz to pašu, ko retas grāmatas pirmais izdevums,\" uzskata sociālo mediju eksperte Keitija Hakla. \"\"Twitter\" aizsāka jaunu komunikācijas ēru, un šis   to uzsāka,\" viņa paskaidro. Dorsija   tika pārdots, izmantojot tiešsaistes platformu \"Valuables\", kas pieder ASV uzņēmumam \"Cent\". \"Cent\" līdzdibinātājs Kamerons Hejazi sacījis, ka tas ir līdz šim visaugstāk novērtētais aktīvs, kas platformā pārdots. \"Es biju šokēts, bet nebrīnījos – šo aktīvu vērtība ir ļoti subjektīva. Turklāt mēs esam priecīgi, ka nauda tiek novirzīta tik labam mērķim,\" viņš teicis \"BBC\". NFT izmanto to pašu blokķēdes tehnoloģiju, kas ir digitālo valūtu pamatā, piemēram, Bitcoin, lai izveidotu īpašumtiesības un autentifikāciju. Eksperti pieļauj, ka daži Donalda Trampa pretrunīgi vērtētie tvīti, viņam esot ASV prezidenta amatā, arī nākotnē varētu piedzīvot līdzīgu likteni. Kā pircējs Estavi saņems sertifikātu, ko digitāli parakstījis Dorsijs. Lai gan   pieder Estavi, ikviens, kam ir piekļuve internetam, to var joprojām redzēt un lasīt.", "link": "https://www.delfi.lv/bizness/44467736/tehnologijas/53051259/pirma-tvita-pircejs-savu-2-9-miljonus-verto-pirkumu-salidzina-ar-monu-lizu"},
{"title": "79% Eiropas uzņēmumu ir cietuši no kiberuzbrukumiem", "category": "Tehnoloģijas", "body": "Pēc kiberdrošības ekspertu domām, desmitdaļa uzņēmumos novērsto incidentu varēja izraisīt nopietnus drošības pārkāpumus, tomēr saskaņā ar \" Kaspersky \" nesen veikto aptauju 23% biznesa lēmumpieņēmēju Eiropā apgalvo, ka viņu uzņēmums neiegulda pietiekami daudz līdzekļu, lai novērstu kiberdrošības incidentus. Vairāk nekā trīs ceturtdaļas (79%) uzņēmumu iepriekš ir cietušas no kibernoziegumiem, kur visvairāk incidentu (31%) izraisījuši \"nieka\" uzbrukumi pa e-pastu, liecina \"Kaspersky\" pētījums. 63% no 1500 aptaujātajiem lēmumpieņēmējiem apgalvo, ka ir nobažījušies par uzbrukumu draudiem kiberdrošībai, it sevišķi attiecībā uz šiem uzbrukumu kanāliem: spiegprogrammatūras - 64%, izspiedējvīrusi - 63%, ļaunprogrammatūras - 63%, mērķuzbrukumi (organizācijai vai nozarei) - 63%, e-pasts 62% Tāpat vairāk nekā puse (53%) lēmumpieņēmēju baidās, ka darbinieki neievēro drošības politiku un paņēmienus. Tikai piektdaļa (21%) ir pilnīgi pārliecināta par uzņēmuma darbinieku drošības izpratni. Turklāt 64% respondentu norāda, ka darbinieku arvien plašākā personīgo ierīču un mākoņpakalpojumu izmantošana apgrūtina varbūtējo risku vai pārkāpumu pārraudzību. „Vai tās ir darbinieku kļūdas, uzbrukumi pa e-pastu vai augošā IT infrastruktūras sarežģītība, mūsu aptauja ļoti skaidri parāda sasāpējušos jautājumus, kas ir jārisina gan MVU, gan lieluzņēmumiem. Pie tiem pieder sarežģīti drošības risinājumi (vairāk nekā galiekārtu aizsardzība), labāka apdraudējumu analīze un lielāki ieguldījumi darbinieku izpratnes veidošanā,\" sacīja „Kaspersky\" vadītājs Baltijā Konstantīns Tarasenko.", "link": "https://www.delfi.lv/bizness/44467736/tehnologijas/53747521/79-eiropas-uznemumu-ir-cietusi-no-kiberuzbrukumiem"},
{"title": "Mājsēdi pavada laukos, vismazāk pārvietojas rīdzinieki, izpētījusi \"Bite'", "category": "Tehnoloģijas", "body": "Iespējams, galvaspilsētas iedzīvotāji rūpīgi ievēro mājsēdi vai arī ir gatavojušies tai savlaicīgi un izbraukuši no Rīgas jau pirms tās ieviešanas, dodoties, piemēram, uz lauku mājām. Kopumā arī citās Latvijas daļās redzams, ka cilvēku pārvietošanās ir ievērojami samazinājusies līdz ar strikto ierobežojumu ieviešanu. Vienlaikus mobilā interneta patēriņš \"Bite\" tīklā, salīdzinot ar laiku pirms mājsēdes, ir audzis par 10%. Analizējot iedzīvotāju mobilitātes datus \"Bite\" tīklā, atklājušās arī vēl vairākas interesantas tendences – proti, novērojams, ka samazinājusies cilvēku pārvietošanās plūsma pa A klases šosejām, visās lielajās Latvijas pilsētās, kā arī 100 km rādiusā ap Rīgu. \"Kopumā jāsecina, ka iedzīvotāji ļoti mērķtiecīgi ievēro mājsēdes noteikumus un ir izvēlējušies to pavadīt nevis pilsētās, bet gan ārpus tām, laikus gatavojoties striktajiem ierobežojumiem. Tādēļ arī novērojam, ka cilvēku kustība visvairāk mitējusies lielajās pilsētās, īpaši Rīgā. Pavadot ilgāku laiku mājās, strādājot un mācoties attālināti, kopš \"lokdauna\" ieviešanas palielinājies mobilā interneta patēriņš \"Bite\" tīklā, turklāt tas šobrīd ir pat lielāks nekā Lietuvā. Paraugoties, kādiem mērķiem mobilie dati tiek izmantoti visvairāk, redzam, ka paaugstinājusies dažādu video platformu, saziņas un sociālo mediju lietotņu izmantošana, piemēram, \"Zoom\", \" Facebook \", \" WhatsApp \" u.c. Turpretim izteikti samazinājusies mobilo lietotņu \"Waze\" un \" Google  Maps\" lietošana – attiecīgi par 17% un 15%. Arī šī tendence apliecina, ka cilvēki pārvietojas ievērojami mazāk, jo gan viena, gan otra lietotne tiek izmantota navigācijas mērķiem,\" saka \"Bite\" Korporatīvo un sabiedrisko attiecību vadītāja Una Ahuna-Ozola. Tikmēr aplūkojot mobilā interneta patēriņa datus ārpus Latvijas, redzams, ka cilvēki arī ceļo, iespējams, daļu mājsēdes pavadot Latvijā, un daļu – ārzemēs. Proti, mobilo datu apjoms, ko \"Bite\" klienti viesabonēšanā patērējuši oktobrī, salīdzinot ar septembri, ir palielinājies par aptuveni 11%. Būtiski, ka patērēto datu apjoma pieaugums, ko cilvēki izmanto Latvijā un ārpus tās, ir līdzīgs. Tātad, cilvēki vienlīdz daudz mobilā interneta lieto kā Latvijā tā ārvalstīs. \"Bite\" ir strauji augošais informācijas un komunikācijas tehnoloģiju uzņēmums Latvijā, kas nodrošina mobilo un fiksēto sakaru pakalpojumus, \"Go3\" video satura platformu un integrētus IKT risinājumus biznesa klientiem. Mobilā tīkla infrastruktūras un pakalpojumu attīstībā uzņēmums ik gadu investē aptuveni 10 % apgrozījuma.", "link": "https://www.delfi.lv/bizness/44467736/tehnologijas/53749447/majsedi-pavada-laukos-vismazak-parvietojas-ridzinieki-izpetijusi-bite"},
{"title": "'Tele2' nākamgad plāno uzstādīt vairākus simtus 5G bāzes staciju", "category": "Tehnoloģijas", "body": "Mobilo sakaru operators \" Tele2 \" nākamgad plāno uzstādīt vairākus simtus  5G  bāzes staciju visā Latvijas teritorijā, bet nākamo trīs gadu laikā uzņēmums paredz izbūvēt 5G tīklu, kas būs pieejams 99% Latvijas iedzīvotāju, liecina tā sniegtā informācija. Būtiska loma 5G tīkla izvēršanā ir 700 MHz frekvencei, kuras izsole gaidāma decembra sākumā. Šīs frekvences lielākā vērtība ir tā, ka spēj signālu raidīt daudz plašākā teritorijā, kā arī labāk sasniegt ierīces, kas atrodas iekštelpās. \"Ja šobrīd mūsu 5G tīkls ir pieejams 15 Latvijas apdzīvotās vietās, tad nākamgad šis apdzīvoto vietu skaits varētu vismaz pieckāršoties, kā arī noteikti palielināsies bāzes staciju skaits tajās pilsētās, kurās jau šobrīd ir uzstādītas 5G bāzes stacijas. Tas ļaus jau arvien lielākam cilvēku skaitam izmantot 5G, piemēram, kā pamattehnoloģiju mobilā mājas interneta lietošanā,\" stāsta \"Tele2\" tehniskā departamenta direktore Līga Krūmiņa. Jau iepriekš \"Tele2\" pārstāvji atzina, ka vēl ilgāku laiku tieši 4G tehnoloģija būs galvenais \"darba zirgs\" mobilo sakaru industrijā, kas nozīmē, ka \"Tele2\" turpinās arī attīstīt 4G tīklu. Vienlaicīgi norit darbs pie \"Tele2\" pamattīkla modernizācijas, kas ir būtisks nosacījums veiksmīgai un kvalitatīvai 5G ieviešanai. Šobrīd 5G mobilo sakaru bāzes stacijas ir uzstādītas Rīgā, Daugavpilī, Jēkabpilī, Jelgavā,  Jūrmalā , Liepājā, Mārupē, Saldū, Salacgrīvā, Siguldā, Talsos, Ogrē, Olainē, Valmierā un Ventspilī.", "link": "https://www.delfi.lv/bizness/44467736/tehnologijas/53745747/tele2-nakamgad-plano-uzstadit-vairakus-simtus-5g-bazes-staciju"},
{"title": "Liela interese par ‘LMT’ padomes locekļa amatu", "category": "Tehnoloģijas", "body": "SIA \"Publisko aktīvu pārvaldītājs  Possessor \" (\"Possessor\") kā 5% valsts kapitāla daļu turētāja SIA\"Latvijas Mobilais Telefons\" (\" LMT \") izsludināja konkursu uz \"LMT\" padomes locekļa amatu saņemti pieteikumi no 20 kandidātiem. Kandidātu atlase notiks vairākās kārtās. Konkursa pirmajā kārtā nominācijas komisija izskatīs kandidātu iesniegtos dokumentus un lems par konkursa atlases otrajai kārtai izvirzāmajiem kandidātiem. Kandidātiem otrajā kārtā tiks uzdots sagatavot prezentāciju ar stratēģisko redzējumu par nominācijas komisijas noteikto tēmu. Atlases trešās kārtas ietvaros \"Possessor\" piesaistīta personāla atlases kompānija veiks kandidātu padziļinātu kompetenču izvērtēšanu, atsauksmju iegūšanu, reputācijas izskatīšanu, potenciālo interešu konflikta risku un normatīvajos aktos noteikto amatu savienošanas ierobežojumu izvērtēšanu. Pieteikšanās konkursā bija līdz šā gada 4. novembrim (ieskaitot).", "link": "https://www.delfi.lv/bizness/44467736/tehnologijas/53755041/liela-interese-par-lmt-padomes-locekla-amatu"},
{"title": "'Tele2': Ārlietu ministrija, slēpjoties aiz pandēmijas 'muguras', ir apgājusi iepirkumu procedūru (papildināta 13.40)", "category": "Tehnoloģijas", "body": "(Papilināta 7. rindkopa) Uzņēmuma ieskatā ĀM arguments par ārkārtējās situācijas radītajiem šķēršļiem veikt iepirkuma procedūru un tehniskajām prasībām, ko it kā spējot nodrošināt tikai līdzšinējais pakalpojuma sniedzējs, ir nepamatots, jo, piemēram, tehniskās prasības, kas ļauj ĀM darbiniekiem strādāt attālinātā režīmā, var nodrošināt visi mobilo sakaru operatori Latvijā. Par šo situāciju \"Tele2\" vērsīsies tiesā, kā arī informēs Valsts kontroli. Kā atzīmē \"Tele2\", ĀM arguments, ka ārkārtējā situācija ir traucējusi veikt iepirkumu, neiztur arī kritiku, jo šobrīd Elektronisko iepirkumu sistēmā ir redzams, ka ārkārtējā situācija neliedz ministrijai veikt citus iepirkumus. \"Ļoti ceram, ka šī nav situācija, kad viena valsts institūcija, slēpjoties aiz pandēmijas \"muguras\", cenšas apiet iepirkumu procedūru, lai saglabātu līgumattiecības ar līdzšinējo operatoru. Šāda rīcība neļauj noskaidrot izdevīgāko piedāvājumu tirgū un ilgtermiņā var radīt zaudējumus valsts budžetam,\" saka \"Tele2\" komercdirektors Raivo Rosts. \"Protams, ka šī iepirkuma summa uz kopējā valsts budžeta fona ir niecīga, taču, mūsuprāt, šobrīd, kad katastrofāli trūkst naudas medicīnas, izglītības un iekšlietu nozarē, pārtraukt iepirkumu, lai valsts varētu izvēlēties saimnieciski izdevīgāko piedāvājumu, ir visai ciniski.\" \"Tele2\" arī pauž neizpratni, kā ĀM varēja izdarīt pieņēmumu, ka citi operatori nespēj nodrošināt atbilstošu tehnisko risinājumu, nemaz nekonsultējoties ar citiem operatoriem. \"Situācija ar šo iepirkumu ir ļoti aizdomīga. Tā vietā, lai laicīgi izsludinātu iepirkumu un noskaidrotu labāko piedāvājumu, ĀM tikai divas nedēļas pirms līguma beigām ar pašreizējo pakalpojuma sniedzēju paziņo citiem tirgus spēlētājiem, ka jaunu iepirkumu neizsludinās, jo ir ārkārtējā situācija un tādēļ vienkārši noslēgs jaunu līgumu ar esošo sadarbības partneri. Laikā, kad mobilie sakari ir faktiski viena no publiskā un privātā sektora, kā arī sabiedrības pamatvajadzībām, lai veiksmīgi funkcionētu, šāda rīcība no ministrijas puses ir bezatbildīga,\" saka R.Rosts. LR Ārlietu ministrija ir noslēgusi jaunu līgumu ar esošo operatoru, kura līgumcena ir 41 999 eiro (bez PVN). Iepriekšējais līgums beigsies šā gada 11. novembrī. Tikmēr Ārlietu ministrija norāda: patiešām pašreizējais tās līgums par elektronisko sakaru pakalpojumu sniegšanu beidzas 2021. gada 11. novembrī. Jauna līguma noslēgšanai ministrija ir sagatavojusi publisko iepirkumu procedūru, kas tiks izsludināta tuvākajā laikā. Sarunu procedūras rezultātā elektroniskos sakarus līdz iepirkuma noslēgumam nodrošinās līdzšinējais pakalpojumu sniedzējs.", "link": "https://www.delfi.lv/bizness/44467736/tehnologijas/53755287/tele2-arlietu-ministrija-slepjoties-aiz-pandemijas-muguras-ir-apgajusi-iepirkumu-proceduru-papildinata-1340"},
{"title": "ASV tehnoloģiju milzis nopērk Latvijas dronu ražotāju 'AirDog'", "category": "Tehnoloģijas", "body": "Viens no lielākajiem ASV gudro māju drošības risinājumu izstrādātājiem \"Alarm.com\" ir nopircis Latvijas bezpilota lidaparātu ražotāju \" AirDog \", portālu \"Delfi\" informēja kompānijās. \"Nasdaq\" biržā kotētais uzņēmums ar \"AirDog\" iegādi plāno sekmēt robotikas izpēti un attīstību \"Alarm.com\" viedajām mājām un biznesa tehnoloģijām, kā arī veicināt kompānijas starptautisko izaugsmi, tajā skaitā Baltijas valstīs. Darījuma summu puses neatklāj.  \"Mūsdienu mainīgajā un strauji progresējošajā informācijas tehnoloģiju laikmetā robotika ir nozare, kurā nepieciešama daudzpusīga pieeja problēmu risināšanā,\" sacījis \"AirDog\" līdzdibinātājs un izpilddirektors Agris Ķipurs. \"Plecu pie pleca mēs sadarbojamies visās jomās, ko apvieno robotika, lai ikdienas problēmām kopīgi izstrādātu nākamās paaudzes risinājumus. Spēku apvienošana ar \"Alarm.com\" ir iespēja paplašināt mūsu inženieru komandu un pilnībā izmantot tās radošo potenciālu,\" viņš turpina. \"Alarm.com\" izstrādā progresīvas tehnoloģijas, kas miljoniem cilvēku 40 pasaules valstīs, galvenokārt ASV un Kanādā, palīdz pārvaldīt un aizsargāt savas mājas un uzņēmumus. Pēc \"AirDog\" iegādes \"Alarm.com\" plāno paplašināt inženieru un programmētāju komandu un izskatīs iespējas attīstīt savu biznesu Baltijā. \"Alarm.com\" Latvijas \"AirDog\" raksturojis kā spēcīgu programmētāju un inženieru komandu, kas izstrādā un attīsta tirgu definējošus patēriņa produktus un pārkāpj dronu ražošanas tehnoloģiju robežas. \"Līdz ar \"Airdog\" komandas tehniskā potenciāla pievienošanu, esam paplašinājuši \"Alarm.com\" izaugsmes iespējas gan esošajos tirgos, gan jaunu tirgu apguvē,\" citēts \"Alarm.com\" produktu vadītājs Dens Kerzners. Viņš arī uzsvēris, ka Baltija ir kļuvusi par lielisku inženierzinātņu, datorredzes zinātnes un robotikas centru. Mēs plānojam paplašināt komandu un izvērst savu darbību Baltijas valstīs. \"Delfi\" jau ziņoja, ka pēc veiksmīgi īstenotās pirmās \"Kickstarter\" kampaņas 2014. gadā \"AirDog\" sevi pieteica ar vienu no pasaulē pirmajiem komerciālajiem droniem, kas darbojas ar automātiskās sekošanas funkciju. Starp \"AirDog\" sasniegumiem un nozares inovācijām ir autonoms \"hands-free\" drons, kas spēj sekot sportistiem un kura vadīšanai nav nepieciešama vadības pults, piedevām tas ir salokāms ērtai transportēšanai. \"AirDog\" saņēma arī balvu par labāko inovāciju un robotu pasaules lielākajā tehnoloģiju un inovāciju izstādē \"CES 2015\" (\"Consumer Electronics Show\") Lasvegasā (ASV). \"Alarm.com\" platforma automatizētai nekustamo īpašumu pārvaldībai. Miljoniem patērētāju un uzņēmumu izvēlas \"Alarm.com\" tehnoloģijas, lai pārvaldītu un kontrolētu savu īpašumu no jebkuras vietas. Platforma tiek integrēta ar pieaugošo lietu interneta (IoT) ierīču klāstu. \"AirDog\" ir robotikas inženierijas uzņēmums, kas bāzēts Rīgā, ar specializāciju dronu tehnoloģiju jomā.", "link": "https://www.delfi.lv/bizness/44467736/tehnologijas/52141451/asv-tehnologiju-milzis-noperk-latvijas-dronu-razotaju-airdog"},
{"title": "Noslēdzoties jaunākajam investīciju raundam, 'Printify' darbinieki saņem 10 miljonus", "category": "Tehnoloģijas", "body": "No pašmāju uzņēmuma \" Printify \" A sērijas investīciju raundā kopumā piesaistītajiem 50 milj.  ASV  dolāru piektā daļu jau ir nonākusi pie tā darbiniekiem. Piekto daļu summas jeb aptuveni 10 miljonus ASV dolāru investīciju raunda noslēgumā saņēmuši tie \"Printify\" darbinieki, kuri izvēlējušies pārdot sev piederošās uzņēmuma akcijas. \"Printify\" ir viens no pirmajiem jaunuzņēmumiem Latvijā, kas lielākajai daļai komandas piešķir akciju opcijas neatkarīgi no darbinieku saņemtā atalgojuma apmēra. Šāda pieeja kalpo kā papildu motivācijas un labumu (bonusu) sistēma nozares profesionāļiem, kuri ir palīdzējuši veicināt uzņēmuma straujo izaugsmi. Tādējādi darbinieki ir arī uzņēmuma līdzīpašnieki, un līdz ar to viņu intereses ir tādas pašas kā vadības intereses – palielināt uzņēmuma vērtību ilgtermiņā. Ņemot vērā akciju opciju piešķiršanas elastīgumu, starptautiskais riska kapitāla fonds \"Index Ventures\" šobrīd ir ierindojis Latviju jaunuzņēmumiem draudzīgāko pasaules valstu topa augšgalā, informē uzņēmums. Tas panākts, balstoties uz šī gada sākumā ieviestajiem grozījumiem Komerclikumā un likumā \"Par iedzīvotāju ienākuma nodokli\", kas nu arī sabiedrībām ar ierobežotu atbildību ļauj piešķirt opcijas jeb uzņēmuma kapitāla daļu pirkuma tiesības saviem darbiniekiem. Kā liecina citu valstu pieredze, plašāka kapitāla dalīšana ir veselīga sabiedrības attīstībai un valsts kopējā ekonomiskā stāvokļa uzlabošanai. Turklāt tas ir arī spēcīgs rīks talantīgu darbinieku piesaistei strauji augošos un konkurētspējīgos uzņēmumos. \"Jaunais akciju opciju regulējums ir īpaši būtisks attīstības solis jaunuzņēmumiem, jo vien deviņus mēnešus pēc tā pieņemšanas ir iespējams novērot pirmos rezultātus praksē. Pateicoties pieņemtajiem grozījumiem, mēs varējām daļai darbinieku dot iespēju pārdot savas uzņēmuma akcijas un plānojam to darīt arī turpmāk. Vairākiem darbiniekiem piederošās akcijas šobrīd jau ir sasniegušas miljona vērtību,\" komentē \"Printify\" dibinātājs un vadītājs Jānis Berdigans. Viņš piebilst, ka šādi ir pavērusies iespēja uzņēmuma veiksmes stāstu dalīt, vēl vairāk motivējot darbiniekus un stimulējot nākamo jaunuzņēmumu dibināšanu. \"Printify komandā darbojos jau gandrīz četrus gadus, sākot kā viens no 30 darbiniekiem. Vienmēr esmu uzskatījis uzņēmumu un tā gūtos panākumus par būtisku daļu no savas dzīves. Opcijas šo piederības sajūtu noteikti pastiprina – redzu tās kā papildu bonusu par līdz šim ieguldītajām pūlēm un sasniegtajiem rezultātiem. Nākotnē, realizējot savu opciju kapitālu, vēlos to ieguldīt jaunos, uzlecošos jaunuzņēmumos, kuriem palīdzētu gan ar eņģeļu līdzfinansējumu, gan ar savu pieredzi vadības komandas mentorēšanā,\" papildina Printify Produktu un piegādes daļas vadītājs Lauris Grāvelis. Investoru vidū bijuši vairāki pasaulē plaši pazīstami uzņēmumi, kā arī tehnoloģiju un izklaides nozares eņģeļu investori, kuri saskata \"Printify\" pārstāvētās print-on-demand jomas aizvien pieaugošo potenciālu. Vairākus mēnešus ilgā investīciju raunda rezultātā piesaistītie līdzekļi tiks izmantoti arī uzņēmuma tālākā attīstībā un komandas paplašināšanā. \"Printify\" ir platforma, kas nodarbojas ar apdruku pēc pieprasījuma un preču nosūtīšanu pircējiem bez tiešas pārdevēja iesaistes. Jaunuzņēmumu 2015. gadā izveidoja Jānis Berdigans, Artis Kehris un Gatis Dukurs. Šobrīd Printify komandu veido jau vairāk nekā 500 darbinieki, no kuriem lielākā daļa strādā uzņēmuma galvenajā mītnē Rīgā.", "link": "https://www.delfi.lv/bizness/44467736/tehnologijas/53757113/nosledzoties-jaunakajam-investiciju-raundam-printify-darbinieki-sanem-10-miljonus"},
{"title": "LMT veicis unikālu pārrobežu dronu lidojumu", "category": "Tehnoloģijas", "body": "Tiek lēsts, ka nākotnē ap 70% no visiem bezpilota gaisa kuģu komerciālajiem lidojumiem notiks ārpus pilota tiešas redzamības. Pagaidām šādu lidojumu veikšana saistās ar virkni nezināmo, tostarp mobilā tīkla pārklājumu gaisā. Lai to pārbaudītu,  LMT  2. septembrī festivāla \"Lampa\" laikā un ietvaros veicis vienu no pasaulē pirmajiem pilnībā attālināti vadītajiem drona pārrobežu lidojumiem ārpus redzamības, kur drona vadībai izmantots pieslēgums mobilo sakaru tīklam. Drons šķērsoja Latvijas un Igaunijas robežu, mainot mobilo sakaru operatorus, tomēr pilotam nezaudējot kontroli pār drona vadību. Kā skaidro LMT pārstāvji, attālināti dronu lidojumi šobrīd nav plaši izplatīti, jo normatīvie akti drošības nolūkos paredz, ka dronus var pilotēt tikai tiešā redzamībā. Atsevišķos gadījumos, piemēram, izpētes nolūkos kā šoreiz, var saņemt paaugstinātas bīstamības lidojuma atļauju. Tomēr sūtījumu piegāde ar dronu, grūti izstaigājamu teritoriju apsekošana un zāļu vai pat donora orgānu steidzama piegāde pacientiem ir nākotne, pie kuras īstenošanas šobrīd industrija strādā. Mobilo sakaru tīkla pieslēgums ļautu palielināt šādu ārpus redzamības dronu lidojumu drošību, un LMT veic šādu risinājumu izpēti kopā ar Latvijas uzņēmumu \"SPH-engineering\" un valsts aģentūru \"Civilās aviācijas aģentūra\" (CAA). \"Pagaidām lielākā daļa dronu risinājumu balstās uz WiFi sakariem vai citu dronu vadībai atvēlēto frekvenču izmantošanu. Atšķirībā no mobilā tīkla tie ir ar ierobežotu darbības attālumu. Ja ir labs pārklājums gaisā, mobilais tīkls spēj nodrošināt nepārtrauktus sakarus dronam visa lidojuma laikā, kas būtiski uzlabo drošību. Latvijai gan dronu tehnoloģijās, gan mobilo sakaru tīkla attīstībā ir labas iestrādes, un šī priekšrocība ir jāizmanto, lai radītu augstas pievienotās vērtības risinājumus gan Latvijas iedzīvotājiem, gan eksportam,\" skaidro Ingmārs Pūķis, LMT viceprezidents. LMT iepriekš veiktie testi Latvijā liecina, ka, kā skaidro kompānijā, mobilo sakaru tīkla signāla stiprums vietām gaisā ir pat labāks nekā uz zemes, kur traucē tādi šķēršļi kā biezas sienas un koki. Savukārt šajā lidojumā no Latvijas uz Igauniju varēja testēt, kā mobilajā sakaru tīklā iespējams nodrošināt arī starpvalstu dronu lidojumu, kad jāpārslēdzas no viena operatora tīkla uz otru. Pirmais drona pārrobežu lidojums sācies Latvijas pusē, dronam paceļoties netālu no Ainažiem, bet noslēdzies ar nolaišanos Iklas pievārtē Igaunijā. Kopējais lidojuma garums sasniedzis 8 kilometrus. Gaisā pacēlies multirotoru drons, kas pielāgots attālinātas vadības iespējām. LMT kopā ar kompāniju \"SPH-engineering\" izstrādāja prototipa iekārtu, kas uzmontēta uz drona un savienota ar tā vadības bloku. Šī iekārta aprīkota ar divām SIM kartēm, lai nodrošinātu nepārtrauktu komunikācijas kanāla savienojumu ar dronu un minimizētu riskus robežas šķērsošanas brīdī, kad nepieciešama mobilā tīkla operatora nomaiņa no LMT tīkla Latvijā uz Igaunijas operatora tīklu. \"Lai veiktu šādu attālinātu lidojumu ārpus pilota redzamības zonas, ir būtiski nodrošināt iespēju sazināties ar dronu un nosūtīt tam komandas jebkurā lidojuma fāzē. Tāpēc būtisks stabils, ātrs un uzticams mobilais tīkls. Papildus nepieciešama vadības programmatūra un vadības centra risinājums, ar kuru pilots var ērti operēt, veicot lidojumu. Mēs izmantojām mūsu pašu Latvijā radīto dronu vadības programmatūru UGCS. Būtisks priekšnosacījums šādu lidojumu veikšanai ir arī zemes un gaisa risku novērtējums un CAA atļauja ne tikai no Latvijas, bet arī no Igaunijas puses,\" raksturo Pūķis. \"CAA atbalsta bezpilota gaisa kuģu sistēmu attīstību Latvijā, tādēļ publiskā un privātā sektora sadarbība ir ļoti būtiska, lai izpētes un demonstrāciju rezultātā rastu iespēju nodrošināt jaunus servisus, kas saistīti ar paaugstinātiem riskiem, vienlaikus saglabājot vai pat uzlabojot kopējo lidojumu drošuma līmeni. Veicot lidojumus ārpus tiešās redzamības, ir jānodrošina izvairīšanās no citiem gaisa telpas lietotājiem un objektiem uz zemes. Tāpat aktuāls jautājums ir par attālināto identifikāciju, kas ļauj sekot līdzi lidojuma trajektorijai un nepieciešamības gadījumā informēt par apkārt esošajiem apdraudējumiem. Ievērojot noteiktos risku mazināšanas pasākumus, ir izdevies autorizēt lidojumu, kas pierāda jaunu iespējamu tehnoloģisko risinājumu pārrobežu lidojumiem,\" norāda Ilmārs Ozols, CAA Bezpilota gaisa kuģu lidojumu drošuma nodaļas vadītājs. Lai attīstītu dronu inovācijas Latvijā, LMT kopā ar citu valstu partneriem piedalās arī Eiropas bezpilota lidaparātu ekosistēmas attīstības projektā COMP4DRONES. Tāpat LMT ir arī globālās bezpilota lidaparātu satiksmes vadības asociācijas GUTMA biedrs un piedalās starptautiskās mobilo sakaru asociācijas GSMA dronu risinājumu attīstības darbā. Jau vēstīts, ka trešdien, 2. septembrī, šogad digitālā formātā sākās sarunu festivāls \"Lampa\". Arī šoreiz to noslēgs jau par tradīciju kļuvušais \"Politiķu cepiens\". Festivāla piedalās arī sadarbības partneris \"Delfi\", kas šogad kļuvis par vienu no \"Lampa\" oficiālajām norises vietām, uz pasākumu norises laiku nododot savu studiju festivāla rīcībā. Tāpat \"Delfi\" rīkos diskusijas, par kurām vairāk iespējams uzzināt  šeit.", "link": "https://www.delfi.lv/bizness/44467736/tehnologijas/52431787/lmt-veicis-unikalu-parrobezu-dronu-lidojumu"},
{"title": "'Drogas' ievieš jaunu mobilo lietotni", "category": "Tehnoloģijas", "body": "Veikalu tīkls \" Drogas \" piedāvā mobilo lietotni, kas nodrošina pasūtījumu noformēšanu e-veikalā, svītru kodu skeneri, kā arī ļauj lietot klienta karti mobilajā telefonā, sekojot līdzi punktu uzkrājumam un izdevīgākajiem piedāvājumiem, informēja veikalu tīkla pārstāve Guna Kaše. Lietotne pieejama gan  Android , gan  iOs  sistēmu lietotājiem. Lietotnē pieejams svītru kodu skeneris, kas paredzēts, lai atrastu informāciju par kādu no \"Drogas\" pieejamajām precēm vai to iegādātos e-veikalā. Ja pie rokas ir konkrētā produkta iepakojums ar svītru kodu, caur aplikāciju to var noskenēt un nonākt pie produkta e-veikalā, kur redzams arī detalizēts produkta apraksts un citu klientu atstātās atsauksmes. Savukārt pie kases varēs uzrādīt savu Klienta karti mobilajā telefonā, lai saņemtu atlaides un uzkrātu lojalitātes punktus. Tāpat lietotnē varēs sekot līdzi lojalitātes punktu uzkrājumam un iepazīties ar aktuālajām akcijām un izdevīgākajiem piedāvājumiem. Nepieciešamības gadījumā aplikācija pēc GPS koordinātēm palīdzēs atrast tuvāko \"Drogas\" veikalu. AS \"Drogas\" ir lielākais mazumtirdzniecības veikalu tīkls skaistumkopšanas, veselības, higiēnas un sadzīves preču segmentā Latvijā un Lietuvā ar 150 veikaliem. Latvijā darbojas 95 veikali, Lietuvā 55 veikali \"Drogas\". AS Drogas Latvijā un Lietuvā kopumā nodarbina vairāk nekā 1300 darbiniekus. No 2004. gada AS \"Drogas\" ir mazumtirdzniecības grupas AS \"Watson Group\" uzņēmums. Pērn \"Drogas\" strādāja ar teju 80,8 miljonu eiro apgrozījumu un gandrīz 9,7 miljonu eiro peļņu pēc nodokļu nomaksas, liecina informācija \" Lursoft \".", "link": "https://www.delfi.lv/bizness/44467736/tehnologijas/53760285/drogas-ievies-jaunu-mobilo-lietotni"},
{"title": "'airBaltic' ar kriptovalūtām apmaksāto rezervāciju skaits pieaudzis par 44%", "category": "Tehnoloģijas", "body": "Gada trešajā ceturksnī ar kriptovalūtām apmaksāto \" airBaltic \" rezervāciju skaits salīdzinājumā ar attiecīgo laika periodu pērn pieaudzis par 44%. Kopš 2014. gada šo pakalpojumu izmantojuši vairāk nekā tūkstotis klientu, informē aviokompānija. 2014. gadā \"airBaltic\" kļuva par pirmo lidsabiedrību pasaulē, kas norēķiniem par lidojumu biļetēm sāka pieņemt  Bitcoin . Kopš 2021. gada sadarbībā ar pakalpojumu sniedzēju \"BitPay\" \"airBaltic\" pieņem arī citas kriptovalūtas, tostarp \"Bitcoin Cash\", \"Ether\" un \"Dogecoin\", lai klienti varētu samaksāt par lidsabiedrības mājaslapā iegādātajām biļetēm. Biļešu cenas mājaslapā attēlotas eiro valūtā. Kad \"airBaltic\" klienti maksā par savu lidojumu, maksājumu sistēmas operators viņu kriptovalūtas automātiski pārvērš eiro pēc pašreizējā valūtas maiņas kursa. \"airBaltic\" maksājumus kriptovalūtās nesaņem. Maksājumu pieejamība citās kriptovalūtās atkarīga no kriptovalūtu maka, ko izmanto klients, skaidro \"airBaltic\". \"airBaltic\" maksājumiem par mājaslapā iegādātām biļetēm pieņem \"Bitcoin\" (BTC), \"Bitcoin Cash\" (BCH), \"Ethereum\" (ETH), \"Dogecoin\" (DOGE) un četras ASV dolāram piesaistītas stabilmonētas (GUSD, USDC, PAX un BUSD). Iespēja norēķināties ar kriptovalūtu pieejama, iegādājoties \"airBaltic GREEN\" biļetes. Šiem maksājumiem netiek piemērota \"airBaltic\" darījuma nodeva, un tie pieejami lidojumiem, kas rezervēti vismaz piecas dienas pirms to paredzētās izlidošanas. \"airBaltic\" (Air Baltic Corporation AS) ir akciju sabiedrība, kas dibināta 1995. gadā. Galvenais akcionārs ir Latvijas valsts ar 96,14% akciju, bet Larsam Tūsenam ar viņam pilnībā piederošu SIA \"Aircraft Leasing 1\" pieder 3,86%. \"airBaltic\" veic lidojumus ar 32 \" Airbus  A220-300\" lidmašīnām. \"airBaltic\" piedāvā lidojumus uz vairāk nekā 90 galamērķiem. \"airBaltic\" pamatkapitāls ir 506 472 824 eiro. Pērn uzņēmuma apgrozījums bija teju 136 miljoni eiro, bet zaudējumi pārsniedza 278 miljonus eiro, liecina \" Lursoft \" pieejamā informācija.", "link": "https://www.delfi.lv/bizness/44467736/tehnologijas/53760643/airbaltic-ar-kriptovalutam-apmaksato-rezervaciju-skaits-pieaudzis-par-44"},
{"title": "Tiešsaistes akciju tirdzniecības platforma 'Freedom24' sāks darbu Latvijas tirgū", "category": "Tehnoloģijas", "body": "Tuvākajā nākotnē uzņēmums, kas piedāvā eiropiešiem tiešu piekļuvi ASV akciju tirgiem, plāno atvērt arī biroju Rīgā. Uzņēmumam starptautiskā kredītreitingu aģentūra \"S&P Global Ratings\" piešķīrusi kredītreitingu B. \"Freedom Finance Europe\" dibinātājs un izpilddirektors Timurs Turlovs norāda, ka Baltijas tirgus jau kādu laiku ir licies ļoti pievilcīgs uzņēmuma turpmākajai izaugsmei. \"Freedom Finance Europe\" darbību Eiropas Savienībā uzsāka 2015. gadā. Patlaban platformu \"Freedom24\" izmanto 400 000 klientu, un to darījumu apjoms mēnesī sasniedz vairāk nekā 10 miljonus eiro. \"Freedom24\" ir tiešsaistes akciju tirdzniecības platforma, kas ļauj veidot investīciju portfeli, pērkot un pārdodot Amerikas, Eiropas un Āzijas lielāko uzņēmumu vērtspapīrus, kā arī sniedz tiešu piekļuvi atbilstošākajiem akciju tirgiem un ļauj ieguldīt sākotnējos publiskajos piedāvājumos jeb IPO. \"Freedom Holding\" publiskotie pārskata dati par fiskālo gadu, kas beidzās 2021. gada 31. martā, liecina, ka klientu bāze, salīdzinot ar iepriekšējo gadu, pieaugusi par 27%, un kopējais klientu skaits sasniedz 290 000. Pagājušajā fiskālajā gadā \"Freedom Finance Europe\" palielināja savu tīro peļņu 6,5 reizes – no 22 miljoniem ASV dolāru (18,99 miljoni eiro) līdz 143 miljoniem ASV dolāru (123,45 miljoni eiro). Savukārt, ieņēmumi sasnieguši 353 miljonus ASV dolāru (304,7 miljoni eiro), kas ir par 189% vairāk nekā tajā pašā periodā 2020. gadā. \"Freedom Finance Europe\" ir starptautiskā investīciju uzņēmuma \"Freedom Holding Corp.\" meitasuzņēmums. Uzņēmuma tirgus kapitalizācija jeb uzņēmuma apgrozībā esošo akciju kopējā tirgus vērtība ir vairāk nekā četri miljardi ASV dolāru (3,45 miljardi eiro). Uzņēmuma darbību regulē ASV Vērtspapīru un biržu komisija (SEC), un tā akcijas tiek kotētas \" Nasdaq \" biržā. \"Freedom Finance\" ir 96 biroji dažādās pasaules valstīs, tostarp Kazahstānā, Krievijā, ASV, Vācijā, Ukrainā, Kirgizstānā, Uzbekistānā un Kiprā.", "link": "https://www.delfi.lv/bizness/44467736/tehnologijas/53760941/tiessaistes-akciju-tirdzniecibas-platforma-freedom24-saks-darbu-latvijas-tirgu"},
{"title": "Jaunuzņēmums Rīgā pilsētvides apstākļos demonstrē attālināti vadāmu automašīnu", "category": "Tehnoloģijas", "body": "Attālinātās vadības tehnoloģija ļauj vadīt automašīnas un citas iekārtas attālināti – vadītājam nav jāatrodas mašīnā vai tās tuvumā – to var vadīt gan no citas pilsētas, gan no citas valsts. Līdz ar teleoperāciju programmatūras un aparatūras platformas izstrādi, \"getUgo\" risina nākamās mobilitātes paaudzes problēmu – teleoperācijas iespējas autonomajiem transportlīdzekļiem. \"VEFRESH\" inovāciju apkaimes vadītājs Viesturs Celmiņš norāda, ka šobrīd autonomās mašīnas vēl nespēj reaģēt uz visām ceļa situācijām pilsētvidē, un neparedzētos apstākļos autonomā mašīna var 'nesaprast', kā turpināt kustību. \"Mūsu programmatūra ir ārkārtas gadījumu risinājums priekš jebkuras autonomi braucošas iekārtas – tās kustības var uzraudzīt un, ja nepieciešams, koriģēt ar tālvadības pulti,\" paskaidro Jānis Upmanis, \"getUgo\" pārstāvis. \"getUgo\" programmatūra darbojas caur standarta mobilo sakaru tīkliem. Tā ir viegli mērogojama un lietojama visos tīklos, tostarp gan 4G, gan  5G  tehnoloģiju ietvaros. Pašā mašīnas kontrolpanelī nekas netiek mainīts, pie standartizētas lietojumprogrammas saskarnes (API) tiek pieslēgts dators un sensori, kas skenē pilsētvidi un ļauj stūrēt, paātrināt vai samazināt ātrumu, un bremzēt. \"getUgo\" pārstāvji norāda, ka šādas teleoperāciju programmatūras būtiski atvieglos dažādus ar ikdienas mobilitāti saistītus procesus. Piemēram, samazināt koplietošanas auto izmaksas pārņemot šofera funkcijas loģistikas centros. – automašīnu pārvietošanas gaitā pilsētā, nogādājot automašīnas stāvvietās, uz uzlādes punktiem, automazgātavu vai servisu, nodrošinot opciju piegādāt koplietošanas auto klienta adresē, nepatērējot papildu cilvēkresursus. Piegādes roboti, droni, pārvadājumu infrastruktūra un citas iekārtas līdz ar šādu risinājumu spēj veikt \"pēdējā kilometra\" piegādi. \"Eiropas darba tirgū ir arvien grūtāk atrast uzticamu vadītāju savām loģistikas operācijām vai lauksaimniecības tehnikai, tāpēc attālinātie operatori ir daudzsološs risinājums. Šobrīd attīstās viedās pilsētās un drīzumā mēs varēsim redzēt, kā ikdienas transportlīdzekļi – koplietošanas auto, piegādes transports, lauksaimniecības tehnikas – tiks pārvaldīti attālināti. Proti, jebkuram autonomam transportlīdzeklim ir jābūt integrētai teleoperācijas programmatūrai, kas garantē drošību un iejaukšanās iespējas\" norāda Upmanis. Pirmais pilsētvides demonstrācijas brauciens norisinājās slēgtu Āraišu, Pēkšēna, Aizkraukles un Bajāru ielu teritorijā, kur saskaņā ar ceļu satiksmes noteikumiem automašīnā atradās arī šoferis, Nākotnē \"getUgo\" plāno, ka, līdz ar mobilitātes digitalizāciju, teleoperācija, kas nodrošina autonomu transportlīdzekļu pārvaldību, sāks darboties ne tikai sacīkšu trasēs un noslēgtā satiksmē kopā ar autovadītāju, bet arī uz koplietošanas ceļiem. Demonstrācijas brauciens pilsētvidē norisinājās EIT Vides mobilitātes inkubatora projekta ietvaros, ko organizē inovāciju kustība \"VEFRESH\" sadarbībā ar Rīgas domi un Elektronikas un datorzinātņu institūtu.", "link": "https://www.delfi.lv/bizness/44467736/tehnologijas/53768191/jaunuznemums-riga-pilsetvides-apstaklos-demonstre-attalinati-vadamu-automasinu"},
{"title": "Latvijā interneta pārklājums virs vidējā, bet digitālās prasmes zemas, liecina pētījums", "category": "Tehnoloģijas", "body": "Pārskatā norādīts, ka Latvijai ir ļoti spēcīgs platjoslas pārklājums (93%), kas ir virs ES vidējā (87%). Turklāt valstī ir gandrīz pilnīgs 4G pārklājums (99,9%) un augsta gatavība  5G  sakaru tehnoloģijas ieviešanai. Latvijai ir labi rādītāji arī digitālo publisko pakalpojumu sadaļā, sasniedzot 10.vietu starp ES valstīm. Šo rezultātu veido četri apakšrādītāji - 6.vietu Latvijas sasniegusi e-pārvaldes lietotāju skaitā, daļēji automātiski aizpildītu veidlapu izmantošanā, kā arī pakalpojumu pabeigšanā tiešsaistē. Savukārt 18.vietu Latvijas sasniegusi atvērtajos datos, bet e-pārvaldes pakalpojumos uzņēmumiem (tostarp pārrobežu) Latvija ar 85% ir nedaudz virs ES vidējā (84%). Savukārt kā zemas norādītas Latvijas iedzīvotāju digitālās prasmes. Tikai 43% iedzīvotāju vecumā no 16 līdz 74 gadiem ir pamata digitālās prasmes, pretēji ES vidējajam, kas ir 56%. Savukārt digitālās prasmes, kas ir augstākas par pamata prasmēm, ir vien 24% Latvijas iedzīvotāju. Digitālo prasmju ziņā Latvija ierindojas 20.vietā no 27 ES valstīm. Informācijas un komunikācijas tehnoloģiju (IKT) nozaru absolventu skaits Latvijā ir virs ES līmeņa - 4,7% pret 3,8%, turklāt sieviešu IKT speciālistu skaits veido 23% pretēji 19% vidēji ES. Tomēr IKT jomās nodarbināto skaits Latvijā veido tikai 3,7% pretēji 4,3% vidēji ES. Latvijas uzņēmumiem joprojām pieejamas ir daudz neizmantotas digitālo risinājumu iespējas. Sadaļā tehnoloģijas integrācija uzņēmējdarbībā Latvija ierindojas 23.vietā. Mazie un vidējie uzņēmumi (MVU), kuri izmanto vismaz pamata līmeņa digitālos risinājumu veido tikai 42%, kamēr ES vidējais sasniedz 60%. Turklāt, lai gan Latvijas uzņēmumi ir palielinājuši mākoņpakalpojumu izmantošanu no 11% pērn līdz 18% šobrīd, lielo datu tehnoloģijas izmanto vien 9%, un tikai 19% MVU ir aktīvi sociālajos medijos. Šie rādītāji arī ir zem ES vidējā. Turklāt tikai 11% MVU savas preces pārdod tiešsaistē, un tikai 7% uzņēmumu apgrozījumu veido e-komercija. Vides aizsardzības un reģionālās attīstības ministrija  ( VARAM ) norāda, ka, lai to risinātu, šogad jūlijā tika apstiprinātas VARAM izstrādātās Digitālās transformācijas pamatnostādnes 2021.-2027.gadam, kurās iekļauta sadaļa \"Digitālās prasmes un izglītība\", kas veidos vienotu pieeju digitālo prasmju attīstībai sabiedrībā: bērniem un jauniešiem, personām ar invaliditāti, senioriem, uzņēmējiem un darbiniekiem, valsts pārvaldes darbiniekiem, informācijas un komunikācijas jomas profesionāļiem un izglītības darbiniekiem, un citām sabiedrības grupām. Vides aizsardzības un reģionālās attīstības ministrs  Artūrs Toms Plešs  (AP) pauž, ka, īstenojot Digitālās transformācijas pamatnostādnes, kas kalpos par ceļa karti valsts, sabiedrības un tautsaimniecības digitālās attīstības veicināšanai, varēs mazināt Latvijas sabiedrībā esošo digitālo plaisu. \"DESI pārskatā redzams, ka iedzīvotāju digitālās prasmes un uzņēmumu digitalizācija joprojām Latvijā nesasniedz ES vidējos rādītājus. Tajā pašā laikā esmu gandarīts par augošo iedzīvotāju skaitu, kas uzticas e-pakalpojumiem, kuru kvalitāte un pieejamība ir augstāka kā vidēji Eiropā,\" pauž Plešs.", "link": "https://www.delfi.lv/bizness/44467736/tehnologijas/53771245/latvija-interneta-parklajums-virs-videja-bet-digitalas-prasmes-zemas-liecina-petijums"},
{"title": "'Toshiba' sadalīs biznesu trīs uzņēmumos", "category": "Tehnoloģijas", "body": "Japānas  elektronikas un tehnoloģiju kompānijas \"Toshiba Corp.\" padome apstiprinājusi plānu sadalīt biznesu trīs uzņēmumos, teikts piektdien publiskotajā kompānijas paziņojumā. Šis paziņojums apstiprina iepriekš izskanējušo informāciju,, ka akcionāri uz uzņēmuma vadību izdara spiedienu, lai maksimāli palielinātu kompānijas vērtību, to sadalot. Ierosinājums paredz no \"Toshiba\" atdalīt divus uzņēmumus, no kuriem viens koncentrēsies uz infrastruktūru, bet otrs - uz ierīču ražošanu. Paredzēts, ka šis process aizņems divus gadus ar mērķi abu jauno uzņēmumu akcijas kotēt biržā, skaidro Toshiba\". Laikraksts \"Nikkei\" iepriekš vēstīja, ka šāda rīcība Japānā ir salīdzinošs retums, un \"Toshiba\" būtu pirmais lielais konglomerāts, kas sadalītos pilnībā neatkarīgos akciju biržā kotētos uzņēmumos. \"Toshiba\" iepriekšējos gados skāris grāmatvedības skandāls, un uzņēmums piedzīvojis finanšu problēmas saistībā ar ASV atomenerģētikas tehnoloģiju ražotāja \"Westinghouse Electric\" pārņemšanu.", "link": "https://www.delfi.lv/bizness/44467736/tehnologijas/53772063/toshiba-sadalis-biznesu-tris-uznemumos"},
{"title": "Latvija pievienojas iniciatīvai 5G dezinformācijas apkarošanā", "category": "Tehnoloģijas", "body": "Latvija kopā ar vēl 14  Eiropas Savienības  (ES) dalībvalstīm vienojusies kopīgi vērst  Eiropas Komisijas  uzmanību nepieciešamībai izstrādāt ES komunikācijas stratēģiju, lai novērstu ar piektās paaudzes ( 5G ) tehnoloģijām saistīto dezinformāciju, informē  Satiksmes ministrija . Iniciatīvā uzsvērta nepieciešamība organizēt kampaņas, kas veicinātu izpratni par 5G tehnoloģiju un elektromagnētisko lauku (EML). Šīs kampaņas nepieciešams fokusēt uz izglītošanu, caurspīdīgumu un digitālo prasmju attīstīšanu. Dalībvalstis savā vēstulē Eiropas Komisijai norāda uz nepieciešamību ne tikai informēt sabiedrību un turpināt uzticamas informācijas izplatīšanu, bet arī veikt zinātnisku izpēti par iespējamiem 5G riskiem cilvēka veselībai. Tādējādi ES iedzīvotājiem tiktu dota iespēja kritiski novērtēt pieejamo informāciju, lai neatkarīgi nošķirtu patiesību no meliem. Dokumentā atzīmēts, ka sabiedrības neizpratne un vēršanās pret telekomunikāciju infrastruktūru varētu nopietni apdraudēt ES plānus 5G tehnoloģijas ieviešanā. Sabiedrības izpratnes veicināšanai nepieciešams uzsākt kopīgu dialogu, nopietni uztverot bažas attiecībā uz 5G un EML. Iniciatīvu parakstījusi Austrija, Bulgārija, Horvātija, Čehija, Kipra, Igaunija, Somija, Latvija, Lietuva, Luksemburga, Polija, Portugāle, Slovākija un Zviedrija.", "link": "https://www.delfi.lv/bizness/44467736/tehnologijas/52574775/latvija-pievienojas-iniciativai-5g-dezinformacijas-apkarosana"},
{"title": "Hakatonā 'Cassini Hackathons' risina nozīmīgus Arktikas reģiona izaicinājumus", "category": "Tehnoloģijas", "body": "Latvijā hakatons norisinājās tiešsaistē un tajā, izmantojot Eiropas Savienības kosmosa datus, 35 dalībnieki risināja kritiski nozīmīgus  Arktikas  reģiona izaicinājumus. Par labāko tika atzīta un godpilno 1. vietu ieguva komanda \"STOL\", kas izstrādāja navigācijas sistēmu jūrniekiem balstītu zemes novērošanas datos. \"CASSINI\" hakatonā Latvijā piedalījās un savus risinājumus Arktikas izaicinājumiem piedāvāja 8 komandas. Par labāko žūrijas komisija atzina komandu \"STOL\", kas ieguva 1800 eiro naudas balvu idejas attīstībai un mārketinga pakalpojumus no \"Digitālās mārketinga fabrikas\" 200 EUR vērtībā. \"Tā kā Polijā \"Cassini\" hakatons nenotika, mēs intereses vadīti pieteikumu aizpildījām Latvijas hakatonam. Ikdienā galvenokārt strādājam ar Rietumeiropas valstīm, tāpēc bija ļoti aizraujoši redzēt, kā pasākumi tiek organizēti Latvijā. Esam sajūsmā par iegūto pieredzi un patīkami pārsteigti par žūrijas novērtējumu,\" savos iespaidos dalās \"STOL\" komandas līderis Piotreks. 2. vietu un naudas balvu 950 eiro apmērā un 15 stundas biznesa attīstības mentoringa konsultācijas no \"Kurzemes biznesa inkubatora\" ieguva komanda \"ice (x)\", izstrādājot sistēmu \"ICEX\", kas, apvienojumā ar esošajām tehnoloģijām, kuģiem kalpotu kā navigācijas rīks, kurā redzami ledus lauki, viļņu augstumi un citas potenciālās bīstamības. 3. vietu un 750 eiro naudas balvu saņēma komanda \"Ice monkeys\", kas hakatona laikā projektēja mākslīgās salas ar mērķi Arktikas ūdeņos aizvietot strauji kūstošos ledus gabalus, kuri ikdienā ir dzīvībai izšķirošs patvērums valzirgiem. Kopumā hakatonā Latvijā iesaistījās vairāk nekā 70 cilvēki – dalībnieki, mentori, moderatori, atbalstītāji un organizatori. Pasākumā hakatona dalībnieki ne tikai apguva jaunas tehniskās prasmes un demonstrēja jau esošās zināšanas rast unikālus risinājumus izaicinājumiem, bet arī mentoringa sesijās iepazinās ar dažādu nozaru profesionāļiem, kā arī atrada jaunus draugus un sadarbības partnerus. Hakatona laikā radušās idejas un praktiskos risinājumus izvērtēja ekspertu žūrija, kuras sastāvā bija \"Latvijas kosmosa industrijas asociācijas\" pārstāve Diāna Pershtein-Lapkis, \"Vides risinājumu institūta\" vadošais pētnieks Dainis Jakovels, biedrības \"Ideju un inovāciju institūts\" valdes priekšsēdētāja Elīna Miķelsone, Ekonomikas ministra biroju vadītājs Artūrs Butāns un biedrības \"Zaļo un Viedo Tehnoloģiju Klasteris\" valdes priekšsēdētājs Salvis Roga. Latvijā hakatona norisi koordinē biedrība \"Zaļo un Viedo Tehnoloģiju Klasteris\", kas apvieno komersantus, izglītības un pētniecības institūcijas, kā arī citas organizācijas, kas daļēji vai pilnībā darbojas zaļo un viedo tehnoloģiju sektoros. Organizācija apvieno vairāk nekā 70 biedrus un ir vienīgais klasteris Latvijā, kurā biedri tiekas, lai apspriestu zaļo mobilitāti, atjaunojamos resursus, energoefektivitāti, kosmosa tehnoloģijas un citus ilgtspējas jautājumus.", "link": "https://www.delfi.lv/bizness/44467736/tehnologijas/53774407/hakatona-cassini-hackathons-risina-nozimigus-arktikas-regiona-izaicinajumus"},
{"title": "Pandēmija veicinājusi globālo e-komercijas izaugsmi par 74%", "category": "Tehnoloģijas", "body": "Kopējā e-komercijas izaugsme no 2019. uz 2020. gadu bijusi vidēji 73,9%, bet, salīdzinot 2020. gada 10 mēnešus no janvāra līdz oktobrim ar tādu pašu periodu šogad, izaugsme piedzīvojusi palēninājumu un bijusi vidēji 14,25%. Tomēr pilna aina būs redzama, apkopojot visa gada datus, jo daudziem interneta veikaliem visaktīvākais periods ir tieši gada beigas, kad notiek tādas akcijas kā \"Black Friday\" vai \"Cyber Monday\", iepirkšanās  Ziemassvētkiem . \"Daudzi interneta veikali, sākoties pandēmijai, strauji attīstīja e-komerciju. Tā kā pircēji aizvien biežāk iepirkās e-vidē, šiem uzņēmumiem pagājušajā gadā redzams milzīgs e-komercijas apgrozījuma pieaugums. Lielai daļai uzņēmumu ienākumi palielinājušies par 100–300%, kaut arī jau pirms Covid-19 ienākumi no preču un pakalpojumu pārdošanas internetā bija vairāki simti tūkstošu vai pat miljoni eiro. Atceļot ierobežojumus un atkal atverot fiziskos veikalus, daļa pircēju atgriežas fiziskajos veikalos, tāpēc arī daudziem internetveikaliem, kas pērn piedzīvoja vairāku simtu procentu izaugsmi, šogad tā ir nedaudz kritusies vai palēninājusies,\" skaidro \"Magebit\" izpilddirektors Kristaps Rjabovs. Kaut arī virkni industriju pandēmija skārusi diezgan būtiski, dažiem ar neatlaidīgu darbu un ātru pielāgošanos to izdevies pavērst sev par labu. \"Visual Capitalist\" pētījums par globālajām e-komercijas tendencēm rāda: e-komercijas pārdošanas apjoms 2020. gadā kopumā palielinājās, taču dažas nozares guva lielākus panākumus nekā citas. Piemēram, pērn visā pasaulē ievērojami pieauguši izdevumi par pārtiku un higiēnas līdzekļiem (44,8%), savukārt ceļojumu izdevumi samazinājušies par vairāk nekā 50%. Starp \"Magebit\" klientiem 2021. gada 10 mēnešos visstraujāk auguši uzņēmumi, kas internetveikalos tirgo elektronikas preces (apgrozījums audzis vidēji par 148%) un preces vaļaspriekiem un hobijiem (vidējais apgrozījuma pieaugums 197,5%). Izteikts e-komercijas uzplaukums vērojams arī pārtikas e-veikalu segmentā, kas visstraujāko izaugsmi piedzīvoja tieši pandēmijas sākumā. Pārtikas tirgotāju izaugsme vidēji ir bijusi 108% 2020. gadā, taču 2021. gadā piedzīvots vidēji 27% kritums. Savukārt specializēto ēdienu un alkohola tirgotāju apgrozījums 2020. gadā vidēji audzis par 58%, bet 2021. gada 10 mēnešos krities par 27%. \"Piemēram, uzņēmumiem, kas tirgo biroja aprīkojumu, ienākumi ir būtiski kritušies, taču to starpā ir arī tādi, kas pamanījušies gūt ievērojamu peļņu simtiem tūkstošu eiro apmērā. Kaut arī Covid-19 nekur nav pazudis, biroja aprīkojuma industrijā pēc krituma 2020. gadā šogad vērojams pieaugums. To varētu skaidrot tā, ka cilvēki arvien vairāk pierod pie digitālās vides un sāk saprast, ka e-komercija ir uz palikšanu. Iepirkšanās internetā ir ērtāka un uzņēmumiem nozīmē mazākas attiecināmās izmaksas, nekā iepērkoties fiziskajos veikalos,\" spriež Rjabovs. Par spīti Covid-19 ierobežojumiem uzņēmumi var turpināt izaugsmi, pat ja konkrētā industrija ir piedzīvojusi negatīvu ietekmi. To veicina gan operatīva pārorientēšanās uz internetveikaliem un inovatīvas idejas, kā sasniegt klientus, gan kopējā digitalizācijas attīstība, spēja saglabāt sava pakalpojuma kvalitāti, rūpes par darbiniekiem arī grūtībās un godīga attieksme pret klientiem un partneriem. \"Ieguvēji šajā laikā noteikti ir bijuši tie uzņēmumi, kas palikuši uzticīgi caurspīdīguma principiem un savām vērtībām. Klienti ir saprotoši, ja jau preces iegādes brīdī saņem paziņojumu, ka piegāde aizņems vairāk laika, nekā tad, ja uzņēmums izliekas, ka viss ir kārtībā, un pieviļ klienta gaidas,\" saka Rjabovs. \"Magebit\" dibināts 2014. gadā. Tā komandā ir 72 cilvēki.", "link": "https://www.delfi.lv/bizness/44467736/tehnologijas/53781657/pandemija-veicinajusi-globalo-e-komercijas-izaugsmi-par-74"},
{"title": "Turpinās pieteikšanās Rīgas pašvaldības atbalsta programmai viedās pilsētas risinājumu attīstībai", "category": "Tehnoloģijas", "body": "Līdz 22. novembrim turpinās pieteikšanās Rīgas pašvaldības programmai \"Atbalsts tehnoloģiju uzstādīšanai Viedpilsētas tehnoloģiju pilotteritorijās\", kas paredzēta atbalsta sniegšanai uzņēmējiem inovatīvu tehnoloģiju uzstādīšanai un testēšanai viedpilsētas tehnoloģiju pilotteritorijās –  VEF  apkaimē, Torņakalnā, Ķīpsalā, informē  Rīgas dome . Programmas  mērķis ir sekmēt ērtāku Rīgas valstspilsētas pašvaldības pakalpojumu pieejamību un pilnvērtīgāku jauno tehnoloģiju potenciāla izmantošanu pilsētas ekonomikas izaugsmei, veicinot viedpilsētas tehnoloģiju izvietošanu pilsētvidē. Pašvaldības atbalstam īpaši aicināti pieteikties inovatīvi, zināšanās un tehnoloģijās balstīti uzņēmumi, kam nepieciešams atbalsts, lai testētu jau izstrādātus tehnoloģiju prototipus pilsētvidē vai iegūtu datus pašvaldības noteiktajās viedpilsētas tehnoloģiju pilotteritorijās. Programmā tiks atbalstītas izmaksas, kas saistītas ar projektēšanas un tehniskās dokumentācijas saskaņošanu ar Rīgas domes atbildīgajām struktūrvienībām un kapitālsabiedrībām un citām institūcijām, ar tehnoloģijas vai prototipa uzstādīšanu, nomas maksu par inženiertehniskā objekta izmantošanu un patērēto resursu, piemēram, elektroenerģijas, izmaksas. Tāpat tiek segtas izmaksas par uzstādītās tehnoloģijas vai prototipa demontāžu pēc noslēgtajā atbalsta līgumā noteiktā ekspluatācijas perioda beigām. Programmā pieejamais maksimālais līdzfinansējums atbalstāmajai aktivitātei ir 10 000 eiro. Pieteikties atbalstam iespējams līdz 2021.gada 22. novembrim plkst.11.00.", "link": "https://www.delfi.lv/bizness/44467736/tehnologijas/53783071/turpinas-pieteiksanas-rigas-pasvaldibas-atbalsta-programmai-viedas-pilsetas-risinajumu-attistibai"},
{"title": "'Tet' savu balss sintēzes tehnoloģiju piedāvās arī citiem uzņēmumiem", "category": "Tehnoloģijas", "body": "Uzņēmums \" Tet \" ir spēris nākamo soli mākslīgā intelekta tehnoloģiju attīstībā, noslēdzot balss sintēzes jeb robota balss projektu. Pateicoties šim projektam, kas prasījis gadu, \"Tet\" virtuālā asistente \"Anete\" tagad varēs atbildēt uz klientu jautājumiem ne tikai rakstiskā veidā, bet arī sarunājoties – sākumā vēršoties pie klientiem ar personalizētājiem atgādinājumiem un vēlāk arī uzturot pilnvērtīgu sarunu. \"Tet\" izmantos balss sintēzes tehnoloģiju gan savām vajadzībām, gan piedāvās citiem uzņēmumiem. \"Viens nozīmīgs vērienīgā balss sintēzes projekta posms ir noslēdzies, un mēs varam virzīties uz priekšu, izmantojot jaunākās mākslīgā intelekta tehnoloģijas biznesa procesu uzlabošanai. Mūsu iekšējie dati liecina par to, ka digitāli apkalpoto klientu skaits palielinās katru gadu. Šogad jau divas trešdaļas \"Tet\" klientu tika apkalpoti ar digitālo kanālu palīdzību, salīdzinot gadu iepriekš – 45%, un trešdaļu no tiem apkalpoja tieši mūsu virtuālā asistente \"Anete\". Balss sintēzes projekts palīdzēs uzlabot apkalpošanas kvalitāti, personalizējot komunikāciju ar klientiem,\" stāsta \"Tet\" mākslīgā intelekta pakalpojumu vadītāja Inese Zariņa. Sintezēto balsi ir iespējams izmantot dažādu iestāžu paziņojumiem (piemēram, skolās vai slimnīcās), robotzvaniem klientu apkalpošanā, kā arī vides pieejamības uzlabošanai neredzīgajiem cilvēkiem. Galvenā tehnoloģijas priekšrocība ir tas, ka vajadzīgo paziņojumu ir iespējams sintezēt uzreiz – bez nepieciešamības pēc ierakstu studijas, diktora un pēcapstrādes. \"Pirmos sintezētas balss testa robotzvanus \"Tet\" klienti saņems jau šogad, savukārt nākamgad mēs turpināsim darbu pie balss sintēzes attīstības, ļaujot balsi pārvērst tekstā, lai Anete varētu pilnvērtīgi sarunāties, atbildot uz jautājumiem,\" skaidro Zariņa. Balss sintēze bijis laikietilpīgs process, kurā balss īpašniecei fotogrāfei un modelei Vinitai Vilcānei Krilovai bija jāierunā liels teksta apjoms – gan veseli teikumi un grāmatu fragmenti, gan arī atsevišķi vārdi un zilbes. Savukārt tālāk jau ar tekstiem strādāja uzņēmums \"Tilde\", sadarbībā ar kuru tapis šis projekts. \" Latviešu valodas  balss sintezatora izveides process ir sarežģīts un izaicinājumiem bagāts, jo tieši tāda ir arī pati latviešu valoda.  Mākslīgais intelekts  mācās no piemēriem, tāpēc bija nepieciešamas daudzas stundas studijā, lai iegūtu audiodatus – balss paraugus, kas aptvertu mūsu valodas daudzveidību, balss intonāciju un emocionālas runas dažādību,\" stāsta \"Tildes\" biznesa attīstības vadītājs Kaspars Kauliņš. \"Tilde jau 15 gadus māca datoriem sarunāties latviski, bet tikai salīdzinoši nesen runas sintēzei esam sākuši izmantot mākslīgā intelekta mašīnmācīšanās metodes, kas ļāva izveidot balss sintezatorus ar plašām pielietojuma iespējām arī biznesā. Mūsu sadarbības partneris \"Tet\" ir pirmais Latvijā, kam kopīgi esam izveidojuši zīmolam atbilstošu, unikālu balsi. Mēs ticam, ka Anetes balss radīs pielietojumu ne vien virtuālā asistenta komunikācijā ar lietotājiem, bet arī pavērs \"Tet\" klientiem jaunas iespējas automatizētās balss saziņas jomā,\" viņš piebilst.", "link": "https://www.delfi.lv/bizness/44467736/tehnologijas/52713277/tet-savu-balss-sintezes-tehnologiju-piedavas-ari-citiem-uznemumiem"},
{"title": "Somu eksperte: 5G ļaus uzplaukt gudrajām pilsētām un pašbraucošajiem auto", "category": "Tehnoloģijas", "body": "Lai gan, ikdienā izdzirdot par 5G, digitālajā nozarē neiesaistītie, visticamāk, iedomājas nedaudz ātrāku internetu viedtālrunī, zinātnieki un eksperti uzskata, ka drīzumā šī tehnoloģija ļaus ieviest pilsētās pašbraucošo sabiedrisko transportu un nodrošināt dažādas inovācijas, kas palīdzētu gan \"cilvēkam parastajam\" ikdienas gaitās, gan, piemēram, uzņēmumiem konstatēt problēmas ražotajā produkcijā. Viena no valstīm, kas aktīvi cenšas ieviest jaunās inovācijas un meklē ceļus, kā tehnoloģijas var palīdzēt, ir Somija. Veiksmīgāko risinājumu nodošanas un zināšanu apmaiņas vārdā novembra beigās Latvijā tiek rīkota konference \"5G Techitory\". Viena no diskusiju dalībniecēm būs Somijas transporta un komunikācijas aģentūras \"Traficom\" pārstāve Heidi Himmanena, kura vadīs paneļdiskusiju, kurā konferences dalībnieki tiks iepazīstināti ar somu veiksmes stāstiem, ieviešot inovācijas. Somijā operatori ir noseguši jau 70% iedzīvotāju, un, kā saka eksperte, šobrīd tur jau notiek pētījumi par 6G.", "link": "https://www.delfi.lv/bizness/44467736/tehnologijas/53778065/somu-eksperte-5g-laus-uzplaukt-gudrajam-pilsetam-un-pasbraucosajiem-auto"},
{"title": "'Tet' optiskā interneta tīkla izveidē šogad investējis četrus miljonus eiro", "category": "Tehnoloģijas", "body": "Šogad optiskā interneta tīkla izbūvē un pilnveidē kompānija \" Tet \" ir investējusi četrus miljonus eiro, informē uzņēmuma pārstāvji. \"Tet\" nodrošina internetu gandrīz 530 000 mājsaimniecībās jeb teju divās trešdaļās Latvijas mājokļu.  \"Tet\" šogad turpināja izvērst optiskā interneta tīklu, optikas pieejamību nodrošinot vēl gandrīz 5400 mājsaimniecībās jeb gandrīz 15 mājokļos ik dienas. Līdz ar to \"Tet\" optiskā interneta tīkls Latvijā caurvijas gandrīz 13 400 kilometru garumā. \"\"Tet\" šogad palielināja starptautiskā interneta tīkla kapacitāti, tostarp uz Zviedriju un Baltijas valstīm, tādējādi uzlabojot kopējo interneta pamattīkla veiktspēju un kvalitāti, kā arī investēts tīkla aizsardzības risinājumos, kuru nozīme ar katru gadu arvien pieaug. Ieguldītās investīcijas palīdzēs veicināt kopējo interneta ātrumu un samazināt datu pārraides aizturi, kas ir īpaši nozīmīga gan šodienas interneta lietotājam, gan nākotnes risinājumiem, sniedzot iespēju ļoti ātrai liela apjoma datu apmaiņai ar minimizētu aizturi. Šie risinājumi ir arī solis pretim  5G  pamattīkla izbūvei, jo nākotnē optiskā interneta dzīslai būs pieslēgts katrs 5G interneta tornis,\" norāda uzņēmuma pārstāvji. \"Katru gadu kopējais datu pārraides apjoms arvien palielinās. Pagājušajā gadā Latvijas tīklā interneta patēriņš auga par 8%, šogad par 13%. Apzināmies, ka \"Tet\" interneta pamattīkls ir Latvijas kopējā tīkla mugurkauls, tādēļ investīcijas tā pilnveidē neapstājas ne mirkli,\" saka \"Tet\" valdes priekšsēdētājs Uldis Tatarčuks.", "link": "https://www.delfi.lv/bizness/44467736/tehnologijas/52777415/tet-optiska-interneta-tikla-izveide-sogad-investejis-cetrus-miljonus-eiro"},
{"title": "SPRK izsolīs 5G izvēršanai izmantojamās frekvences 700MHz diapazonā", "category": "Tehnoloģijas", "body": "Sabiedrisko pakalpojumu regulēšanas komisija ( SPRK ) 16.decembrī rīkos  5G  tīkla izvēršanai izmantojamo radiofrekvenču joslu 700MHz diapazonā izsoli mobilo sakaru operatoriem. Izsolē tiks piedāvātas trīs pamatjoslu lietošanas tiesības uz 20 gadiem (līdz 2042.gada 31.janvārim), kā arī divu papildjoslu lietošanas tiesības (no 2025.gada 1.februāra līdz 2042.gada 31.janvārim). Sākumcena pamatjoslai būs 2,2 miljoni eiro, bet papildjoslai – 150 tūkstoši eiro. Izsoles uzvarētāju piedāvātās summas nonāks valsts budžetā. \"Divdesmit gadu laikā, kopš SPRK dibināšanas, esam organizējuši desmit radiofrekvenču izsoles. Šoreiz izsolītas tiks vairākas pamatjoslas un papildjoslas radiofrekvenču spektra joslas 700MHz diapazonā. Šī frekvenču spektra josla ir nozīmīga 5G tīkla, kā arī elektronisko sakaru tīklu pakalpojumu un konkurences attīstībai Latvijā. Ieguvumus izjutīs kā lietotāji, tā arī citi elektronisko sakaru komersanti, saņemot ātrāku interneta lejupielādes ātrumu un labāku pārklājumu valstī,\" norāda SPRK priekšsēdētāja Alda Ozola. SPRK Elektronisko sakaru un pasta departamenta direktors Andris Virtmanis skaidro, ka, nosakot izsoles sākumcenu, tika ņemti vērā vairāki apsvērumi, tostarp pamatjoslu un papildjoslu skaits, frekvenču izmantošanas iespējas, lietošanas tiesību teritorija, SPRK iepriekš rīkoto izsoļu cenu veidošanas kritēriji, citās valstīs noteiktā sākumcena uz vienu iedzīvotāju, kā arī radiofrekvenču pamatjoslu izmantošanas uzsākšana pēc iespējas īsākā laikā. Lai sasniegtu šos mērķus, bija būtiski noteikt, lai sākumcena nebūtu šķērslis dalībai izsolē un radiofrekvenču lietošanas tiesību iegūšanai. Sagatavotajā izsoles izsludināšanas lēmumā iekļauti vairāki frekvenču lietošanas un izsoles norises nosacījumi. Piemēram, izsolītās pamatjoslas būs izmantojamas gan lejupielādei, gan augšupielādei, bet papildjoslas – tikai datu lejupielādei. Katrs dalībnieks varēs iegūt vienu pamatjoslu un vienu vai divas papildjoslas. Atbilstoši izsolītajam diapazonam uzvarētājam būs jāveic ieguldījumi elektronisko sakaru tīkla izveidošanā vai tā pilnveidošanā. Piedalīties varēs tikai tie komersanti, kas nav saistītie komersanti. Proti, nevarēs piedalīties divas vai vairākas komercsabiedrības, kur viena komersanta līdzdalība otra komercsabiedrībā tieši vai pastarpināti veido vismaz 30% no apmaksātā pamatkapitāla. Izsole notiks 16.decembrī plkst. 10.00 attālināti, dalībniekiem izmantojot SPRK izsniegtu un izsoles norises nodrošināšanai konfigurētu tehnisko aprīkojumu.", "link": "https://www.delfi.lv/bizness/44467736/tehnologijas/53783791/sprk-izsolis-5g-izversanai-izmantojamas-frekvences-700mhz-diapazona"},
{"title": "Brīdina par krāpnieku izsūtītiem e-pastiem uzņēmumu 'Bre' un 'Meko un Ko' vārdā", "category": "Tehnoloģijas", "body": "Tas ir paredzēts paroļu zagšanai, liecina informācijas tehnoloģiju (IT) drošības incidentu novēršanas institūcijas Latvijā \"Cert.lv\" paziņojums mikroblogošanas vietnē \" Twitter \". Vīruss maskēts kā.zip fails. \"Cert.lv\" arī brīdina, ka sūtītāja e-pasts, kaut arī izskatās reāls, patiesībā ir viltots.", "link": "https://www.delfi.lv/bizness/44467736/tehnologijas/53785397/bridina-par-krapnieku-izsutitiem-e-pastiem-uznemumu-bre-un-meko-un-ko-varda"},
{"title": "Ar bezkontakta analīžu nodošanas iekārtu Latvija startē vispasaules izstādē", "category": "Tehnoloģijas", "body": "Latvijas dalību pasaules medicīnas izstādē \"Medica 2021\" atklāj inženiertehnisko risinājumu kompānija \"JK Energo\". Pašmāju uzņēmums sadarbībā ar \" E. Gulbja laboratorijas \" speciālistiem no vairāk nekā 150 valstīm prezentē inovatīvo bezkontakta analīžu nodošanas iekārtu. Latvijas inženieru radītā bezkontakta analīžu nodošanas iekārta ir unikāls risinājums, kas samazina pacientu un medicīnas personāla savstarpējo kontaktu. Robotizētā tehnoloģija nodrošina pēc iespējas efektīvāku Covid-19 inficēto personu identificēšanu, atvieglo slimnīcas personāla noslodzi, kā arī uzlabo testēšanas procesa loģistiku. \"Tas ir būtisks atskaites punkts ne vien uzņēmuma attīstībai, bet arī Latvijas eksportam. Mēs saskatām automatizēto risinājumu potenciālu starptautiski, jo veselības aprūpes un medicīnas nozares izaicinājumu iespaidā pieprasījums pēc inovatīviem produktiem strauji palielinās visā pasaulē. Šī ir iespēja apgūt jaunu sadarbības partneru tirgus, kā arī radīt ieguvumus gan valsts reputācijai, gan atpazīstamībai,\" uzskata inženiertehnisko risinājumu uzņēmuma \"JK Energo\" vadītājs Jānis Vilmanis. Inovatīvā iekārta ir paredzēta daudzpusīgu testējamo analīžu paraugu komplektu izdošanai un pieņemšanai. Tehnoloģija aprīkota ar personu autentifikācijas un atbilstošas uzglabāšanas temperatūras funkcijām. Tās autori ir \"JK Energo\" sadarbībā ar \"E. Gulbja laboratoriju\". Pirmo šāda veida ierīci 2020. gada decembrī uzstādīja Paula Stradiņa klīniskās universitātes slimnīcā. \"Partnerības rezultātā globāli tiek prezentēta moderna medicīnas tehnoloģija. Tā sniedz ievērojamas priekšrocības testējamo materiālu diagnostikā, jo attālināti vadāmo pašapkalpošanās iekārtu var uzstādīt attālākā reģionā, kur rodas vajadzība operatīvi īstenot plašāku testēšanu. Svarīgi likt par inovāciju manīt arī pārējai pasaulei, jo risinājums jau sekmīgi apliecinājis savu veiktspēju Latvijā,\" pauž \"E. Gulbja laboratorijas\" ārsts, valdes loceklis  Didzis Gavars . Izstāde ir viena no lielākajām pasaulē un norisinās katru gadu, apskatot tādus tematus kā diagnostika un ārstēšana, veselības informācijas tehnoloģijas, katastrofu medicīna, veselības politika, arī ar sporta medicīnu, fizioterapiju un medicīnas personāla izglītību saistītus jautājumus. Vispasaules izstāde \"Medica 2021\" līdz 18. novembrim noris  Vācijas  pilsētā Diseldorfā. Latvijas inteliģento inženiertehnisko risinājumu uzņēmuma \"JK Energo\" pamatdarbība saistīta ar daudzpusīgu inovatīvo produktu izstrādi, sākot no projektēšanas līdz realizācijai. Kompānija dibināta 2013. gadā, apvienojot robottehnikas nozarē pieredzējušu inženieru komandu, kas ir autori pasaulē pirmās bezkontakta analīžu nodošanas iekārtai.", "link": "https://www.delfi.lv/bizness/44467736/tehnologijas/53785333/ar-bezkontakta-analizu-nodosanas-iekartu-latvija-starte-vispasaules-izstade"},
{"title": "Latvijā radītā lietotne 'Bookla' sāk darbību arī Lietuvā", "category": "Tehnoloģijas", "body": "Kā informē uzņēmuma pārdošanas nodaļas vadītājs Oļegs Smirnovs, šobrīd tiek aktīvi meklēti uzņēmumi Lietuvā, kas vēlas pievienoties \"Bookla\". \"Bookla\" ar tiešsaistes rezervācijas funkciju kontrolē cilvēku plūsmu iekštelpās, kā arī glabā visu apmeklētāju vēsturi, kas vajadzības gadījumā var tikt izmantota Covid-19 inficēto kontaktpersonu apzināšanai. Lietotne nodrošina arī bezkontakta maksājumus un biļešu pārbaudi ar QR koda nolasīšanas funkciju. Šis risinājums Latvijā palīdzēja atvērt un kontrolēt cilvēku plūsmu slēpošanas kūrortos, tāpat lietotni izmanto arī veikali – \" Stockmann \", \"Debenhams\" un citi. Ar lietotnes palīdzību katram klientam veikala apmeklējumam tiek atvēlēts konkrēts laiks, starp apmeklētājiem nodrošinot nepieciešamās pauzes, lai novērstu cilvēku drūzmēšanos. Visu apmeklējuma laiku, ievērojot drošības un epidemioloģiskos pasākumus, klientu pavadu iepirkšanās konsultants. Katra klienta vizītes vēsture tiek glabāta vienotā sistēmā. \"Iepirkšanās centri lielākoties ir atvērti un strādā, taču lielākā daļa veikalu tajos ir pakļauti ierobežojumiem un ir slēgti, jo trūkst pareiza risinājuma šo veikalu klientu plūsmas pārvaldībai. Iepirkšanās centri jau tagad ir ieviesuši dažādus noteikumus, kas saistīti ar maksimālo cilvēku skaitu veikalā, ventilēšanu un tamlīdzīgi. Kapēc esošie veikali tajos nevar strādāt kaut vai ar minimālu klientu skaitu, ja katra vizīte tiek veikta droši un kontrolēti? Nav zināms, kad pandēmija beigsies, tādēļ droša pakalpojumu sniegšana šajā laikā būs primāra,\" skaidro Smirnovs. \"Bookla\" mērķis ir nodrošināt pēc iespējas ātrāku un ērtāku rezervēšanas procesu, lai lietotāji tiešsaistes režīmā var noskaidrot pakalpojuma pieejamību, rezervēt brīvo laiku un veikt bezkontakta norēķinus par pakalpojumu. Lietotne tiek piedāvāta četrās valodās – latviešu, lietuviešu, krievu un angļu. Tajā ir pieejama interesējošā uzņēmuma vai pakalpojuma meklēšanas funkcija ar attāluma, cenas un citu parametru filtrēšanu. \"Bookla\" parāda katra uzņēmuma un pakalpojuma aprakstu, atrašanās vietu, fotogaleriju, kontaktinformāciju un rezervāciju kalendāru ar automātisku atgādināšanas funkciju. Klients konkrētam pakalpojumam lietotnē var pievienot arī publisku atsauksmi. Mobilā aplikācija \"Bookla\" pieejama gan \" Android \", gan \"iOS\" lietotājiem.", "link": "https://www.delfi.lv/bizness/44467736/tehnologijas/53048077/latvija-radita-lietotne-bookla-sak-darbibu-ari-lietuva"},
{"title": "Pētījums: 55% uzņēmumu nespēj efektīvi aizsargāties pret kiberuzbrukumiem", "category": "Tehnoloģijas", "body": "Lai gan uzņēmumi kiberdrošībā investē vairāk nekā iepriekšējos gados, vēl aizvien vairāk nekā puse jeb 55% lielo uzņēmumu nespēj pietiekami efektīvi sevi aizsargāt pret kiberuzbrukumiem, lai preventīvi identificētu un atklātu potenciālos draudus, atklāj \" Accenture \" kiberdrošības pētījums, kurā piedalījās 4744 uzņēmumu vadītāju 18 pasaules valstīs. Šogad mērķēto kiberuzbrukmu skaits ir pieaudzis par 31% salīdzinājumā ar 2020. gadu. Ja pērn vidēji uz uzņēmumu vai organizāciju, kas piedalījās kiberdrošības pētījumā, tika mērķēti 206 kiberuzbrukumi, tad šogad to skaits pieaudzis līdz 270, kas ietver nesankcionētu piekļuvi datiem, lietojumprogrammām, pakalpojumiem, tīkliem vai ierīcēm. Pērn no 206 uzbrukumiem 22 bija sekmīgi, bet šogad no 270 tādi bija 29. Lielākā daļa jeb 82% IT drošības vadītāju apliecina, ka šogad viņu pārstāvētais uzņēmums vai organizācija IT drošībā investē vairāk nekā pērn. Šobrīd IT drošības budžets uzņēmumos veido vidēji līdz 15% no kopējiem IT izdevumiem. Pētījums arī parāda iezīmi, ka uzņēmumi un organizācijas, kas drošībai piešķir augstāku prioritāti un ikdienā pielieto efektīvus kibernoturības pasākumus, uzrāda labāku spēju sevi pasargāt no uzbrukumiem, kas ietver drošības draudu identificēšanu, atklāšanu, nepilnību novēršanu un ātrāku negatīvo seku samazināšanu. Pētījums izgaismo, ka joprojām uzņēmumos pastāv atšķirības, kā drošības jautājumus vērtē IT drošības vadītāji un uzņēmuma vadība, kas ikdienā nav saistīta ar IT drošības jautājumiem. Atšķirības vērojamas vairākas jomās, tai skaitā, kā abu grupu vadītāji novērtē kiberdrošības līmeni, drošības efektivitāti, budžeta izlietojumu un potenciālos draudus. Dati vēlreiz apliecina to, ka uzņēmumos vadības komandai ikdienā daudz ciešāk ir jāsadarbojas ar IT drošības vadītājiem. Tiesa, šogad situācija attiecīgajā jomā ir uzlabojusies. 2021. gadā 72% IT drošības vadītāju aktuālo informāciju ziņo tieši uzņēmuma vadītājam vai valdei, savukārt pērn attiecīgais rādītājs bija 59%. \"Mūsdienās uzņēmumiem un organizācijām ir svarīgi ne tikai nodrošināt nepieciešamo ieguldījumu apmēru IT drošībā, bet arī novērtēt investīciju atdevi, lai saprastu uzņēmuma spēju sevi aizsargāt no potenciālajiem uzbrukumiem. Vienlaikus uzņēmumos nedrīkst aizmirst par darbinieku apmācībām, it īpaši laikā, kad liela daļa darbinieku strādā attālināti. Uzņēmumu iekšienē ikdienā ir nepieciešams izspēlēt dažādas uzbrukumu simulācijas un dažādus sociālās inženierijas testus, lai laicīgi novērstu nepilnības un palīdzētu darbiniekiem atpazīt iespējamos draudus – tai ir jābūt normai katrā uzņēmumā,\" skaidro \"Accenture\" drošības pakalpojumu prakses vadītājs Baltijā Rihards Zeimanis. Šobrīd IT drošības jomā izaicinājumus rada arī aktīva dažādu mākoņpakalpojumu un servisu ieviešana. Pētījumā 32% vadītāju atzīmēja, ka jautājumos par pāreju uz mākoņtehnoloģijām vai mākoņservisu ieviešanu IT drošības jautājumi nebija daļa no diskusijām. Novērojams, ka daļa uzņēmumu mākoņservisus ievieš lēnāk vai aizkavē tieši drošības jautājumu dēļ, jo uzņēmumos pietrūkst nepieciešamo prasmju, zināšanu, prakšu un pārvaldības modeļu, lai izveidotu pārdomātas mākoņtehnoloģiju drošības pārvaldības sistēmas. \"Accenture\" filiāli Latvijā atvēra 2002. gadā, bet kopš 2021. gada uzņēmumam ir birojs Lietuvā.", "link": "https://www.delfi.lv/bizness/44467736/tehnologijas/53780989/petijums-55-uznemumu-nespej-efektivi-aizsargaties-pret-kiberuzbrukumiem"},
{"title": "Forumā '5G Techritory' meklē 5G patieso vērtību", "category": "Tehnoloģijas", "body": "No pirmdienas līdz 25. novembrim Rīgā jau ceturto reizi notiek Eiropas  5G  ekosistēmas forums \"5G Techritory\", pulcējot jomas ekspertus un praktiķus no visas pasaules, lai diskutētu par 5G patieso vērtību, kā arī tehnoloģijas pienesumu sabiedrībai un biznesam. Daļu pasākuma būs iespējams vērot arī portālā \"Delfi\". Kā portālu \"Delfi\" informēja rīkotāji, diskusijās lielu uzmanību pievērsīs savstarpējai sadarbībai, tajā skaitā publiskajai un privātajai partnerībai, īstenojot 5G projektus, analizēs 5G lietošanas gadījumus un iezīmēs nākotnes scenārijus. Foruma konferences dienu 24. novembrī atklās Ministru prezidents Krišjānis Kariņš, Eiropas Komisijas CONNECT ģenerāldirektorāta ģenerāldirektors Roberto Viola, Eiropas ekonomiskās sadarbības un attīstības organizācijas (OECD) ģenerālsekretāra vietnieks Ulriks Vestergards Knudsens ( Ulrik Vestergaard Knudsen ), Ziemeļvalstu Ministru padomes ģenerāldirektore Paula Lehtomeki (Paula Lehtomäki), Starptautiskās telekomunikāciju savienības Telekomunikāciju attīstības biroja direktore Dorīna Bogdana–Martina (Doreen Bogdan–Martin) un Vides aizsardzības un reģionālas attīstības ministrs Artūrs Toms Plešs. \"5G pamatā ir sadarbība. Sadarbība ne tikai nozares ietvaros, bet patiesa sinerģija starp dažādām nozarēm, pārrobežu spēlētājiem, valsti un privāto sektoru. Valdībām ir jāstrādā, lai palīdzētu apvienot dažādu valstu 5G ekosistēmas un īstenotu patiesi vērtīgus 5G projektus, kas rada pievienoto vērtību visai starptautiskajai sabiedrībai. Mēs Latvijā esam uzņēmušies līdera lomu un nebaidāmies būt priekšgalā, vadot 5G kuģi pretī nākotnes ieguvumiem cauri līdz šim nezināmiem ūdeņiem. Nākotne sākas šodien, un mēs to varam veidot daudz labklājīgāku, pārticīgāku un ilgtspējīgāku,\" sacījis Plešs. Šī gada foruma jaunievedums ir īpaši izveidotā virtuālā   ar mērķi veicināt partnerību veidošanu starp dažādiem ekosistēmas dalībniekiem, kuri meklē partnerus inovāciju vai pētniecības projektos. Platforma ir atvērta ikvienam interesentam līdz novembra beigām, un tā ir vēl nebijusi iespēja veidot starptautisku biznesu vai pētniecības projektus tiešsaistē ar pasaules vadošajām kompānijām. \"Emporium\" ir nodrošināta iespēja vērsties pie ekspertiem ar sev interesējošiem jautājumiem, rosināt diskusijas, iepazīstināt ar saviem izstrādātajiem risinājumiem, meklēt partnerus inovāciju radīšanai, kā arī sazināties ar foruma partneriem un dalībniekiem no vairāk nekā 100 pasaules valstīm. Pirmo reizi notiks Pasaules diena, kurā 5G līdervalstis informēs par savu pieeju 5G ieviešanā un pielietošanā. Pasaules dienu atklās Latvija, kam sekos Somijas, Norvēģijas, Lielbritānijas, Vācijas un Dienvidkorejas prezentācijas, demonstrējot savus sasniegumus 5G tehnoloģijas jomā. Šīs valstis ir izvēlētas, pamatojoties uz tajās notiekošajiem procesiem un augsto sadarbības līmeni, uzrādot izcilību 5G attīstīšanā. Pasaules diena būs vērojama tiešraidē arī portālā  Delfi.lv . Šogad forums apvienos arī visus lielākos 5G Eiropas projektus un digitālās tehnoloģijas, radot visaptverošu priekšstatu par reālo situāciju un nākotnes tendencēm, piemēram: 5G-MOBIX, kas nodarbojas ar automatizētu transportlīdzekļu funkcionalitāti un testēšanu, izmantojot 5G risinājumus; 5G-ENCODE – ar mērķi izstrādāt 5G risinājumus ražošanas nozarei; 5G ROUTES, kas nodrošinās mobilo sakaru operatoru 5G infrastruktūras tīkla integrāciju un modernizāciju Somijā, Igaunijā un Latvijā. Foruma stratēģiskā partnera LMT prezidents Dr. Juris Binde uzsvēris: \"Jēgpilna un patiesa Eiropas integrācija nozīmē vienotas, uz sadarbību vērstas Eiropas Savienības dalībvalstu publiskās infrastruktūras izveidi, kuras kodols ir 5G tehnoloģijas un kurā savu pienesumu dod katra nacionālā dalībvalsts un tās uzņēmumi, kas Eiropas un starptautiskā tvērumā spēj sniegt nozarei novatorisku un uz attīstību vērstu pievienoto vērtību\". \"Izcilu rezultātu sasniegšanai un jaudīgiem risinājumiem nepieciešama efektīva publiskā, privātā un akadēmiskā sektora sadarbība vairākās dimensijās: izpētes, jauno tehnoloģiju attīstības un tiesiskā regulējuma virzienos. LMT pieredze un darbs pārrobežu transporta tīklu digitalizācijas un augsta līmeņa pētniecības projektos, kā arī inovatīvos digitālās sabiedrības drošības un nākotnes mobilitātes risinājumos apliecina, ka Latvijai ir visas iespējas būt līderim gan Eiropas, gan arī starptautiskā kontekstā. Svarīgi apzināties, ka inovācijas un dažādu valstu uzņēmumu un uz sadarbību vērsta infrastruktūra nodrošina un atbalsta Eiropas Savienības pamatvērtības un sniedz piepildījumu pārvietošanās, rīcības un vārda brīvībām,\" sacījis Binde. Digitalizācija ir viena no Eiropas Savienības šīs dekādes galvenajām prioritātēm, tāpēc ir ieviesti jauni finansēšanas instrumenti, lai šo mērķi sasniegtu. \"5G Techritory\" diskusijās līderi dalīsies ar savu redzējumu, kā panākt Digitālās Eiropas mērķus 2030. gadam un izveidot savienotāku Eiropu, veicinot tās izaugsmi un integrāciju. Dalībnieki diskutēs arī par sagaidāmo rezultātu pēc šīs vērienīgās stratēģijas īstenošanas. 2021. gads ir bijis ļoti aktīvs 5G ieviešanas jomā, tāpēc konferences dalībnieki apspriedīs 5G tendences, šķēršļus un iespējas. Šogad ir notikusi vērienīga 5G privāto tīklu attīstība visos reģionos un nozarēs. Lai gan lielākā daļa tīklu joprojām tiek izmēģināti, tiem jau ir saskatāms komerciāls pielietojums, kas sniedz reālu pievienoto vērtību 5G tehnoloģijai. Savukārt jaunais, bet daudzsološais \"Open RAN\" komunikāciju protokols ir bijis viens no \"viskarstākajiem\" šī gada 5G tematiem, tāpēc dalībnieki diskutēs par tā ieguvumiem un iespējām, kā arī šīs tehnoloģijas pienesumu 5G vērtības celšanai. 5G ir vērtīga, bet dārga tehnoloģija, tāpēc vairākas foruma diskusija būs veltītas dažādiem publiskās un privātās partnerības (PPP) projektiem, to analīzei un rezultātiem, piemēram, par sadarbību 5G infrastruktūras attīstīšanai, kā arī par nākotnes mobilitātes projektu starp Spāniju un Franciju, lai izveidotu kopīgu autoceļa un dzelzceļa 5G infrastruktūru. Tā kā transporta un loģistikas nozare ir viena no tām, kurā ir bijuši visvairāk 5G lietošanas gadījumu, foruma ietvaros apskatīs vairākus Eiropas viedā transporta projektus, kā arī dronu tehnoloģiju attīstības tendences. Forums pulcēs 5G politikas veidotājus, korporāciju un biznesa līderus, kā arī vadošos zinātniekus no visas pasaules. Konferencē uzstāsies uzņēmumu \"Nokia\", \"Qualcomm\", \"AT&T\", \"DOCOMO\" pārstāvji, Globālās mobilo sakaru piegādātāju asociācijas (GSA) un 5G infrastruktūras asociācijas (5G-IA) eksperti, kā arī Eiropas Komisijas vadošās amatpersonas. \"5G Techritory\" pārraidīs īpaši izveidotā platformā, piedāvājot oriģinālu saturu un auditorijas mijiedarbību ar konferences runātājiem. Pasākums būs bezmaksas un notiks angļu valodā. Nepieciešama iepriekšēja reģistrācija -  www.5GTechritory.com  Forumam reģistrējušies jau vairāk nekā 2000 dalībnieku. Reģistrācija mediju pārstāvjiem pieejama šeit:  . \"5G Techritory\" ir Eiropas vadošais 5G ekosistēmas forums, ko jau ceturto gadu organizē VAS \"Elektroniskie sakari\" sadarbībā ar Latvijas Investīciju un attīstības aģentūru (LIAA) un Starptautisko telekomunikāciju apvienību (ITU). Foruma stratēģiskais partneris ir \"LMT\" un to atbalsta Vides aizsardzības un reģionālās attīstības ministrija, Ziemeļvalstu Ministru padome,  Eiropas Reģionālās attīstības fonds  (ERAF), Rīgas Dome,  Latvijas Valsts radio un televīzijas centrs , uzņēmumi \"MikroTik\" un \"SAF Tehnika\". \"5G Techritory\" ir platforma 5G tehnoloģiju sekmīgai attīstībai un komercializācijai, ar mērķi sekmēt Eiropas ekonomisko konkurētspēju un izaugsmi. Forums pulcē viedokļu līderus, korporāciju vadītājus, zinātniekus un politikas veidotājus no visas pasaules. 2020. gada forumā piedalījās vairāk nekā 2050 dalībnieku no 107 valstīm un 202 augsta līmeņa runātāji no 32 valstīm. Pasākums saņēmis trīs starptautiskus apbalvojumus - divas \"Amber Event Award\" balvas (\"GrandPrix\" un labākais 2020. gada tiešsaistes pasākums  un prestižo \"Virtual Events Institute Virtual & Hybrid Conference\" apbalvojumu.", "link": "https://www.delfi.lv/bizness/44467736/tehnologijas/53794269/foruma-5g-techritory-mekle-5g-patieso-vertibu"},
{"title": "'TietoEvry' atvēris jaunas biroju telpas Liepājā", "category": "Tehnoloģijas", "body": "Informācijas tehnoloģiju uzņēmums \"TietoEvry\" atvēris jaunas biroju telpas  Liepājas  filiālē, Juliannas pagalmā, Kuģinieku ielā 5, informē uzņēmums. Patlaban \"TietoEvry\" Latvijā strādā aptuveni 1000 darbinieku komanda, kas gan lokālus, gan starptautiskus projektus turpinās attīstīt no diviem birojiem – Liepājā un Rīgā, kā arī attālināti visā valsts teritorijā. \"TietoEvry\" Latvijas filiāles vadītāja Valērija Vārna norāda, ka pieprasījums pēc digitāliem risinājumiem un pakalpojumiem ar katru dienu palielinās, turpretī speciālistu piesaiste aizvien ir uzskatāma par nopietnu izaicinājumu. \"Komandas pašsajūta ir vitāla panākumu atslēga, tāpēc visus mūsu birojus vieno uz aktivitātēm balstīti principi. Tie palīdzi sekmīgi īstenot hibrīda darba modeli un sniegt darbiniekiem iespēju izvēlēties veikt pienākumus birojā vai no jebkuras vietas attālināti,\" teic \"TietoEvry\" Baltijas valstu biroju vadītāja Inese Plāte.", "link": "https://www.delfi.lv/bizness/44467736/tehnologijas/53794637/tietoevry-atveris-jaunas-biroju-telpas-liepaja"},
{"title": "Latvijas tirgū plāno ienākt atvērto datu uzņēmums 'Okredo'", "category": "Tehnoloģijas", "body": "Ieguldījumu lietuviešu jaunuzņēmumā veicis Lietuvas Biznesa eņģeļu fonds un Čehijas fonds \"Presto Capital\". Interneta platforma \"Okredo\" darbojas kā kredītriska novērtēšanas un monitoringa pakalpojums, izmantojot uzņēmējdarbības pārvaldīšanā atvērtos datus. \"Okredo\" šobrīd pakalpojumus pārdod vairāk nekā 2700 uzņēmumiem, gada laikā ienākumu pieaugumu plānojot par 80%.  2021. gadā ir stājusies spēkā  Eiropas Savienības  Atvērto datu direktīva, kas liek dalībvalstīm atvērt dažādus datus atkārtotai izmantošanai. \"Atvērtie dati ir \"jaunā nafta\" biznesam,\" teic \"Okredo\" dibinātāja Gerda Jurkoniene. Viņa uzsver, ka mērķis ir palielināt mazo un vidējo uzņēmumu finanšu pratību, izprotot, kā dati var palīdzēt tiem efektīvi attīstīt uzņēmējdarbību, nodrošinot tiem vienkāršu un vieglu piekļuvi datiem un finanšu pārskatiem. Biznesa eņģeļu fonda vadītājs Arvīds Strumskis norāda, ka \"Okredo\" komandai ir daudzveidīga un profesionāla pieredze ar skaidru un padziļinātu izpratni par datu ietekmi uz uzņēmējdarbības perspektīvām. \"Mēs reti sastopam jaunuzņēmumus, kuru dibinātājiem ir dziļa profesionālā izpratne un pieredze, bet tajā pašā laikā viņi atkārtoti novērtē tirgus iespējas un potenciālu – īpaši, ja tirgus mainās tik strauji,\" teic \"Presto Ventures\" partneris Romāns Novačeks. Atvērto datu platformā \"Okredo\" uzņēmumi var atrast atvērtos datus no Valsts ieņēmumu dienesta, Uzņēmumu reģistra, Valsts nodarbinātības dienesta,  Darba inspekcijas ,  CSDD , Tiesu administrācijas, kā arī oficiālajiem reģistriem – finanšu pārskatiem, biznesa vietnēm. Lietotāji var sekot līdzi izmaiņām uzņēmumu statusā, meklēt uzņēmumus pēc vēlamajiem kritērijiem. Platforma nodrošina partneruzņēmuma \"Scorify\" risinājumus – uzņēmuma kredītreitinga aprēķinu, kredītatskaites un citus datus.", "link": "https://www.delfi.lv/bizness/44467736/tehnologijas/53795075/latvijas-tirgu-plano-ienakt-atverto-datu-uznemums-okredo"},
{"title": "Kā uzņēmumi Latvijā roku darbu aizstāj ar tehnoloģiju iespējām", "category": "Tehnoloģijas", "body": "Pastāv pieņēmums, ka jebkurā uzņēmumā iespējams automatizēt vismaz 30% ikdienas procesu, tādējādi ievērojami samazinot darbam veltīto laiku un ekonomējot cilvēkresursus. Turklāt virtuālie darbinieki nekad neslimo, nedodas atvaļinājumā un strādā bez brīvdienām 24 stundas diennaktī. Viņi arī nepieļauj cilvēciskas kļūdas. Eksperti norāda, ka procesu automatizācija vairs nav nekāda greznība, bet gan dzīves realitāte, kas radusies nelabvēlīgās demogrāfiskās situācijas dēļ. Tādēļ pēc gadiem 10–15 bez automatizācijas iztikt nevarēs neviens. Pirmās pazīmes, ka uzņēmumā laiks ieviest biznesa procesu automatizāciju, ir regulāras darbinieku kļūdas un pārāk ilga informācijas meklēšana darba vajadzībām. Tas nenozīmē, ka uzņēmumam vairs nebūs vajadzīgi darbinieki, viņi savu darbu turpinās, tikai atbrīvosies no tiem pienākumiem, ko var automatizēt. Modernie vārdi \"automatizācija\", \"robotizācija\" un \"mākslīgais intelekts\" bieži vien rada bijību un bažas, īpaši mazākos uzņēmumos. Šķiet, ka tas prasa daudz laika un naudas, turklāt nav skaidrs, ar ko tad īsti sākt. Vispirms jāizpilda mājasdarbs – jādefinē, kas jūsu uzņēmumā ir lielākās problēmas un ko ar automatizācijas palīdzību vēlaties mainīt. Lai atrastu risinājumu, vispirms skaidri jāformulē uzdevums. Konferencē \"BiSMART\", kas veltīta aktuālajām tendencēm finanšu nozarē, \"Agile Finance Advisors\" valdes locekle Ilze Plambaha stāstīja, ka pastāv problēmas, kas raksturīgas jebkuram uzņēmumam neatkarīgi no tā darbības sfēras. Piemēram, dokumentu kalni biroja telpās, novecojušas grāmatvedības sistēmas, liels apjoms elektronisku rēķinu, kurus grūti sistematizēt, apstrādāt un uzglabāt. \"Es bieži sniedzu konsultācijas grāmatvežiem, kuri uzskata, ka lielākā problēma ir vadības atbalsta trūkums. Viņu vadītāji neredz, kurus procesus vajadzētu automatizēt. Viss ir vienkārši – automatizējot ikdienā lietotās sistēmas, strādāt kļūs vieglāk!\" pamāca Ilze. Visbiežāk uzdotais jautājums ir – ar ko sākt? Iegādāties kādu modernu datorprogrammu, izmantot mākslīgā intelekta palīdzību, vai sākt ar uzņēmuma funkciju auditu?", "link": "https://www.delfi.lv/bizness/44467736/tehnologijas/53795495/ka-uznemumi-latvija-roku-darbu-aizstaj-ar-tehnologiju-iespejam"},
{"title": "Rīgā radīts jauns risinājums mikromobilitātes veicināšanai", "category": "Tehnoloģijas", "body": "Mobilitātes punkts pilnveido sabiedriskā transporta tīklu, nodrošinot \"pēdējā kilometra\" risinājumus transporta pieturu tuvumā. Bieži vien iedzīvotāji ikdienā izvēlas privāto autotransportu, jo izvēlētajā maršrutā sabiedriskais transports gluži vienkārši nesasniedz galamērķi, vai izkāpjot no transporta attālums, kas jāmēro līdz galamērķim ir pārāk garš. Nākotnē mobilitātes punkti nodrošinās, ka populārās sabiedriskā transporta pieturās atradīsies tādi uzticību iemantojuši koplietošanas transportlīdzekļi kā elektroskūteri, velosipēdi, vai koplietošanas auto. \"Zemitāna laukums ir gana aktīvs apkaimes dzīves un sabiedriskā transporta punkts, kas iekļauj arī starppilsētu maršrutus. Piemēram, cilvēks ierodas galvaspilsētā no Siguldas, mikromobilitātes punktā noīrē elektroskūteri vai velosipēdu un tā mēro atlikušo ceļu līdz Čiekurkalnam vai Linezera slimnīcai. Ceram, ka līdz ar šādu mobilitātes punktu ienākšanu pilsētā, cilvēkam sabiedriskā transporta izmantošana pakāpeniski kļūs parocīgāka un ērtāka,\" norāda \"Micropoint\" pārstāvis Viesturs Laurs. Šis risinājums nodrošinās ērtu mobilitātes iespēju pārklājumu un iedzīvotāji varēs izvēlēties videi draudzīgākas pārvietošanās iespējas. \"Micropoint\" pārstāvji norāda, ka nākotnē tiek plānots, ka šis mobilitātes punkts varētu atrasties blakus tirdzniecības centriem, publisku institūciju tuvumā, pie biroju ēkām, universitāšu korpusiem, un daudzdzīvokļu namu pagalmos, kā arī pie izklaides vietām. \"Līdz ar Rīgas pilsētas sniegto atbalstu prototipu izvietošanā pilsētvidē, nākamo trīs mēnešu laikā mēs pārbaudīsim risinājuma funkcionalitāti Zemitāna laukumā, izskatīsim gan ieteikumus, gan rekomendācijas uzlabojumiem un vērosim, kāda ir cilvēku atsaucība izmantot mobilitātes punktu. Jau šobrīd, ņemot vērā izteiktos komentārus, prototips ir papildināts ar dažādiem atstarojošiem un pret slīdes nodrošināšanas elementiem. Nākotnē mēs vēlētos sadarboties gan ar pašvaldībām, gan arī privāto sektoru, lai apzinātu lokācijas, kur primāri ir nepieciešams ieviest šādus risinājumus, nodrošinot videi draudzīgākas infrastruktūras attīstību\", paskaidro Laurs. \"Micropoint\" ir viena no vides mobilitātes inkubatora komandām, kas ir \"EIT Urban mobility\" atbalstīts privātā, publiskā un izpētes sektora sadarbības projekts, ko organizē inovāciju kustība \"Vefresh\" sadarbībā ar  Rīgas domes  Pilsētas attīstības departamentu un  Elektronikas  un datorzinātņu institūtu. Projekta mērķis ir iesaistīt Rīgas pilsētas pašvaldību mobilitātes inovāciju izstrādē un atbalstīt idejas ar pievienoto vērtību, sekmējot prototipu izvietošanu pilsētvidē.", "link": "https://www.delfi.lv/bizness/44467736/tehnologijas/53797825/riga-radits-jauns-risinajums-mikromobilitates-veicinasanai"},
{"title": "Foto un video: 'AirDog' iepazīstina ar jauno drona modeli", "category": "Tehnoloģijas", "body": "Latvijas uzņēmums SIA \" AirDog \" uzsācis līdzekļu vākšanu jaunajam bezpilota lidaparāta modelim, portālu \"Delfi\" informē uzņēmumā. Lai gan \"ADII\" modelis ļoti līdzinās tā priekšgājējam, tomēr \"AirDog\" jaunajā produktā būs ieviesti būtiski uzlabojumi, piemēram, izgaismotais izsekošanas aproces monitors ļaus vieglāk saskatīt būtisko informāciju, ko citkārt liegtu saules stari. Tāpat \"ADII\" aprocē varēs uzstādīt dažādus navigācijas punktus, uzsākt un apturēt lidojumu, kā arī veikt citas funkcijas. Šāda sistēma ir īpaši noderīga ekstrēmā sporta veida cienītājiem, kur abām sportista rokām vēlams būt brīvām no vadīšanas ierīcēm, kas nereti ir vienīgais veids kā kontrolēt citu ražotāju dronus. Tieši tāpēc ekstrēmo sporta veidu kadri atrodami arī \"ADII\" prezentācijas video. Jaunajā dronā ir iestrādāti sensori, kas ļaus lidaparātam \"sajust\" un izvairīties no dažādiem šķēršļiem tā ceļā. Tas var izrādīties noderīgi, piemēram, filmējot video kalnos, kur strauji mainās reljefs un citiem droniem varētu rasties problēmas izvairīties no kokiem. \"ADII\" cena tirgū ir 1500 ASV dolāri, taču  pūļa finansēšanas kampaņas  atbalstītāji dronu varēs iegādāties par 995 dolāriem. Pirmās 250 vienības tirgū nonāks augustā. Vēstīts, ka \"AirDog\" pirmie bezpilota lidaparāti pie klientiem nonāca 2015. gadā.  Šeit  vari lasīt portāla \"Delfi\" apskatu par pirmo drona modeli.", "link": "https://www.delfi.lv/bizness/44467736/tehnologijas/49040907/foto-un-video-airdog-iepazistina-ar-jauno-drona-modeli"},
{"title": "'Clean R' par teju 250 000 eiro iegādājies un aprīkojis konteinerus mazgājošu atkritumvedēju", "category": "Tehnoloģijas", "body": "Vides pakalpojumu uzņēmums \" Clean R \" reisos palaiž atkritumvedēju, kas konteinerus ne vien izber, bet var uzreiz arī izmazgāt. Ar saspiesto dabasgāzi darbināmais atkritumvedējs ir videi draudzīgs, informē uzņēmums. Jaunais atkritumvedējs būtiski paātrinās laiku, kādā iespējams nodrošināt konteineru mazgāšanu. Tā iegāde un aprīkošana izmaksāja gandrīz ceturtdaļmiljonu eiro. Jaunā \"Clean R\" automašīna ir darbināma ar saspiesto dabas gāzi (CNG) un aprīkota ar atkritumiekārtu \"Norba\", kā arī mazgāšanas sistēmu \"Keoxer Lite\". Tvertne, kas atrodas starp kabīni un iekārtu, ir paredzēta tīram ūdenim, kuram var pievienot mazgāšanas līdzekli vai dezinfekcijas līdzekli. Tā iespējams nodrošināt ne vien konteinera mazgāšanu, bet arī dezinfikciju. Viena konteinera mazgāšana ilgst līdz 12 sekundēm, īsajā mazgāšanas ciklā tiek patērēti 5 litri ūdens, garajā – 10 litri. Konteineru mazgāšana iespējama laikapstākļos, kad gaisa temperatūra ir virs +5 grādiem pēc Celsija. Pēc konteinera mazgāšanas netīrais ūdens tiek novadīts speciālā tvertnē, nepiesārņojot apkārtējo vidi. Ar vienu tīrā ūdens tvertnes uzpildi ir iespējams izmazgāt 150-300 konteineru atkarībā no to izmēra. \"Šis ir Latvijā pirmais atkritumvedējs ar konteineru mazgāšanas funkciju. Ar to varēsim konteineru mazgāšanu padarīt efektīvāku un videi draudzīgāku, jo konteinerus mazgāsim un dezinficēsim uzreiz turpat pie klienta. Līdz šim konteineru mazgāšanu organizējām apmaiņas procesā, ar atsevišķu mašīnu vedot netīros konteinerus uz \"Clean R\" bāzi Vietalvas ielā 5. Tur tos izmazgāja un pēc tam nogādāja atpakaļ pie klienta. Iespēja izvairīties no braukāšanas turpu šurpu un uzdevuma izpilde padsmit sekunžu laikā, ļauj mums kļūt krietni efektīvākiem, samazinot arī autotransporta radīto kaitējumu videi,\" teic \"Clean R\" valdes loceklis Guntars Levics. Šogad \"Clean R\" ir papildinājis uzņēmuma autoparku ar kopumā 11 videi draudzīgiem ar saspiesto dabasgāzi (CNG) darbināmiem atkritumvedējiem. Kopējie ieguldījumi projektā ir vairāk nekā divi miljoni eiro, un jaunie auto tiek izmantoti gan sadzīves atkritumu, gan būvniecības atkritumu apsaimniekošanā. \"Clean R\" jau iepriekš paziņoja, ka līdz 2027. gadam vēlas visu autoparku nomainīt pret videi draudzīgu autotransportu, pilnībā atsakoties no dīzeļdzinēju automašīnu izmantošanas pakalpojumu sniegšanā.", "link": "https://www.delfi.lv/bizness/44467736/tehnologijas/53799799/clean-r-par-teju-250-000-eiro-iegadajies-un-aprikojis-konteinerus-mazgajosu-atkritumvedeju"},
{"title": "'LMT' kļūs par sertificētu dronu pilotu izglītotāju", "category": "Tehnoloģijas", "body": "SIA \"Latvijas mobilais telefons\" ( LMT ) plāno kļūt par pirmo mobilo sakaru operatoru Eiropā, kas ieguvis sertifikātu dronu pilotu izglītošanai un eksaminēšanai, lai viņi varētu saņemt pilota licenci, liecina kompānijas šonedēļ piektās paaudzes mobilā tīkla jeb 5G ekosistēmas forumā \"5G Techritory\" publiskotā informācija. Uzņēmums vērsies Civilās aviācijas aģentūrā, lai saņemtu atļauju nodrošināt apmācības un eksāmenus, pēc kuriem pretendents var saņemt tālvadības pilota kompetences sertifikātu \"A2 Open\" kategorijas dronu licencēm, kas ietver personīgos un sporta dronus ar svaru no puskilograma līdz diviem kilogramiem. Apmācību sertifikātu LMT varētu saņemt tuvākajā laikā. LMT būs pirmais mobilo sakaru operators Eiropas Savienībā (ES), kas saņēmis šādu pilnvarojumu no valsts atbildīgās institūcijas. LMT viceprezidents Ingmārs Pūķis norāda, ka uzņēmums ir pārliecināts, ka nākotnē vieta būs tikai mobilajām tehnoloģijām, un droni ir daļa no šīs nākotnes. \"Esam vairākkārt pārliecinājušies par priekšrocībām, ko sniedz dronu pieslēgšana mobilajam tehnoloģijām - ne tikai drošības nolūkā, izmantojot identifikāciju un autorizāciju, bet arī, lai atvieglotu viedo pilsētu lietojumprogrammas un tālvadības dronu izmantošanas gadījumus,\" uzsver Pūķis. Tāpēc tas esot bijis tikai loģisks solis, ka LMT kā mobilo sakaru operators un inovators uzņemas dronu licencēšanas funkcijas un kalpo kā vienas pieturas aģentūra visam, kas saistīts ar droniem. LMT vadītais licencēšanas process ietvers obligātu triju dienu programmas apmeklēšanu, kas sastāv no teorētiskās un praktiskās pieredzes gūšanas uz vietas. Programmā būs jāievēro vietējie dronu lidojumu ierobežojumi, kā arī ES regula, kas nosaka normālos un reglamentējošos noteikumus bezpilota lidaparātu izmantošanai Eiropas gaisa telpā. ES ir nepieciešamas dronu licences ikvienam, kurš vēlas lidot ar dronu, kas ir smagāks par 250 gramiem. Papildu sertifikācija ir nepieciešama, lai veiktu lidojumus ārpus vizuālās redzamības līnijas. LMT reģistrēta 1992.gada janvārī, un uzņēmuma pamatkapitāls ir 817 000 eiro. Tieši un netieši aptuveni 60% LMT kapitāla pieder Zviedrijas telekomunikāciju kompānijai \"Telia Company\". LMT kapitālā 49% pieder \"Telia Company\" un tās meitasfirmai \"Sonera Holding\", pa 23% daļu - \" Tet \" un Latvijas Valsts radio un televīzijas centram, bet 5% - valstij \" Possessor \" personā. \"Telia Company\" pieder 49% \"Tet\" kapitāldaļu, bet Latvijas valstij \"Possessor\" personā - 51%.", "link": "https://www.delfi.lv/bizness/44467736/tehnologijas/53802099/lmt-klus-par-sertificetu-dronu-pilotu-izglitotaju"},
{"title": "Palielināts 'Lightspace Technologies' pamatkapitāls", "category": "Tehnoloģijas", "body": "AS \" HansaMatrix \" asociētā sabiedrība \"Lightspace Technologies\" palielinājusi pamatkapitālu, izlaižot 9168 jaunas kapitāla daļas, liecina kompānijas paziņojums \" Nasdaq Riga \". Pēc sabiedrības pamatkapitāla palielināšanas tās pamatkapitāls ir 25 769 eiro apmērā, un tas sastāv no 25 769 kapitāla daļām. Pamatkapitāls tika palielināts lielākajam akcionāram \"HansaMatrix\" veicot mantisku ieguldījumu esošā konvertējamā aizdevuma veidā 4,96 miljoni eiro vērtībā, tādējādi iegūstot visas jaunās kapitāla daļas. Pēc pamatkapitāla palielināšanas \"Lightspace Technologies\" pamatkapitāla daļu sadalījums ir sekojošs: 67,70% AS \"HansaMatrix\"; 17,44% KS \"BaltCap Latvia Venture Capital Fund AIF KOM\"; 8,23% Ilmārs Osmanis; 5,03% KS AIF \"Imprimatur Capital Technology Venture Fund KOM\"; 1,61% KS \"AIF Imprimatur Capital Seed Fund KOM\".", "link": "https://www.delfi.lv/bizness/44467736/tehnologijas/53803183/palielinats-lightspace-technologies-pamatkapitals"},
{"title": "Tehnoloģiju 'māsība'. Intervija ar igauņu tehnoloģiju celmlauzi Marilīsu Lindu", "category": "Tehnoloģijas", "body": "Iespējams, kādam varētu šķist, ka par sievietēm tehnoloģiju pasaulē tiek runāts nu jau pārāk daudz un neko jaunu vairs nav iespējams pateikt. Taču, visticamāk, plašā diskusija par šo tēmu ir viens no iemesliem, kāpēc situācija pakāpeniski mainās – turklāt, iespējams, daudz par lēnu. Igaunijas organizācijas \"Tech Sisters\" piemērs rāda, ka plašai sabiedrības iesaistei un izglītošanai ir panākumi – deviņu gadu laikā kopš \"māsības\" dibināšanas nozarē ir daudz vairāk sieviešu seju. Igaunijas organizācija \"Tech Sisters\" apvieno tehnoloģiju nozarē strādājošās sievietes un izglīto gan viņas, gan plašāku sabiedrību par tehnoloģijām, kā arī dalās pieredzes stāstos. \"Tech Sisters\" līdzdibinātāja Marilīsa Linda (Mari-Liis Lind) nav ar mieru pieņemt visus panākumu laurus, taču piekrīt – tēma, ko iepriekš mēdza uzskatīt par radikāla feminisma izpausmi, šobrīd ir dienaskārtībā kā normāla dažādības un iekļautības sastāvdaļa. Sievietes tehnoloģiju nozarē ir vajadzīgas ne vien viņām pašām, lai labāk nopelnītu, bet visai sabiedrībai kopumā, lai pieaugtu tās labklājība. Šodien tehnoloģiju pārzināšana ir kļuvusi par digitālo rakstītprasmi, kas ir vajadzīga katram. Par sievietēm tehnoloģiju pasaulē tiek runāts ļoti daudz, un jūs droši vien uz šo jautājumu esat atbildējusi neskaitāmas reizes, bet pajautāšu vēlreiz. Kas ir tie iemesli, kāpēc sievietēm ir jābūt tehnoloģiju nozarē? Manuprāt, tas ir jautājums par talantu kopu. Piemēram, kad mēs veidojam kādu produktu, ir vajadzīgs daudzveidīgs skatījums uz to – arī sieviešu. Ja kādu produktu vai pakalpojumu izstrādā maza, viendabīga grupa, tajā var pietrūkt tā, kas patiesībā ir vajadzīgs plašākai sabiedrībai. Tas notiek dabiski, bez slikta nodoma. Vēl viens iemesls, kāpēc mums ir nepieciešams vairāk sieviešu tehnoloģiju jomā, – lai nodrošinātu līdzsvarotāku un daudzveidīgāku skatījumu. Ir zinātniski pamatots fakts, ka daudzveidīgākas komandas darbojas labāk un veido arī labākus produktus, kas līdz ar to ir ekonomiski saprātīgāk. Tāpat vairāk sieviešu tehnoloģiju nozarē rāda pozitīvu piemēru. Tātad īsumā – dažādība rada vairāk inovāciju, lielāku ietekmi un lielākus ieņēmumus.", "link": "https://www.delfi.lv/bizness/44467736/tehnologijas/53799819/tehnologiju-masiba-intervija-ar-igaunu-tehnologiju-celmlauzi-marilisu-lindu"},
{"title": "'Kaspersky': Melnās piektdienas periodā krāpšana ar tiešsaistes maksājumiem pieaug par 208 %", "category": "Tehnoloģijas", "body": "Melnās piektdienas perioda sākumā ir novērots pikšķerēšanas uzbrukumu skaita pieaugums, kas atdarina e-maksājumu lapas. No 2021. gada septembra (627 560) līdz oktobrim (1 935 905) par e-maksājumu sistēmām nomaskētu finansiālo pikšķerēšanas uzbrukumu kopskaits ir vairāk nekā divkāršojies, proti, pieaugums sasniedzis 208 %. Šis un citi fakti ir minēti \" Kaspersky \" pārskatā \"2021. gada Melnā piektdiena: kā pavadīt iepirkšanās dienu neapkrāptam\". Izpārdošanu periods piesaista gan pircēju, gan mazumtirgotāju uzmanību, taču to ir iecienījuši arī kibernoziedznieki, kuri nekautrējas pelnīt uz tiešsaistes pircēju rēķina, veidojot viltotas lapas, kas ir līdzīgas lielākajām mazumtirdzniecības platformām un e-maksājumu sistēmām. 2021. gada pirmajos desmit mēnešos \"Kaspersky\" produkti ir konstatējuši vairāk nekā 40 miljonus pikšķerēšanas uzbrukumu, kas bija vērsti pret e-komercijas un e-iepirkšanās platformām, kā arī pret banku iestādēm. 2021. gadā veikali atguvās pēc grūtiem 18 mēnešiem un pircēji atgriezās pie iepirkšanās bezsaistē, taču \"Kaspersky\" pētnieki nenovēroja tipiskās sezonālās pikšķerēšanas tendences saistībā ar iepirkšanos tiešsaistē, piemēram, ievērojamu pikšķerēšanas lapu pieplūdumu ar pārāk labiem, lai būtu īsti, izpārdošanas piedāvājumiem, vai ar mazumtirdzniecību saistītas krāpšanas pieaugumu. Tomēr ir viens nozīmīgs izņēmums. 2021. gadā pret e-maksājumu sistēmām vērstu finansiālās pikšķerēšanas mēģinājumu kopskaits no septembra (627 560) līdz oktobrim (1 935 905) vairāk nekā divkāršojās, proti, pieaugums sasniedza 208 %. Patiešām, šogad esam novērojuši jaunu maksājumu sistēmu ieviešanu daudzās valstīs, jo tās ir ārkārtīgi parocīgas. Tā kā tās strauji kļuva populāras patērētāju vidū, krāpnieki sāka aktīvi izmantot šādas sistēmas par ēsmu ļaunprātīgām darbībām. Ir pieaudzis arī mēstuļu skaits. Izpārdošanu sezonā no 27. oktobra līdz 19. novembrim tika novērota aktīva mēstuļu izplatīšana, turklāt 221 745 no tām ietvēra vārdus \"Melnā piektdiena\", informē \"Kaspersky\". Tāpat \"Kaspersky\" pētnieki izanalizēja, kuras populāras platformas tika izmantotas par ēsmu, lai izplatītu pikšķerēšanas lapas. Rezultāti liecina, ka \" Amazon \" pastāvīgi bija vispopulārākā ēsma, ja aplūko pikšķerēšanas mēģinājumu kopskaitu, kur izmantots šis nosaukums. Lielākajā daļā 2021. gada otrais populārākais bija \" eBay \", kam sekoja \"Alibaba\" un \"Mercado Libre\". \"Mēs vienmēr novērojam pastiprinātu krāpniecisko darbību Melnās piektdienas periodā. Varbūt mazliet pārsteidz uzmanība, kas veltīta e-maksājumu sistēmām. Šoreiz mēs konstatējām populārākās maksājumus sistēmas atdarinošu uzbrukumu skaita milzīgu pieaugumu par 208 %. Protams, katru jaunu maksājumu lietotni krāpnieki uztver kā jaunu iespēju potenciāli izmantot lietotājus,\" stāsta \"Kaspersky\" drošības eksperte Tatjana Ščerbakova. \"Tāpēc, lai aizsargātu savus datus un finanses, drošs paņēmiens ir pārliecināties, ka tiešsaistes maksājumu lapa ir aizsargāta: jūs zināsiet, ka tā ir, ja tīmekļa lapas URL sākas ar HTTPS, nevis vienkāršo HTTP, un pirms URL parasti atradīsies arī slēdzenes ikona.\" • Gan datorā, gan mobilajā ierīcē izmantojiet nekļūmīgu drošības risinājumu, kas identificē ļaunprātīgus pielikumus un bloķē pikšķerēšanas vietnes. • Neatveriet pielikumus un nenoklikšķiniet uz saitēm e-vēstulēs no bankām, e-maksājumu lietotnēm vai iepirkšanās portāliem, it sevišķi, ja sūtītājs uzstāj, lai to darāt. Ieteicams tieši apmeklēt oficiālo vietni un pieteikties savā kontā no turienes. • Pirms ievadāt jebkādu informāciju, atkārtoti pārbaudiet URL formātu vai uzņēmuma nosaukuma pareizrakstību, kā arī izlasiet atsauksmes un pārbaudiet domēna reģistrācijas datus. • Uzmanieties no visiem piedāvājumiem, kas šķiet pārāk labi, lai būtu īsti, – parasti tie arī nav īsti. \"Kaspersky\" ir Krievijā dibināts kiberdrošības un digitālās informācijas aizsardzības uzņēmums. \"Kaspersky Lab\" 1997. gadā nodibināja programmētājs Jevgeņijs Kasperskis, kurš ir kompānijas akciju kontrolpaketes īpašnieks un ģenerāldirektors. Jāpiebilst, ka Krievijā ir spēkā likums , kas paredz, ka valstī pārdotos viedtelefonos, planšetdatoros un datoros jābūt iepriekš uzstādītai vietējā ražojuma programmatūrai un lietotnēm – ierīcēs jābūt uzstādītām arī kiberdrošības kompānijas \"Kaspersky Lab\" izstrādātām programmām.", "link": "https://www.delfi.lv/bizness/44467736/tehnologijas/53806201/kaspersky-melnas-piektdienas-perioda-krapsana-ar-tiessaistes-maksajumiem-pieaug-par-208"},
{"title": "Bezpilota autobusu vēlas izmēģināt arī citās Latvijas pilsētās", "category": "Tehnoloģijas", "body": "Zemgales  Plānošanas reģions kopā ar partneriem no Zviedrijas, Norvēģijas, Somijas, Vācijas, Igaunijas un Polijas noslēdzis projektu \"Sohjoa Baltic\" jeb \"Baltijas jūras reģiona sadarbība pārejai uz videi draudzīgu autonomo (bez vadītāju) pirmās/pēdējās jūdzes sabiedrisko transportu\", kura laikā Zemgalē mēnesi kursēja bezpilota autobuss. Projekta mērķis bija uzlabot videi draudzīgas transporta sistēmas pilsētu teritorijās, izmantojot pilsētas transporta dažādību un apkalpojot lielāku skaitu iedzīvotāju. Ar projekta \"Sohjoa Baltic\" aktivitātēm Latvijā tika sperts plats solis bezpilota transporta izmantošanā, pētot, popularizējot un praksē pārbaudot iespējas sabiedriskā transporta sistēmā izmantot autonomus bezpilota elektriskos autobusus, informē Zemgales Plānošanas reģions. Jelgavā bezpilota autobusa atklāšanas pasākums norisinājās 14. augustā un tas ar divām pieturvietām \"Tējas namiņš\" un \"Peldvieta\" pārvietojās no ieejas Pasta salā līdz rekonstruētās Pasta salas aktīvās atpūtas zonai. Tur divu nedēļu laikā elektriskais transportlīdzeklis nobraucis 618 kilometrus un pārvadājis 3817 pasažierus. Savukārt Aizkrauklē autobuss atklāts 9. septembrī, un tas kursēja maršrutā no  Aizkraukles   Vēstures un mākslas muzeja līdz Aizkraukles Sv.Terēzes no bērna Jēzus baznīcai, pieturvietu nosaukumi attiecīgi - \"Muzejs\" un \"Baznīca\". Divu nedēļu ilgumā Aizkrauklē nobraukti 432 kilometri un pārvadāti 1877 pasažieri. Kopā Zemgales maršrutos ar 5694 pasažieriem autonomais autobuss veicis 1050 kilometru. Turklāt šie rādītāji, salīdzinot ar partneru sasniegtajiem, vērtējami ļoti augstu, ņemot vērā, ka citās valstīs autonomā autobusa demonstrācijas norisinājās krietni ilgāku laiku, akcentē Zemgales Plānošanas reģions. \"Sohjoa Baltic\" projekta vadītājs Raitis Madžulis norāda, ka šāda tipa projekts Latvijā tiek īstenots pirmo reizi - jaunums bijis kā projekta apjoms, tā arī specifika un iepirkuma izstrāde. Viņš norāda, ka nevēlas apstāties pie sasniegtā, jo Zemgalē ir vairākas pilsētas, kurās šo tehnoloģiju varētu izmēģināt un ļaut iedzīvotājiem ar to iepazīties. Kā norāda Madžulis, nākotnē viņš vēlētos autonomos autobusus redzēt vēl \"gudrākus\", ar iespēju apbraukt nelielus šķēršļus. Tāpat projekta komanda pauž vēlmi kādā no Zemgales pilsētām izmēģināt attālinātās vadības transportlīdzekli - proti, tajā neatrastos pat operators. Kopumā \"Sohjoa Baltic\" komanda projektu vērtē kā veiksmīgu un drīzumā turpinās iesākto, īstenojot \"Sohjoa Last Mile\" projektu. Projekts \"Pārrobežu sadarbība pārejai uz videi draudzīgu autonomo (bezvadītāju) pirmās/pēdējās jūdzes sabiedrisko transportu\" tiek īstenots no 2017. gada oktobra līdz 2020. gada septembrim, un tā kopējais budžets ir 3,8 miljoni eiro, no kā 2,8 miljonus eiro līdzfinansē INTERREG Baltijas jūras reģiona transnacionālās sadarbības programma.", "link": "https://www.delfi.lv/bizness/44467736/tehnologijas/52539479/bezpilota-autobusu-velas-izmeginat-ari-citas-latvijas-pilsetas"},
{"title": "Iespējas gaisā: ko šobrīd dara Latvijas dronu nozares uzņēmumi?", "category": "Tehnoloģijas", "body": "Ja būtu jāapvieno šābrīža Latvijas dronu uzņēmumu aktivitātes vienā teikumā, varētu teikt, ka dronu uzņēmumi ir specializējušies un meklē bezpilota lidaparāta pielietojumu dažādās specifiskās nišās. Ja 2011. gadā ar bezpilota lidaparātiem tā vai citādi saistīto kompāniju kopējais apgrozījums nesasniedza pat pusmiljonu eiro, tad 2018. gadā tas jau bija 12 miljoni, bet 2019. gadā jau pārsniedza 20 miljonus eiro. Pēc Latvijas  Aviācijas  asociācijas prognozēm, 2027. gadā ar droniem saistītā nozare, ieskaitot pašu lidaparātu ražošanu un pakalpojumus, budžetā varētu ienest pat miljardu eiro. Lūk, pieci ar dronu ražošanu un programmatūru saistīti uzņēmumi. \"Fixar\" ir komerciālo bezpilota lidaparātu un oriģinālu dronu vadības programmatūru izstrādātājs un ražotājs, ko 2017. gadā dibināja aviācijas inženieris Vasilijs Lukašovs. Latvijā viņš nokļuva startup vīzas programmas ietvaros, tāpēc uzņēmuma intelektuālās tiesības par unikālu aerodinamisko dizainu un programmatūru ir reģistrētas Eiropā. Uzņēmums Latvijā nodibināts 2019. gadā. Uzreiz pēc tam \"Fixar\" sāka izplatīt savus produktus Austrumeiropā un Vidusāzijā, 2020. gadā iekļūstot arī Kanādas un ASV tirgū. Līdz šim uzņēmuma attīstībā ieguldīti divi miljoni eiro. \"Fixar-Aero\" bezpilota lidaparāti ir pilnībā autonomi un ar vienu uzlādi var lidot līdz 60 minūtēm, pārvadājot līdz diviem kilogramiem smagu kravu ar kruīza ātrumu 72 km/h. Tie var lidot augstas vēja slodzes apstākļos līdz 12 m/s augstumā un līdz 4500 metriem virs jūras līmeņa. Uzņēmuma droni izmanto patentētu fiksēta leņķa rotora sistēmu. Šī konfigurācija un augstā kravnesība padara lidaparātus piemērotus vairāku uzdevumu veikšanai – procesu optimizācijai aerofotografēšanā, lāzerskenēšanā, objektu monitoringā, bioloģiskās lauksaimniecības aizsardzībā un citos uzdevumos. \"Fixar\" šobrīd \"Latvijas Valsts meži\" akcelerācijas programmas \"SilvaTech\" ietvaros testē dažādus dronu pielietojuma veidus. Jāpiebilst gan, ka uzņēmums pērn strādājis ar 43 029 eiro zaudējumiem, liecina \" Lursoft \" pieejamā informācija. Kā uzņēmuma patiesā labuma guvēji norādīti Lukašovs un Konstantīns Siniušins. 2009. gadā Latvijā dibinātais bezpilota lidaparātu uzņēmums \"UAV Factory\" sevi dēvē par pasaules līderi taktisko bezpilota lidaparātu projektēšanā un ražošanā. Tas ir piegādājis vairāk nekā 300 lidmašīnas aizsardzības, izlūkošanas un komerciālajiem klientiem vairāk nekā 55 valstīs. Viena lidaparāta cena parasti ir vairāk nekā 100 000 eiro. \"UAV Factory\" darbojas Mārupē, kur atrodas tā Eiropas rūpnīca, un Bendā, Oregonas štatā ASV. Darbu uzņēmums sāka  Latvijas Investīciju un attīstības aģentūras  Jelgavas biznesa inkubatorā. 2021. gada sākumā \"UAV Factory\" paziņoja, ka to ir iegādājusies privātā kapitāla kompānija \"AE Industrial Partners\". Tagad \"UAV Factory\" ir atsevišķa \"AE Industrial Partners\" bezpilota tehnoloģiju platforma, jo uzņēmums vēlas turpināt ieguldīt šajā strauji augošajā tirgū. Darījuma nosacījumi un summa netika atklāta. Pērn uzņēmuma \"UAVFACTORY\" apgrozījums bijis 12 miljoni eiro, bet peļņa pēc nodokļu nomaksas vairāk nekā 3 miljoni eiro, liecina \"Lursoft\" pieejamā informācija. Tā patiesā labuma guvēji ir pastarpināti ir ASV pilsoņi Roberts Maikls Grīns un Henrijs Deivids Rove. \"Atlas Aero­space\" vārds plašāk izskanēja 2017. gadā, kad tas piesaistīja investīcijas 8 miljonu eiro apmērā. Uzņēmums Latvijā plānoja atvērt dronu un citu iekārtu ražošanas rūpnīcu ar 1000 darbiniekiem. Tobrīd korpusus droniem ražoja pēc pasūtījuma Ķīnā, taču viss tika komplektēts Rīgā. Droni paredzēti profesionālai izmantošanai, piemēram, avārijas dienestiem vai industriālo objektu uzraudzībai. Tāpat tajos iepsējams ievietot nakts redzamības vai infrasarkanās siltuma kameras cilvēku meklēšanai. Vienas ierīces cena - aptuveni 10 000 dolāru. Ja nepieciešamas kameras tad pircējam jārēķinās ar papildus 25 000 dolāru. Uzņēmuma apgrozījums pērn bijis 1,56 miljoni eiro, bet tas cietis 2,6 miljonu zaudējumus. Tajā pērn bijuši 49 darbinieki, liecina informācija \"Lursoft\". Kā patiesā labuma guvējs norādīts uzņēmuma vadītājs Ivans Tolčinskis. \"Droneplan\" šobrīd strādā pie diviem bezpilota lidaparātu lidojuma pārvaldes programmatūras produktiem - ar vienu var veikt gaisa elektropārvades līniju vizuālo apskati un samazināt laiku defektācijas aktu sastādīšanai, ar otru - var veikt ūdens virsmu (ostas, naftas platformas jūrā, jūras krasta līnija, ezeri un citi ūdens rezervuāri) vizuālo apskati, atrast un atpazīt naftas produkta veidotus piesārņojumus, izsekot avotu, lai ātri reaģēt un novērstu katastrofu. Latvijā bāzēts uzņēmums \"DronePlan\" testē arī pašu radītu zemūdens dronu zemūdens tālvadības iekārtas programmatūru, kas nākotnē būtu pielietojama hidrobūvju celtniecības, uzturēšanas un apsekošanas procesos. Zemūdens dronu testi notikuši Rīgas brīvostas akvatorijā. 2020. gada nogalē uzņēmums uzvarēja \"EIT Jumpstarter\" programmā enerģijas kategorijā. Komandas ideja tika atzīta par vienu no sešām labākajām agrīnās stadijas inovācijām Eiropā un saņēma 10 tūkstošu eiro naudas balvu. Pērn gan uzņēmums strādājis ar 781 eiro zaudējumiem, kā arī nav uzrādījis apgrozījumu, liecina \"Lursoft\" informācija. Kā patiesā labuma guvējs norādīts Viktors Bikovs. \"SPH Engineering\" ir dronu programmatūras uzņēmums un bezpilota lidaparātu integrācijas pakalpojumu sniedzējs. Uzņēmums ir dibināts 2013. gadā Latvijā, kur joprojām atrodas \"SPH Engineering\" galvenais birojs. Tas savu darbu sāka kā jaunuzņēmums ar mērķi radīt produktu, kas palīdzētu plānot drona pārvietošanās ceļu un lidojumu. Šobrīd tas jau ir nopietns uzņēmums ar klientu un partneru tīklu vairāk nekā 150 pasaules valstīs. Gandrīz puse no tiem ir Ziemeļamerikā. Uzņēmumam ir četri galvenie produkti. \"UgCS\" ir misiju plānošanas un lidojuma vadības kontroles programmatūra, \"UgCS Integrētās Sistēmas\" - gaisa sistēmas ar dažādu ražotāju piedāvātajiem sensoriem, dronu šova programmatūra tikai komerciāliem mērķiem un ATLAS - mākslīgā intelekta platforma ģeotelpisko datu apstrādāšanai un analizēšanai. Uzņēmums pērn strādājis ar vairāk nekā 2,5 miljonu eiro apgrozījumu un 90 tūkstošu peļņu, liecina informācija \"Lursoft\". Kā patiesā labuma guvēji pastarpināti norādīti Krievijas pilsonis Aleksejs Dobrovoļskis un Bahreinas pilsonis Boriss Ioffe. Jāpiebilst, ka ne visiem ar dronu ražošanu saistītajiem uzņēmumiem veicies spīdoši. Pērn Latviju pāršalca \"Airdog\" likvidācijas stāsts. Visā uzņēmuma pastāvēšanas laikā pārdoti 3000 bezpilota lidaparātu, kas ir desmitiem reižu mazāk nekā cerēts, un uzkrātie zaudējumi pietuvojušies sešiem miljoniem eiro. Pērnā gada pavasarī \"Airdog\" iegādājās ASV kompānija \"Alarm.com\", kas nodarbojas ar dažādu tā dēvēto gudro māju drošības risinājumu izstrādi. Darījuma nosacījumi netika atklāti. 2020. oktobrī tika pabeigta uzņēmuma likvidācija. Vairāk skaties  šeit. Iemesli, kāpēc ar dronu tehnoloģijas ieviešanu pasaulē nevedas raiti, ir vairāki. Viens no tiem - droni šobrīd joprojām nedrīkst lidot ārpus redzamības zonas. Tas nozīmē, ka drona operators drīkst vadīt lidaparātu tikai tik tālu, cik tas ir redzams. Vēl viens iemesls - joprojām nav skaidrs, kā īsti regulēt dronu satiksmi. Arī Latvijā notiek mēģinājumi šo problēmu risināt un, iespējams, nākotnē varēsim piedāvāt arī kādu globāli noderīgu risinājumu. Jau pašlaik mobilo sakaru operators \"Tele 2\" dronus izmanto mobilo sakaru tīkla pārklājuma uzturēšanai, \"Latvijas valsts meži\" no gaisa apseko karjerus, bet sabiedriskā organizācija \"Bezvests.lv\" bezpilota lidaparātus izmanto pazudušo cilvēku meklēšanā, bet  \"Sadales tīkls\" ar dronu palīdzību veicis savas infrastruktūras  apsekošanu. Tā  Rīgas Tehniskā universitāte  (RTU) sadarbībā ar LMT 2019. gadā uzsāka vēl nebijušu uzņēmējdarbības un zinātnes sadarbības iniciatīvu \"Industriālais doktors\". Programmas ietvaros ar Eiropas fondu, universitātes un kāda uzņēmuma, šajā gadījumā - LMT - finansiālu atbalstu, kāds jaunais zinātnieks var izstrādāt promocijas darbu par tematu, kas atbilst RTU zinātniskajām kompetencēm un ir nepieciešamas attiecīgā uzņēmuma inovāciju projektiem. RTU doktorants Rūdolfs Rumba doktora promocijas darbā izstrādā metožu kopumu autonomo dronu satiksmes regulēšanai un kontrolēšanai, lai padarītu šo lidaparātu pārvietošanos drošāku un vieglāku. Lai dronus kontrolētu un organizētu to drošu izmantošanu Latvijas gaisa telpā, aeronavigācijas pakalpojumu sniedzējs VAS \" Latvijas gaisa satiksme \" (LGS) un  LMT  arī ir parakstījis saprašanās memorandu par sadarbību izpētes un attīstības projektos. Tā ietvaros LGS un LMT kopīgi izstrādās dažādus risinājumus drošas un ērtas bezpilotu gaisa kuģu satiksmes attīstībai. Savukārt, nākamo divu gadu laikā valsts aģentūra Civilās aviācijas aģentūra ar Kohēzijas fonda atbalstu plāno izveidot bezpilota gaisu kuģu jeb dronu pārvaldības un uzraudzības sistēmu Latvijā. Sistēma paredz dronu lietotājiem ērtā, viegli saprotamā un digitālā veidā pieprasīt un saņemt pakalpojumus, kā arī nodrošināt datu apmaiņu ar dronu jomu saistītām valsts institūcijām, pakalpojumu sniedzējiem un lietotājiem. Vairāk par Latvijā ražotu dronu iespējām stāstījām rakstā  \"Latvijā ražoti droni atklāj lidmašīnu ledājos un dzēš ugunsgrēkus. Vietējie uzņēmumi iekaro pasaules tirgu \"  un  \"Izpētes projekts: ko spēj un kādus datus ievāc droni?\"", "link": "https://www.delfi.lv/bizness/44467736/tehnologijas/53807135/iespejas-gaisa-ko-sobrid-dara-latvijas-dronu-nozares-uznemumi"},
{"title": "Bezmaksas apmācībās varēs apgūt IT pakalpojumu pārdošanas pamatus", "category": "Tehnoloģijas", "body": "\"TDL School\" dibinājis programmatūras testēšanas uzņēmums \"TestDevLab\". Pēdējos gados bieži var dzirdēt, ka IT speciālisti ir pieprasīti, tomēr tā nav vienīgā ar IT saistītā joma, kas šobrīd ir perspektīva. Pandēmijas gados daudz darba ir arī pārdošanas jomas speciālistiem, īpaši IT pakalpojumu un produktu kategorijā. Tieši spēcīgi pārdevēji ir uzņēmumu straujas izaugsmes pamatā. \"IT B2B Sales Fundamentals\" apmācības tiks organizētas vakaros no 18:00 līdz 21:00, kas ļaus tās apvienot ar studijām vai darbu. Apmācības norisināsies no 6. decembra līdz 10. decembrim un tajās dalībnieki iepazīsies ar pārdošanas teorētiskajiem aspektiem, kā arī gūs iespēju praktiski pielietot dažādus modernus digitālos pārdošanas rīkus. Papildus šajās apmācībās tiks sniegts ieskats arī digitālā mārketinga un sabiedrisko attiecību ietekmē uz pārdošanas procesu. Apmācībās iegūtās teorētiskās un praktiskās zināšanas uzreiz varēs pielietot reālos darba apstākļos, un labākajiem apmācību absolventiem tiks piedāvātas apmaksātas prakses un darba iespējas \"TestDevLab\". Mācību process tiek organizēts kā aktīva mijiedarbība starp kursa dalībnieku un pasniedzējiem, kur kursa dalībnieki ne tikai klausās, bet aktīvi līdzdarbojas, pildot uzdevumus un diskutējot. Tādējādi šādā veidā kursa dalībnieki var uzreiz saņemt atbildes uz visiem neskaidrajiem jautājumiem un labāk apgūt mācību vielu. Apmācības notiks angļu valodā un no dalībniekiem tiek sagaidītas labas komunikācijas un analītiskās spējas, kā arī interese par digitālajām tehnoloģijām. Visus ar apmācībām nepieciešamos materiālus nodrošinās to organizators. \"Arvien straujāk pieaugošais digitalizācijas process paver veiksmīgas karjeras iespējas ne tikai inženieriem, bet arī pārdošanas jomas speciālistiem. Tieši viņi ar savu darbu palīdz nodrošināt uzņēmumu izaugsmi. Šobrīd telefons vairs nav galvenais pārdošanas instruments,\" teic \"TestDevLab\" biznesa attīstības departamenta vadītājs Nauris Horsts. \"TDL School\" piedāvā dažādas IT apmācības. Vairāk nekā 200 cilvēku no Latvijas un ārvalstīm šogad ir absolvējuši \"TDL School\" veidotos kursus.", "link": "https://www.delfi.lv/bizness/44467736/tehnologijas/53813319/bezmaksas-apmacibas-vares-apgut-it-pakalpojumu-pardosanas-pamatus"},
{"title": "Krievijā stājas spēkā likums ar prasību valstī pārdotās ierīcēs uzstādīt vietēja ražojuma programmatūru", "category": "Tehnoloģijas", "body": "Šāds likums ieviests, lai atbalstītu  Krievijas  tehnoloģiju uzņēmumus, taču kritiķi uzskata, ka tas ir kārtējais  Maskavas  mēģinājums ciešāk kontrolēt Krievijas digitālo telpu. Likums pieprasa visas valstī pārdotās ierīces ar interneta savienojumu neatkarīgi no tā, vai tās ražotas iekšzemē vai ārvalstīs, aprīkot ar nepieciešamo programmatūru, pretējā gadījumā no jūlija var tikt piemēroti naudassodi. Uzstādāmā programmatūra galvenokārt pieder diviem Krievijas informācijas tehnoloģiju gigantiem \"Yandex\" un \"Mail.ru\". Starp obligātajām aplikācijām ir \"Odnoklassņiki\" un \"VKontakte\", kas ir \" Facebook \" līdzīgi sociālie tīkli. Tāpat ierīcēs jābūt uzstādītām kiberdrošības kompānijas \" Kaspersky  Lab\" izstrādātām programmām. ASV  tehnoloģiju gigants \" Apple \" bija asi iebildis pret šo likumu un pat draudēja pamest Krievijas tirgu, taču beigās nolēmis šīs prasības ievērot.", "link": "https://www.delfi.lv/bizness/44467736/tehnologijas/53075097/krievija-stajas-speka-likums-ar-prasibu-valsti-pardotas-ierices-uzstadit-vieteja-razojuma-programmaturu"},
{"title": "'LMT' un 'MikroTik' izveido 5G laboratoriju", "category": "Tehnoloģijas", "body": "Latvijas tehnoloģiju uzņēmumi \" LMT \" un \"MikroTik\" Rīgas vēsturiskajā tehnoloģiju centrā – VEF apkaimē – kopīgi izveidojuši  5G  laboratoriju. Tajā tiek testēti jaunākie 5G tehnoloģiju risinājumi un nupat radīts arī prototips 5G rūterim, kas savienotajām iekārtām nākotnē varēs nodrošināt augstas kvalitātes datu pārraidi. \"Jau vairākus gadus \"LMT\" kopā ar partneriem strādā ne tikai pie 5G tīkla attīstības un infrastruktūras izveidošanas Latvijā, bet arī izstrādā inovatīvus tehnoloģiskos risinājumus, kas nākotnē ļautu pilnvērtīgi izmantot 5G priekšrocības. Šādu jaunu risinājumu radīšanai nepieciešamas gan specifiskas tehniskās zināšanas, prasmes un ekspertīze, gan darbam, pētniecībai un testiem piemērota vide. Lai Latvijā varētu ne tikai dzimt spožas nākotnes tehnoloģiju idejas, bet tās būtu iespējams arī īstenot, kopā ar \"MikroTik\" esam izveidojuši inovāciju laboratoriju, kurā pieejams 5G tīkls un inovācijas var pārbaudīt darbībā. Šīs laboratorijas izveide ir viens no galvenajiem priekšnoteikumiem Latvijā radītu tehnoloģisko inovāciju dzīvotspējai, jo tā paver iespējas pilnveidot risinājumus līdz pilnībai, tiem esot vēl izstrādes stadijā. Tas savukārt uzlabo Latvijas IKT uzņēmumu radīto produktu konkurētspēju, kā arī paplašina Latvijas līderības iespējas globālajā tehnoloģiju tirgū,\" norāda \"LMT\" prezidents Juris Binde. Kā skaidro laboratorijas izveidotāji, gada sākumā tajā jau radīts jaudīgs 4G rūteris, ko \"LMT\" un \"MikroTik\" nodevuši arī plašākai tirdzniecībai, bet 2020. gada rudenī noslēdzies kopīgais darbs pie 5G rūtera prototipa izstrādes. \"Mikrotik\" un \"LMT\" kopīgi izstrādātais 5G rūteris tirdzniecībā varētu būt pieejams nākamā gada pirmajā ceturksnī. \"Vienlaikus ar 5G tīkla attīstību ir būtiski radīt veiktspējīgas un funkcionālas ierīces, kas varētu izmantot tā sniegtās priekšrocības. Jāuzsver, ka 5G nebūs tikai vēl ātrāks internets. Ievērojami zemāka tīkla aizture jeb latentums sniegs jaunas iespējas bezpilota auto un virtuālās, papildinātās realitātes risinājumu izmantošanai. Tāpat 5G ļaus nesalīdzināmi plašāk izmantot lielo datu, mašīnmācīšanās un mākslīgā intelekta risinājumus, jo pavērs pilnīgi jaunas iespējas sensoru un lietu interneta jomā. Jau šodien var teikt, ka dažādas pilnīgi jaunas tehniskās iespējas, kas tiek attīstītas 5G tīkla infrastruktūrā, radīs pilnīgi jaunus pakalpojumus un risinājumus visdažādākajās industrijās – līdzīgi, kā 4G savulaik izmainīja interneta pieslēgumu un TV pakalpojumu tirgu. Tādēļ kopā ar LMT esam izstrādājuši 5G rūteri, kas nodrošinās savienotajām iekārtām nepieciešamos datu pārraides apjomus un kvalitāti. Šāda produkta pieejamība nākotnē būs vitāli svarīga, tādēļ ticam, ka tam ir liels eksporta potenciāls,\" norāda tehnoloģiju uzņēmuma \"MikroTik\" līdzīpašnieks un valdes priekšsēdētājs Džons Tallijs.", "link": "https://www.delfi.lv/bizness/44467736/tehnologijas/52562791/lmt-un-mikrotik-izveido-5g-laboratoriju"},
{"title": "NASA un 'Nokia' veido 4G tīklu uz Mēness", "category": "Tehnoloģijas", "body": "ASV  Nacionālā aeronautikas un kosmosa pārvalde ( NASA ) uz Mēness uzstādīs 4G tīklu, ziņo “ CNN ”. Lai sasniegtu 2028. gada mērķi izveidot Mēness bāzi un galu galā nodrošināt cilvēku klātbūtni uz Mēness, NASA piešķīrusi 370 miljonus ASV dolāru vairāk nekā divpadsmit uzņēmumiem, lai izvietotu tehnoloģijas uz Mēness virsmas. Šīs inovācijas ietver tālvadības enerģijas ražošanu, kriogēno sasaldēšanu, robotiku, drošāku nolaišanos un 4G. NASA apgalvo, ka 4G varētu nodrošināt uzticamāku un tālākas distances komunikāciju. Tāpat kā uz Zemes, arī uz Mēness 4G tīkls tiks atjaunināts uz  5G . \" Nokia \" \"Bell Labs\" projekta ietvaros piešķirts 14,1 miljons dolāru. \"Bell Labs\" sadarbosies ar kosmosa lidojumu inženierijas uzņēmumu \"Intuitive Machines\", lai izveidotu 4G-LTE tīklu. Tehnoloģija tiks īpaši veidota, lai izturētu Mēness virsmas īpatnības: temperatūru, radiāciju un kosmosa vakuumu, kā arī vibrācijas, kuras rada raķetes. \"Bell Labs\" informē, ka astronauti izmantos bezvadu tīklu datu pārraidei, Mēness izpētes aparātu kontrolei, reāllaika navigācijai un augstas izšķirtspējas video straumēšanai.", "link": "https://www.delfi.lv/bizness/44467736/tehnologijas/52572515/nasa-un-nokia-veido-4g-tiklu-uz-meness"},
{"title": "Personība biznesā: programmatūras testēšanas uzņēmuma 'TestDevLab' līdzdibinātājs Ervins Grīnfelds", "category": "Tehnoloģijas", "body": "Katru svētdienu  \" Delfi Bizness \" piedāvā nelielu sarunu ar kādu no biznesa vides pārstāvjiem par pašreizējām aktualitātēm, ceļu uz panākumiem, nākotnes plāniem un dzīves laikā gūtajām atziņām. Ervins Grīnfelds ir programmatūras testēšanas uzņēmuma \"TestDevLab\" līdzīpašnieks un vadītājs, strādājis arī tehnoloģiju uzņēmumos \" Skype \" un \" Microsoft \". atradīsiet šeit Pēdējos gados darba apjoms \"TestDevLab\" ir būtiski pieaudzis un strauji aug arī komandas apmērs – drīz tas sasniegs 500 darbinieku skaita atzīmi.  Lai risinātu darbaspēka trūkuma jautājumu, šogad izveidota IT apmācību organizācija \"TDL School\", kas nodrošina dažādu tehnoloģiju apmācības, piedāvājot arī pārkvalificēties uz IT jomu. Sarunā ar \"Delfi Bizness\" Ervins Grīnfelds atklāj uzņēmuma komandas mērķi nākotnē rast iespēju sadarbībai ar  NASA  vai  ASV  kosmosa transporta uzņēmumu \" SpaceX \".", "link": "https://www.delfi.lv/bizness/44467736/tehnologijas/53806085/personiba-biznesa-programmaturas-testesanas-uznemuma-testdevlab-lidzdibinatajs-ervins-grinfelds"},
{"title": "CFLA Kohēzijas politikas fondu vadības sistēmu par 2 miljoniem eiro papildinās 'iSoft Solutions'", "category": "Tehnoloģijas", "body": "Centrālās finanšu un līgumu aģentūras iepirkuma konkursā par Centrālās finanšu un līgumu aģentūras Kohēzijas politikas fondu vadības informācijas sistēmas papildināšanu un uzturēšanu ar 2 miljonu eiro līgumcenu uzvarējis SIA \"iSoft Solutions\", liecina \" Lursoft \" pieejamā informācija. Šis ir jau 12. konkurss, kurā šogad uzvarējis pirms piecpadsmit gadiem reģistrētais SIA \"iSoft Solutions\". Jānorāda, ka arī iepriekš uzņēmums uzvarējis konkursos par Centrālās finanšu un līgumu aģentūras Kohēzijas politikas fondu vadības informācijas sistēmas uzturēšanu un papildināšanu. Carnikavā reģistrētais IT nozares uzņēmums 2020.gadā apgrozīja 1,5 miljonus eiro un nopelnīja 312,09 tūkstošus eiro. Pagājušajā gadā uzņēmumā bija nodarbināti 29 strādājošie. Valdim Laukam, Ingai Pīrāgai un Edmundam Sproģim piederošais SIA \"iSoft Solutions\" nodokļu maksājumos valsts kopbudžetā aizvadītajā gadā samaksājis 629,90 tūkstošus eiro.", "link": "https://www.delfi.lv/bizness/44467736/tehnologijas/53814319/cfla-kohezijas-politikas-fondu-vadibas-sistemu-par-2-miljoniem-eiro-papildinas-isoft-solutions"},
{"title": "Pavļuts: 'MikroTik' valdes priekšsēdētājs apņēmies ziedot 20 miljonus eiro BKUS", "category": "Tehnoloģijas", "body": "Tehnoloģiju uzņēmuma \"MikroTīkls\", kas darbojas ar zīmolu \"MikroTik\", līdzīpašnieks un valdes priekšsēdētājs Džons Tallijs apņēmies ziedot 20 miljonus eiro Bērnu klīniskajai universitātes slimnīcai (BKUS), otrdien žurnālistiem atklāja veselības ministrs  Daniels Pavļuts  (AP). Politiķis skaidroja, ka šī ziedojuma nolūks ir paredzēt veselības aprūpes centra izveidi BKUS, lai slimnīca varētu attīstīt jaunus pakalpojumus roku rokā ar pētniekiem un zinātniekiem. \"Līdz ar to BKUS varēs veidoties par organizāciju, kas mācās un māca arī pārējos sistēmas dalībniekus un virza inovācijas,\" sacīja Pavļuts. Ministrs pauda, ka BKUS ziedojumu pieņem ar milzīgu atbildību, bet sīkāka informācija par to vēl sekos. Pavļuts arī izteica pateicību Tallijam un viņa sadarbības partneriem. Savukārt uzņēmumā sīkāku informāciju par ziedojumu nesniedza. \"MikroTik\" īpašnieki arī iepriekš snieguši apjomīgus ziedojumus BKUS, tomēr tik liels ziedojums līdz šim nav bijis. Jau vēstīts, ka \"MikroTik\" koncerns pagājušajā gadā strādāja ar 358,901 miljona eiro apgrozījumu, kas ir par 24,8% vairāk nekā gadu iepriekš, savukārt koncerna peļņa palielinājās par 15,1% un sasniedza 82,885 miljonus eiro, liecina \"Firmas.lv\" informācija. Kompānija \"MikroTik\" reģistrēta 1996.gadā, un tās pamatkapitāls ir 2840 eiro. Uzņēmums uz pusēm pieder Arnim Riekstiņam un Tallijam.", "link": "https://www.delfi.lv/bizness/44467736/tehnologijas/53824025/pavluts-mikrotik-valdes-priekssedetajs-apnemies-ziedot-20-miljonus-eiro-bkus"},
{"title": "Konkursā par maksas televīzijas pakalpojuma nodrošināšanu zemes apraidē uzvarējusi 'Tet'", "category": "Tehnoloģijas", "body": "Satiksmes ministrijas  konkursā par maksas televīzijas pakalpojuma nodrošināšanu zemes apraidē par uzvarētāju atzīta SIA \" Tet \", kas bija arī vienīgā pretendente. Konkursa rezultātus plānots apstiprināt valdības sēdē otrdien, 17.novembrī. Ministru kabineta (MK) sēdē lems par Satiksmes ministrijas sagatavoto rīkojuma projektu \"Par konkursa \"Maksas televīzijas pakalpojuma nodrošināšana zemes apraidē\" uzvarētāja apstiprināšanu\". Konkursa uzvarētājs iegūs tiesības sniegt maksas televīzijas pakalpojumu zemes apraidē no 2022.gada 1.janvāra līdz 2026.gada 31.decembrim, izmantojot televīzijas programmu izplatīšanai VAS \" Latvijas Valsts radio un televīzijas centrs \" (LVRTC) zemes ciparu televīzijas raidošos tīklus. Konkursā tika saņemts viena pretendenta - \"Tet\" - piedāvājums. Komisija iesniegto piedāvājumu izvērtēja četros posmos - piedāvājuma noformējuma pārbaude, pretendentu atlase, tehnisko piedāvājumu atbilstības pārbaude un visizdevīgākā piedāvājuma izvēle. Komisija atzinusi \"Tet\" par konkursa uzvarētāju. Maksa par televīzijas programmu pamatpaku, kādu \"Tet\" piedāvā piedāvājuma iesniegšanas brīdī, jānodrošina vismaz trīs gadus no pakalpojuma sniegšanas uzsākšanas brīža. Pēdējos divos gados maksa var tikt palielināta ne vairāk kā 20% apmērā. Kā ziņots, konkursā varēja pretendēt elektroniskie plašsaziņas līdzekļi ar vismaz trīs gadu pieredzi maksas televīzijas pakalpojumu sniegšanā jebkurā tehnoloģiskā platformā pietiekamam klientu skaitam - vismaz 30 000 abonementu. Pretendentam jāspēj nodrošināt pieejamu klientu servisu visā Latvijas teritorijā. Uzvarētāja izvēlē ņemta vērā pretendentu pieredze, klientu servisa pieejamība, pakalpojuma nodrošināšanas stratēģija, finanšu nodrošinājums un stabilitāte. Konkursa komisijā atbilstoši Elektronisko plašsaziņas līdzekļu likumā noteiktajam ir iekļauti pārstāvji no Satiksmes ministrijas,  Kultūras ministrijas ,  Konkurences padomes  un Nacionālās elektronisko plašsaziņas līdzekļu padomes. Komisijas darbu vada Satiksmes ministrijas valsts sekretāre. LVRTC kopš 2014.gada 1.janvāra nodrošina zemes televīzijas bezmaksas programmu apraidi, kurā bez maksas pieejami televīzijas kanāli LTV1, LTV7, \"Re:TV\", \"Rīga TV24\" un \"Sportacentrs\". Savukārt maksas televīziju programmu apraidi, par ko ir šis konkurss, nodrošina SIA \"Tet\", kas šo iespēju ieguva 2013.gadā, kļūstot par uzvarētāju konkursā. \"Tet\" nodrošina zemes maksas televīzijas apraidi no 2014.gada 1.janvāra līdz 2021.gada 31.decembrim.", "link": "https://www.delfi.lv/bizness/44467736/tehnologijas/52665395/konkursa-par-maksas-televizijas-pakalpojuma-nodrosinasanu-zemes-apraide-uzvarejusi-tet"},
{"title": "Internets patlaban pieejams 89,7% mājsaimniecību", "category": "Tehnoloģijas", "body": "Mājsaimniecību īpatsvars,  kurās pieejams internets, 2020. gadā sasniedza 89,7%, liecina  Centrālās statistikas pārvaldes  (CSP) ikgadējā iedzīvotāju aptauja par informācijas un komunikāciju tehnoloģiju lietošanu mājsaimniecībās. 2020. gadā, salīdzinot ar 2019. gadu, par 4,3% pieaudzis mājsaimniecību īpatsvars, kurās pieejams platjoslas internets. Ja 2019. gadā tas bija pieejams 83,3% mājsaimniecību, tad 2020. gadā jau 87,6% mājsaimniecību. Visplašāk platjoslas internets pieejams Rīgas un Zemgales reģionā – 89,6% mājsaimniecību, turpretī Latgalē – tikai 80,3 % mājsaimniecību. Pilsētās platjoslas internets pieejams 88,7%, bet laukos – 84,7% mājsaimniecību. Gada laikā platjoslas interneta pieejamība laukos palielinājusies par 6,8%. 2020. gadā, salīdzinot ar 2019. gadu, par 3,2% pieauga regulāro interneta lietotāju (lieto internetu vismaz reizi nedēļā) īpatsvars, sasniedzot 86,9%. Visaugstākais regulāro interneta lietotāju īpatsvars ir Rīgā (90%), bet viszemākais – Latgalē (78,7%). Jauniešu vecuma grupā (16-24 gadi) internetu reizi nedēļā lieto 97,9% iedzīvotāju, 25-54 gadu vecumā grupā šis rādītājs ir 95,2%, bet 55-74 gadu vecumā grupā – 69,6%. Iedzīvotāji internetu izmanto dažādām aktivitātēm. Populārākās no tām ir interneta bankas un elektroniskā pasta lietošana, ko izmanto attiecīgi 85,9% un 85,4% iedzīvotāju, savukārt ziņu portālus, avīzes vai žurnālus tiešsaistē lasa 81,7% iedzīvotāju. Vīrieši biežāk nekā sievietes spēlē spēles tiešsaistē (attiecīgi 26,3% un %), bet sievietes – biežāk nekā vīrieši internetā meklē ar veselību saistītu informāciju (attiecīgi 63,3% un 46,4%). Ar veselību saistītas informācijas meklēšana parāda vislielākās atšķirības starp pilsētu un lauku iedzīvotājiem – 59,2% pilsētās dzīvojošie norādījuši, ka šādam mērķim tika izmantots internets, kamēr laukos šādu iedzīvotāju īpatsvars ir 46,8%. Jauniešu (16-24 gadi) populārākās aktivitātes internetā, salīdzinot ar 2019. gadu, nav mainījušās, un tās ir sociālo tīklu lietošana, ziņu sūtīšana ziņapmaiņas lietotnēs un elektroniskā pasta lietošana. Senioru (65-74 gadi) populārākās aktivitātes internetā ir ziņu portālu, avīžu vai žurnālu lasīšana tiešsaistē, internetbankas lietošana un elektroniskā pasta lietošana. Populārs interneta izmantošanas mērķis ir dokumentu, attēlu, mūzikas, video vai citu datņu glabāšana datu glabātuvēs internetā (mākoņos), un to izmanto 34,2% interneta lietotāju, īpaši skolēni un studenti, no kuriem vairāk nekā puse (59,6%) norādīja, ka internets tiek izmantots tieši šādam mērķim. 2020. gadā, turpina augt iedzīvotāju sadarbība ar valsts vai sabiedriskajām iestādēm, izmantojot internetu. Valsts vai pašvaldību pakalpojumu sniedzēju veidlapas tiešsaistē aizpilda 63,4% iedzīvotāju, un gada laikā šis rādītājs pieaudzis par 7,9%. Lai iegādātos dažādas preces un pakalpojumus, internetu izmanto 62,8% iedzīvotāju, un, salīdzinot ar 2019. gadu, šis rādītājs pieauga par 9%. Kā vienu no šāda būtiska pieauguma iemesliem var minēt ierobežojumus, kas bija saistīti ārkārtējās situācijas noteikšanu saistībā ar vīrusa izplatību, kuras rezultātā iedzīvotāji mazāk iepirkās klātienē, bet biežāk izmantoja internetu. Visvairāk iedzīvotāji internetā iegādājas apģērbus, apavus vai aksesuārus (45,4 %), datorus, planšetdatorus vai mobilos telefonus un šo lietu aksesuārus (28 %), elektropreces vai sadzīves tehniku (27,8 %). Ēdienu piegādes no restorāniem vai citiem ēdināšanas uzņēmumiem 2020. gadā izmantoja 17,9 %, bet ēdienus vai dzērienus no veikaliem vai ēdienu komplektu tirgotājiem – 12,3 % iedzīvotāju.", "link": "https://www.delfi.lv/bizness/44467736/tehnologijas/52620423/internets-patlaban-pieejams-89-7-majsaimniecibu"},
{"title": "Portatīvo datoru iegādei skolēniem pieejami 11,2 miljoni eiro", "category": "Tehnoloģijas", "body": "Apstiprināti  Izglītības  un zinātnes ministrijas ( IZM ) sagatavotie noteikumi, kas paredz līdz 2025. gadam nodrošinātu mācību procesam piemērotu datoru katram skolēnam. Pasākuma atbalstam paredzēti 11,2 miljoni eiro, informē IZM. Par pieejamo finansējumu plānots iegādāties aptuveni 26 000 portatīvo datoru, kas prioritāri paredzēti 7. – 9. klases skolēniem. Ar  Eiropas Savienības  (ES) Atveseļošanas palīdzības programmas REACT-EU atbalstu plānots nodrošināt skolēnus ar portatīvajiem datoriem. Apstiprinātie nosacījumi turpmāk noteiks ES fondu pasākuma \"Izglītības iestāžu digitalizācija\" ieviešanu. REACT-EU atbalsta pasākums ar 11,2 miljonu eiro pieejamo finansējumu ir sākotnējais posms sadarbības memoranda \"Dators ikvienam skolēnam\" mērķu sasniegšanai, lai līdz 2025. gadam nodrošinātu mācību procesam piemērotu datoru katram skolēnam. Projekta īstenošanu nodrošina  Izglītības un zinātnes ministrija , organizējot centralizētu iepirkumu procedūru. IZM projekta īstenošanas sadarbības partneri ir  Valsts izglītības satura centrs  (VISC) un pašvaldības. VISC sniedz metodisku un konsultatīvu atbalstu pašvaldībām un izglītības iestādēm izglītības procesa digitalizācijai un informācijas tehnoloģiju (IT) izmantošanai mācību procesā. Pašvaldības kā sadarbības partneri nodrošina datortehnikas pārvaldības, uzturēšanas un ilgtspējas funkcijas. Paredzēts, ka tiks izveidots datortehnikas katalogs izglītības iestāžu vajadzībām Elektronisko iepirkumu sistēmā, kurā IZM veiks datortehnikas iegādi skolu vajadzībām. Ņemot vērā procedūras un iepirkuma gaitu, kā arī uzņēmēju gatavību un spēju sadarbībā ar ražotājiem, paredzams, ka datorus pašvaldībām piegādās līdz 2021./2022. mācību gada beigām, informē ministrijā. Izglītības rīcībpolitikas mērķis ir līdz 2025.gadam visās izglītības iestādēs, kurās apgūst vispārējās izglītības saturu, nodrošināt katru pedagogu un katru 7. – 12.klašu skolēnu ar datoru kā mācību līdzekli, sasniedzot vismaz 1:3 ierīču un skolēnu skaita proporciju 1. – 3. klašu skolēniem un vismaz 1:2 ierīču un skolēnu skaita proporciju 4. – 6.klašu skolēniem. Datoru izmantošanai jābūt elastīgai, izmantojot tos gan mācību procesa nodrošināšanai, gan kā mobilās datorklases, gan patstāvīgā darba veikšanai izglītības iestādē vai mājās.", "link": "https://www.delfi.lv/bizness/44467736/tehnologijas/53824715/portativo-datoru-iegadei-skoleniem-pieejami-11-2-miljoni-eiro"},
{"title": "Foto: Pašmāju uzņēmumi izgatavojuši inovatīvu bezkontakta Covid-19 analīžu nodošanas iekārtu", "category": "Tehnoloģijas", "body": "Bezkontakta analīžu nodošanas iekārta uzstādīta slimnīcas darbinieku Covid-19 testēšanai, tā nodrošinās pēc iespējas ātrāku inficēto personu identifikāciju un ļaus ātri reaģēt uz iespējamo Covid-19 infekcijas izplatību, kā arī samazinās noslodzi slimnīcas personālam. Iekārta dos iespēju uzlabot testēšanas procesa loģistiku, savukārt iekārtas programmatūra savlaicīgi nodrošinās informāciju darbiniekiem par nepieciešamajiem testēšanas algoritmiem. \"Katrs savlaicīgi atklāts inficēšanās gadījums darbinieku vidū ir būtisks, lai slimnīcā saglabātu drošu vidi gan darbiniekiem, gan pacientiem,\" pauž slimnīcas valdes priekšsēdētājs  Rinalds Muciņš . \"E.Gulbja laboratorijas\" valdes loceklis  Didzis Gavars  uzsver, ka iekārta no idejas līdz uzstādīšanai ir Latvijas speciālistu un uzņēmumu radīta. Tā ir pilnībā automatizēta, un tās programmatūra nodrošina attālinātu iekārtas pārvaldību. Jaunais laboratorijas robots ievērojami ietaupīs gan laboratorijas, gan slimnīcas personāla laiku, nodrošinās ātrāku testa rezultātu saņemšanu un samazinās inficēšanās risku. Nākotnē līdzīgas iekārtas tiks uzstādītas arī citviet un tajās varēs nodot visu veidu testējamo materiālu, kas tiks uzglabāts droši gan no datu aizsardzības viedokļa, gan atbilstoši bioloģiskā materiāla uzglabāšanas temperatūras režīmam. Pašlaik iekārtu izmantos tikai un vienīgi Stradiņu slimnīcas darbinieku testēšanai.", "link": "https://www.delfi.lv/bizness/44467736/tehnologijas/52743567/foto-pasmaju-uznemumi-izgatavojusi-inovativu-bezkontakta-covid-19-analizu-nodosanas-iekartu"},
{"title": "4,8 miljonu eiro vērtajā TM konkursā par korporatīvā datu un balss pārraides tīkla izveidi uzvarējis 'Tet'", "category": "Tehnoloģijas", "body": "Tieslietu ministrijas izsludinātajā iepirkuma konkursā par korporatīvā datu un balss pārraides tīkla izveidošanu, uzturēšanu un līdzīgu pakalpojumu nodrošināšanu ar 4,38 miljonu eiro līgumcenu uzvarējis SIA \" Tet \", informē \"Lursoft\" Klientu portfelis. Iepirkumu uzraudzības biroja informācija liecina, ka konkursa ietvaros bija saņemti 2 piedāvājumi. SIA \"Tet\" pieteikumā dalībai atklātajā konkursā norādījis, ka iepirkuma priekšmeta pirmajā un otrajā daļā apakšuzņēmējiem kopā par abām daļām tiks nodoti 40% no līguma izpildes – 10% izpildīs SIA \" Bite Latvija \", bet SIA \"Santa Monica Networks\" – 30%. Lursoft esošā informācija rāda, ka SIA \"Tet\" šogad uzvarējis jau 40 publisko iepirkumu konkursos. SIA \"Tet\" 2020.gadā apgrozījis 178,29 miljonus eiro, kas ir par 5,9 miljoniem eiro mazāk nekā gadu iepriekš. Apgrozījuma kritumu uzņēmums pamato ar ieņēmumu kritumu no balss pakalpojumiem, kā arī virszemes televīzijas un vairumtirdzniecības. Finanšu gadu uzņēmums noslēdzis ar 30,08 milj. EUR peļņu. Jānorāda, ka \"Tet\" konsolidētais apgrozījums 2020.gadā bija 222,64 miljoni eiro, bet peļņa – 30,39 miljoni eiro. 2020.gadu SIA \"Tet\" noslēdza ar vairāk nekā 100 tūkstošiem elektroenerģijas klientu, kas ir būtisks pieaugums pret iepriekšējo gadu. Līdz ar to privātpersonu elektroenerģijas tirgū SIA \"Tet\" ieguvis 14% tirgus daļu. Attīstoties e-komercijai un Covid-19 pandēmijas ietekmē mainoties pircēju paradumiem, pērn uzņēmums samazinājis savu mazumtirdzniecības tīklu, galveno uzmanību veltot interneta veikala attīstībai un izaugsmei. Iesniegtajā vadības ziņojumā SIA \"Tet\" norādījis, ka e-veikala tehnikas pārdošanas kopējie ieņēmumi pērn palielinājušies par 35%. Jānorāda, ka aizvadītajā gadā audzis arī SIA \"Tet\" datu centru biznesa apgrozījums, tam, salīdzinot ar 2019.gadu, palielinoties par 4%. \"2020.gadā ir uzsākts arī datu centru infrastruktūras paplašināšanas projekts, kā rezultātā viens no \"Tet\" datu centriem tiek paplašināts un jauniem klientiem būs pieejams 2021.gada jūlijā,\" norāda SIA \"Tet\".", "link": "https://www.delfi.lv/bizness/44467736/tehnologijas/53841385/4-8-miljonu-eiro-vertaja-tm-konkursa-par-korporativa-datu-un-balss-parraides-tikla-izveidi-uzvarejis-tet"},
{"title": "Automatizācijā slēpjas dronu tehnoloģijas miljardi", "category": "Tehnoloģijas", "body": "Šobrīd droni lielākajai daļai sabiedrības saistās ar lidojošām videokamerām, ko izmanto mediji, lai iegūtu interesantus un neredzētus skatus. Dažkārt bezpilota lidoņi pavada ekstrēmo sporta veidu pārstāvjus, lai varētu iegūt, piemēram, kalnu slēpošanas kadrus, kurus citādi nebūtu iespējams uzņemt. Tomēr, kā \"Delfi Bizness\" norādīja uzņēmuma \"DroneHub\" pārstāvis un Eiropas Bezpilota lidaparātu asociācijas prezidents Sebastians Babiarzs, kurš novembrī uzstājās Latvijā organizētajā \"5G Techritory\", viņš tic, ka šī tehnoloģija var būt kaut kas krietni vairāk. Viņaprāt, tuvākajos gados, gan pateicoties citu tehnoloģiju izaugsmei, gan Eiropas Komisijas iesaistei nozares regulēšanā, mēs varētu pieredzēt strauju uzplaukumu. Babiarzs ir telekomunikācijas inženieris, kurš aizvadītajos gados ir strādājis tādos uzņēmumos kā \"Nokia\", \"Siemens\" un \"Alcatel\". Kopš 2015. gada viņa darbs ir bijis saistīts ar dronu tehnoloģiju taču, kā pats saka, tolaik vēl tehnoloģija bija jauna un uzņēmumi neredzēja veidu, kā panākt tās izdevīgu un ērtu mērogojamību, – to ierobežoja gan tehnoloģiskas iespējas, gan regulējumi vai to trūkums no valdības puses. Taču līdz ar ASV 2016. gadā NASA un citu aģentūru aizsākto UTM sistēmu (Unmanned aircraft system traffic management), kas regulē bezpilota lidaparātu gaisa satiksmi un būs pamatā arī autonomo dronu pārvietošanās kārtībai, tehnoloģijai pavērās jaunas iespējas. Eiropas Savienība (ES) strādā pie līdzīgas sistēmas, ko sauc \"U-space\", un 2023. gadā tā sāks darboties bloka valstīs, lai kontrolētu, regulētu, kā arī veicinātu bezpilota dronu, kas nākotnē būs miljardu vērts bizness, uzplaukumu kontinentā.", "link": "https://www.delfi.lv/bizness/44467736/tehnologijas/53824487/automatizacija-slepjas-dronu-tehnologijas-miljardi"},
{"title": "'Google' samaksājis Francijas piemēroto 500 miljonu eiro naudassodu", "category": "Tehnoloģijas", "body": "Interneta gigants \" Google \" samaksājis 500 miljonu eiro naudassodu, ko  Francijas  konkurences regulators bija noteicis saistībā ar autortiesību maksu strīdu, trešdien paziņoja Francijas valdība Regulators šo sodu \"Google\" noteica jūlijā par nespēju godprātīgi sarunu ceļā vienoties ar mediju uzņēmumiem par to satura izmantošanu atbilstoši jaunajām  Eiropas Savienības  (ES) autortiesību normām. Francijas valdība trešdien pavēstīja, ka \"Google\" patiesi samaksājis šo naudassodu, lai arī uzņēmums iesniedzis apelāciju par šādu regulatora lēmumu. Vienlaikus regulators arī licis \"Google\" izteikt mediju izdevējiem piedāvājumu attiecībā uz samaksu par to ar autortiesībām aizsargāta satura pašreizēju izmantošanu, pretējā gadījumā uzņēmumam varētu tikt noteikts papildu naudassods līdz pat 900 000 eiro dienā. Ilgstošās nesaskaņas galvenokārt koncentrējas ap apgalvojumiem, ka \"Google\" savos meklēšanas rezultātos demonstrē mediju radītus rakstus, attēlus un videomateriālus, par to atbilstoši nesamaksājot. Pērn aprīlī Francijas konkurences regulators lika \"Google\" godprātīg sarunu ceļā vienoties ar mediju uzņēmumiem pēc tam, kad interneta gigants atteicās ievērot jaunās ES autortiesību normas. Mediji uzskata, ka ir tiesīgi saņemt maksu, ja reklāmas tiek demonstrētas blakus ziņu meklēšanas rezultātiem.", "link": "https://www.delfi.lv/bizness/44467736/tehnologijas/53853465/google-samaksajis-francijas-piemeroto-500-miljonu-eiro-naudassodu"},
{"title": "Telekomunikācijas nozarē pēc apgrozījuma līdera titulu atguvis 'Tet'", "category": "Tehnoloģijas", "body": "Telekomunikācijas  nozares līdera pozīciju pēc apgrozījuma 2020.gadā atguvusi SIA \" Tet \", kuru gadu iepriekš bija apsteigusi SIA \"Latvijas mobilais telefons\" ( LMT ). Par to liecina aģentūras LETA un SIA \"Firmas.lv\" veidotais \"Latvijas Biznesa gada pārskats 2021\". \"Tet\" apgrozījums 2020.gadā sasniedza 178,293 miljonu eiro, kas gan ir par 3,2% mazāk nekā gadu iepriekš. Otrajā pozīcijā ar 153,333 miljonu eiro apgrozījumu ierindojies LMT, bet trijnieku noslēdz mobilo sakaru operators SIA \" Tele2 \", kas pērn strādāja ar 138,576 miljonu eiro apgrozījumu un savu pozīciju nozares lielāko uzņēmumu sarakstā nav mainījis. Tāpat nemainīgu pozīciju ieņem arī mobilo sakaru operators SIA \" Bite Latvija \", kura apgrozījums bija 112,749 miljoni eiro, bet piektajā vietā ierindojusies telekomunikāciju kompānija SIA \"Lexico Telecom LTD\", kas pērn strādāja ar 28,186 miljonu eiro apgrozījumu. Sestajā vietā ierindots telekomunikāciju uzņēmums SIA \"Api Mobile\", kas 2020.gadu noslēdza ar 21,214 miljonu eiro apgrozījumu. Sarakstu noslēdz septītajā vietā esošā VAS \"Latvijas Valsts radio un televīzijas centrs\" ar 20,053 miljonu eiro apgrozījumu un SIA \" Baltcom \" ar 19,153 miljonu eiro apgrozījumu. Savukārt lielākais sakaru tehnikas tirdzniecības uzņēmums pēc apgrozījuma 2020.gadā bija SIA \"LMT Retail&Logistics\" ar 99,581 miljona eiro apgrozījumu, kas ir par 2,1% mazāk nekā 2019.gadā. Otro vietu ieņem SIA \"SNG group\" ar 24,395 miljonu eiro apgrozījumu, trešo - SIA \"Evelatus\" ar 18,876 miljonu eiro apgrozījumu, bet ceturto - SIA \" Huawei  Technologies Latvia\" ar 18,062 miljonu eiro apgrozījumu. Piektais lielākais sakaru tehnikas tirdzniecības uzņēmums pagājušajā gadā bija SIA \"SIS biznesa serviss\", kura apgrozījums bija 18,002 miljoni eiro, sestais - SIA \"UTC Distribution\" ar 11,983 miljonu eiro apgrozījumu, bet topu noslēdz astotajā vietā esošais SIA \"Bite Latvija retail\" ar 10,794 miljonu eiro lielu apgrozījumu pagājušajā gadā. \"Latvijas biznesa gada pārskata\" kārtējā izlaidumā iekļautas veiksmīgāko uzņēmēju un nozaru ekspertu atziņas un prognozes, kā arī padziļināts biznesa vides apskats un detalizēti nozaru uzņēmumu saraksti. Covid-19 dēļ šogad gada pārskatus par 2020.gadu drīkstēja iesniegt ilgākā laika periodā nekā ierasts, tādēļ arī apkopojumu bija iespējams veikt vēlāk nekā iepriekšējos gados.", "link": "https://www.delfi.lv/bizness/44467736/tehnologijas/53861537/telekomunikacijas-nozare-pec-apgrozijuma-lidera-titulu-atguvis-tet"},
{"title": "'Ideju kausā' laurus plūc elektriska kalnu dēļa risinājums", "category": "Tehnoloģijas", "body": "Elektriska kalnu dēļa \"Rhino Board\" ražošana, tirdzniecība un noma atzīta par īpaši inovatīvu biznesa ideju  Latvijas Investīciju un attīstības aģentūras  ( LIAA ) konkursā \"Ideju kauss 2021\". Kopumā 20 finālisti tiešsaistes apbalvošanā sadalīja 40 tūkst. eiro atbalstu uzņēmējdarbības sākšanai. LIAA organizētajā konkursā \"Ideju kauss 2021\", kura mērķis ir stimulēt inovatīvu biznesa ideju attīstību, par uzvarētāju kļuva \"Rhino Board\" risinājums un tā autors Raimonds Jurgelis. Viņš saņēma 10 tūkst. eiro naudas balvu dēļu ražošanai, tirdzniecībai un nomai. Attiecīgais risinājums aprīkots ar pietiekamu jaudu, lai spētu pārvietoties pa daudzpusīgiem ceļu segumiem, īpaši trasēm un kalniem. Otrā vieta un 7000 eiro naudas balva piešķirta \"SimpleCharge\" komandas pārstāvim Kārlim Mendziņam, kura ideja ir elektroauto uzlādes stacijas, kas integrējamas esošajā infrastruktūrā ar ielu apgaismojuma stabiem. Savukārt 5000 eiro atbalstu uzņēmējdarbības debijai ieguva Alise Jēkabsone par biznesa ideju ar nosaukumu \"MAG\". Autores risinājums paredz mikroaļģu audzēšanas iekārtu gaisa kvalitātes uzlabošanai, tā kā mikroaļģes fotosintēzes procesā absorbē oglekļa dioksīdu un izdala skābekli. Jēkabsones prezentētajai idejai sekoja Einārs Kupats ar iekārtu \"Hedda\", kas mazina trauksmi un novērš profesionālo izdegšanu. Konkrētais garīgās veselības risinājums izmanto bioloģiski atgriezeniskās saites tehnoloģiju, ļaujot pārvaldīt ikdienas stresa situācijas un veicinot cilvēka labsajūtu. Viņš ieguva 3000 eiro idejas pilnveidošanai tāpat kā piektās vietas ieguvēja Liene Kazaka ar biznesa ideju \"Hyphae Materials\". Tās pamatā ir iepakojumu ražošana, kur izmanto sēņu micēlija īpašības ar mērķi radīt gan videi draudzīgus un aprites ekonomikai piemērotus, gan izturīgus iepakojuma materiālus. Vēl 3000 eiro atbalstu ieguva Vita Grīnberga par biznesa ideju \"Pākšaugu saldumi\". Risinājums ir veselīga uztura cienītājiem piemēroti pākšaugu saldumi, kas sastāv no proteīniem, minerālvielām un vitamīniem, bet nesatur alergēnus un cukuru. Vienlaikus 1500 eiro atzinību biznesa izaugsmes stimulam saņēma Ilze Stebera par risinājumu \"SkaniLAB\", Armands Evertovskis par biznesa ideju \"NEPHEW\", \"Feed and Train\" autors Jānis Miltiņš, risinājuma \"Deskly\" izstrādātājs Oskars Putniņš, biznesa idejas \"VAND Nano Pārklājums\" autors Aleksandrs Kļaviņš, kā arī Jānis Skrastiņš par risinājumu \"Sober Soul\". LIAA inovatīvo biznesa ideju konkursā \"Ideju kauss\" šogad tika iesniegts 171 pieteikums. No tiem 117 idejas iekļuva otrajā kārtā, bet konkursa finālam profesionālu ekspertu komanda izvirzīja 20 biznesa idejas un to autorus. Konkursā \"Ideju kauss 2021\" iesniegtās idejas vērtēja profesionāla ekspertu komanda. Norises laikā dalībnieki apguva un papildināja biznesa zināšanas, pilnveidojot savas idejas un sacenšoties par naudas balvām no 1 500 līdz 10 000 eiro biznesa uzsākšanai. Naudas balvas tika piešķirtas 12 ideju autoriem. Balvas nodrošināja LIAA un  Eiropas Reģionālās attīstības fonds  ( ERAF ).", "link": "https://www.delfi.lv/bizness/44467736/tehnologijas/53862307/ideju-kausa-laurus-pluc-elektriska-kalnu-dela-risinajums"},
{"title": "Latvijas jaunuzņēmums 'Lokalise' jaunā finansējuma kārtā piesaista 50 miljonus dolāru", "category": "Tehnoloģijas", "body": "\"Lokalise\" specializējas mobilo lietotņu, mājaslapu, spēļu un cita digitālā satura pielāgošanā starptautiskajiem tirgiem vairākās valodās. \"Lokalise\" platforma tika izstrādāta kā alternatīva novecojušiem un dārgiem rīkiem, koncentrējoties uz satura automatizāciju un integrāciju. Jaunais finansējums tiks izmantots, lai palielinātu darbaspēku, veicinātu produktu izstrādi un partnerattiecību paplašināšanu. Ieskaitot šo finansējuma kārtu, \"Lokalise\" kopumā ir piesaistījusi 56 miljonus dolāru. Jaunuzņēmumam ir vairāk nekā 2500 klienti, ietverot tādus zīmolus kā \"BASF\", \"Revolut\", \"Monday.com\", \"Arduino\". \"Lokalizācija un tulkošana ir acīmredzamas izaugsmes stratēģijas, kuras lielākā daļa uzņēmumu pārāk ilgi ignorē,\" akcentējis līdzdibinātājs un vadītājs Niks Ustinovs. \"Lokalise\" B sērijas 50 miljonu  ASV  dolāru finansēšanas kārtu vadīja \"CRV\", piedaloties \"Creandum\", \"Dawn Capital\", esošajiem investoriem un vairākiem eņģeļinvestoriem. \"Lokalise\" 2017. gadā dibināja Niks Ustinovs un Pjotrs Antropovs (fotogrāfijā). Pēc trīs gadu darbības 2020. gadā uzņēmums piesaistīja pirmās investīcijas 6 miljonu ASV dolāru apmērā. Uzņēmuma dibinātāji nolēma piesaistīt ārējo kapitālu, lai paātrinātu uzņēmuma izaugsmi, liecina ieraksts \"Vikipēdijā\".", "link": "https://www.delfi.lv/bizness/44467736/tehnologijas/53868387/latvijas-jaunuznemums-lokalise-jauna-finansejuma-karta-piesaista-50-miljonus-dolaru"},
{"title": "Ārvalstu investoru padome: Latvijā ir nepieciešams atbildīgais par digitalizācijas ieviešanu", "category": "Tehnoloģijas", "body": "Lai Latvija kļūtu par digitāli attīstītu valsti, ir nepieciešams atbildīgais par digitalizācijas ieviešanu, norāda Ārvalstu investoru padomes Latvijā (FICIL) valdes priekšsēdētājs un būvmateriālu ražotāja SIA \" Schwenk Latvija \" valdes loceklis Māris Gruzniņš. Viņš atzīmē, ka Ārvalstu investoru padomei gadu laikā ir izveidojusies laba sadarbība ar valdību, sniedzot tai rekomendācijas. \"Mēs esam centušies būt tas, kas ne tikai kritizē, bet arī sniedz padomus,\" sacīja Gruzniņš, piebilstot, ka padomes biedri darba grupās strādā, lai radītu priekšlikumus un uzlabotu biznesa vidi. \"Man gribētos teikt, ka valdība mūsos ieklausās, taču no otras puses, cik, piemēram, premjers vai kāds cits ministrs var gūt atbalstu arī no pārējo ministru puses, lai mūsu rekomendētās lietas ieviestu?\" pauda Gruzniņš. Tostarp viņš minēja, ka ir priekšlikumi, kurus padome atkārto gadiem, un pie tā ir jau pierasts, piemēram, augstskolu reformas nepieciešamību padome aktualizēja kopš 2018.gada un nu beidzot šis jautājums ir ne tikai sakustējies, bet sācis arī virzīties pareizā virzienā, tāpat valdība ir saklausījusi padomes rekomendācijas attiecībā uz  Ekonomisko lietu tiesas  izveidi, ko padome rekomendācijās minēja kopš 2019.gada, kā arī tas pats attiecas uz maksātnespējas jautājumu sakārtošanu. \"Šie ir bijuši ilgtermiņa jautājumi, kas beigās ir saklausīti un realizēti,\" sacīja Gruzniņš. Viņš uzsvēra, ka Latvijai šobrīd ir jāstrādā pie virzības uz \"zaļo kursu\", kā arī pie digitalizācijas. \"Esam uzsvēruši, ka ir jāatjauno un jāatdzīvina Nacionālā enerģētikas un klimata padome, kas ir tiešā premjera pakļautībā. Arī premjers ir atzinis, ka tas ir nepieciešams, un notiek darbs šajā jomā. Jautājums, cik tas būs efektīvi, jo tas šobrīd ir ieguvis ļoti plašu redzējumu ar ļoti daudz iesaistītu institūciju, daudz cilvēku. Saistībā ar \"zaļo kursu\" ne tikai ārvalstu investoriem, bet visai sabiedrībai kopumā ir jābūt skaidrībai, kā mēs šos mērķus sasniegsim, kāda ir stratēģija. Ir jābūt skaidram plānam un ir nepieciešama vienota koordinācija no Nacionālās enerģētikas un klimata padomes. Darbam ir jābūt ļoti koordinētam, jo šajā brīdī mēs redzam, ka process ir ļoti sadrumstalots, mazākais, starp piecām ministrijām, kur katram ir savi mērķi. Mēs nesasniegsim kopējos mērķus, ja katrs strādāsim atsevišķi,\" klāstīja Gruzniņš. Viņš arī minēja, ka \"zaļā kursa\" ietvaros Latvijai šobrīd tik daudz nevajadzētu fokusēties uz 2050.gadā sasniedzamajiem mērķiem, kā uz 2030.gadā sasniedzamajiem mērķiem. \"Mēs jau, piemēram, varam deklarēt, ka pēc 2050.gada Rīgā vairs netiks ielaistas mašīnas ar dīzeļdzinējiem. Pateikt var, bet ko tas nesīs līdzi? Jau pagājušajā gadā varēja redzēt, kas notika ar  Satiksmes ministrijas  iniciatīvu mainīt nodokli dīzeļdzinēju automašīnām. Tas ļoti labi parādīja, ka šo ceļu nevar iet, ja viena ministrija vienkārši izdomā pacelt kādu nodokli. Tādā veidā rezultātu sasniegt nevar. Tam ir jāizriet no kopējas vīzijas, kopēja redzējuma. Tikai saliekot puzles gabaliņus kopā, šos ļoti ambiciozos mērķus varēs sasniegt. Traki būs tad, ja šos mērķus būs jāsasniedz divos gados un mēs nopietni par to sāksim domāt tikai 2026. vai 2027.gadā,\" sacīja Gruzniņš. Tāpat viņš norādīja, ka jau gadiem padome rekomendē, ka būtu nepieciešams kāds atbildīgais par digitalizācijas ieviešanu jeb \"chief information officer\", proti, kāds, kurš būtu atbildīgs par digitalizācijas novešanu līdz galam, lai Latvija kļūtu par digitālu valsti, kurā arvien vairāk izmantotu šādus risinājumus. \"Mēs ļoti bieži domājam, ka digitalizācija ir vienkārša lieta, ka pietiek mums prast rīkoties ar viedtelefonu vai mācēt bankas kodus ievadīt, tad esam jau digitāli. Tā noteikti nav. Labs komentārs, ko izteica premjers mūsu tikšanās laikā, ka pandēmija un vakcinācijas process ir izgaismojis mīnusus, ka nav iespējams dabūt datus pietiekami ātri. Tas ir tas, par ko mēs visu laiku runājam, ka digitalizācija nav šaura joma, bet gan ļoti plaša. Mēs, pirmkārt, vēlamies dažādus datus no dažādām nozarēm, industrijām, institūcijām, lai ar šiem datiem spētu operēt un ar to palīdzību pieņemt pareizus lēmumus nākotnē. Protams, ka mēs saprotam, ka ir atlicis aptuveni gads līdz vēlēšanām un nevienam nav politiskās gribas veidot kādu jaunu institūciju, uz kuru cilvēki rādīs ar pirkstu, ka atkal ir jauni ierēdņi. Taču mēs redzam, ka tieši tādēļ daudzas lietas nevirzās uz priekšu, jo procesam nav centralizētas koordinācijas,\" sacīja Gruzniņš. Pēc viņa teiktā, pandēmija digitalizācijas jomā ir pavirzījusi uz priekšu tā saucamās vienkāršās lietas, taču daudz būtiskāks ir jautājums, kā mēs iegūstam datus, kā mēs tos apkopojam, kā mēs tos analizējam, vai mēs tos spējam \"sajūgt kopā\" un vai tie ir pieejami. \"Manuprāt, pandēmija ir tikai izgaismojusi to, ka tā ir problēma. Ļoti bieži ir tā, ka mēs nevaram pieņemt pareizo lēmumu, jo mums nav datu un mēs tos nevaram izanalizēt. Tikai tad, ja mums ir dati, lēmumi var būt pareizi. Ja datu nepietiek vai tie ir kļūdaini, tad lēmumi būs nepareizi. Var jau arī netīšām trāpīt, bet pareiza lēmuma varbūtība šajā gadījumā ir ļoti maza. Līdz ar to uz digitalizāciju ir jāskatās ne tikai pamata prasmju līmenī, kam pandēmija noteikti ir palīdzējusi. Uz to ir jāskatās daudz plašāk,\" pauda Gruzniņš. Viņš arī minēja, ka pandēmija ir izgaismojusi, ka digitalizācijas jautājumā ir jābūt amatpersonai, kura atbild par uzraudzību vai koordināciju. \"Pašlaik viss notiek atsevišķu ministriju līmenī, un it kā par kopējo procesu ir atbildīga  Vides aizsardzības un reģionālās attīstības ministrija , bet tās pārziņā ir tādas lielas lietas kā \"zaļais kurss\", digitalizācija, reģionālā reforma, un tas vienkārši nav iespējams. Līdz ar to mums joprojām nav tādas skaidras stratēģijas,\" teica Ārvalstu investoru padomes Latvijā valdes priekšsēdētājs. Tāpat svarīga lieta, pēc Gruzniņa teiktā, ārvalstu investoriem ir nodarbinātība. Tajā ietilpst gan darbaspēka pieejamība, gan cilvēka prasmju pārveidošana un pielāgošana, kas jaunajā darba sfērā un sistēmā būs nepieciešama. Arī šajā jomā ir jābūt koordinētai rīcībai, jo cilvēkkapitāla kvalifikācijas celšanā ir iesaistītas vairākas iestādes un organizācijas. \"Kad mēs šo jautājumu darba grupās vai komisiju sēdēs aktualizējam, tad ministriju pārstāvji saka, ka ar to jau nodarbojas, taču rezultāta nav. Ja par procesu ir atbildīgi visi, tad atbildīgā nav. Šis process ir ļoti sadrumstalots, tādēļ ir vajadzīga reorganizācija,\" viņš teica. Gruzniņš piebilda, ka ļoti labi saprot, ka valsti nevar vadīt kā uzņēmumu \"viens pret vienu\", taču paralēles ir, un arī biznesā, ja tu gribi izveidot kaut ko jaunu, tas nenozīmē, ka viss vecais paliek pa vecam. Ir jāveic revīzija, audits, jāsaprot, kuri departamenti ar ko nodarbojas, un, ja tiek veidota jauna institūcija, tad, protams, no kaut kurienes šīs funkcijas ir jāņem arī nost.", "link": "https://www.delfi.lv/bizness/44467736/tehnologijas/53870007/arvalstu-investoru-padome-latvija-ir-nepieciesams-atbildigais-par-digitalizacijas-ieviesanu"},
{"title": "'Latvijas dzelzceļš' atklājis Baltijā pirmo dzelzceļa pārbrauktuvju centru", "category": "Tehnoloģijas", "body": "Darbu uzsācis dzelzceļa pārbrauktuvju centrs, no kura attālināti tiks uzraudzītas apsargājamās dzelzceļa pārbrauktuves ar intensīvu satiksmi visā Latvijas teritorijā. Šis ir pirmais šāda veida pārbrauktuvju centrs Baltijā un tajā būs iespējams vienlaikus apkalpot līdz 24 pārbrauktuvēm, informē \" Latvijas dzelzceļš \". Līdz ar šī centra darbības uzsākšanu \"Latvijas dzelzceļš\" pakāpeniski atteiksies no pārbrauktuvju fiziskās kontroles, kad pie pārbrauktuvēm pastāvīgi uzturas dežurējošais personāls. Pārbrauktuvju centrā viens dežurants varēs apkalpot līdz sešām pārbrauktuvēm vienlaikus, tādējādi ar tehnoloģiju palīdzību tiks optimizēti resursi un uzlabosies darba apstākļi. \"Līdz ar pastāvīgu dzelzceļa infrastruktūras modernizāciju un tās drošības veicināšanu, VAS \"Latvijas dzelzceļš\" uzmanības centrā jau divus gadus ir arī visu tehnoloģisko procesu pārskatīšana un pakāpeniska modernizācija. Vienotā dzelzceļa pārbrauktuvju centra izveide ir būtisks solis LDz transformācijā no uzņēmuma, kurā daudz darba tika veikts manuāli, uz mūsdienīgu, Eiropas līmeņa dzelzceļa infrastruktūras uzņēmumu,\" teic \"Latvijas dzelzceļš\" valdes priekšsēdētājs Māris Kleinbergs. Pārbrauktuvju centra dežuranta pienākumos ir ar videonovērošanas sistēmas palīdzību sekot līdzi situācijai dzelzceļa pārbrauktuvēs un nepieciešamības gadījumā veikt atbilstošas darbības, lai novērstu avārijas situācijas. Tāpat pārbrauktuvju centra dežurants nepieciešamības gadījumā ziņos vilcienu dispečeram vai staciju dežurantam par iespējami bīstamu situāciju uz pārbrauktuves, varēs iedarbināt pārbrauktuves signalizāciju, kā arī ar īpašas programmas palīdzību tiešsaistē sekot līdzi vilcienu kustībai. Ar tehnoloģiju palīdzību būs iespējams fiksēt arī autotransportu, kas sliežu ceļu šķērsojis pie aizliedzošā sarkanā signāla. No šīs nedēļas pakāpeniski dzelzceļu pārbrauktuvju centram tiks pieslēgta 17 apsargājamo dzelzceļa pārbrauktuvju vadība pagaidu ekspluatācijā. Turpmāk, izvērtējot jaunā pārbrauktuvju centra darbības efektivitāti, tiks plānota arī iespēja uz šo vadības centru pārslēgt arī citas apsargājamās pārbrauktuves, kuras šobrīd uzrauga staciju personāls.", "link": "https://www.delfi.lv/bizness/44467736/tehnologijas/53876429/latvijas-dzelzcels-atklajis-baltija-pirmo-dzelzcela-parbrauktuvju-centru"},
{"title": "Foto un video: 'AirDog' prezentē pirmos klientiem paredzētos lidaparātus", "category": "Tehnoloģijas", "body": "Šobrīd klientiem Eiropā, tostarp Latvijā, un Āzijā nosūtīti jau pirmie lidaparāti, kurus Rozentāls dēvē par \"Beta\" versiju.  \"Šobrīd esam nosūtījuši klientiem aptuveni pāris desmitus lidaparātu. Tos jau var iegādāties iepriekšpārdošanā, bet nākamgad tiem vajadzētu nonākt arī veikalu plauktos,\" stāsta uzņēmējs, piebilzdams, ka šobrīd interesi par \"AirDog\" ierīču pārdošanu izrādījuši aptuveni 400 tirgotāji no 60 dažādām valstīm. Līdz gada beigām uzņēmums plāno piegādāt vairāk nekā 1100 produktus, kuri iegādāti iepriekšpārdošanā \"Kickstarter\", gan tos, kuri pārdoti pēc šīs kampaņas. \"Veikbords, ekstrēmie sporta veidi šobrīd ir primārais veids, kā izmantot \"AirDog\". Lidaparāts šobrīd spēj attīstīt ātrumu līdz 70 kilometriem stundā, tāpēc pagaidām par \"AirDog\" izmantošanu motosportā vēl īsti nerunājam, teorētiski nākotnē šo maksimālo ātrumu varam arī palielināt,\" stāsta Rozentāls.  Kopumā uzņēmumā šobrīd strādā 25 darbinieki, no kuriem lielākā daļa ir latvieši. Savukārt tehniskais darbs norit Ventspilī – to nodrošina \"HansaMatrix\" grupas uzņēmums \"Ventspils elektronikas fabrika\". \"Šis ir tīri Latvijā radīts produkts. Arī darbinieki lielākoties no Latvijas, tagad gan algojam globālā mārketinga speciālistus Sanfrancisko un Parīzē,\" norāda Rozentāls.  Visa \"AirDog\" projekta realizācijas ideja, ieskaitot ražošanu, jau šobrīd izmaksājusi 3,5 miljonus eiro. Investīcijas piesaistītas gan pūļa finansēšanas vietnē \"Kickstarter\", gan strādājot ar riska kapitālu. Cena lidaparātam ASV ir aptuveni 1600 ASV dolāru, bet Eiropā - 1700 eiro. \"Nākamajam darba cēlienam mums ir ļoti daudz izaicinājumu, jo esam pārgājuši no produkta izstrādes posma uz tā ieviešanu tirgū. Pirmkārt, strādāsim pie nākamā raunda investīciju piesaistē. Tāpat mums priekšā stāv milzīgs jauns darba lauks – mārketings un tirdzniecība, jo jānostiprina pozīcijas tirgū un jāiekaro \"AirDog\" vieta veikalu plauktos, kas nav viegls uzdevums,\" atzīst Rozentāls, piebilzdams, ka darbs pie produktu izstrādes neapstāsies – \"vēlamies nākotnē piedāvāt klientiem \"AirDog\" versiju II.\"  Šī gada sākumā ''AirDog'', kas autonomi seko sportistam un filmē to ar ''GoPro'' sporta kameru, pasaules lielākajā tehnoloģiju un inovāciju izstādē \"CES 2015\" atzīts par labāko robotu un ieguvis otro vietu ''Best of CES Awards 2015'' balsojumā.", "link": "https://www.delfi.lv/bizness/44467736/tehnologijas/46593143/foto-un-video-airdog-prezente-pirmos-klientiem-paredzetos-lidaparatus"},
{"title": "'Airdog', 'Infogr.am' un citi - Latvijā nodibina startapu asociāciju", "category": "Tehnoloģijas", "body": "\"Jaunās organizācijas mērķi ir attīstīt Latvijas startapu uzņēmumu ekosistēmu, savienot to ar pārējo pasauli, popularizēt startapu kustību Latvijā un pasaulē, aizstāvēt tās intereses un sekmēt savstarpējo cieņu un sadarbību startapu uzņēmumu starpā,\" portālam \"Delfi\" skaidroja asociācijas valdes priekšsēdētāja Jekaterina Zaiceva. Pašreizējais biedru saraksts ietver Latvijas startapu uzņēmumu flagmaņa \" Infogr.am \" līdzdibinātāju – Uldi Leitertu, bezpilota lidaparātu ražotāju \"Airdog\", Latvijas vecāko startapu uzņēmumu kopā strādāšanas telpu \"TechHub Riga\". Tāpat asociāciju pārstāv \"Naco Technologies\", Latvijas Privātā un Riska kapitāla asociācija, bijušais Latvijas Republikas ekonomikas ministrs – Daniels Pavļuts, \"Rietumu Bank\" valdes locekli – Renāta Lokometa, Eiropas Investīciju Fonda reģionālais menedžeris Krišjānis Zariņš un daudzi citi startapu uzņēmumi, organizācijas un privātpersonas. \"Latvijas startapu uzņēmumi ir piesaistījuši vairāk nekā 100 miljonus eiro investīcijas. Šī ir tikai publiski izpaustā informācija. Es esmu pārliecināta, ka Latvijai ir visi nepieciešamie potenciālie priekšnosacījumi, lai kļūtu par Ziemeļaustrumu Eiropas start-up uzņēmumu kustības centru. Mēs jau tagad strādājam pie juridiskas definīcijas, kas atšķirtu startapu uzņēmumus no mazajiem un vidējajiem uzņēmumiem. Šis ir pirmais solis, lai veidotu regulatoro vidi, kas veicina startapu uzņēmumu ekonomiku. Mums jau ir saraksts ar prioritāriem uzdevumiem un esam gatavi veidot Latviju kā valsti, kas ir atvērta inovācijām un ir pievilcīga ārzemju investoriem,\" turpina skaidrot Zaiceva. \"Latvijas Start-up uzņēmumu asociācija\" ir atklāta iniciatīva un tās dibinātāji aicina tai pievienoties jaunus dalībniekus. Asociācijas oficiālais atklāšanas pasākums norisināsies 9. martā pulksten 17.00 \"Nordic Club House\" telpās, Kalēju ielā 3. Interesenti aicināti  pievienoties Facebook pasākumam šeit .", "link": "https://www.delfi.lv/bizness/44467736/tehnologijas/47067783/airdog-infogram-un-citi-latvija-nodibina-startapu-asociaciju"},
{"title": "'Tele2 Latvija' iegūst jaunas frekvences 5G attīstībai", "category": "Tehnoloģijas", "body": "\" Tele2 \" ceturtdien, 16. decembrī, ieguvusi svarīgu frekvenču spektru Latvijā rīkotajā 700 MHz izsolē. Apvienojumā ar iepriekšējā izsolē iegūtajām tiesībām izmantot 3,5 Ghz frekvenci \"Tele2\" šobrīd ir viss nepieciešamais, lai valsts mērogā sāktu vērienīgāku  5G  tīkla izvēršanu, informē uzņēmums. 5G tīkla tālāko attīstību \"Tele2\" īstenos patstāvīgi, jo iepriekš plānotā sadarbība un izziņotais tīkla koplietošanas līgums ar \" Bite Latvija \" nesaņēma pilnīgu Sabiedrisko pakalpojumu regulēšanas komisijas ( SPRK ) apstiprinājumu. \"Tele2\" radiofrekvenču 703 MHz – 713 MHz un 758 MHz – 768 MHz spektra lietošanas tiesības piešķirtas uz 20 gadiem (no 2022. gada 1. februāra līdz 2042. gada 31. janvārim). Uzņēmums šīs tiesības ieguva 700 MHz izsoles pirmajā daļā, kurā tika izsolītas pamatjoslas, par 2,42 miljoniem eiro. \"Iegūstot šīs svarīgas frekvenču spektra lietošanas tiesības, mēs sāksim daudz aktīvāku mūsu 5G tīkla izvēršanu Latvijā. Tas palielinās mobilā interneta ātrumu un uzlabos pārklājumu, vienlaikus nākotnē samazinot latentumu jeb aizturi iekārtām, ko izmantos gan privātpersonas, gan biznesa klienti. 5G ļaus mums nodrošināt nākamās paaudzes infrastruktūru ar atbilstošu kapacitāti,\" norāda \"Tele2\" izpilddirektors Baltijā Petrs Masjulis ( ). \"Igaunijā un Lietuvā augsto un zemo frekvenču izsoles 5G ieviešanai paredzēts rīkot 2022. gadā. Veicot 5G tīkla izvēršanu visās Baltijas valstīs, vienlaikus tiks attīstīti arī jau esošie 4G tīkli, katrā valstī palielinot ātrumus un kapacitāti apvienojumā ar vēl labāku pārklājumu.\" Kā ziņots iepriekš, \"Tele2\" un \"Bite Latvija\" bija uzsākuši partnerību, lai izvērtētu mobilo sakaru infrastruktūras koplietošanas iespējas Latvijā un Lietuvā. Tā kā šī partnerība saņēma vien daļēju SPRK apstiprinājumu, abi uzņēmumi nolēmuši šo sadarbību izbeigt.", "link": "https://www.delfi.lv/bizness/44467736/tehnologijas/53876593/tele2-latvija-iegust-jaunas-frekvences-5g-attistibai"},
{"title": "Linda Liukasa: robeža starp cilvēku un tehnoloģijām kļūst aizvien neskaidrāka", "category": "Tehnoloģijas", "body": "Linda Liukasa (Linda Liukas) ir bērnu grāmatu autore un uzņēmuma \"Rails Girls\" dibinātāja. Tā ir bezpeļņas brīvprātīgo organizācija, kuras darbība aptver vairāk nekā 300 pasaules valstis, piedāvājot jauniešiem rīkus, lai ērtā vidē apgūtu tehnoloģijas. Viņas grāmatas un izglītības programma ir bijušas tik veiksmīgas, ka 2018. gadā žurnāls \"Forbes\" Lindu minējis kā vienu no 50 vadošajām sievietēm tehnoloģiju jomā (\"Top 50 Women in Tech 2018 by Forbes magazine\"). \" Digital Freedom Festival \" rīkotāji tikās ar Lindu neilgi pirms viņas uzstāšanās festivālā, lai uzzinātu, kā viņa kļuvusi par tehnoloģiju stāstnieci. Tā bija veiksmīga sakritība. Pēc \"Nokia\" krīzes Helsinkos un visā Somijā notika strauja jaunuzņēmumu ekosistēmas attīstītība, un daudzi jaunieši vēlējās uzsākt kaut ko jaunu. Manī bija zināms dumpinieciskums, ko īpaši izjutu, studējot Stenforda Universitātē Kalifornijā un atrodoties tik tuvu Silīcija ielejas inovācijām.  Tehnoloģiju uzņēmumiem patīk sevi uzskatīt par celmlaužiem, bet patiesībā tehnoloģijas ir kļuvušas par impēriju. Tehnoloģijas ir uzvarējušas, un mūsu pienākums ir izturēties pret tām atbildīgi. Kā mēs turpināsim dzīvot šajā pasaulē? Daiļliteratūrā ir iezīmēti dažādi distopiski, nevis utopiski pavērsieni. Ir nepieciešams saprast, kā izmantot tehnoloģijas, lai mazinātu diskrimināciju, aizsargātu minoritātes u. tml. Neesmu gluži absolūta optimiste, taču redzu milzīgu potenciālu cilvēka intelekta un mākslīgā intelekta mijiedarbībai. Mani iedvesmo Bjorkas prasme savienot dabu un tehnoloģijas savā radošajā darbībā, kā arī Hajao Mijadzaki mākslas darbi, kuros viņš ataino dabas trauslumu un cilvēces attīstības radīto ietekmi. Caur šāda veida stāstiem mēs varam mācīties, kā radīt vidi, kurā kopīgi strādāt un risināt problēmas. Manuprāt, jebkura veida bažas par mākslīgā intelekta attīstību ir tumsonīgas. Tie, kuri runā par singularitātes apdraudējumu, ir baiļu radītāji, kuriem trūkst iztēles, lai spētu domāt plašāk un novērstu tehnoloģiju negatīvos aspektus. Esmu Montesori mācību metodes piekritēja, kurā galvenais akcents ir aktīvs mācību process. Lietas, kuras saistām ar tehnoloģijām, – ekrāns, datorpele, klaviatūra utt., iespējams, nemaz nebūs nākotnes tehnoloģiju sastāvdaļa. Jau pašlaik ir novērojama pāreja uz balss komandu pārvaldi, bet kas būs tālāk? Tāpēc, mācot par tehnoloģijām, nepieciešama filozofiskāka pieeja. Dažādība darbinieku vidū noteikti palielinās, un, manuprāt, ar nākamo paaudzi viss būs kārtībā. Jau kopš tehnoloģiju pirmsākumiem sievietes vienmēr ir iesaistījušās, sākot ar pirmo programmētāju Adu Lavleisu līdz pat tām dāmām, kuras strādāja pie pirmā NASA kosmosa kuģa, un tām lieliskajām sievietēm, kuras darbojas tehnoloģiju sektorā mūsdienās. Mums ir daudz izcilu piemēru, no kā mācīties, un es esmu lepna, ka Rūbija – manu bērnu grāmatu varone – ir viena no tiem. Attieksme mainās, un es vairākkārt esmu piedzīvojusi, ka jauni puiši nāk man klāt un saka, ka Rūbija ir viņu mīļākais tēls. Bērnus nepieciešams sagatavot darbam, bet ne konkrētai profesijai. Jāveicina zinātkāre, radošums un prasme bezbailīgi pielāgoties jaunām situācijām. Tas ir labākais veids, kā varam veidot viņu nākotni. Mūsdienās izmantojam ekrānus, bet nav zināms, kas notiks nākotnē. Manuprāt, tiešsaistes mācības zaudēs savu nozīmi. Mums ir nepieciešams darboties fiziskajā pasaulē, lai izprastu abstraktas lietas. Bērniem ir jāiesaista rokas, kājas, ķermenis un kustība, radot visaptverošu pieeju mācībām. Es mēģinu palīdzēt bērniem apgūt tehnoloģijas jautrā un saprotamā veidā – gan ar \"Sveika, Rūbij!\"( \"Hello Ruby\") bērnu grāmatām, gan ar \"Rails Girls\" programmēšanas darbnīcām. Esmu arīdzan izveidojusi \"YouTube\" sēriju ar nosaukumu \"Mīlas vēstules datoriem\" (\"Love Letters for Computers\"). To galvenais uzdevums ir palīdzēt sākumskolas skolotājiem rast idejas, kā jautrā un iesaistošā veidā mācīt datorzinātnes pamatus. Pilnīgi noteikti! Īstas pārmaiņas notiks tikai tad, kad valdība investēs pasniedzējos un skolēnos, taču dažādās valstīs šis process noris atšķirīgi. Visur pasaulē ir līdzīgi domājoši vecāki, kam rūp bērnu sagatavošana darba gaitām, taču pieejas ir atšķirīgas, piemēram, Apvienotajos Arābu Emirātos, Ķīnā, Šveicē vai Japānā. Mums ir jāmācās vienam no otra, taču jābūt piesardzīgiem kāda konkrēta modeļa atzīšanā par vienīgo un labāko. Lielbritānijā ir uz cilvēku vērsta izglītības sistēma, amerikāņu izglītības sistēma ir ļoti metodoloģiska, bet Somijā programmēšana tiek integrēta visos mācību aspektos. Varbūt šāda robeža nemaz neeksistē? Varētu pat teikt, ka cilvēks bija pirmā mašīna. Mēs esam bijuši skaitļotāji un programmētāji. Mēs arī cenšamies padarīt tehnoloģijas līdzīgas sev, cilvēciskākas, līdz ar to šī robeža starp cilvēku un tehnoloģijām kļūst aizvien neskaidrāka.", "link": "https://www.delfi.lv/bizness/44467736/tehnologijas/51637545/linda-liukasa-robeza-starp-cilveku-un-tehnologijam-klust-aizvien-neskaidraka"},
{"title": "Latvijas jaunuzņēmums izveidojis Baltijā pirmo elektrouzlādes staciju apgaismojuma laternās", "category": "Tehnoloģijas", "body": "Līdz 2022. gada vidum Apes ielā 2, Rīgā, iedzīvotājiem ir pieejama pirmā elektroauto uzlādes stacija, kas ielu apgaismojuma tīklu pārveido un papildina ar elektrouzlādes iespējām. Risinājums demonstrē un paver iespējas nākotnē nodrošināt uzlādes iespējas daudzīvokļu namu rajonos, kuros patreiz vērojams būtisks uzlādes iespēju trūkums. Izstrādātais risinājums, izmantojot jau esošu infrastruktūru, atvieglo gan elektroauto uzlādes staciju uzstādīšanu, gan paver lielāku uzlādes tīkla potenciālu. Vairums Latvijas iedzīvotāji, tai skaitā Rīgā, dzīvo daudzīvokļu namu rajonos, kuros elektrouzlādes iespējas ir visai ierobežotas. Iemesls tam ir gluži vienkāršs - elektroauto uzlādes infrastruktūras izveide, saskaņošana un izvietošana ir resursietilpīga. Rezultātā iedzīvotāji pat neapsver elektroauto iegādi, jo tam gluži vienkārši trūkst perspektīvas uzlādes iespējas. Kā norāda \"Simple Charge\" pārstāvis Kārlis Mendziņš: \"Rīgā ir vairāk kā 6000 laternu stabi un no tiem apmēram 1000 atrodas blakus autostāvvietai. Mūsu risinājums, pirmkārt, ļauj izmantot jau esošu infrastruktūru, otrkārt, pilnveido enerģijas izmantošanu laternu stabos, tādējādi arī samazinot uzlādes tīkla izvietošanas izmaksas un, treškārt, rada iedzīvotājiem ērtas un parocīgas elektrouzlādes iespējas\". Kā papildu apsvērums jaunuzņēmuma pārstāvji min transporta sektoru, kas veido otru lielāko daļu no siltumnīcefekta gāzu (SEG) emisiju apjoma. Līdz ar jauno  Eiropas Komisijas  vīziju \"Fit For 55!\" (Gatavi mērķrādītājam 55%), kas paredz samazināt SEG emisiju apjomu par 55% līdz 2030. gadam, Latvijai ir aktīvi jādomā par veidiem, kā veicināt pāreju uz videi draudzīgākiem pārvietošanās līdzekļiem. Elektroauto tiek saskatīts kā viens no risinājumiem, lai samazinātu SEG emisijas, tomēr, lai būtu gatavi elektroauto skaita pieaugumam, ir nepieciešams jau laikus sagatavot atbilstošu uzlādes infrastruktūru. Lai arī šobrīd elektroauto īpatsvars pret kopējo transportlīdzekļu skaitu ir neliels, \"SimpleCharge\" vīzija ir sagatavot infrastruktūru videi draudzīgas mobilitātes iespējināšanai. Šobrīd risinājums nodrošina vienmērīgu enerģijas plūsmu, tādējādi ļaujot lādēt vairākus elektroautomobīļus vienlaicīgi. Nākotnē tiek plānots, ka šāds uzlādes risinājums varētu atrasties gan daudzīvokļu nama pagalmos, gan autostāvvietās, gan degvielas uzpildes stacijās, gan arī blakus tirdzniecības centriem. \"SimpleCharge\" ir viena no pilsētvides mobilitātes inkubatora komandām, kas ir \"EIT Urban mobility\" atbalstīts privātā, publiskā un izpētes sektora sadarbības projekts, ko organizē inovāciju kustība \"Vefresh\" sadarbībā ar  Rīgas domes  Pilsētas attīstības departamentu un  Elektronikas  un datorzinātņu institūtu. Projekta mērķis ir risināt pilsētas transporta un mobilitātes izaicinājumus, sekmēt inovatīvu jaunuzņēmumu attīstību mobilitātes jomā, jaunu produktu un pakalpojumu demonstrāciju pilsētvidē.", "link": "https://www.delfi.lv/bizness/44467736/tehnologijas/53876285/latvijas-jaunuznemums-izveidojis-baltija-pirmo-elektrouzlades-staciju-apgaismojuma-laternas"},
{"title": "'Bite' 5G tīkla attīstībā plāno investēt 70 miljonu eiro", "category": "Tehnoloģijas", "body": "IKT pakalpojumu sniedzējs \"Bite\" nākamo trīs gadu laikā plāno investēt vairāk nekā 70 miljonus eiro, izbūvējot vairākus simtus  5G  bāzes staciju Rīgā un lielākajās Latvijas pilsētās, informē uzņēmums. Ceturtdien, 16. decembrī, izsolē \"Bite\" iegādājās augšupielādē 723-733MHz un lejupielādē 778-788MHz frekvenču joslas 700MHz diapazonā, kas ir populārākā frekvence Eiropā 5G tīkla izbūvei. Spektra lietošanas tiesības \"Bitei\" piešķirtas uz 40 gadiem. Iepriekš šī frekvence tika izmantota digitālās televīzijas apraidei, bet tagad tā tiek izmantota progresīvākām tehnoloģijām - 4G un 5G tīkla nodrošināšanai. Pateicoties tam, ka 700 MHz frekvence spēj raidīt 5G signālu daudz plašākā teritorijā, \"Bite\" spēs nodrošināt spēcīgus IoT, NR-Voice, uRLLC un eMBB pakalpojumus. \"Pandēmijas laikā mēs redzam, cik nozīmīgu lomu spēlē tieši IKT un telekomunikāciju nozares. Attālināts darbs un mācības, jaunu tiešsaistes pakalpojumu radīšana un nodrošināšana ir radījusi vēl lielāku pieprasījumu pēc ātras un efektīvas datu pārraides. Ik gadu datu patēriņš ierīcēs aug vidēji par 50%, bet pēdējos gados šis rādītājs aug par 83% ik gadu. Visticamāk, jaunie sabiedrības paradumi, kas transformējušies digitalizācijas paātrinājuma dēļ, neizzudīs. Nav noslēpums, ka IKT un telekomunikāciju sektors ir tie, kuri bruģē ceļu inovācijām, kas galu galā ir investīciju magnēts un attīstības dzinulis. Tāpēc 5G infrastruktūra būs vitāli svarīga ekonomikas restarta laikā, uz ko arī \"Bite\" fokusēsies nākotnē,\" norāda \"Bite\" vadītājs Kaspars Buls, papildot, ka patstāvīgu 5G tīkla ieviešanu šajā frekvencē uzsāks 2022. gadā. SIA \" Bite Latvija \" meitas uzņēmumam SIA \"Unistars\" ir licences piecām radiofrekvenču spektra joslām un diviem 26 gigahercu (GHz) diapazona kanāliem. Šodien \"Bite Latvija\" iegādājās 700 Mhz frekvences, tādējādi \"Bite grupai\", salīdzinot ar citiem operatoriem, šobrīd ir pieejams visvairāk frekvenču, kas atbilst 5G standarta vadlīnijām. Kā ziņots iepriekš, \" Tele2 \" un \"Bite Latvija\" bija uzsākuši partnerību, lai izvērtētu mobilo sakaru infrastruktūras koplietošanas iespējas Latvijā un Lietuvā. Par cik šī partnerība saņēma vien daļēju  SPRK  apstiprinājumu, abi uzņēmumi nolēmuši šo sadarbību izbeigt. Latvija ir pirmā Baltijas valsts, kurai būs pilns 5G frekvenču portfelis (700MHz un 3500GHz), kas sadalīts starp tirgus spēlētājiem, savukārt Lietuva un Igaunija izsoles plāno tikai 2022. gadā.", "link": "https://www.delfi.lv/bizness/44467736/tehnologijas/53877073/bite-5g-tikla-attistiba-plano-investet-70-miljonu-eiro"},
{"title": "'Tele2' iedarbina 5G bāzes stacijas Jūrmalā un Valmierā", "category": "Tehnoloģijas", "body": "Mobilo sakaru operators \" Tele2 \", turpinot pakāpeniski izvērst  5G  tīklu Latvijā, ir uzstādījis un iedarbinājis vēl divas 5G bāzes stacijas – Jūrmalā (Dzintaros) un Valmierā, portālu \"Delfi\" informēja uzņēmuma pārstāvis Oskars Fīrmanis. \"Tele2\" 5G tīkls komercrežīmā darbojas jau piecās Latvijas pilsētās – Rīgā, Jelgavā, Daugavpilī, Jūrmalā un Valmierā. Kā informēja uzņēmumā, rudenī ir plānots iedarbināt 5G bāzes stacijas arī Siguldā, Salacgrīvā un Rīgā, Brīvības ielā. \"5G tehnoloģija joprojām ir attīstības sākuma posmā, tā šobrīd ir salīdzinoši dārga un tās pielietojums biznesa jomās – ierobežots, taču mēs turpinām pakāpenisku tās attīstību, lai būtu gatavi, kad tā būs nepieciešama biznesa procesu nodrošināšanai un būs pieejams plašāks 5G ierīču klāsts. Tieši tādēļ pirmā pieredze ar 5G tiek veidota patērētāju lokam, kam nepieciešama izcila mobilā interneta pieredze un tikai pēc tam seko darbs pie 5G kā biznesa procesu uzlabošanas instrumenta. Šobrīd faktiski notiek mēģinājumi un meklējumi nākotnes vārdā. Ar to nodarbojas operatori, iekārtu ražotāji un citi tirgus dalībnieki ne tikai Latvijā, bet visā pasaulē,\" norādīja \"Tele2\" tehniskā direktore Līga Krūmiņa. Krūmiņa uzsvēra, ka uzņēmumā galvenais fokuss joprojām ir uz 4G tīkla jaudas attīstību, jo šī tehnoloģija vēl ilgi spēs nodrošināt klientu ikdienas vajadzības tehnoloģiju jomā. Šogad \"Tele2\" jau uzstādījis 30 jaunas bāzes stacijas, 150 stacijās veikuši modernizācijas un paplašināšanas darbus, kā arī vairāk nekā trešdaļa bāzes staciju Rīgā ir pieslēgtas optiskajam tīklam, kas ļauj uzlabot tīkla jaudu vietās, kurās ir vislielākais pieprasījums pēc mobilā interneta, papildināja Krūmiņa. \"Tele2\" 5G bāzes stacija Jūrmalā ir uzstādīta Emīlijas ielā, bet Valmierā – Raiņa ielā. Savukārt Daugavpilī tā atrodas Šķirotavas dzelzceļa stacijas tuvumā, Jelgavā – pie Dobeles šosejas, bet Rīgā – Mūkusalas Biznesa Centra teritorijā, norādīja Fīrmanis.", "link": "https://www.delfi.lv/bizness/44467736/tehnologijas/52475549/tele2-iedarbina-5g-bazes-stacijas-jurmala-un-valmiera"},
{"title": "'Food Union' investē miljonu eiro jaunā autoparkā, lai samazinātu CO2 emisijas", "category": "Tehnoloģijas", "body": "Piena pārstrādes uzņēmumu grupa \" Food Union \" turpina investēt jaunā un videi draudzīgā autoparkā, lai samazinātu CO  izmešus. Investējot vienu miljonu eiro, uzņēmums ir iegādājies 10 jaunus kravas auto ar \"Euro 6\" dzinējiem un divām aukstuma kamerām, kas nodrošina iespēju pārvadāt produktus multitemperatūras režīmos. Rezultātā autoparkā, kura atjaunošana sākās 2019. gadā ar 14 jaunām automašīnām 1,4 miljonu eiro apmērā, divu gadu laikā investēti kopumā 2,4 miljoni eiro. Uz doto brīdi 50% no \"Food Union\" autoparka jeb 24 no 47 automašīnām nav vecākas par diviem gadiem. Jaunās \" Scania \" multitemperatūras kravas automašīnas aprīkotas ar videi draudzīgāko \"Euro 6\" standarta dzinēju un arī divu dažādu temperatūru kameru risinājumu, kas ļauj vienā automašīnā pārvadāt gan piena produktus, gan saldējumu un saldētos produktus. Pateicoties pēdējo divu gadu laikā iepirktajiem auto, šogad samazināts nobraukto kilometru skaits par 2600 km dienā, kas ir par 26,5% mazāk, nekā pirms autoparka atjaunošanas. Tā rezultātā kaitīgo oglekļa dioksīda (CO ) izmešu daudzums samazinājies par 342,5 kilogramiem dienā. Pateicoties \"Euro 6\" standartam, slāpekļa oksīda (NO ) izmeši samazinājušies sešas reizes salīdzinājumā ar periodu pirms autoparka atjaunošanas. \"Līdz ar jaunā veida kravas automašīnu iegādi, mēs varam efektīvāk plānot piegādes maršrutus un izdevumus, kas saistīti ar tiem, proti, doties uz vienu maršrutu vienreiz, nevis ar divām mašīnām, kā tas bija līdz šim. Tā mēs ietaupām laiku, cilvēku resursus, kaitīgos izmešus un degvielu, kas īpaši aktuāli ir šajā brīdī pie augošajām degvielas cenām. Šādi veidots autoparks arīdzan mums paver iespējas sniegt arvien vairāk loģistikas ārpakalpojumu – pārvadāt citu ražotāju produktus, kuriem saistoši mūsu maršruti un multitemperatūras kameru iespējas,\" komentē \"Food Union\" ģenerāldirektore Latvijā Irēna Holodnaja.", "link": "https://www.delfi.lv/bizness/44467736/tehnologijas/53881019/food-union-investe-miljonu-eiro-jauna-autoparka-lai-samazinatu-co2-emisijas"},
{"title": "Atsauc konkrētus 'Electrolux Pure F9' bezvadu putekļsūcējus", "category": "Tehnoloģijas", "body": "\" Electrolux \" piektdien, 17. decembrī, ir pieprasījis, lai noteiktu sērijas numuru \"Electrolux Pure F9\" bezvadu putekļsūcēju īpašnieki nekavējoties pārtrauktu ierīces lietošanu iespējamas drošības problēmas dēļ. Minēto ierīču īpašnieki var pārbaudīt, vai viņu produkts iekļauts atsaukumā, apmeklējot uzņēmuma tīmekļa  vietni . Atklāta problēma ar produkta sastāvdaļu, kas noteiktos apstākļos var izraisīt pārkaršanu un putekļsūcēja aizdegšanos. Konkrēto produktu īpašnieki tiek lūgti sazināties ar vietējo \"Electrolux\" servisa centru, lai saņemtu norādījumus par produkta atdošanu atpakaļ un uzzinātu par pieejamajām risinājumu iespējām. Pārkaršana tiek uzskatīta par nopietnu risku, kas var izraisīt uguns izplatīšanos uz blakus esošu uzliesmojošu materiālu. \"Līdz šim nav ziņots par miesas vai mantas bojājumiem. Tomēr, tā kā mūsu klientu drošība ir galvenā \"Electrolux\" prioritāte, mēs šo jautājumu uztveram ļoti nopietni. Mēs esam nolēmuši nekavējoties atsaukt visus šī klāsta produktus,\" uzsver \"Electrolux\" ģenerālmenedžeris Baltijas valstīs Gintauts Vaitekonis ( ). Ja klientam pieder produkts ar attiecīgo produkta numuru (PNC) un ja tas atbilst iepriekš minētajam sērijas numuram (SN), nekavējoties jāpārtrauc ierīces lietošana, jāatvieno ierīce no uzlādes stacijas un jāizņem lādēšanas stacijas kontaktdakša no kontaktligzdas. Produkta modelis, PNC un sērijas numurs atrodams uz etiķetes, kas novietota aiz putekļsūcēja ciklona vienības. Uzņēmuma servisa pārstāvniecība arī vērsīsies pie ietekmētajiem klientiem, kuru kontaktinformācija ir pieejama tieši vai ar mazumtirgotāju starpniecību, lai sniegtu norādījumus, kā atdot produktu atpakaļ, un informēs par klientiem pieejamajiem risinājuma variantiem (piemēram, produkta aizstāšanu). Ja modelis un produkta numurs (PNC) atbilst uzņēmuma tīmekļa vietnē norādītajam sērijas numura (SN) diapazonam un ar ierīces īpašnieku vēl nav sazinājies \"Electrolux\" pārstāvis vai mazumtirgotājs, pie kura ierīce tika iegādāta, pircēji ir aicināti zvanīt uz vietējo \"Electrolux\" pakalpojumu centru (tel. nr. 37166778818), lai saņemtu plašāku informāciju. Iespējama produkta pārkaršana var notikt tikai tad, ja ierīce tiek izmantota, bet ne uzlādēšanas vai gaidīšanas režīmā. Lūgums ņemt vērā: produkti ar citiem sērijas numuriem \"Electrolux Pure F9\" modeļa diapazonā nav pakļauti minētajam bīstamības riskam. Citi \"Electrolux\" produkti, ieskaitot citus putekļsūcēja modeļus, nav pakļauti minētajam bīstamības riskam.", "link": "https://www.delfi.lv/bizness/44467736/tehnologijas/53881087/atsauc-konkretus-electrolux-pure-f9-bezvadu-puteklsucejus"},
{"title": "LVM konkursā par biznesa informācijas analīzes risinājuma uzturēšanu uzvarējis 'Scandic Fusion'", "category": "Tehnoloģijas", "body": "AS \" Latvijas valsts meži \" atklātajā konkursā par biznesa informācijas analīzes, mākslīgā intelekta un finanšu plānošanas risinājuma uzturēšanu un pilnveidošanu ar 800 tūkstošu eiro līgumcenu uzvarējis SIA \"Scandic Fusion\", rāda \"Lursoft\" dati. Uzņēmums AS \"Latvijas valsts meži\" konkursos par biznesa informācijas analīzes un finanšu plānošanas risinājuma uzturēšanu un pilnveidošanu uzvarējis arī 2020.gadā (350 tūkstošu eiro līgumcena) un 2019.gadā (350 tūkstošu eiro līgumcena). Vēl bez AS \"Latvijas valsts meži\" iepirkumiem, SIA \"Scandic Fusion\" pērn uzvarējis arī 40 tūkstošu eiro vērtā VAS \" Ceļu satiksmes drošības direkcija \" iepirkumā. SIA \"Scandic Fusion\", kura patiesais labuma guvējs ir Kārlis Vītols, 2020.gadā kāpināja apgrozījumu līdz 4 miljoniem eiro, bet peļņu līdz 1,45 miljoniem eiro. Pērn uzņēmumā bija nodarbināti 45 strādājošie. Uzņēmums reģistrēts 2007.gadā. Ik gadu pakāpeniski palielinot savu apgrozījumu, pērn IT sektorā strādājošais SIA \"Scandic Fusion\" sasniedzis savu līdz šim augstāko apgrozījumu un peļņu.", "link": "https://www.delfi.lv/bizness/44467736/tehnologijas/53890523/lvm-konkursa-par-biznesa-informacijas-analizes-risinajuma-uzturesanu-uzvarejis-scandic-fusion"},
{"title": "'Citadelei' būs jauna tipa maksājuma termināļi, ko varēs izmantot arī Covid-19 sertifikātu skenēšanai", "category": "Tehnoloģijas", "body": "Banka \" Citadele \" sāk piedāvāt jauna tipa maksājumu pieņemšanas termināli – to varēs izmantot arī Covid-19 sertifikātu skenēšanai un kā kases aparātu, informē banka. Jaunā tipa POS terminālis ir veidots uz  Android  sistēmas bāzes, kas vienā ierīcē ļaus gan pieņemt maksājumus, gan izmantot viedtālrunim raksturīgās lietotnes, kā arī ar kameras funkciju veikt Covid-19 sertifikātu skenēšanu. Plānots, ka tuvākajā nākotnē šīs ierīces funkcionalitāte tiks papildināta ar kases aparāta darbību. \"Atšķirībā no tradicionālajiem POS termināliem šī ierīce ir aprīkota ar viedtālruņa funkcionalitāti un lielu, parocīgu ekrānu, kas atļauj šo sistēmu izmantot arī citiem praktiskiem mērķiem, kas mūsdienās aktuāli tirgotājiem. Šim jaunajam POS terminālim ir liels potenciāls kļūt par \"viss vienā\" rīku un pirmā papildu funkcionalitāte, kuru vēlamies attīstīt ir integrēta kases sistēma, līdz ar to esam atvērti sadarbībai ar kases sistēmu uzturētājiem,\" atklāj bankas \"Citadele\" Karšu un norēķinu operāciju daļas vadītājs Andris Lazdiņš. Risinājumu radījis Lietuvas maksājumu sistēmu izstrādātājs \"Ashburn International\", un \"Citadele\" ir pirmā banka, kas sertificējusi risinājuma izmantošanu Baltijā. Šobrīd risinājumu jau pilotē vairāki tirgotāji Latvijā un Lietuvā, piemēram, restorānu ķēde \"Domino's Pizza\". \"Jaunās paaudzes POS termināla galvenais fokuss ir plaša funkcionalitāte un ērta lietotāja pieredze. Tas ļauj tirgotājiem vienā ierīcē apvienot maksājumu pieņemšanu ar citām viņu biznesam nepieciešamajām lietotnēm, piemēram, HoReCa biznesa vadīšanai, piegādes pakalpojumiem, banku pakalpojumiem u.c. Apvienojot to vienā ierīcē, mūsu klienti var būt ātrāki, efektīvāki un pieejamāki saviem klientiem,\" skaidro Dainius Einoris, Ashubrn International TSP daļas vadītājs. POS terminālis darbojas gan ar SIM karti, izmantojot mobilo tīklu, gan ar Wifi pieslēgumu. Tas nozīmē, ka termināli var izmantot gan fiksētā lokācijā, gan izbraukumos, atkarībā no tirgotāja vajadzībām. Jaunā tipa POS terminālis papildinās jau esošo \"Citadel\" maksājumu pieņemšanas terminālu klāstu un klientiem būs pieejams no 2022. gada janvāra, skaidro bankā. \"Citadele\" ir otrā lielākā banka Latvijā pēc aktīviem. Citadeles grupa tiek pārvaldīta no Latvijas. Tās meitas uzņēmumi un filiāles darbojas Latvijā, Lietuvā un Igaunijā.", "link": "https://www.delfi.lv/bizness/44467736/tehnologijas/53894447/citadelei-bus-jauna-tipa-maksajuma-terminali-ko-vares-izmantot-ari-covid-19-sertifikatu-skenesanai"},
{"title": "Sniega un sastrēgumu dēļ šodien traucēta piegāžu servisa 'Wolt' darbība Rīgā", "category": "Tehnoloģijas", "body": "Īsi pirms  Ziemassvētkiem  uzsnigušais sniegs un pirmssvētku sastrēgumi galvaspilsētas ielās 22. decembra pēcpusdienā likuši piegādes servisam \" Wolt \" klientiem Rīgā paziņot par piegāžu pārtraukšanu, novēroja \"Delfi  Bizness \". Servisa pakalpojumu sniegšana bijusi apgrūtināta jau vairākas dienas. \"Diemžēl laikapstākļu un satiksmes dēļ esam spiesti uz nenoteiktu laiku slēgt visas piegādes. Atvainojamies par sagādātajām neērtībām un ceram, ka varēsim atsākt darbu pavisam drīz!\" 22. decembra pēcpusdienā bija teikts piegādes servisa mobilajā aplikācijā. Vēlāk paziņojums vairs nebija lasāms. \"Ņemot vērā šodienas laikapstākļus Rīgā, mums nācās uz brīdi apturēt piegādes. Tas tika darīts, lai pārliecinātos, ka šajos apstākļos varam nodrošināt drošas un kvalitatīvas piegādes mūsu klientiem. Atvainojamies par īslaicīgi sagādātajām neērtībām! Šobrīd piegādes ir atjaunotas un lietotne darbojas ierastajā režīmā,\" vēlāk \"Delfi Bizness\" pastāstīja Līsa Ristala, \"Wolt\" vadītājas Baltijā. Kā jau iepriekš rakstījām,  pieprasījums pēc ēdienu un citu preču piegādēm pēdējā gada laikā pieaudzis vairākkārt, tomēr pēdējās dienās Rīgā sastrēgumu dēļ pakalpojumu sniegšana ir apgrūtināta. \"Wolt\" ir tehnoloģiju kompānija, kas bāzēts Helsinkos un darbojas vairāk nekā 23 valstīs, vairāk nekā 180 pilsētās, piegādājot klientiem ēdienus un preces. \"Wolt\" šobrīd sadarbojas ar gandrīz 200 mazumtirdzniecības partneriem Latvijā. Kā ziņots, \"Wolt Latvija\" 2020.gadā strādāja ar 3,21 miljona eiro apgrozījumu, kas ir divas reizes vairāk nekā 2019.gadā, kā arī kompānijas peļņa pieauga 6,2 reizes, sasniedzot 475 703 eiro, liecina \"Firmas.lv\" pieejamā informācija. Kompānija \"Wolt Latvija\" reģistrēta 2016.gada oktobrī, un tās pamatkapitāls ir 2800 eiro. Kompānijas vienīgā īpašniece ir  Somijas  \"Wolt Enterprises\". Kā liecina aktuālā satiksmes informācija vietnē \"BalticMaps\", lielākie sastrēgumi trešdienas pēcpusdienā bija novērojami Pārdaugavā, Dienvidu tilta un Vanšu tilta apkaimē.", "link": "https://www.delfi.lv/bizness/44467736/tehnologijas/53895971/sniega-un-sastregumu-del-sodien-trauceta-piegazu-servisa-wolt-darbiba-riga"},
{"title": "Preces vai pakalpojumus internetā pārdod vien 15,5% Latvijas uzņēmumu", "category": "Tehnoloģijas", "body": "2020. gada sākumā Latvijā internetu lietoja 99,9% uzņēmumu, un 62,6% no tiem bija sava tīmekļa vietne, tai skaitā 94,1% lielo uzņēmumu, 81% vidējo un 58,4% mazo, liecina  Centrālās statistikas pārvaldes  ikgadējā aptauja par informācijas un komunikāciju tehnoloģiju (IKT) lietošanu un e-komerciju uzņēmumos. Viens no e-komercijas attīstību raksturojošiem rādītājiem ir uzņēmumu īpatsvars, kas preces vai pakalpojumus pārdod internetā vai citos datortīklos. 2019. gadā, salīdzinot ar 2018. gadu, šis rādītājs pieauga par 1,7 procentpunktiem, sasniedzot 15,5%. Vislielākais pieaugums bija lielo uzņēmumu grupā – par 5,4 procentpunktiem, sasniedzot 40,5%. Vidējo un mazo uzņēmumu grupā preces vai pakalpojumus internetā pārdeva 20,8% vidējo un 13,7% mazo uzņēmumu (pieaugums attiecīgi par 4,0 un 1,1 procentpunktu). Gada sākumā, pirms valstī tika noteikta ārkārtējā situācija saistībā ar Covid-19, 74,7 % uzņēmumu visus vai daļu darbinieku nodrošināja ar portatīvajām ierīcēm mobilā interneta lietošanai, un tas ir par 12,8 procentpunktiem vairāk nekā 2019. gadā. Mazo uzņēmumu grupā, salīdzinot ar 2019. gadu, šis rādītājs pieauga par 13,6 procentpunktiem, bet vidējo un lielo uzņēmumu grupā – attiecīgi par 9,7 un 3,4 procentpunktiem. Darba vajadzībām internetu lietoja 44,4% no visiem uzņēmumu darbiniekiem, bet 24,1% darbinieku uzņēmums nodrošināja portatīvās ierīces mobilā interneta lietošanai. Piektā daļa jeb 20% uzņēmumu nodarbina paši savus IKT speciālistus, tai skaitā 74,4% lielo uzņēmumu, 35,5% vidējo uzņēmumu un 15,2% mazo uzņēmumu. 2019. gadā, salīdzinot ar iepriekšējo gadu, par 7,7 procentpunktiem palielinājies to uzņēmumu īpatsvars, kas atbildību par IKT jomu uzticēja ārpakalpojuma sniedzējiem, un kopumā tie bija 83,8% no visiem uzņēmumiem. Vislielākais pieaugums bija mazo uzņēmumu grupā par 9,3 procentpunktiem. Lielajos uzņēmumos šis rādītājs pieauga par 7,7 procentpunktiem, bet vidējos samazinājās par 0,5 procentpunktiem. 21,3% uzņēmumu 2020. gadā izmantoja maksas mākoņpakalpojumus, un divu gadu laikā šis rādītājs pieauga par 6,8 procentpunktiem, tai skaitā vidējos uzņēmumos – par 9 procentpunktiem, lielajos – par 8,4, bet mazajos – par 6,2 procentpunktiem. Pieauga gandrīz visu veidu maksas mākoņpakalpojumu lietošana, taču lielākais kāpums – par 21,1 procentpunktu bija datņu uzglabāšanas pakalpojumu izmantošanā. 2020. gadā 24,3% no visiem uzņēmumiem izmantoja lietu internetu jeb savstarpēji saslēgtas ierīces vai sistēmas, kas savāc vai apmainās ar datiem un var tikt uzraudzītas vai attālināti kontrolētas, izmantojot internetu. Lietu internetu izmantoja katrs otrais (52,6%) lielais uzņēmums, kā arī 38,1% vidējo un 20,7% mazo uzņēmumu. Visvairāk – 47,3% no visiem uzņēmumiem lietu internetu izmantoja elektroenerģijas, gāzes apgādes, siltumapgādes un gaisa kondicionēšanas, ūdens apgādes, notekūdeņu, atkritumu apsaimniekošanas un sanācijas nozarē. Aptauja par IKT lietošanu uzņēmumos veikta 2020. gada sākumā ar  Eiropas Savienības  līdzfinansējumu. Projekta mērķis ir iegūt kvalitatīvu un starptautiski salīdzināmu statistisko informāciju par IKT lietošanu uzņēmumos un e – komercijas attīstību Latvijā.", "link": "https://www.delfi.lv/bizness/44467736/tehnologijas/52605773/preces-vai-pakalpojumus-interneta-pardod-vien-15-5-latvijas-uznemumu"},
{"title": "Par 5G frekvencēm trīs sakaru operatori maksās 13,273 milj. eiro", "category": "Tehnoloģijas", "body": "Sabiedrisko pakalpojumu regulēšanas komisija ( SPRK ) 27.decembrī apstiprinājusi izsoles rezultātus  5G  tīkla izvēršanai izmantojamo radiofrekvenču joslu 700 MHz diapazonā. Frekvenču lietošanas tiesības iegūstot trīs mobilo sakaru operatoriem, izsoles ieņēmumi 13,273 milj. eiro. apjomā sešos mēnešos nonāks valsts budžetā. Operatoriem būs pienākums dinamiski attīstīt sakaru tīkla pārklājumu. \"Piešķirot frekvenču lietošanas tiesības, SPRK ievēro tehnoloģiskās neitralitātes principu. Kā rezultātā mobilo sakaru operatoriem nav nekādu šķēršļu ieviest jaunākās tehnoloģijas. Jebkura jauna radiofrekvenču josla palielina elektronisko sakaru tīklu veiktspēju. Šī frekvenču spektra josla ir nozīmīga 5G tīkla, kā arī elektronisko sakaru tīklu pakalpojumu un konkurences attīstībai Latvijā. Ņemot vērā šī radiofrekvenču spektra izplatīšanās īpašības un iegūto joslu lietošanas tiesību nosacījumus, paredzams, ka lietotāji būtiskākos ieguvumus izjutīs tieši retāk apdzīvotās teritorijās. Tāpat arī, palielinoties datu plūsmai, tiks stiprināta tīkla kapacitāte citviet, nodrošinot vienmērīgāku pārklājumu, kur tas, iespējams, iepriekš pietrūcis,\" skaidro SPRK priekšsēdētāja Alda Ozola. SPRK rīkotās izsoles pirmajā daļā, 16.decembrī, tika izsolītas trīs pamatjoslu lietošanas tiesības uz 20 gadiem (no 2022.gada 1.februāra līdz 2042.gada 31.janvārim). Katras pamatjoslas sākumcena bija 2,2 milj. eiro, un katrs dalībnieks varēja iegūt vienu pamatjoslu. Astoņās izsoles kārtās trīs pamatjoslu lietošanas tiesības kopsummā par 8,803 milj. eiro ieguva trīs mobilo sakaru operatori. SIA \" Tele2 \" par 2,420 milj. eiro ieguva 703–713 MHz un 758–768 MHz joslu, SIA \"Latvijas Mobilais Telefons\" par 3,523 milj. eiro ieguva 713–723 MHz un 768–778MHz joslu, un SIA \"BITE Latvija\" par 2,860 milj. eiro ieguva 723–733 MHz un 778–788 MHz joslu. Savukārt izsoles otrajā daļā, kas norisinājās 16.decembrī un 17.decembrī, tika izsolītas divu papildjoslu lietošanas tiesības uz 17 gadiem (no 2025.gada 1.februāra līdz 2042.gada 31.janvārim). Katras joslas sākumcena bija 150 tūkst. eiro, un katrs izsoles dalībnieks varēja iegūt līdz divām papildjoslām. Piedaloties 179 izsoles kārtās, divas papildjoslas kopsummā par 4,470 milj. eiro ieguva divi mobilo sakaru operatori. SIA \"Tele2\" par 2,235 milj. eiro ieguva 738–748 MHz joslu, un SIA \"Latvijas Mobilais Telefons\" par 2,235 milj. eiro ieguva 748–758 MHz joslu. Atbilstoši izsolītajam diapazonam uzvarētājiem būs jāveic ieguldījumi elektronisko sakaru tīkla izveidošanā vai tā pilnveidošanā. Tādējādi tiks nodrošināta radiofrekvenču spektra racionāla un efektīva izmantošana, veicināta elektronisko sakaru tīklu nodrošināšana, elektronisko sakaru pakalpojumu attīstība un konkurence, kā rezultātā sabiedrība, lietotāji un citi elektronisko sakaru komersanti gūs labumu. Piemēram, saskaņā ar  Satiksmes ministrijas  izstrādāto informatīvo ziņojumu \"Ceļvedis piektās paaudzes (5G) publisko mobilo elektronisko sakaru tīklu ieviešanai Latvijā\" mobilo sakaru operatoriem ir dinamiski jāpaplašina pamatjoslu lietošana ārpus valstspilsētām gar jebkuru sauszemes transporta ceļu, tajā skaitā gar autoceļu \"Via Baltica\". Pirms rezultātu publiskas izziņošanas, izsoles rezultāti ir jāapstiprina SPRK padomei. Radiofrekvenču joslas ir ierobežots resurss. Līdz ar to radiofrekvenču spektra lietošanas tiesības saņemt, pagarināt termiņu, anulēt un tālāknodot var tikai, vēršoties ar rakstveida pieprasījumu SPRK. Kopš 2010.gada SPRK organizējusi vienpadsmit radiofrekvenču izsoles, un tikai viena beigusies bez rezultāta. Ar SPRK lēmumu par izsoles rezultātiem iespējams iepazīties SPRK mājaslapā.", "link": "https://www.delfi.lv/bizness/44467736/tehnologijas/53905717/par-5g-frekvencem-tris-sakaru-operatori-maksas-13-273-milj-eiro"},
{"title": "IT nozare – uz izaugsmes takas; darba rokas meklē arī ārpus Latvijas", "category": "Tehnoloģijas", "body": "Bizness Latvijā lielā mērā ir spējis pielāgoties pandēmijas nestajiem izaicinājumiem, un uzņēmumi daudzās nozarēs atsākuši ierastās darba gaitas, kas ietver arī ilgtermiņa attīstības plānošanu un investīcijas jaunu tehnoloģisko risinājumu ieviešanā. Informācijas tehnoloģiju (IT) nozarei tas nozīmē spēcīgu izaugsmi un arvien augošu pieprasījumu. Vienlaikus šīs tendences turpina arvien saasināt darbaspēka pieejamības problēmu, tehnoloģiju uzņēmumiem liekot darba rokas meklēt arī ārpus Latvijas robežām. \"Dati par 2021. gadu vēl ir apkopošanas procesā, taču to var raksturot kā nozarei sekmīgu, jo turpinājusies stabila izaugsme,\" saka Latvijas Informācijas un komunikācijas tehnoloģijas asociācijas (LIKTA) prezidente  Signe Bāliņa . Aug nozares pakalpojumu eksporta apjoms, strauji progresē digitālās transformācijas process, kā arī turpina attīstīties e-komercija.", "link": "https://www.delfi.lv/bizness/44467736/tehnologijas/53906013/it-nozare-uz-izaugsmes-takas-darba-rokas-mekle-ari-arpus-latvijas"},
{"title": "Tiesa: 'Rīgas meži' iepirkums radījis acīmredzamas priekšrocības vienam pretendentam", "category": "Tehnoloģijas", "body": "SIA \" Rīgas meži \" 2019. gada 5. septembrī izsludinātajā konkursā \"Mobilo sakaru pakalpojuma iegāde\" iekļautais kritērijs par bāzes staciju skaitu radījis acīmredzamas priekšrocības vienam pretendentam, atzinusi Administratīvā rajona tiesa, informē \" Tele2 \". Šādu acīmredzamu priekšrocību noteikšana vienam no pretendentiem ir nepamatota, bet attiecīgās nolikuma prasības vērtējamas kā prettiesiskas. No jaunākās tiesu prakses secināms, ka objektīvi nepastāv viens kritērijs, kas efektīvi ļautu pārliecināties par piedāvātā pakalpojuma kvalitāti, tostarp par tādu nav atzīstams arī bāzes staciju skaits bez konkrētākas sasaistes ar citiem parametriem. Tiesas izpratnē objektīvākais rezultāts varētu tikt iegūts, bāzes staciju skaitu vērtējot kopsakarā ar citiem radio pārklājumu ietekmējošiem tehniskajiem parametriem, tādiem kā bāzes staciju izvietojums, antenu veids, radio signāla elektromagnētiskā intensitāte un to traucējošie apstākļi, apkārtējās vides raksturs, reljefs u.c. Turklāt attiecībā uz konkrētu ģeogrāfisku lokāciju visobjektīvākais novērtējums ir attiecīgo operatoru pārklājuma un pakalpojuma pieejamības mērījumi. \"Bāzes staciju skaita kā kritērija iekļaušana publiskajos mobilo sakaru iepirkumos vairāku gadu garumā liecināja par izteiktu favorītismu tajos, kas ierobežo godīgu konkurenci un rada zaudējumus valstij. Lielākajā daļā šādu iepirkumu uzvarēja vēsturiskais operators. Par šo jautājumu esam daudz runājuši ar atbildīgajām iestādēm, kā arī analizējuši ārvalstu praksi, kas atklāj, ka šāds kritērijs ārvalstu publiskajos iepirkumos netiek iekļauts, jo neļauj izvērtēt reālo sniegtā pakalpojuma kvalitāti,\" akcentē \"Tele2\" juridiskā un regulēšanas lietu departamenta direktors Aigars Evertovskis. \"Pirms salīdzinoši neilga laika arī nozari uzraugošā ministrija – Satiksmes ministrija – savās oficiālajās vadlīnijās atzina, ka bāzes staciju skaitu nav vēlams iekļaut kā kritēriju publiskajos mobilo sakaru iepirkumos, un tagad to ir atzinusi arī tiesa. Ļoti ceram, ka turpmāk šāds prettiesisks kritērijs vairs neparādīsies Latvijas publiskajos iepirkumos un to ņems vērā arī Iepirkumu uzraudzības birojs.\" Tiesa arī secina, ka lielāks bāzes staciju skaits konkursā uzvarējušajam pretendentam pats par sevi nevar sniegt pasūtītājam pietiekami drošas garantijas, ka kādā no ģeogrāfiskajiem punktiem tās darbības teritorijā lietotājam neradīsies situācija, ka mobilo sakaru pakalpojumi vajadzīgajā brīdī būs īslaicīgi vai pastāvīgi nepieejami radio signāla nepietiekamības dēļ. Spriedumu šajā lietā Administratīvās rajona tiesas Rīgas tiesu nams pieņēma decembrī. To var pārsūdzēt Senāta Administratīvo lietu departamentā viena mēneša laikā no tā sastādīšanas dienas, iesniedzot kasācijas sūdzību Administratīvās rajona tiesas Rīgas tiesu namā.", "link": "https://www.delfi.lv/bizness/44467736/tehnologijas/53908163/tiesa-rigas-mezi-iepirkums-radijis-acimredzamas-prieksrocibas-vienam-pretendentam"},
{"title": "Igaunijas avatāru platforma 'Ready Player Me' piesaista 11,5 miljonu eiro finansējumu", "category": "Tehnoloģijas", "body": "Igaunijā dibinātā trīsdimensiju avatāru platforma \"Ready Player Me\", kas agrāk bija pazīstama kā \"Wolf3D\" piesaistījusi 13 miljonus  ASV  dolāru (11,5 miljoni eiro), lai virtuālās pasaules savienojošo avatāru tehnoloģiju paplašinātu globālā līmenī. A sērijas investīciju kārtā iesaistījās kompāniju \"Wise\" un \"Teleport\" dibinātāji Tāvets Hinrikuss un Stens Tamkivi, \"GitHub\" līdzdibinātājs Toms Prestons-Verners, \"Adobe\" paplašinātās realitātes vadītājs un \"Mixamo\" dibinātājs Stefano Koraca, \" Samsung  Next\", \"NordicNinja\" un \"Konvoy Venture\", un daudzi citi. \"Ready Player Me\" par savu mērķi noteicis noklusējuma identitātes sistēmas izveidi metaversā, kur spēlē, strādā un sadarbojas tūkstošiem virtuālo pasauļu iedzīvotāju.  Igaunijas  jaunuzņēmums vēlas izveidot avatāru, kas būtu izmantojams visās metaversa vidēs un lietotājam nebūtu jārada jauns avatārs katrai spēlei vai lietotnei. Kompānija vēlas ne tikai veidot pielāgotu saturu un avatārus ar dažādiem stiliem un uzlabotu sniegumu, bet arī palīdzēt attīstītajiem pelnīt ar avatāriem, izmantojot pirkumus lietotnēs un NFT. Iepriekšējās finansēšanas kārtās savu ieguldījumu jaunuzņēmumā sniedza \"Trind VC\", \"Spring Capital\", \"Koha Capital\", \"Startup Wise Guys\", Igaunijas Biznesa skola, \"Sandbox\" dibinātājs Sebastjans Boržē, bijušais \"Rovio\" vadītājs Pēters Vesterbaka, \"CTRL Labs\" dibinātājs Džošua Dujans un \" Bolt \" vadītājs Markuss Villigs. \"Ready Player Me\" platformu izmanto vairāk nekā 1000 spēļu kompāniju, tostarp \"VRChat\", \"Somnium Space\", \"Verizon\" un \"Hiberworld\". Tā sadarbijas ar tādiem zīmoliem kā \" Warner Brothers \", \" Dior \" un \"New Balance\", kā arī māksliniekiem, piemēram, \"Deadmau5\" un \"Smearballs\". Šogad kompānija piedzīvoja strauju izaugsmi, platformu izmantojošo kompāniju skaitam pieaugot no 25 līdz 1000. Izmantojot piesaistīto finansējumu, \"Ready Player Me\" turpinās paplašināt partneru tīklu un dubultot darbinieku skaitu birojos Tallinā, Berlīnē un Ņujorkā.", "link": "https://www.delfi.lv/bizness/44467736/tehnologijas/53911969/igaunijas-avataru-platforma-ready-player-me-piesaista-11-5-miljonu-eiro-finansejumu"},
{"title": "Aktivizējušies krāpnieki, kas pieprasa naudu par uzlauzta 'Instagram' konta atgūšanu", "category": "Tehnoloģijas", "body": "Aizvadīto nedēļu laikā pie “Drossinternets.lv” vērsušies vairāki iedzīvotāji, kuriem ir uzlauzts sociālā tīkla “ Instagram ” konts. Lai atgūtu pieeju kontiem, krāpnieki pieprasa naudu. \"Manu \"Instagram\" kontu ir uzlauzusi kāda persona no ārzemēm, kura pieprasa naudas iemaksu bitkoinos 65 eiro jeb 80 dolāru vērtībā ar pārskaitījumu uz bankas kontu. Ja nauda tiks iemaksāta, man atgriezīs manu kontu. Persona ir nomainījusi manam \"Instagram\" kontam e-pastu, paroles, telefona numuru un dzēš bildes. Šobrīd \"Instagram\" palīdzības centrs nepalīdz,\" tā \"Drossinternets.lv\" ziņojumu līnijā informējis kāds no izspiedēju upuriem. \"Aizvadīto divu līdz trīs nedēļu laikā esam saskārušies ar vairākiem ļoti līdzīgiem gadījumiem, kas nozīmē, ka tie var atkārtoties. Ir jāuzsver, ka izspiedēji raksta cilvēkam caur \"Whatsapp\", jo, uzlaužot kontu, tika iegūts arī tālruņa numurs. Cilvēki nereti izmanto vienu un to pašu paroli gan piekļuvei savam sociālā tīkla kontam, gan e-pastam, tāpēc bieži tiek uzlauzts ne tikai konts, bet arī e-pasts, ar kuru šis konts ir bijis reģistrēts. Tāpēc piekļuves atgūšana savam kontam kļūst būtiski sarežģītāka. Vairumā gadījumu konti tiek uzlauzti, jo cilvēki pie drošības iestatījumiem nav aktivizējuši divu faktoru jeb divu soļu autentifikāciju,\" situāciju raksturo \"Drossinternets.lv\" vadītāja Maija Katkovska. \"Drossinternets.lv\" eksperti informē, ka par uzlauzto kontu nekavējoties ir jāziņo \"Instagram\" administrācijai un, izmantojot pieejamos rīkus, jācenšas atjaunot pieeju savam kontam. Lai droši pasargātu savus sociālo tīklu kontus un e-pasta adreses no nesankcionētas piekļuves, tiem ir jāuzliek divu faktoru autentifikācija. Tas nozīmē, ka līdz ar paroli identitāte tiek apstiprināta, ievadot īpašu drošības kodu, kas darbojas ļoti īsu brīdi – aptuveni minūti. Nedrīkst izmantot vienu un to pašu paroli gan e-pastam, gan sociālo tīklu kontam, gan arī reģistrācijai citās vietās. Katrai vietnei ir jābūt savai parolei. Vismaz jānomaina parole e-pastam, lai tā nesakrīt ar sociālo tīklu kontu parolēm. Ja tiek izspiesta nauda, izmantojot saziņu \"WhatsApp\", par konkrēto kontaktu ir jāziņo administrācijai. Tas izdarāms, uzspiežot uz ziņas un ilgi to paturot. Atverot izvēlni \"Kontaktinformācija\", ir jānospiež \"Ziņot\". Ir iespējams arī bloķēt lietotāju. Pēc ziņojuma nosūtīšanas, \"WhatsApp\" administrācija saņems un izvērtēs pēdējās piecas ziņas, ko krāpnieks ir cilvēkam sūtījis. Nedrīkst spiest uz saitēm, kas atsūtītas no sveša numura. Tas ir viens no krāpnieku paņēmieniem, kā izmānīt paroles. Latvijas Drošāka interneta centrs (\"Drossinternets.lv\") darbojas kopš 2006. gada, izglītojot un informējot sabiedrību par bērnu drošību internetā un nodrošinot iespēju ziņot par atklātajiem pārkāpumiem internetā. Centra darbību koordinē Latvijas Interneta asociācija. Darbības nodrošināšanai un aktivitāšu īstenošanai šobrīd ir piešķirts 50% finansējums no  Eiropas Komisijas  CEF programmas. Nacionālo līdzfinansējumu nodrošina  Vides aizsardzības un reģionālās attīstības ministrija  un LU Matemātikas un informātikas institūts (Cert.lv  Aizsardzības ministrijas  pakļautībā).", "link": "https://www.delfi.lv/bizness/44467736/tehnologijas/53921167/aktivizejusies-krapnieki-kas-pieprasa-naudu-par-uzlauzta-instagram-konta-atgusanu"},
{"title": "'Apple' – pirmais ASV uzņēmums, kura vērtība sasniegusi 3 triljonus dolāru", "category": "Tehnoloģijas", "body": "ASV  informācijas tehnoloģiju kompānija \" Apple \" pirmdien uz neilgu laiku kļuva par pirmo ASV uzņēmumu, kura tirgus vērtība sasniegusi 3 triljonus ASV dolāru. \"Apple\" sasniedza šo rekordlīmeni ap plkst.20.45 pēc Latvijas laika, kad uzņēmuma akcijas cena pieauga līdz 182,88 dolāriem, bet pēc tam tā tirgus vērtība nedaudz samazinājās. \"Apple\" 2020.gada augustā kļuva par pirmo ASV uzņēmumu, kura tirgus vērtība sasniegusi 2 triljonus dolāru. Tas notika Covid-19 pandēmijas laikā, kura palielināja pieprasījumu pēc personālās elektronikas un digitālajiem pakalpojumiem. 2018.gada augustā \"Apple\" kļuva par pirmo ASV uzņēmumu, kura tirgus vērtība pārsniegusi 1 triljonu dolāru. Pašlaik \"Apple\" un \" Microsoft \" ir vienīgie ASV uzņēmumi ar tirgus vērtību virs 2 triljoniem dolāru.", "link": "https://www.delfi.lv/bizness/44467736/tehnologijas/53922769/apple-pirmais-asv-uznemums-kura-vertiba-sasniegusi-3-triljonus-dolaru"},
{"title": "'Tet' iegādājas telekomunikāciju uzņēmumu 'Telia Latvija'; darījuma summa - 10,75 miljoni", "category": "Tehnoloģijas", "body": "Tehnoloģiju un izklaides uzņēmums \" Tet \" un viens no vadošajiem telekomunikāciju uzņēmumiem Ziemeļvalstīs un Baltijā \"Telia Company\" parakstījuši SIA \"Telia Latvija\" kapitāla daļu iegādes līgumu. Darījuma noslēgšanai, kas paredz \"Tet\" kļūt par vienīgo \"Telia Latvija\" īpašnieku, vēl nepieciešams tirgus uzrauga –  Konkurences padomes  – atzinums. \"Telia Latvija\" iegādes darījums sasniedz 10,75 miljonus eiro, ieskaitot \"Telia Company\" aizdevuma pārfinansējumu. Kā norādīts uzņēmumu paziņojumā, \"Telia Latvija\" pievienošana \"Tet\" grupas uzņēmumiem veicinās uzņēmumu konkurētspēju globālās konkurences apstākļos. Tas \"ļaus attīstīt esošos pakalpojumus un straujāk radīt jaunus, mūsdienu uzņēmējdarbības vajadzībām atbilstošus risinājumus, tādējādi kopīgi stiprinot arī reģionālo līderību, kas paplašinās arī pakalpojumu eksporta potenciālu\", informē \"Tet\" valdes priekšsēdētājs Uldis Tatarčuks. \"Stabili un uzticami datu pārraides risinājumi, Latvijā un eksporta tirgos arvien pieprasītākie mākoņrisinājumi un datu centru pakalpojumi, strauji augošais pieprasījums pēc moderniem IT drošības risinājumiem, arvien aktuālākie video straumēšanas risinājumi – abu uzņēmumu kopīgās zināšanas un pieredze ļaus vēl straujāk un efektīvāk Latvijā attīstīt nākamās paaudzes rīkus uzņēmējdarbības vajadzībām šodien un rīt,\" skaidro Tatarčuks. \"Telia Latvija\" valdes priekšsēdētājs Mikus Ozols piebilst: \"Esam jau kopīgi sadarbojušies dažādos projektos un redzam, ka komandu rīcībā esošās zināšanas, prasmes un rīki ļauj vienam otru papildināt, sniedzot plašākas piedāvājumu iespējas klientiem.\" Andreas Ekstroms, \"Telia Company\" vadītājs Latvijā, pauž: \"Rudenī veicām konkurējošu izsoles procesu \"Telia Latvija\" pārdošanai, kurā piedalījās vairāki potenciālie klienti. Esam gandarīti par panākto vienošanos ar \"Tet\", kas ar šo darījumu – \"Telia Latvija\" tīklu, tehnoloģiju aktīviem un augsti kvalificētiem darbiniekiem – stiprinās savas pozīcijas biznesa segmentā. Latvija ir ļoti interesants IKT tirgus, un ar daļām \"Tet\" un \" LMT \" uzņēmumos \"Telia Company\" turpinās sniegt ieguldījumu Latvijas digitalizācijā.\" Iegādes darījumā atbalstu \"Tet\" nodrošināja uzņēmumu apvienošanās un iegādes darījumu konsultāciju uzņēmums \" Oaklins \", padziļinātu finanšu, nodokļu un juridisko izpēti veica konsultāciju un audita kompānija \"Deloitte Latvia\" un juridiskās konsultācijas nodrošināja komerctiesību advokātu birojs \"TGS Baltic\". \"Telia Latvija\" dibināts 1992. gadā, un uzņēmuma pamatkapitāls ir 35,35 miljoni eiro. Uzņēmums piedāvā telekomunikāciju, mākoņpakalpojumu un mediju pakalpojumu risinājumus. \"Telia Latvia\" komandā ir aptuveni 50 darbinieki. \"Telia Company\" sniedz sakaru pakalpojumus kā privātpersonām, tā uzņēmējdarbībai. Uzņēmums dibinās 1853. gadā, un tā akcijas ir kotētas \"Nasdaq\" Stokholmas un \"Nasdaq\" Helsinku biržās. Ar vairāk nekā 20 tūkstošiem darbinieku \"Telia Company\" strādā Dānijā, Igaunijā, Somijā, Latvijā, Lietuvā, Norvēģijā un Zviedrijā. \"Tet\" grupā ietilpst arī meitasuzņēmumi \"Citrus Solutions\", \"Data Experts\", \"Helio Media\", \"Lattelecom\" un \"Baltijas Datoru akadēmija\".", "link": "https://www.delfi.lv/bizness/44467736/tehnologijas/53923225/tet-iegadajas-telekomunikaciju-uznemumu-telia-latvija-darijuma-summa-10-75-miljoni"},
{"title": "'Tele2' kopā ar 'Nokia' veidos 5G radio piekļuves tīklu Baltijas valstīs", "category": "Tehnoloģijas", "body": "\" Tele2  AB\" grupa ir izraudzījusies \" Nokia \" kā piegādātāju, kas uzstādīs uzņēmumam  5G  radio piekļuves tīklu (RAN) Igaunijā, Latvijā un Lietuvā. \"Tele2\" kopīgi ar \"Nokia\"  Baltijas  valstīs veidos nākamās paaudzes savienojumu infrastruktūru, kas privātpersonām un uzņēmumiem palielinās mobilā interneta ātrumu un uzlabos pārklājumu, kā arī samazinās latentumu jeb aizturi iekārtām un nodrošinās lielāku uzticamību, informē \"Tele2\" pārstāvis Latvijā Oskars Fīrmanis. \"Tele2\" par sadarbību ar \"Nokia\" 5G pamata tīkla veidošanā informēja jau 2021. gada janvārī. Tagad \"Tele2\" paplašina savas partnerattiecības ar \"Nokia\", noslēdzot vienošanos arī par 5G RAN uzstādīšanu Baltijā, vienlaikus arī uzsākot \"Tele2\" 5G tīkla izvēršanu katrā valstī līdzko tajās tiks iegūts nepieciešamais frekvenču spektrs. \"Mums ir spēcīgs un uzticams partneris, lai īstenotu 5G tīkla ieviešanu Baltijā un kopīgiem spēkiem nodrošinātu nozīmīgu mobilā interneta attīstību katrā valstī,\" saka \"Tele2\" izpilddirektors Baltijā Petrs Masjulis (Petras Masiulis). 5G tīkla ieviešanas laikā Baltijas valstīs arī tikšot ievērojami uzlaboti jau esošie \"Tele2\" 4G tīkli, katrā valstī nodrošinot lielāku mobilā interneta pārraides ātrumu un kapacitāti, kā arī plašāku pārklājumu. 2021. gada 17. decembrī noslēdzās otrā un pēdējā Latvijas rīkotās 700 MHz izsoles kārta. Pirmajā kārtā \"Tele2\" par 2,42 miljoniem eiro ieguva radiofrekvenču 703 MHz – 713 MHz un 758 MHz – 768 MHz lietošanas tiesības laika periodam no 2022. gada 1. februāra līdz 2042. gada 31. janvārim. Otrajā kārtā \"Tele2\" par 2,36 miljoniem eiro ieguva radiofrekvenču 738 MHz – 748 MHz lietošanas tiesības laika periodam no 2025. gada 1. februāra līdz 2042. gada 31. janvārim. Nodrošinot radiofrekvenču spektru 700 MHz 3,5 GHz joslā, \"Tele2\" Latvijā esot viss nepieciešamais, lai sāktu 5G ieviešanu visā valsts teritorijā. Igaunijā un Lietuvā augsto un zemo frekvenču izsoles 5G ieviešanai paredzēts rīkot 2022. gadā.", "link": "https://www.delfi.lv/bizness/44467736/tehnologijas/53923499/tele2-kopa-ar-nokia-veidos-5g-radio-piekluves-tiklu-baltijas-valstis"},
{"title": "'SAF Tehnika' apgrozījums sasniedzis 20,98 miljonus eiro", "category": "Tehnoloģijas", "body": "AS \" SAF Tehnika \" laika periodā no 2020. gada 1. jūlija līdz 2021. gada 30. jūnijam kāpinājusi apgrozījumu līdz 20,98 miljoniem eiro, bet peļņu līdz 3,18 miljoniem eiro, informē \" Lursoft  Klientu portfelis\". \"Lursoft\" pieejamais gada pārskats rāda, ka uzņēmuma apgrozījums, salīdzinot ar gadu iepriekš, aizvadītajā finanšu gadā palielinājies par 51,37%, bet peļņa augusi teju septiņas reizes. \"SAF Tehnika\" konsolidētais apgrozījums aizvadītajā finanšu gadā palielinājies līdz 25,02 miljoniem eiro, bet peļņa – līdz 3,88 miljoniem eiro. Amerikas reģiona apgrozījums aizvadītajā finanšu gadā veidoja 67% no grupas apgrozījuma, sasniedzot 16,7 miljonus eiro. Tas ir par 68% vairāk nekā iepriekšējā pārskata gadā. Pārskata gada laikā \"SAF Tehnika\" turpināja jauno produktu izstrādi, vienlaikus turpinot darbu pie esošo produktu modifikāciju izstrādes un inovāciju idejām. \"Produktu dzīves cikls mikroviļņu bezvadu datu pārraides iekārtām nozarē ilgst aptuveni piecus gadus, kad novecojušos produktus aizstāj jaunākas paaudzes iekārtas. Pārejas process starp tehnoloģijām ir pakāpenisks vairāku gadu garumā,\" teikts \"SAF Tehnika\" vadības ziņojumā. \"SAF Tehnika\" grupas uzkrātā pieredze un zināšanas ļāvušas attīstīt inovācijas, laižot tirgū pasaulē mazāko mikroviļņu spektra analizatoru sēriju \"Spectrum Compact\", kā arī izveidojot bezvadu sensoru tīklu risinājumu zīmolu \"Aranet\". Pārskata gadā vislielākais bija CFIP produktu sērijas pieprasījums. No tās visvairāk pārdoti \"Phoenix\" un \"Integra\" produkti. Pārskata gadā grupa investēja 615 tūkstošus eiro IT infrastruktūras, ražošanas un pētniecības iekārtu, programmatūras un licenču iegādē, kā arī produktu sertifikācijā. AS \"SAF Tehnika\" reģistrēta 1999.gadā.", "link": "https://www.delfi.lv/bizness/44467736/tehnologijas/53924751/saf-tehnika-apgrozijums-sasniedzis-20-98-miljonus-eiro"},
{"title": "Internetā aizvien aktīvāk rosās izspiedējvīrusi, brīdina eksperti", "category": "Tehnoloģijas", "body": "Aizvadītajā gadā gandrīz puse izmeklēto drošības incidentu saistībā ar uzbrukumiem uzņēmumu datorsistēmām ir bijuši saistīti ar izspiedējvīrusiem, portālu \"Delfi\" informēja uzņēmuma \" Kaspersky \" Apdraudējumu izpētes nodaļas vadītājs Vladimirs Kuskovs. No 2021. gada janvāra līdz novembrim gandrīz puse \"Kaspersky\" Starptautiskās ārkārtas reaģēšanas grupas risināto drošības incidentu bija saistīta ar izspiedējvīrusiem - tas ir gandrīz par 12% vairāk nekā 2020. gadā. Kā secina eksperts, runājot par kiberdrošību, izspiedējvīrusi kļuva par neapstrīdamu gada sensāciju, kas sabojā gāzes vadus un valsts medicīniskos pakalpojumus. Izspiedējvīrusu operatori ir pilnveidojuši arsenālu, koncentrējoties uz mazāku skaitu uzbrukumu lielām organizācijām, un ir parādījusies vesela pagrīdes ekosistēma, kas atbalsta izspiedējvīrusu bandu pūliņus, secina Kuskovs. 2021. gada pirmajos 11 mēnešos Starptautiskās ārkārtas reaģēšanas grupas apstrādāto reaģēšanas uz incidentu pieprasījumu īpatsvars sasniedza 46,7%. Tas ir pamatīgs lēciens no 37,9% visā 2020. gadā un 34% 2019. gadā. Izpētīts, ka visbiežāk mērķi tika izraudzīti valsts un rūpniecības sektorā. Kopumā uzbrukumi šīm abām nozarēm 2021. gadā veidoja gandrīz 50% no visiem ar izspiedējvīrusiem saistīto reaģēšanas uz incidentu pieprasījumiem. Citi populāri upuri bija IT un finanšu iestādes. Tā kā izspiedējvīrusu operatori pāriet uz lielāku izpirkuma maksu prasībām un augstāka līmeņa upuriem, viņi saskaras ar pieaugošu politiķu un tiesībaizsardzības iestāžu spiedienu, kas par izšķirīgi svarīgu padara uzbrukumu efektivitātes palielināšanu. \"Kaspersky\" eksperti ir ievērojuši divas svarīgas tendences, kas 2022. gadā kļūs arvien populārākas. Pirmām kārtām izspiedējvīrusu bandas droši vien biežāk veidos izspiedējvīrusu \"Linux\" variantus, lai maksimāli palielinātu uzbrukumu tvērumu; tas jau ir novērots, piemēram, grupās \"RansomExx\" un \"DarkSide\". Turklāt izspiedējvīrusu operatori sāks vairāk pievērsties finansiālajai šantāžai. Proti, operatori draud noplūdināt informāciju par uzņēmumiem, kad tajos norisinās izšķirīgi svarīgi finansiāli notikumi (t. i., veic apvienošanos vai pārņemšanu, plāno iziet biržā), lai pazeminātu to akciju cenas. Kad uzņēmumi ir tik neaizsargātā finansiālajā stāvoklī, pastāv lielāka iespēja, ka tie samaksās izpirkuma maksu. \"Mēs sākām runāt par tā dēvēto izspiedējvīrusu 2. versiju 2020. gadā, un 2021. gadā mēs novērojām, ka šis jaunais izspiedējvīrusu laikmets ir jau pilnīgi iestājies. Izspiedējvīrusu operatori nevis vienkārši šifrē datus, bet zog tos no izšķirīgi svarīgiem, lieliem objektiem un draud izpaust informāciju, ja upuri nemaksās. Un izspiedējvīrusu 2. versija šogad nekur nepazudīs,\" sacījis Kuskovs. \"No otras puses, tagad, kad izspiedējvīrusi ir nonākuši jaunākajās ziņās, tiesībaizsardzības iestādes pieliek visas pūles, lai iznīcinātu sekmīgās grupas — tieši tas pagājušogad notika ar \"DarkSide\" un \"REvil\". Šo bandu dzīvescikls tiek saīsināts, un tas nozīmē, ka 2022. gadā tām būs jāizkopj taktika, lai joprojām būtu ienesīgas, it sevišķi, ja kādas valdības padarīs izpirkuma maksāšanu par nelikumīgu — par to tiek diskutēts,\" piebilst \"Kaspersky\" drošības eksperts Fjodors Siņicins. Lai pasargātu uzņēmumu no izspiedējvīrusiem, eksperti iesaka bez galējas nepieciešamības neatspoguļot publiskajos tīklos attālas darbvirsmas pakalpojumus (piemēram, RDP) un vienmēr tiem izveidot stipras paroles. Tāpat nekavējoties instalēt pieejamos ielāpus, kas paredzēti komerciālo virtuālo privāto tīklu risinājumiem, kuri nodrošina piekļuvi tāldarbiniekiem un jūsu tīklā darbojas par vārtejām. Vienmēr atjaunināt programmatūru visās lietotajās ierīcēs, lai izspiedējvīrusi nevar izmantot ievainojamības, kā arī koncentrēt aizsardzības stratēģiju uz sānkustību un datu eksfiltrēšanas uz internetu noteikšanu. Tiek arī ieteikts pievērst īpašu uzmanību izejošajai datplūsmai, lai atklātu kibernoziedznieku savienojumus. Regulāri dublēt datus. Pārliecināties, ka ārkārtas situācijā tiem var ātri piekļūt, ja nepieciešams. Iepazīties ar jaunākajiem apdraudējumu izlūkdatiem, lai būtu informēts par faktiskajām taktikām, paņēmieniem un procedūrām, ko izmanto apdraudējumu izpildītāji.", "link": "https://www.delfi.lv/bizness/44467736/tehnologijas/53931551/interneta-aizvien-aktivak-rosas-izspiedejvirusi-bridina-eksperti"},
{"title": "'Accenture' apgrozījums Latvijā pērn – 91,29 miljoni eiro; apmācīs vēl 220 cilvēkus", "category": "Tehnoloģijas", "body": "Informācijas tehnoloģiju (IT) uzņēmuma \" Accenture \" apgrozījums Latvijā finanšu gadā, kas ilga no 2020. gada 1. septembra līdz 2021. gada 31. augustam, bija 91,29 miljoni eiro, savukārt peļņa attiecīgajā posmā bija 3,96 miljoni eiro, informē uzņēmums. Šajā ziemā uzņēmums Baltijā plāno apmācīt apmēram 220 cilvēkus karjeras sākšanai IT nozarē. \"2021. gadā uzņēmums paplašināja darbību Baltijas valstīs un atvēra jaunu tehnoloģiju centru Viļņā, Lietuvā. Jaunais centrs pievēršas plaša starpnozaru tehnoloģiju risinājumu izstrādei un piegādei visās vadošajās tehnoloģiju platformās, kā arī pielāgotas inženierijas, infrastruktūras un mākoņpakalpojumu sniegšanai klientiem visā pasaulē. Kopumā uzņēmums 2020./2021. finanšu gadu Baltijā ir noslēdzis ar labiem un stabiliem rezultātiem. Ekonomikā novērojama paātrināta digitālā transformācija, kas sekmē nozares attīstību. Uzņēmumi un organizācijas vēlas atgriezties pie izaugsmes. Plašais tehnoloģiju klāsts sniedz iespēju uzņēmumiem ieviest no konkurentiem atšķirīgas pieejas un servisus, jo tirgus dalībniekiem var būt savi risinājumi, ko izmantot kā konkurences priekšrocību,\" skaidro \"Accenture\" vadītājs Baltijā Maksims Jegorovs. Šobrīd uzņēmumi un organizācijas aktīvi ievieš dažādus mākoņtehnoloģiju risinājumus un servisus, gada laikā īstenoti vairāki projekti, kad klienti pilnībā pāriet uz mākoņtehnoloģijām, viņš skaidro. Tāpat vairākās nozarēs uzņēmumi uzlabo komunikācijas un saziņu platformas, apvienojot dažādus digitālos kanālus saziņā ar klientiem. Piemēram, telekomunikāciju jomā realizētais projekts sniedza iespēju pakalpojuma sniedzējam uzlabot klientu saziņu, lai klienti ātrāk saņemtu atbildes uz jautājumiem, izmantojot dažādus digitālos kanālus. Vairākās nozarēs tiek pilnveidotas digitālās ekosistēmas, kas ietver ne tikai tiešsaistes pārdošanu, mājas lapu un lietotņu izstrādi, bet arī jaunu pakalpojumu un iespēju ieviešanu. Vairāki uzņēmumi pērnā gada laikā uzlaboja tiešsaistes pārdošanas iespējas, sistēmu integrāciju un datu analītiku. Finanšu pakalpojumu nozarē tika turpināti automatizācijas, blokķēdes un dažādu IT sistēmu attīstības projekti, lai uzlabotu un labāk pārraudzītu biznesa procesus, dažādu platformu un sistēmu sadarbspēju. Vienlaikus ir novērojams pieprasījums pēc dažādiem bezkontakta risinājumiem, runas tehnoloģijām. Šobrīd IT projektos aktīvi tiek izmantota \"Agile\" pieeja un \"DevOps\" ideoloģija. Pagājušā gadā \"Accenture\" turpināja un īstenoja vairākas izglītības aktivitātes, t.sk. investīcijas ieguldīja IT Izglītības fondā, lai Latvijā veidotu spēcīgu programmēšanas skolotāju kopienu, kā arī sekmētu un uzlabotu Latvijas iedzīvotāju digitālās prasmes. Savukārt, lai palielinātu IT speciālistu skaitu Baltijā, šajā ziemā Accenture piedāvā 12 apmācību kursus, kuros varēs apgūt gan tradicionāli augsti pieprasītas jomas, piemēram, Java, .NET, automatizēto testēšanu, datu vizualizāciju, robotiku, gan arī jaunu kursu – SAP programmēšanas valodas ABAP apguvi. SAP jomā ir pieejams arī apmācību kurss, kurā varēs iepazīties ar biznesa rīkiem, tai skaitā datu migrācijas risinājumiem. Tāpat šajā ziemā ir vairāki mākoņtehnoloģiju apmācību kursi, kuros varēs iepazīt mākoņskaitļošanas infrastruktūras risinājumus, automatizācijas un integrācijas rīkus. \"Bootcamp\" apmācības ir daļa no uzņēmuma personāla atlases programmas, un pēc tām dalībnieki iegūst sertifikātu un sekmīgākie – apmaksātu praksi \"Accenture\". Lielākā daļa no praktikantiem kļūst par uzņēmuma darbiniekiem. Mācībās tiek apgūtas IT pamatzināšanas un iemaņas karjeras sākšanai, un tās ir pietuvinātas ikdienas darbam projektos. Mācību laikā dalībnieki apgūst gan praktiskas, gan teorētiskas zināšanas un iemācās strādāt komandā. Apmācības sniedz iespēju strādāt IT nozarē un turpināt darbu starptautiskā uzņēmumā. Mācības ir bezmaksas un ilgst vairākas nedēļas, atkarībā no izvēlētās apmācību jomas. Visas mācības notiks attālināti pieredzējušu lektoru un mentoru vadībā.", "link": "https://www.delfi.lv/bizness/44467736/tehnologijas/53933717/accenture-apgrozijums-latvija-pern-91-29-miljoni-eiro-apmacis-vel-220-cilvekus"},
{"title": "'Infogr.am' dibinātājs Leiterts izveido jaunu startapu", "category": "Tehnoloģijas", "body": "\"Fragmentic\" nodrošinās interneta platformu, kas līdzīgi kā blogu jomā \"Wordpress\", palīdzēs aplikāciju izstrādātājiem izveidot automatizētu servisu, kurā iespējams ātri pievienot dažādus aplikācijām nepieciešamos tehniskos risinājumus. Uzņēmuma nosaukums būs  \"Fragmentic\"  , otrdien žurnālistiem apliecināja Leiterts. Īpaši interesants, kā uzskata Leiterts, \"Fragmentic\" varētu šķist marketinga speciālistiem, kuri ar jauno servisu varēs izveidot aplikācijas pamatu un dizainu, bet pēc tam ar saprotamu un vizuāli viegli uztveramu ideju doties pie programmētājiem. Šobrīd serviss aizvien ir izstrādes posmā un idejas autori neprognozē, kad tieši jaunais produkts būs pieejams tirgū. Pašlaik jau sākušās sarunas ar potenciālajiem investoriem. Servisa izstrādi pagaidām finansē pats Leiterts. (Informācija tiks papildināta). \"Infogram\" 2012. gada februārī dibināja Uldis Leiterts, Raimonds Kaže un Alise Semjonova. Tā radīja datu vizualizācijas rīku, kas tiešsaistē ļauj ērti un ātri publicēt datus vizuāli uzskatāmā veidā. Tā servisu šobrīd visā pasaulē izmanto aptuveni miljons lietotāju, ik mēnesi radot ap 50 tūkstošiem infografiku. Lietotāju vidū ir tādi starptautiskie mediji kā \"Huffington Post\", \"The Guardian\", \"Washington Post\", \"The Walstreet Journal\", \"CBS News\", \"MTV\", \"Al Jazeera\" un daudzi citi.", "link": "https://www.delfi.lv/bizness/44467736/tehnologijas/47042037/infogram-dibinatajs-leiterts-izveido-jaunu-startapu"},
{"title": "RTU ar 'Sakret' izstrādā betona maisījumu 3D drukāšanai", "category": "Tehnoloģijas", "body": "Rīgas Tehniskās universitātes  (RTU) industriālais doktorants Krists Ziemelis sadarbībā ar  Baltijas  reģionā lielāko sauso un lietošanai gatavo būvmaisījumu ražotāju SIA \" Sakret \" izstrādā un testē 3D betona maisījumu, lai ieviestu to būvniecības tirgū Eiropā. 3D betona drukāšana strauji attīstās visā pasaulē, taču pagaidām nav standartizēta betona maisījuma, ko varētu izmantot nesošo konstrukciju būvniecībā. RTU  Būvniecības  inženierzinātņu fakultātes 3D betona drukāšanas zinātniskajā laboratorijā tiek pilnveidots betona maisījums, noteiktas un pārbaudītas tā īpašības, kas ir vitāli svarīgi, lai materiālu varētu standartizēt un izmantot būvniecībā. Maisījumu pēc RTU zinātnieku definētām prasībām izstrādā SIA \"Sakret\". \"Mūsu galvenais mērķis ir iegūt 3D drukājumu betona materiālu. Tā kā tehnoloģija būvniecības nozarē ir jauna, pētām tehnoloģijas un materiāla mijiedarbību, pilnveidojam pašu materiālu, kā arī radām optimālus apstākļus materiāla testēšanai. Drukājam dažāda izmēra un formu izstrādājumus un testējam tos. Testēšana ir nepieciešama, lai nodrošinātu materiāla ieviešanu tirgū – ir jāizpēta un jānosaka materiāla īpašības, jo tas atšķiras no tradicionāli lietotā betona. Vieni no būtiskākajiem testiem, kas jāveic, izstrādājot jaunu materiālu Latvijā, saistīti ar ilgmūžību. Ņemot vērā Latvijas mainīgos laika apstākļus, materiālam jābūt noturīgam pret negatīviem laika apstākļiem un ārējās vides iedarbību,\" skaidro RTU Būvniecības inženierzinātņu fakultātes doktorantūras students K. Ziemelis. RTU studenti un zinātnieki arī pēta, kā 3D drukātos objektos iestrādāt armatūru, ar ko tiek stiprināti betona būvizstrādājumi. Tiek arī testēts, cik lielus un augstus objektus iespējams izdrukāt. \"Mūsu mērķis ir iegūt pēc iespējas lielāka izmēra objektus, lai tos varētu ieviest kā gatavus izstrādājumus vai arī drukāt uz vietas būvobjektā, tā automatizējot būvniecību,\" uzsver K. Ziemelis. \"Inovatīvais materiāls ir par 70–80% gatavs. Sadarbībā ar zinātniekiem iegūstam un uzkrājam zināšanas, lai Latvija kā valsts, RTU kā universitāte un \"Sakret\" kā uzņēmums varētu  Eiropas  līmenī virzīt standartu izstrādi 3D betona izmantošanai būvniecībā,\" uzsver SIA \"Sakret\" attīstības un kvalitātes vadītāja Eva Dzene. RTU partnerībā ar uzņēmumu 2021. gada pavasarī izveidoja 3D betona drukāšanas zinātnisko laboratoriju, lai būvniecības nozarē Baltijā ieviestu inovatīvas tehnoloģijas. K. Ziemelis ir trešais industriālais doktorants RTU. Industriālo doktorantu programma ir RTU izveidota zinātnes un uzņēmējdarbības sadarbības iniciatīva, kas sekmē inovāciju radīšanu Latvijas ekonomikai. Attīstot ciešāku sadarbību, pētniecībā iesaistās industrijas pārstāvji, bet doktoranti izstrādā promocijas darbus atbilstoši uzņēmumu inovāciju vajadzībām. Pirmie divi industriālie doktoranti izstrādā promocijas darbus  LMT  vajadzībām. Industriālie doktoranti ir daļa no programmas \"Inovāciju granti studentiem\" ( ERAF  līdzfinansētais projekts \"RTU inovāciju granti studentiem\").", "link": "https://www.delfi.lv/bizness/44467736/tehnologijas/53950005/rtu-ar-sakret-izstrada-betona-maisijumu-3d-drukasanai"},
{"title": "'Tele2' tīkla infrastruktūras attīstībā šogad investēs 12,5 milj. eiro", "category": "Tehnoloģijas", "body": "Daudzpakalpojumu uzņēmums \" Tele2 \" mobilo sakaru tīkla infrastruktūrā 2022. gadā plāno ieguldīt aptuveni 12,5 milj. eiro. Šīs investīcijas tiks veiktas kā pamattīkla modernizācijai, tā radio tīkla modernizācijai un jaunu bāzes staciju uzstādīšanai. Šogad optiskajam tīklam tiek plānots pieslēgt arī mobilo sakaru bāzes stacijas Jelgavā, kas ļaus 4G tīkla jaudu palielināt aptuveni desmit reizes. Aizvadītajā gadā tika noslēgts līdzīgs, bet apjoma ziņā daudz vērienīgāks projekts Rīgā, kura ietvaros faktiski visas bāzes stacijas, kas atrodas galvaspilsētā, tika pieslēgtas optiskajam tīklam. \"Šo gadu esam iesākuši vērienīgi. Aizvadītā gada pašā nogalē  SPRK  rīkotajā izsolē ieguvām vērtīgas 700 MHz frekvences  5G  attīstīšanai, esam parakstījuši sadarbības līgumu ar \" Nokia \" par 5G radio tīkla izbūvi, kā arī pavisam tuvu ir brīdis, kad mūsu klienti varēs izmantot \"VoLTE\" tehnoloģiju, kas ļaus veikt jaunākās paaudzes balss zvanus un video zvanus. Šī gada laikā \"Tele2\" mobilo sakaru bāzes stacijām tiks sākta aparatūras nomaiņa uz jaunāku un jaudīgāku, kas ļaus nodrošināt papildu kapacitāti,\" stāsta \"Tele2\" tehniskā direktore Līga Krūmiņa. \"Lielu akcentu liksim arī uz 5G bāzes staciju attīstību, uzstādot vairākus simtus bāzes staciju visā Latvijas teritorijā. Tas ļaus jau arvien lielākam cilvēku skaitam reāli izmantot 5G, piemēram, kā pamattehnoloģiju mobilā mājas interneta lietošanā.\" Kopš dibināšanas \"Tele2\" kapitālieguldījumi kvalitātes pilnveidošanā veido aptuveni 300 miljonus eiro. Tas ļāvis sasniegt to, ka jau piecus gadus pēc kārtas \"Tele2\" nodrošina vidēji ātrāko mobilā interneta lejupielādes ātrumu Latvijā.", "link": "https://www.delfi.lv/bizness/44467736/tehnologijas/53953313/tele2-tikla-infrastrukturas-attistiba-sogad-investes-12-5-milj-eiro"},
{"title": "Kibernoziedznieki izmanto jaunu taktiku rūpnieciskajām organizācijām", "category": "Tehnoloģijas", "body": "\" Kaspersky \" eksperti ir atmaskojuši jaunu, strauji augošu spiegprogrammatūru kampaņu sēriju, kas uzbrukusi vairāk nekā 2000 rūpniecības uzņēmumu visā pasaulē. No vairākuma spiegprogrammatūru kampaņu šie uzbrukumi atšķiras ar ierobežotu upuru skaitu katrā uzbrukumā un katra ļaunprātīgā eksemplāra ļoti īso mūžu. Pētījums konstatēja vairāk nekā 25 tirdzniecības vietas, kur tiek pārdoti nozagtie dati. Šie un citi fakti ir publicēti jaunajā \"Kaspersky\" ražošanas vadības sistēmu datortrauksmes reaģēšanas komandas (ICS CERT) pārskatā. 2021. gada pirmajā pusē \"Kaspersky\" ražošanas vadības sistēmu datortrauksmes reaģēšanas komandas eksperti ievēroja interesantu anomāliju ražošanas vadības sistēmu datoros bloķēto spiegprogrammatūru draudu statistikā. Lai gan šajos uzbrukumos izmantotās ļaunprogrammatūras pieder pie plaši pazīstamām patēriņa spiegprogrammatūru saimēm, piemēram, \"Agent Tesla\" / \"Origin Logger\", \"HawkEye\" un citām, šie uzbrukumi atšķiras no vairākuma ar ļoti ierobežotu upuru skaitu katrā uzbrukumā (no dažiem līdz dažiem desmitiem) un katra ļaunprātīgā eksemplāra ļoti īso mūžu. 2021. gada 1. pusgadā ražošanas vadības sistēmu datoros bloķēto 58 586 spiegprogrammatūru eksemplāru padziļināta analīze atklāja, ka aptuveni 21,2 % eksemplāru piederēja pie šīs jaunās ierobežota apjoma un īsa mūža uzbrukumu sērijas. To dzīves cikls ir ierobežots līdz aptuveni 25 dienām, kas ir daudz mazāk par parastas spiegprogrammatūras kampaņas ilgumu. Tomēr tie veido nesamērīgi lielu daļu no visiem spiegprogrammatūru uzbrukumiem. Piemēram, Āzijā piektdaļu spiegprogrammatūru uzbrukumiem pakļauto datoru ir skāris kāds no anomālajiem spiegprogrammatūru eksemplāriem (2,1 % no 11,9 %). Svarīgi, ka lielākā daļa šo kampaņu tiek izplatīta no viena rūpniecības uzņēmuma uz nākamo, izmantojot labi izstrādātas pikšķerēšanas e-vēstules. Kad uzbrucējs ir iekļuvis upura sistēmā, tas izmanto šo ierīci par nākamā uzbrukuma C2 (komandvadības) serveri. Ar piekļuvi upura adresātu sarakstam noziedznieki var ļaunprātīgi izmantot uzņēmuma e-pastu un izplatīt spiegprogrammatūru vēl tālāk. Vairāk nekā 2000 rūpniecisko organizāciju visā pasaulē ir iekļautas ļaunprātīgā infrastruktūrā un kiberbandas tās izmanto, lai izplatītu uzbrukumu uz to kontaktorganizācijām un sadarbības partneriem. Uzbrukumos uzlauzto vai nozagto uzņēmumu kontu kopskaits pārsniedz 7000, lēš \"Kaspersky\". No ražošanas vadības sistēmu datoriem iegūtie konfidenciālie dati bieži nonāk dažādās tirdzniecības vietās. \"Kaspersky\" eksperti identificēja vairāk nekā 25 tirdzniecības vietas, kur tiek pārdoti šajās rūpnieciskajās kampaņās nozagtie akreditācijas dati. Šo tirdzniecības vietu analīze parādīja, ka ir liels pieprasījums pēc uzņēmumu kontu akreditācijas datiem, ir sevišķi attālās darbvirsmas protokola (RDP) kontiem. Vairāk nekā 46 % visu analizētajās tirdzniecības vietās pārdoto RDP kontu pieder uzņēmumiem  ASV , bet pārējie ir Āzijā, Eiropā un Latīņamerikā. Gandrīz 4 % (gandrīz 2000 kontu) visu pārdoto RDP kontu piederēja rūpniecības uzņēmumiem. Vēl viens augošs tirgus ir spiegprogrammatūras pakalpojums. Kopš ir publiskoti dažu populāru spiegprogrammu pirmkodi, tie ir kļuvuši plaši pieejami tiešsaistes veikalos pakalpojuma veidā: izstrādātāji pārdod ne tikai ļaunprogrammatūru, bet arī ļaunprogrammatūras veidotāja licenci un piekļuvi infrastruktūrai, kas ir iepriekš konfigurēta ļaunprogrammatūras veidošanai. \"Tas atšķiras no visa, ko līdz šim esam novērojuši saistībā ar spiegprogrammatūrām, un mēs prognozējam, ka šogad šādi uzbrukumi pastiprināsies,\" komentē \"Kaspersky\" ražošanas vadības sistēmu datortrauksmes reaģēšanas komandas drošības eksperts Kirils Kruglovs. Lai nodrošinātu rūpniecības uzņēmuma, tā partneru tīkla darbības un uzņēmējdarbības pietiekamu aizsardzību, \"Kaspersky\" eksperti iesaka rīkoties šādi. • Ieviest divfaktoru autentifikāciju piekļuvei uzņēmuma e-pastam un citiem pakalpojumiem ar piekļuvi internetam (tostarp RDP, VPN-SSL vārtejām utt.), ko uzbrucējs var izmantot, lai piekļūtu uzņēmuma iekšējai infrastruktūrai un uzņēmējdarbībai izšķirīgi svarīgiem datiem. • Nodrošināt, lai visas galiekārtas gan informācijas, gan operāciju tehnoloģiju tīklā ir aizsargātas ar modernu galiekārtu drošības risinājumu, kas ir pareizi konfigurēts un tiek atjaunināts. • Regulāri mācīt darbiniekiem, kā droši rīkoties ar ienākošajām e-vēstulēm un aizsargāt sistēmas no ļaunprogrammatūrām, kas var būt ietvertas e-vēstules pielikumā. • Regulāri pārbaudīt surogātpasta mapes, nevis tikai iztukšot tās. • Uzraudzīt organizācijas kontu redzamību tīmeklī. • Izmantot izmēģināšanas vides risinājumus, kas ir paredzēti automātiskai pielikumu pārbaudei ienākošajā e-pasta plūsmā. Tomēr raudzīties, lai izmēģināšanas vides risinājums ir konfigurēts tā, ka neizlaiž e-vēstules no \"uzticamiem\" avotiem, tostarp sadarbības un kontaktu organizācijām, jo neviens nav 100% pasargāts no drošības pārkāpumiem. • Pārbaudīt izejošo e-vēstuļu pielikumus, lai pārliecinātos, ka paša konts nav uzlauzts.", "link": "https://www.delfi.lv/bizness/44467736/tehnologijas/53968221/kibernoziedznieki-izmanto-jaunu-taktiku-rupnieciskajam-organizacijam"},
{"title": "Noslēgusies 1,5 GHz radiofrekvenču spektra izsole mobilo sakaru tīkla kapacitātes palielināšanai", "category": "Tehnoloģijas", "body": "Ceturtdien, 20.janvārī, noslēgusies Sabiedrisko pakalpojumu regulēšanas komisijas ( SPRK ) organizētā izsole mobilo sakaru operatoriem lietošanas tiesību iegūšanai 1432–1472 MHz un 1492–1512 MHz jeb 1,5 GHz radiofrekvenču spektra joslā. Rezultāti vēl jāapstiprina SPRK padomei. Izsolē tika piedāvātas trīs radiofrekvenču spektra lietošanas tiesības uz 20 gadiem (no 2022. gada 8. februāra līdz 2042. gada 7. februārim). Katras radiofrekvenču spektra lietošanas tiesības sākumcena bija noteikta 200 tūkstošu eiro apmērā. Viens mobilo sakaru operators varēja iegūt līdz divām radiofrekvenču spektra lietošanas tiesībām. Pēc izsoles iegūtie naudas līdzekļi nonāks valsts budžetā. Par radiofrekvenču spektra lietošanas tiesībām izsole notika piecās kārtās. Pirms rezultātu publiskas izziņošanas, izsoles rezultāti ir jāapstiprina SPRK padomei. Lēmums par izsoles uzvarētāju un radiofrekvenču spektra lietošanas tiesību piešķiršanu jāpieņem ne vēlāk kā desmit darba dienu laikā. Plānots, ka SPRK par to lems š.g. 27. janvārī. Saskaņā ar izsoles nosacījumiem, ja izsoles komisija konstatē, ka kāds no izsoles dalībniekiem nav ievērojis vai ir pārkāpis nolikumu, un tas ir ietekmējis izsoles rezultātu, SPRK padome izsoles uzvarētāja noteikšanu atzīst par spēkā neesošu. Ja izsolē nav neviena uzvarētāja, tad SPRK padome izsoli atzīst par noslēgušos bez rezultāta. Kopš 2010. gada SPRK organizējusi nu jau divpadsmit radiofrekvenču spektra lietošanas tiesību izsoles, un tikai viena beigusies bez rezultāta. Jebkura jauna radiofrekvenču spektra josla palielina elektronisko sakaru tīklu veiktspēju. Šī 1,5 GHz radiofrekvenču spektra josla stiprinās mobilo sakaru tīkla kapacitāti, tostarp, nodrošinot augstu lejupielādes ātrumu un datu pārklājumu valstī, ņemot vērā šobrīd pieaugošo lejupielādes datu pārraidāmo apjomu. Joprojām pieaug, piemēram, video un tiešraižu straumēšana, interneta televīzijas satura izmantošana, koncertu un filmu skatīšanās internetā. Izsolē piedalīties varēja tikai tie komersanti, kas nav saistītie komersanti. Proti, nevarēja piedalīties divas vai vairākas komercsabiedrības, kur viena komersanta līdzdalība otra komercsabiedrībā tieši vai pastarpināti veido vismaz 30% no apmaksātā pamatkapitāla. Radiofrekvenču spektra joslas ir nacionālais ierobežotais resurss. Līdz ar to radiofrekvenču spektra lietošanas tiesības saņemt, pagarināt termiņu, anulēt, tālāknodot vai kopīgi izmantot var tikai, vēršoties ar rakstveida pieprasījumu SPRK. Pērn 17. decembrī noslēdzās SPRK organizētā radiofrekvenču spektra lietošanas tiesību izsole 700 MHz diapazonā, kas ir būtisks radiofrekvenču spektra resurss mobilo sakaru operatoru  5G  tīkla izvēršanai. Izsoles ieņēmumiem sasniedzot 13,273 miljonus eiro, radiofrekvenču spektra lietošanas tiesības ieguva trīs mobilo sakaru operatori, kuriem ir noteikts pienākums dinamiski attīstīt sakaru tīkla pārklājumu. Sabiedrisko pakalpojumu regulēšanas komisija ir neatkarīga valsts iestāde, kas Latvijā uzrauga sabiedrisko pakalpojumu sniedzēju (ap 600 regulēto komersantu) darbību, tirgus attīstību un rūpējas, lai iedzīvotāji saņemtu nepārtrauktus, drošus un kvalitatīvus sabiedriskos pakalpojumus par ekonomiski pamatotu cenu. SPRK regulē sabiedriskos pakalpojumus enerģētikas, ūdenssaimniecības, elektronisko sakaru, pasta, depozīta iepakojuma un sadzīves atkritumu apsaimniekošanas nozarē.", "link": "https://www.delfi.lv/bizness/44467736/tehnologijas/53977256/noslegusies-1-5-ghz-radiofrekvencu-spektra-izsole-mobilo-sakaru-tikla-kapacitates-palielinasanai"},
{"title": "'Tet' par 1,8 miljoniem eiro nodrošinās 'Rīgas namu pārvaldnieka' vienoto informācijas centru", "category": "Tehnoloģijas", "body": "Vienotu infomācijas centru SIA \" Rīgas namu pārvaldnieks \" vajadzībām nodrošinās SIA \" Tet \", nodrošinot arī klientu telefonisko kontaktu apkalpošanas pakalpojumus, liecina \" Lursoft \" Klientu portfeļa informācija. Atklātajā konkursā savu piedāvājumu bija iesniedzis tikai viens uzņēmums, un tā ietvaros, izvērtējot iesniegto piedāvājumu, vērtēta ne tikai cena, bet arī atzvana veikšanas laiks, kā arī vēlamo pozīciju nodrošināšana. SIA \"Tet\" izsludinātajā konkursā uzvarējis ar 1,83 miljonu eiro līgumcenu. SIA \"Tet\" 2020. gadā apgrozījis 178,29 miljonus eiro, par 5,9 miljoniem eiro mazāk nekā gadu iepriekš. Apgrozījuma kritumu uzņēmums pamato ar ieņēmumu kritumu no balss pakalpojumiem, kā arī virszemes televīzijas un vairumtirdzniecības. Finanšu gadu uzņēmums noslēdzis ar 30,08 miljonu eiro peļņu. Jānorāda, ka \"Tet\" konsolidētais apgrozījums 2020. gadā bija 222,64 miljoni eiro, bet peļņa – 30,39 miljoni eiro. 2020. gadu SIA \"Tet\" noslēdza ar vairāk nekā 100 tūkstošiem elektroenerģijas klientu, kas ir būtisks pieaugums pret iepriekšējo gadu. Līdz ar to privātpersonu elektroenerģijas tirgū \"Tet\" ieguvis 14% tirgus daļu. Attīstoties e-komercijai un Covid-19 pandēmijas ietekmē mainoties pircēju paradumiem, 2020. gadā uzņēmums samazinājis savu mazumtirdzniecības tīklu, galveno uzmanību veltot interneta veikala attīstībai un izaugsmei. Iesniegtajā vadības ziņojumā \"Tet\" norādījis, ka e-veikala tehnikas pārdošanas kopējie ieņēmumi aizpērn palielinājušies par 35%. Jānorāda, ka 2020. gadā audzis arī \"Tet\" datu centru biznesa apgrozījums, tam, salīdzinot ar 2019. gadu, palielinoties par 4%.", "link": "https://www.delfi.lv/bizness/44467736/tehnologijas/53981546/tet-par-1-8-miljoniem-eiro-nodrosinas-rigas-namu-parvaldnieka-vienoto-informacijas-centru"},
{"title": "Ļauj savam auto pelnīt, mudina latviešu izstrādāts rīks", "category": "Tehnoloģijas", "body": "Latvijas uzņēmums \"Pikap\" attīsta tehnoloģisko risinājumu, kas, kā iecerēts, mudinās cilvēkus savus personīgos dīkstāvē esošos transportlīdzekļus aizdot lietošanai citiem, piemēram, kaimiņam, kolēģim vai jebkuram svešiniekam, kurš vieš uzticību. Protams, par noteiktu samaksu. Ideja par transportlīdzekļu īri nav jauna, tas iespējams dažādos veidos, bet \"Pikap\" šim nolūkam izstrādājis mobilo aplikāciju, padarot izīrētāja un īrnieka satikšanos vienkāršāku. Ar mobilās aplikācijas starpniecību cilvēks, kuram ir brīvs personīgais transportlīdzeklis, var to dažu minūšu laikā padarīt pieejamu nomai, savukārt īrnieks – sameklēt kāroto pārvietošanās līdzekli.  Ar līdzīgu piedāvājumu Latvijas tirgū jau ilgāku laiku darbojas igauņu platforma \"Autolevi\", kurai latvieši acīmredzot iecerējuši radīt konkurenci. \"Autolevi\" dibinātājs Tauri Kērsons (Tauri Kärson) \"Delfi Bizness\" saka: \"Latvijā mums ir liels izaugsmes potenciāls, un to plānojam izmantot jau tuvākajos gados.\"", "link": "https://www.delfi.lv/bizness/44467736/tehnologijas/53987264/lauj-savam-auto-pelnit-mudina-latviesu-izstradats-riks"},
{"title": "Parakstīts Baltijas valstu un Polijas nodomu memorands par 5G savienojamību", "category": "Tehnoloģijas", "body": "Latvijas, Lietuvas, Igaunijas un Polijas ministri pirmdien elektroniski parakstījušas Nodomu memorandu par sadarbību  5G  savienojamības un savienotās automatizētās mobilitātes attīstībā Ziemeļjūras-Baltijas koridorā, informēja Satiksmes ministrijā. Memorandu parakstījis Latvijas satiksmes ministrs Tālis Linkaits (JKP), Igaunijas ekonomikas ministrs, Lietuvas transporta un sakaru ministrs, kā arī Polija digitālo lietu ministrs. Memorandā uzsvērta nozīme ciešākai sadarbībai starp Baltijas valstīm un Poliju ilgtspējīgas mobilitātes mērķu sasniegšanā, satiksmes drošības uzlabošanā un inovāciju ieviešanā. Valstis vienojās turpināt sadarbību 2019. gada 7. martā Rīgā izveidotajā starpvaldību darba grupā, lai sekmētu 5G un savienotās automatizētās mobilitātes mērķu sasniegšanu Ziemeļjūras-Baltijas koridorā, izmantojot Eiropas Savienības daudzgadu finanšu ietvaru 2021.-2027. Parakstot memorandu, tiek apstiprināta kopīga ceļakarte \"Via Baltica\" ceļa kā 5G un savienotas un automatizētas braukšanas koridora izveidei, par kuru starpvaldību darba grupa vienojās 2019. gada 28. novembrī, un atbalstīta ceļakartes turpmāka attīstība, iezīmējot laika grafiku īpašām saistībām un centieniem, kā paredzēts šajā dokumentā. Satiksmes ministrijā norādīja, ka 5G koridoru izveidošana uz transporta maģistrālēm ir solis uz Eiropas Gigabitu sabiedrības mērķu sasniegšanu, kas paredz nodrošināt 5G pārklājumu uz galvenajām sauszemes maģistrālēm un lielajām pilsētām līdz 2025. gadam.", "link": "https://www.delfi.lv/bizness/44467736/tehnologijas/52468571/parakstits-baltijas-valstu-un-polijas-nodomu-memorands-par-5g-savienojamibu"},
{"title": "Izsludināts konkurss uz SIA 'Tet' padomes locekļa amatu", "category": "Tehnoloģijas", "body": "SIA \"Publisko aktīvu pārvaldītājs  Possessor \" kā SIA \" Tet \" kapitāla daļu turētāja (50,99843%) izsludinājusi konkursu uz SIA \"Tet\" padomes locekļa amatu jaunu produktu un pakalpojumu ieviešanas jomā. Konkursa pieteikuma dokumentu iesniegšanas termiņš - 21.februāris (ieskaitot). Lai nodrošinātu atklātu un profesionālu kandidātu atlases procesu uz SIA \"Tet\" padomes locekļa amatu jaunu produktu un pakalpojumu ieviešanas jomā, ir izveidota nominācijas komisija, kuras sastāvā ir Marina Podvinska, Edmunds Valantis, Andris Gādmanis, Dzintra Gasūne un Jānis Lielpēteris. Kandidātu atlase notiks trīs kārtās. Konkursa pirmajā kārtā konkursa nominācijas komisija izskatīs kandidātu iesniegtos dokumentus un lems par konkursa atlases otrajai kārtai izvirzāmajiem kandidātiem. Kandidātiem otrajā kārtā kandidātiem tiks uzdots sagatavot prezentāciju ar stratēģisko redzējumu par nominācijas komisijas noteikto tēmu. Atlases trešajai kārtai tiks piesaistīta personāla atlases kompānija kandidātu padziļinātai kompetenču izvērtēšanai, atsauksmju iegūšanai, reputācijas izskatīšanai, potenciālo interešu konflikta risku un normatīvajos aktos noteikto amatu savienošanas ierobežojumu izvērtēšanai.", "link": "https://www.delfi.lv/bizness/44467736/tehnologijas/53990698/izsludinats-konkurss-uz-sia-tet-padomes-locekla-amatu"},
{"title": "Latvijas IT uzņēmums 'TestDevLab' atver biroju Ziemeļmaķedonijā", "category": "Tehnoloģijas", "body": "Latvijas IT uzņēmums “TestDevLab” oficiāli atklājis biroju  Ziemeļmaķedonijas  galvaspilsētā Skopjē. Tajā strādā 55 no uzņēmuma 500 darbiniekiem, un jaunais birojs ļaus ātrāk palielināt darbinieku skaitu šajā valstī. Jau pirms biroja atvēršanas pagājušajā gadā \"TestDevLab\" Ziemeļmaķedonijā bija izveidojis uzņēmuma filiāli, lai varētu piedāvāt darbiniekiem tādas pašas sociālās garantijas un bonusus kā pārējiem uzņēmuma darbiniekiem Latvijā un citās valstīs. Šobrīd \"TestDevLab\" ir biroji Rīgā, Daugavpilī, Jelgavā, Liepājā, Valmierā un Ventspilī. Attālinātā formā uzņēmumā strādā darbinieki no Albānijas, Azerbaidžānas, Bulgārijas, Brazīlijas, Gruzijas, Igaunijas, Kazahstānas, Polijas, Rumānijas, Serbijas, Spānijas un Turcijas. Nemitīgi notiek jaunu darbinieku piesaiste, un šobrīd uzņēmumā ir atvērtas 30 vakances tehniskajiem un administratīvajiem speciālistiem. \"TestDevLab\" līdzdibinātājs Andrejs Frišfelds stāsta: \"Pagājušā gada nogalē nosvinējām uzņēmuma desmit gadu jubileju. Būtiski pieaugot darba apjomam, pirms vairākiem gadiem uzsākām darbinieku meklējumus arī ārzemēs. Pagājušā gada sākumā mums izdevās piesaistīt vairākus lieliskus speciālistus Ziemeļmaķedonijā. Darbinieku skaits būtiski sāka pieaugt, līdzko šajā valstī izveidojām uzņēmuma filiāli un izvērsām plašākas mārketinga kampaņas. Ziemeļmaķedonijā paredzam piesaistīt vēl vairāk darbinieku.\" 2011. gadā Latvijā izveidotais uzņēmums \"TestDevLab\" nodarbojas ar programmatūras testēšanas pakalpojumu sniegšanu un testēšanas produktu izstrādi. Starp uzņēmuma klientiem ir gan jaunuzņēmumi, gan starptautiski milži kā \" Microsoft \", \" Skype \", \"Orange\", \"Telefonica\", \" Airbnb \" u.c. 2019. gadā \"TestDevLab\" ieguva informācijas drošības pārvaldības standarta ISO/IEC 27001:2013 sertifikātu.", "link": "https://www.delfi.lv/bizness/44467736/tehnologijas/53991640/latvijas-it-uznemums-testdevlab-atver-biroju-ziemelmakedonija"},
{"title": "Valkā izmantos 5G tehnoloģijas satiksmes regulēšanai", "category": "Tehnoloģijas", "body": "Valkā  5G  tehnoloģijas plānots izmantot satiksmes regulēšanai, informēja pašvaldības sabiedrisko attiecību speciālists Ivo Leitis. Pagājušajā nedēļā tiešsaistē norisinājās sanāksme par 5G savienotās un automatizētās mobilitātes  Eiropas Savienības  (ES) pārrobežu izmēģinājumiem Valkā un Valgā. Sanāksmē piedalījās  Valkas  un  Valgas  pašvaldību pārstāvji, Latvijas mobilo sakaru operators \" LMT \" un citi projektā iesaistītie partneri no Spānijas, Somijas un  Igaunijas . Projektā \"5G-Routes\" Valkā un Valgā tiks izvietotas 5G savienotās un automatizētās mobilitātes tehnoloģijas, lai veiktu progresīvus izmēģinājumus, kas nemanāmi darbojas noteiktā 5G pārrobežu koridorā - \"Via Baltica-North\". Projekta mērķis ir veicināt savienotās un automatizētās mobilitātes un 5G tehnoloģiju attīstību. Projektu finansē ar ES pētniecības un inovāciju atbalsta programmas \"Apvārsnis 2020\" (\"Horizon 2020\") līdzekļiem. \"Esam priecīgi, ka Valka būs viena no pirmajām vietām Latvijā, kur tiks izmantotas 5G tehnoloģijas. Turklāt, šī projekta realizācija neprasīs ieguldījumus no Valkas pašvaldības budžeta,\" komentē Valkas novada pašvaldības domes priekšsēdētājs  Vents Armands Krauklis  (Vidzemes partija). Plānots, ka viedās sistēmas uzstādīs uz Inčukalns-Valmiera-Igaunijas robeža (Valka) jeb A3 autoceļa Rūjienas-Ausekļa ielu krustojumā Valkā un Rūjienas-Viljandi krustojumā Valgā. \"Šajos krustojumos būs ērtāk gan autobraucējiem, gan gājējiem, jo viedie luksofori pārslēgs satiksmes regulējošās gaismas automātiski, balstoties uz transportlīdzekļu un gājēju intensitāti, nevis pēc laika intervāla, kā līdz šim,\" skaidro Krauklis. Projektā īpašs uzsvars ir paredzēts uz savienotās un automatizētās mobilitātes pielietojumu izvērtēšanu liela mēroga izmēģinājumos, kas demonstrētu atbilstošu funkcionalitāti 5G pārrobežu koridorā \"Via Baltica-North\", šķērsojot Latviju, Igauniju un Somiju.", "link": "https://www.delfi.lv/bizness/44467736/tehnologijas/54004906/valka-izmantos-5g-tehnologijas-satiksmes-regulesanai"},
{"title": "No 1,5 GHz diapazona radiofrekvenču spektra izsoles valsts iegūs 780 tūkst. eiro", "category": "Tehnoloģijas", "body": "Sabiedrisko pakalpojumu regulēšanas komisija ( SPRK ) apstiprinājusi izsoles rezultātus radiofrekvenču spektra joslu 1,5 GHz diapazonā. Radiofrekvenču spektra lietošanas tiesības iegūstot trīs mobilo sakaru operatoriem, izsoles ieņēmumi 780 tūkst. eiro. apmērā sešu mēnešu laikā nonāks valsts budžetā. “Šī ir viena no radiofrekvenču joslām, ko turpmāk varēs izmantot arī  5G  pakalpojuma nodrošināšanai. Jebkura jauna radiofrekvenču spektra josla palielina elektronisko sakaru tīklu veiktspēju. 1,5 GHz radiofrekvenču spektra josla stiprinās mobilo sakaru tīkla kapacitāti, tostarp, nodrošinot augstu lejupielādes ātrumu un datu pārklājumu valstī, ņemot vērā šobrīd pieaugošo lejupielādes datu pārraidāmo apjomu. Piemēram, joprojām pieaug video un tiešraižu straumēšana, filmu skatīšanās internetā,” skaidro SPRK vadītāja Alda Ozola. SPRK rīkotā izsole notika šā gada 20. janvārī, izsolot trīs radiofrekvenču spektra lietošanas tiesības uz 20 gadiem (līdz 2042. gada februārim). Katras radiofrekvenču spektra lietošanas tiesības sākumcena bija noteikta 200 tūkst. eiro apmērā. Viens mobilo sakaru operators varēja iegūt līdz divām radiofrekvenču spektra lietošanas tiesībām. Piecās izsoles kārtās trīs radiofrekvenču spektra lietošanas tiesības kopsummā par 780 tūkst. eiro ieguva trīs mobilo sakaru operatori. SIA “ Bite Latvija ” par 280 tūkst. eiro ieguva lietošanas tiesības šādā radiofrekvenču spektra joslā – 1432,0 MHz – 1452,0 MHz. Savukārt SIA “Latvijas Mobilais Telefons” par 280 tūkst. eiro savā īpašumā saņēma 1452,0 MHz – 1472,0 MHz lietošanas tiesības, bet SIA “ Tele2 ” par 220 tūkst. ieguva 1492,0 MHz – 1512,0 MHz lietošanas tiesības. Radiofrekvenču joslas ir ierobežots resurss. Līdz ar to radiofrekvenču spektra lietošanas tiesības saņemt, pagarināt termiņu, anulēt un tālāknodot var tikai, vēršoties ar rakstveida pieprasījumu SPRK. Kopš 2010.gada SPRK organizējusi 12 radiofrekvenču izsoles, un tikai viena beigusies bez rezultāta.", "link": "https://www.delfi.lv/bizness/44467736/tehnologijas/53995224/no-1-5-ghz-diapazona-radiofrekvencu-spektra-izsoles-valsts-iegus-780-tukst-eiro"},
{"title": "Pagājušajā gadā reģistrēti 40 202 '.lv' domēna vārdi; uzdarbojas 'domēnu skvoteri'", "category": "Tehnoloģijas", "body": "Katra krīze ir kaut kā jauna sākums. Par to liecina 40 202 jauni reģistrēti \".lv\" domēna vārdi pagājušajā gadā. Ne tikai internets kļūst latviskāks, bet arī tā lietotāji arvien vairāk izvēlas un izmanto vietējās mājaslapas, liecina \".lv\" reģistra uzturētāja  NIC  apkopotie dati par 2021. gadu. 2021. gadā par teju 6% ir pieaudzis kopējais \".lv\" domēna vārdu skaits. Visražīgākais jaunu domēna vārdu reģistrēšanas laiks bija gada sākums, taču, līdz ar siltāka laika iestāšanos un kārtējo ārkārtas situācijas pasludināšanu, uzņēmēju digitalizācijas kāre ievērojami noplaka. \"Covid ir kļuvis par uzņēmējdarbības digitalizācijas paātrinātāju! Šajā laikā uzņēmuma digitālā identitāte un reputācija tiešsaistē kļūst arvien nozīmīgāka un vērtīgāka. Diemžēl redzam, ka šajā laikā aktivizējas arī tie, kas izmanto neaizsargātus domēna vārdus sava labuma gūšanai vai mēģina nopelnīt, izmantojot uzņēmēju aizmāršību vai nezināšanu. Pazaudēts vai savlaicīgi nepiereģistrēts uzņēmuma domēna vārds var kļūt par tiešsaistes biznesa STOP signālu. Paredzam, ka arī 2022.gadā nebūs vērojama strauja ļaundaru aktivitātes mazināšanās, tāpēc aicinām uzņēmējus būt vērīgiem un laikus aizsargāt sava uzņēmuma un zīmola vārdu tiešsaistē,\" norāda NIC vadītāja Katrīna Sataki. Pieaugot tiešsaistes uzbrukumu skaitam, interneta lietotāji Latvijā kļūst uzmanīgāki un priekšroku dod vietējām \".lv\" mājaslapām. To apmeklējums gada laikā ir audzis par 8%, liecina Latvijā apmeklētāko vietņu (Alexa) un Eiropas augstākā līmeņa domēnu padomes CENTR dati. Šī tendence izvēlēties vietējo nav unikāla tikai Latvijā, bet gan visā Eiropā. Tādēļ 2021.gads bija uzvaras gājiens uzņēmējiem, kuri katru tirgu uzrunāja mērķēti ar lokāli orientētiem mājaslapu nosaukumiem. Latvijas tirgu tiešsaistē strauji iekaro ne tikai vietējie, bet arī mūsu kaimiņvalstu uzņēmēji. Kopumā teju 30000 \".lv\" domēna vārdu pieder ārzemēs reģistrētiem uzņēmumiem un dzīvojošām personām. Īpaši izceļas  Lietuva , kura 2021. gadā kļuva par ārvalsti, kas visaktīvāk reģistrē \".lv\" domēna vārdus, no \"troņa\" gāžot ilggadējo līderi Vāciju. Ievērojami (par 137%) ir pieaugusi arī  Krievijas  uzņēmumu vēlme uzrunāt Latvijas patērētājus ar mājaslapas nosaukumu \".lv\" domēnā. 2021. gadā ir dubultojies to \".lv\" mājaslapu nosaukumu skaits, kas satur garuma un mīkstinājuma zīmes (tā sauktie latviskie domēna vārdi, piemēram, \"tūdaliņ.lv\"). Šo strauji pieaugošo interesi pagājušā gada nogalē piepelnīšanās nolūkos izmantoja arī vietējie \"domēnu skvoteri\", kuri aktīvi reģistrēja un otrreizējā tirgū par dārgāku naudu pārdeva Latvijā zināmu domēna vārdu latviskās versijas. Uzņēmēji, kuri sevi reklamēja ar latvisku mājaslapas nosaukumu, bet realitātē bija reģistrējuši tikai tā tradicionālo versiju, pirmie izjuta sekas. Latviskie domēna vārdi nemaksā dārgi, tikai 8,47 eiro, ieskaitot  PVN , taču otrreizējā tirgus cenas svārstās no 500 eiro līdz pat 15000 eiro. Latvijas Universitātes  Matemātikas un informātikas institūta Tīkla risinājumu daļa (NIC) kopš 1993. gada ir Latvijas augstākā līmeņa domēna \".lv\" reģistra uzturētājs.", "link": "https://www.delfi.lv/bizness/44467736/tehnologijas/54006682/pagajusaja-gada-registreti-40-202-lv-domena-vardi-uzdarbojas-domenu-skvoteri"},
{"title": "50 miljoni eiro un ne tikai: igauņu piegādes robotu ražotājs piesaista naudu un paplašināsies", "category": "Tehnoloģijas", "body": "Igauņu piegādes robotu ražotājs un pakalpojuma sniedzējs \"Starship\" piesaistījis 50 miljonu eiro finansējumu no Eiropas Investīciju bankas (EIB). Piegādes robotu ražotājs jau iepriekš gan kredītos, gan riska kapitālā piesaistījis nedaudz vairāk par 90 miljoniem eiro. Piesaistot finansējumu no EIB, uzņēmuma vadītājam Ahti Heinlam paticis, ka viss process bija pārskatāms. Tas bijis labāk nekā riska kapitāla gadījumā, kad \"tev var pagriezt muguru jebkurā brīdī, pat īsi pirms finiša\". Heinla sola, ka liela daļa piesaistītās naudas tiks tērēta uzņēmuma mītnes valstī. Tallinā ir \"Starship\" attīstības centrs. To plānots būtiski paplašināt. Plānots arī ražot vairāk robotu, un arī rūpnīca atrodas mūsu kaimiņvalstī. \"Mūsu darbība būtiski paplašināsies, piesaistot gan šo, gan vēl citu finansējumu. Šīs nebūs pēdējās ziņas par \"Starship\" finansēšanu,\" noslēpumaini saka Heinla, kurš iepriekš bijis arī \" Skype \" dibinātāju komandas inženieris.", "link": "https://www.delfi.lv/bizness/44467736/tehnologijas/54007900/50-miljoni-eiro-un-ne-tikai-igaunu-piegades-robotu-razotajs-piesaista-naudu-un-paplasinasies"},
{"title": "Bezmaksas programmēšanas skola 'kood/Jõhvi' sāk uzņemšanu", "category": "Tehnoloģijas", "body": "Igaunijas  programmēšanas skola “kood/Jõhvi” sāks uzņemšanas pirmo kārtu un aicina pieteikties arī interesentus no Latvijas, kas vēlas pārkvalificēties vai plāno savu nākotni saistīt ar darbu IKT nozarē. Lai pieteiktos bezmaksas mācībām, iepriekšēja pieredze vai zināšanas par kodēšanu nav nepieciešamas. Pieteikšanās process ir atvērts ikvienam, kurš sasniedzis 18 gadu vecumu un ieguvis pamatizglītību. Šogad programmēšanas studijās plānots uzņemt aptuveni 400 studentus. \"kood/Jõhvi\" ir pirmā programmēšanas skola Baltijā, kas koncentrējas uz darbaspēka pārkvalificēšanu programmatūru izstrādei, balstoties uz datorizētu savstarpējas mācīšanās konceptu, kas nozīmē, ka mācīšanās process notiek bez pasniedzēju iesaistes. \"\"kood/Jõhvi\" mēs lielu uzsvaru liekam uz grupu darbu, kopienas veidošanu, spēju patstāvīgi pārvaldīt savus uzdevumus un laiku. Ievērojot šos soļus un pabeidzot apmācības procesu, jaunajiem censoņiem ir lielas iespējas iegūt darbu pie kāda no mūsu vairāk nekā 30 partneriem, tai skaitā, \" SEB \", \" Microsoft \" un \" Bolt \",\" skaidro viens no skolas dibinātājiem Tāvets Hinrikus. \"Tāpat kā daudzi citi nozares uzņēmumi, arī mēs saskaramies ar būtisku programmētāju iztrūkumu vietējā tirgū, tāpēc īpaši novērtējam kaimiņvalstu draugu centienus šo situāciju risināt ar kvalitatīvas un mūsdienīgas programmēšanas skolas palīdzību.  Baltijas  tehnoloģiju vide pēdējo gadu laikā ir strauji augusi, un topošajiem nozares speciālistiem ir plašas iespējas apgūt darba tirgū tik kritiski nepieciešamās prasmes un veidot karjeru pašmāju uzņēmumos vai dibināt savus. Tādēļ aicinu ikvienu interesentu izmantot šo iespēju, gūstot neatsveramas zināšanas un pieredzi, kas palīdzēs celt vietējo uzņēmējdarbību un veicinās nākamo veiksmīgo jaunuzņēmumu attīstību,\" komentē \" Printify \" dibinātājs un vadītājs Jānis Berdigans. Šis ir otrais gads, kad interesentiem no dažādām valstīm ir iespēja pieteikties bezmaksas mācībām. 2021. gadā pieteikumus mācībām iesniedza 3300 cilvēku, no kuriem 215 arī uzsāka studijas programmēšanas skolā. To pulkā bija cilvēki no 16 dažādām valstīm, tai skaitā arī no Latvijas. Pirmais pieteikšanās posms sākas ar testa aizpildīšanu skolas  mājaslapā , kurā tiks pārbaudīta interesenta atmiņa, analītiskā domāšana un problēmu risināšanas prasmes. Sekmīgākie interesenti tiks aicināti uz uzņemšanas nākamo kārtu – trīs nedēļu garu kodēšanas treniņnometni, ko dēvē par atlases sprintu. Tā laikā pretendentiem būs iespēju novērtēt, vai programmēšanas skolas mācīšanas pieeja ir viņiem piemērota un saistoša. Lai pēc iespējas vairāk cilvēkiem dotu iespēju piedalīties atlases sprintā, tas norisināsies trīs reizes – aprīlī, jūnijā un jūlijā. \"kood/Jõhvi\" ir jauna pārkvalificēšanās programma pieaugušajiem, kas piedāvā 21. gadsimta pieeju programmēšanas studijām ar mērķi mazināt IT speciālistu trūkumu un ļaut cilvēkiem, kas agrāk strādājuši citās jomās, iegūt jaunas zināšanas un būt konkurētspējīgiem darba tirgū arī turpmāk. Skolu finansē vairāk nekā 30 uzņēmumu, tostarp daudzi jaunuzņēmumi, kas ir gatavi nodarbināt studentus pēc divu gadu programmas pabeigšanas. Otrā studentu grupa uzsāks mācības 2022. gada septembrī.", "link": "https://www.delfi.lv/bizness/44467736/tehnologijas/54008938/bezmaksas-programmesanas-skola-koodjohvi-sak-uznemsanu"},
{"title": "'Neste' uz uzpildes staciju jumtiem Latvijā plāno uzstādīt vēja turbīnas un saules paneļus", "category": "Tehnoloģijas", "body": "Degvielas tirdzniecības uzņēmums \" Neste  Latvija\" šogad plāno uzsākt plašāku atjaunojamās enerģijas ražošanu, izmantojot vēja turbīnas un saules paneļus, ko plānots uzstādīt uz degvielas uzpildes staciju un \"Easy Deli\" veikalu jumtiem. \"Jau otro gadu pēc kārtas esam pilnībā pārslēgušies tikai uz atjaunojamās elektrības izmantošanu savā darbībā Latvijā. Tas iet roku rokā un izpildes ziņā pat apsteidz Neste korporācijas apņemšanos līdz 2023. gadam visā pasaulē pilnībā pāriet uz 100% \"zaļās\" elektrības izmantošanu, un līdz 2035. gadam sasniegt oglekļa neitrālu ražošanu,\" komentē \"Neste Latvija\" valdes priekšsēdētājs Armands Beiziķis. \"Vienlaikus tas liek mums domāt par pieaugošas elektroenerģijas patēriņa samazināšanu arī ar citiem risinājumiem, piemēram, uzstādot savās stacijās vietējas nozīmes risinājumus, tādus kā vēja turbīnas un saules baterijas, lai mēs kļūtu arvien pašpietiekamāki. Pērn uzstādījām pirmo 1kW vertikālās ass vēja elektrostaciju degvielas uzpildes stacijā Rīgā, Krasta ielā 68, bet šogad plānojam uzstādīt vismaz vēl vienu efektīvāku vēja turbīnu un potenciāli arī saules paneļus uz pilnībā automatizēto veikalu \"Easy Deli\" jumtiem,\" papildina Beiziķis. \"Neste\" mērķis ir līdz 2023. gadam panākt 100% atjaunojamās elektroenerģijas izmantošanu visā pasaulē. Lai sasniegtu izvirzīto mērķi, \"Neste\" noslēgusi sadarbību ar \"Vattenfall\", vienu no Eiropas lielākajiem enerģijas un siltuma ražotājiem, par hidroenerģijas piegādēm, kas sācies 2022. gada janvāra sākumā. Papildus tam \"Neste\" palielinājusi atjaunojamās elektroenerģijas izmantošanu savā Porvo naftas pārstrādes rūpnīcā Somijā, vienojoties par vēja enerģijas piegādēm ar partneriem \"Statkraft\", \"Ilmatar\" un \"Fortum\".", "link": "https://www.delfi.lv/bizness/44467736/tehnologijas/54010344/neste-uz-uzpildes-staciju-jumtiem-latvija-plano-uzstadit-veja-turbinas-un-saules-panelus"},
{"title": "Bezmaksas videospēles turpina pelnīt miljardus; uzņēmumi domā par NFT", "category": "Tehnoloģijas", "body": "Lielbudžeta videospēļu vidējā cena Rietumu tirgos svārstās no 50 līdz 80 dolāriem, bet neatkarīgo izstrādāju un mazo studiju spēļu cena ir no pāris dolāriem līdz 30. Lai gan teorētiski summa nav liela, ņemot vērā, ka daļu videospēļu auditorijas veido nepilngadīgie, kuriem nav savu ienākumu, un cilvēki, kas dzīvo ārpus Rietumu valstu relatīvi augstā ienākumu līmeņa, dažiem tā var šķist grūti sasniedzama.  Tāpēc nu jau teju desmitgadi datoriem un konsolēm paredzētajā spēļu tirgū kā viens no potenciāli ienesīgākajiem biznesa modeļiem dominē mobilo spēļu popularizētais “free2play” (bezmaksas spēļu) modelis, kas naudu ļauj pelnīt, tirgojot spēlētājiem dažādus uzlabojumus un spēles papildinājumus. Tāpat, telefoniem kļūstot jaudīgākiem, arī mobilās spēles iekaro arvien plašāku tirgu starp tiem “geimeriem”, kas nevēlas vai nevar atļauties videospēļu datoru, kas izmaksātu ap tūkstoti eiro, vai konsoli, kuras cena sākas no 400 eiro.  Šī gada sākumā videospēļu izdevēju kompānija “Take-Two Interactive”, kuras pārstāvēto spēļu bibliotēkā ir tādi miljardus ienesoši hiti kā “GTA”, “NBA 2K” un “Civilization”, paziņoja par mobilo spēļu izstrādātāja “Zynga” iegādi. Portāls “Verge” ziņoja, ka pirkuma summa ir 12,7 miljardi  ASV  dolāru. Ja vien janvāra vidū “ Microsoft ” nebūtu iztērējis teju 70 miljardus, lai iegādātos “Activision/Blizzard“, “Zynga” pārdošana būtu viens no lielākajiem pirkumiem videospēļu pasaulē.", "link": "https://www.delfi.lv/bizness/44467736/tehnologijas/54010638/bezmaksas-videospeles-turpina-pelnit-miljardus-uznemumi-doma-par-nft"},
{"title": "Dižāki un dažādāki – 'Samsung' izziņo jaunos 'S22' viedtālruņus", "category": "Tehnoloģijas", "body": "Trešdien \" Samsung \" izziņojis savus jaunākos \"Galaxy\" sērijas viedtālruņus, kas pieejami trīs modifikācijās – S22, S22+ un S22 \"Ultra\". Kā ierasts, tie atšķiras ar izmēru un aprīkojumu. Šogad vēl vairāk nekā parasti. Ierīču dizains manāmi modernizēts, tomēr joprojām nepārprotami atpazīstams. Visas trīs ierīces aprīkotas ar līdz šim ātrāko pieejamo 4 nanometru procesoru. Tas sola nodrošināt maksimālu jaudu visās jomās, ieskaitot mākslīgā intelekta asistēšanu dažādu uzdevumu veikšanā. Atmiņas apjoms ir atšķirīgs atkarībā no modeļa un modifikācijas. \"S22\" un \"S22+\" ir 8 GB atmiņa un 128 vai 256 GB diska vieta, savukārt \"S22 Ultra\" modelis pieejams ar 8 GB atmiņu un 12 GB atmiņu modeļiem ar lielāku diska vietu, kas var sasniegt pat 1 terabaitu. Ekrāniem atšķiras izšķirtspējas un izmēri, taču tie visi atbalsta 120 Hz atsvaidzes ātrumu, kas nodrošina plūdenākas animācijas lietotnēs un spēlēs. \"Mazais\" \"S22\" aprīkots ar 6.1 collu ekrānu, \"S22+\" ar 6.6 collām, savukārt \"S22 Ultra\" ar 6.8 collu ekrānu ar augstāku izšķirtspēju un nedaudz nolocītām ekrāna malām. Atšķirīgi ir arī baterijas apjomi - 3700, 4500 un 5000 mAh attiecīgi, taču visi sola nodrošināt pilnvērtīgu tālruņa darbību visas dienas garumā. Ja tomēr jaudas sāk pietrūkt, noderēs ātrā un īpaši ātrā uzlāde. \"S22\" pieejama 15 vatu bezvadu un 25 vatu uzlāde ar vadu, savukārt \"plus\" un \"Ultra\" modelim pieejama arī 45 vatu īpaši ātrā uzlāde. Diemžēl gan lādētāji paši nav iekļauti tālruņa komplektācijā - lietotājam jāizmanto krājumos esošie vai atsevišķi jāpērk jauni. Šī, nu jau kļuvusi par ierastu praksi, ko pirms pāris gadiem aizsāka \" Apple \", atsakoties no \" iPhone \" lādētājiem. Kā ierasts, liels uzsvars likts uz tālruņu kamerām, kas attīstījušās gan tehnoloģiski, gan programmatūriski. Tālruņi ieguvuši gaišākus objektīvus, lielākas matricas ar lielākiem pikseļiem kā arī gudrāku mākslīgā intelekta palīgu, kas apstrādā un uzlabo katru uzņemto kadru. Īpaša uzmanība pievērsta portretiem un nakts režīmam. Abi ir ieguvuši uzlabojumus, kas sola līdz šim augstāko attēlu kvalitāti. Turklāt portreta režīms īpaši uzlabots arī dzīvniekiem - telefons sola ļoti precīzi noteikt pareizās kontūras, lai līdz ar fonu netiktu izpludinātas vajadzīgās detaļas. Arī cilvēku portretiem pat uz sarežģīta fona tikšot atpazītas pat sīkākās matu šķipsnas. \"S22\" un \"S22+\" ir vienādu kameru komplekts. 12 MP superplatlenķa kamera, 50 MP platlenķa kamera, 10 MP telefoto kamera, kā arī 10 MP \"selfiju\" kamera. Savukārt \"S22 Ultra\" ir par vienu kameru un daudz pikseļiem vairāk. Tas aprīkots ar 12 MP superplatleņka kameru, 108 MP platlenķa kameru, 10 MP trīskāršo telefoto kameru, 10 MP desmitkāršo telefoto kameru, kā arī 40 MP priekšējo kameru. Kā noprotams pēc parametriem (un nosaukuma) tieši \"Ultra\" modelis piedāvā vislielāko kvalitāti un plašākās spējas foto un video uzņemšanā. Nedaudz palietojot telefonu, tiešām jāatzīst, ka bildes izskatās labi un kamera uzvedas saprotami. Pilnvērtīgam priekšstatam gan telefons būs jāpalieto ilgāku laiku. \"Ultra\" modelim ir vēl kāda zīmīga īpatnība, kas to atšķir no teju visiem citiem \"Samsung\" viedtālruņiem. Tam tagad ir iebūvēts digitālais irbulis. Gluži tāpat, kā līdz šim iepriekšējiem \"Note\" modeļiem. \"Note\" liktenis pagaidām oficiāli vēl nav zināms, taču irbuļa iestrādāšana \"S22\" sērijas tālrunī liecina, ka, iespējams, jaunus \"Note\" modeļus vairs neredzēsim. Irbuļa sistēma ir arī uzlabota - tas darbojas daudz ātrāk un precīzāk. Reakcijas laiks ir būtiski samazināts, turklāt mākslīgā intelekta procesors centīsies uzminēt irbuļa kustību, tādējādi nodrošinot maksimāli plūdenu lietojamību, kas līdzinās rakstīšanai ar pildspalvu uz papīra. Kā ierasts, irbulis piedāvā arī citas funkcijas, piemēram, tālruņa tālvadību. Jaunie \"S22\" sērijas tālruņi izgatavoti no īpaši spēcīga alumīnija un ekrāni aprīkoti ar jaunākajiem \"Gorilla\" aizsargstikliem. Tālruņa izgatavošanā izmantoti arī pārstrādāti materiāli. \"S22\" un \"S22+\" būs pieejami melnā, baltā zaļā un rozā krāsās. Savukārt \"Ultra\" modelis melnā un \"burgundijas sarkanā\" krāsā. Latvijas tirgū tie parādīsies februāra beigās. Nepacietīgākie var pieteikties priekšpasūtīt jau no devītā februāra. Šiem pasūtījumiem komplektā tiks iekļautas arī \"Buds Pro\" austiņas.", "link": "https://www.delfi.lv/bizness/44467736/tehnologijas/54037930/dizaki-un-dazadaki-samsung-izzino-jaunos-s22-viedtalrunus"},
{"title": "Dienvidkorejā gatavojas piedāvāt gaisa taksometru pakalpojumus", "category": "Tehnoloģijas", "body": "Lai nodrošinātu labāku sauszemes un gaisa ceļojumu integrāciju, gaisa taksometru pakalpojums izmantos platformu \"T Map Mobility\", kas nodrošina uz abonementiem balstītu mobilitātes pakalpojumu, piedāvājot automašīnu nomu, autostāvvietas, izbraucienu un citus ar transportēšanu saistītus pakalpojumus, tostarp, UT kopbraukšanas pakalpojumu, ko piedāvā \"T Map\" un \" Uber \" kopuzņēmums, kas dibināts pērn. \"Joby\" un \"Uber\" sadarbība sākās 2019. gadā, kad uzņēmumi apvienoja spēkus, lai attīstītu \"Uber\" plānus uzsākt gaisa taksometru pakalpojumus. \"SKT\" un \"Joby\" patlaban meklē iespēju sertifikācijai Dienvidkorejā, un saskaņā ar \"SKT\" pārstāvja teikto, uzņēmumam vēl nav plānu, kur un kad plānots uzsākt gaisa taksometru pakalpojumus. Tomēr uzņēmumu izplatītajā paziņojumā pausts atbalsts  Dienvidkorejas  ministrijas iniciatīvai, kura nosaka mērķi līdz 2025. gadam komercializēt atsevišķus gaisa pakalpojumus ar mērķi samazināt sastrēgumus lielajās pilsētās. Plāns ir veidot vienu vai divus maršrutus Seulas metropoles zonā un līdz desmitgades beigām izvietot līdz pat 10 gaisa taksometru termināļiem, kas būtu savienoti ar pārējo transporta sistēmu.", "link": "https://www.delfi.lv/bizness/44467736/tehnologijas/54028726/dienvidkoreja-gatavojas-piedavat-gaisa-taksometru-pakalpojumus"},
{"title": "'Elvi' uzstādīs saules baterijas par vairāk nekā pusmiljonu eiro", "category": "Tehnoloģijas", "body": "Pārtikas mazumtirdzniecības tīkls \" Elvi \" tuvāko mēnešu laikā uzstādīs saules baterijas elektroenerģijas ražošanai lielākajos tīkla veikalos par vairāk nekā pusmiljonu eiro, informē uzņēmums. Plānots, ka projekta pirmajā kārtā ar solārajām iekārtām tiks aprīkoti vismaz 10% no visiem tīkla veikaliem. \"Projektu par saules bateriju uzstādīšanu sākām pērnā gada vidū, apzinot gan veikalu specifiku, gan šo iekārtu ražotāju iespējas, taču pēdējos mēnešos esošā energoefektivitātes krīze tikai apstiprina, ka šī iniciatīva ir nozīmīgs un iespējami ātri īstenojams projekts, tāpēc esam sākuši projekta nākamo kārtu – projektēšanu un iecerēto risinājumu saskaņošanu ar atbildīgajām institūcijām, un jau tuvākajā laikā saules paneļi par vairāk nekā pusmiljonu eiro tiks uzstādīti uz tirdzniecības vietām Vidzemes reģionā un Kurzemē,\" teic SIA \"Elvi Latvija\" komercdirektore Laila Vārtukapteine. Viņa norāda, ka saules paneļu uzstādīšana elektroenerģijas ražošanai ir nākamais solis veikalu tīkla ilgtspējīgas attīstības veicināšanā – iepriekšējos gados daudzi veikali ir aprīkoti ar siltumatguves tehnoloģijām un energoefektīvām tirdzniecības iekārtām, kas ir ļāvis saimniekot atbildīgi pret apkārtējo vidi un optimizēt ar tirdzniecības procesu saistītās izmaksas. Saules paneļu uzstādīšana elektroenerģijas ieguvei ir turpinājums šīm iniciatīvām, kas vēl vairāk mazinās veikalu atkarību no ārējiem faktoriem, ļaujot strādāt energoefektīvi. 2022. gadā veikalu tīkls ir plānojis veikt būtiskas investīcijas loģistikas attīstībā, konditorejas un kulinārijas sortimenta pilnveidošanā, jaunu veikalu atvēršanas projektos un esošo veikalu rekonstrukcijā.", "link": "https://www.delfi.lv/bizness/44467736/tehnologijas/54057312/elvi-uzstadis-saules-baterijas-par-vairak-neka-pusmiljonu-eiro"},
{"title": "'CrossChem' paplašina Latvijas 'AdBlue' uzpildes staciju tīklu", "category": "Tehnoloģijas", "body": "\"AdBlue\" ražotājs SIA \" CrossChem \", sadarbojoties ar pašmāju degvielas uzpildes staciju tīklu \"Latvijas nafta\", atklājis trīs jaunas pašapkalpošanās \"AdBlue\" uzpildes stacijas – Siguldā, Piņķos un Grenctālē, informē uzņēmums. Sadarbības līgums paredz turpmākajos gados uzstādīt vairāk nekā 25 \"AdBlue\" uzpildes stacijas visā Latvijā. \"AdBlue\" ir dīzeļdegvielas piedeva, kas būtiski samazina automašīnu izplūdes gāzu kaitīgo izmešu nokļūšanu vidē, neitralizējot apmēram 98% no visiem dīzeļdzinēja radītajiem slāpekļa oksīdiem (NOx) nekaitīgā slāpeklī un ūdens tvaikos. \"AdBlue\" var lietot tādos transportlīdzekļos, kas aprīkoti ar selektīvo katalītisko reducēšanas sistēmu (SCR). Līdztekus \"AdBlue\" ražošanai \"CrossChem\" veic arī šīs degvielas piedevas ražošanai nepieciešamo iekārtu ražošanu un uzstādīšanu, kā arī attīsta mobilo \"AdBlue\" uzpildes staciju tīklu, kas šobrīd plešas no Igaunijas līdz pat Horvātijai. Latvijā šobrīd ir 13 šādas stacijas. \"Esam apņēmības pilni līdz 2025. gadam savu uzpildes staciju tīklu paplašināt līdz 250 \"AdBlue\" uzpildes punktiem visā pasaulē – \"Latvijas nafta\" tīklam pievienojušās trīs jaunas, kopā sasniedzot astoņas \"AdBlue\" uzpildes stacijas. Un uzpildes punktu skaits tuvākajā laikā tajās palielināsies. Līdz ar stingrākām regulējošām prasībām un palielinoties autobraucēju izpratnei par vides jautājumiem, aug arī pieprasījums pēc produktiem, kas mazina kaitējumu videi,\" tā \"CrossChem\" valdes priekšsēdētājs Ričards Andersons. Jaunajās pašapkalpošanās \"AdBlue\" \"Latvijas nafta\" uzpildes stacijās uzpildīties var gan kravas transports, gan vieglās automašīnas.", "link": "https://www.delfi.lv/bizness/44467736/tehnologijas/54058014/crosschem-paplasina-latvijas-adblue-uzpildes-staciju-tiklu"},
{"title": "Igauņi pārbūvē lietotus viedtālruņus un šajā jomā ir labākie Eiropā", "category": "Tehnoloģijas", "body": "No kuras ražotnes joprojām tirgū nonāk \" iPhone  8\" viedtālruņi, kuri izskatās kā jauni un maksā tikai ceturto daļu no cenas, kāda tā bija pirms septiņiem gadiem? Tāda ražotne atrodas  Tartu , Igaunijā. \"Foxway Recommerce\" ir viens no lielākajiem un veiksmīgākajiem lietotās elektronikas un aprites ekonomikas uzņēmumiem Eiropā. Uzņēmuma ražotnē gada laikā tiek apstrādāti 1,5 miljoni elektronisko ierīču, kas pēc savešanas kārtībā tiek pārdotas vairāk nekā 50 pasaules valstīs.  \"iPhone\" viedtālruņi ir tikai neliela daļa no elektronikas, kas piedzīvo jaunu dzīvi, pateicoties \"Foxway Recommerce\" tehniķiem, kaut gan tieši \"iPhone 8\" šobrīd ir visvairāk pieprasītais produkts elektronikas otrreizējā tirgū.", "link": "https://www.delfi.lv/bizness/44467736/tehnologijas/54059120/igauni-parbuve-lietotus-viedtalrunus-un-saja-joma-ir-labakie-eiropa"},
{"title": "'EY': Latvija apsteidz Rietumvalstis valsts pakalpojumu izmantošanā tiešsaistē", "category": "Tehnoloģijas", "body": "\"EY\" pētījums parāda, ka Latvijā caurmērā ir līdzīga tiešsaistes pakalpojumu intensitāte kā Baltijā un Rietumvalstīs, taču valsts pakalpojumu izmantošanā tiešsaistē Latvija jau būtiski apsteidz vadošās pasaules ekonomikas. Proti, jau šobrīd Latvijā valsts pakalpojumus ar interneta starpniecību izmanto 62% iedzīvotāju, kamēr to dara tikai 23% Vācijā, 51% Francijā, 46%  Lielbritānijā , 29% ASV un tikai 17% Japānā. Arī citās  Baltijas  valstīs valsts pakalpojumu izmantošana tiešsaistē ir augstā līmenī – Lietuvā to dara 66%, bet Igaunijā – 73%. \"Mūsu pētījuma dati skaidri parāda, ka Latvijas sabiedrība neatpaliek no Rietumvalstīm tiešsaistes pakalpojumu izmantošanā un atsevišķos gadījumos pat esam soli priekšā, kas ir likumsakarīgi, ņemot vērā būtiskus valsts ieguldījumus e-pārvaldes jomā. Tāpat redzam arī, ka cilvēki apzināti sagaida jaunus uzlabojumus, kas kopumā liek secināt, ka Latvijas iedzīvotāji ir ne tikai gatavi, bet arī vēlas jaunu digitālās transformācijas vilni. Tai pat laikā redzams, ka Latvijā vēl ir neizmantots digitalizācijas potenciāls it sevišķi veselības aprūpē un izglītības jomā, kur digitālo iespēju izmantošana nav tik attīstīta kā valsts pārvaldes vai finanšu jomās. Cilvēki vēl nezina, ko varētu gaidīt no digitālajiem pakalpojumiem veselības aprūpē, taču tas mainīsies līdz ar jaunu iespēju ieviešanu, līdzīgi kā tas bija, piemēram, finanšu sektorā\" saka Nauris Kļava, \"EY\" partneris. \"Pētījums apliecina, ka esam moderna sabiedrība, kas ir gatava izmantot digitālās vides iespējas. Valsts digitālo pakalpojumu izmantošanas īpatsvars liecina, ka augļus ir nesusi arī valsts pakalpojumu digitalizācijas pieeja un iedrošināšana šo iespēju izmantošanā. Esam gatavi mainīt savus paradumus un šobrīd sabiedrības gaidas ir saistāmas ar digitālo pakalpojumu augstāku kvalitāti un lietojamību, kā arī gatavību digitālā vidē izmantot arvien kompleksākus pakalpojumus, piem. izglītības, veselības, nodarbinātības, kā arī pilsoniskās līdzdalības jomā. Tas nozīmē, ka digitālā transformācijai jābūt ikvienas nozares fokusā, vienlaikus valsts un privātajam sektoram jāapvieno spēki atbalstot sabiedrību digitālo tehnoloģiju ieguvumu izmantošanā,\" saka Gatis Ozols,  Vides aizsardzības un reģionālās attīstības ministrijas  Valsts sekretāra vietnieks Digitālās transformācijas jautājumos. Pētījums parāda, ka būtiskākās pozitīvās pārmaiņas no tehnoloģiju attīstības Latvijas iedzīvotāji sagaida finanšu jomā, kur digitālās transformācijas uzlabojumus paredz 74% iedzīvotāju, bet vēl 63% sagaida uzlabojumus iepirkšanās sfērā, bet vēl 58% tehnoloģiju iespaidā paredz pozitīvas izmaiņas savā darba un studiju procesā. Savukārt, vēl 55% Latvijas cilvēku sagaida, ka tehnoloģiju iespaidā uzlabosies arī valsts pakalpojumu sniegšana, kā arī tikpat cilvēku paredz veselības aprūpes pakalpojumu uzlabojumus plašākas tehnoloģiju ieviešanas rezultātā. Salīdzinoši mazāk Latvijas cilvēki sagaida pozitīvas tehnoloģiju viestas pārmaiņas savā izklaidē (35%), mentālās veselības stiprināšanā (25%) un fizisko aktivitāšu un sporta treniņu jomā (21%). \"EY\" pētījums parāda, ka Latvijā pasaules vadošo ekonomiku līmenī ir to cilvēku īpatsvars, kas tiešsaistē pārvalda savas finanses – 69%, kamēr Vācijā to dara 66%, Francijā – 67%, Lielbritānijā – 75% un ASV – 65%. Igaunijā šis skaits ir pat 84%, bet Lietuvā – 77%. Savukārt, Latvijā tiešsaistē iepērkas 66% iedzīvotāju, kas ir nedaudz mazāk par vadošajām pasaules ekonomiku rādītājiem – Vācijā to dara 76% iedzīvotāju, Francijā – 77%, Lielbritānijā – 86%, ASV – 78%. Igaunijā šis skaits ir 70%%, bet Lietuvā – 76%. Pētījums atklāj, ka tikai 7% Latvijas iedzīvotāju vispār nelieto sociālos medijus, bet 5% tos lieto reti – mazāk nekā reizi nedēļā. 78% Latvijas iedzīvotāju sociālo mediju platformas lieto vismaz reizi dienā, bet vēl 10% savos sociālo mediju kontos ieskatās vismaz reizi nedēļā. Šie rādītāji ir ļoti līdzīgi arī citās Baltijas valstīs un saskan ar, piemēram, ASV iedzīvotāju paradumiem, kur vismaz reizi dienā sociālos medijus lieto 75% iedzīvotāju, bet 14% tos nelieto vispār vai lieto mazāk kā reizi nedēļā. Arī to cilvēku skaits, kas sociālos medijus izmanto īpaši intensīvi Latvijā ir līdzīgs kā ASV – Latvijā \"visu laiku\" sociālos medijus izmanto 17%, bet ASV – 19%. Interesanti, ka Latvijā šie rādītāji ir būtiski augstāki kā atsevišķās Rietumvalstīs. Piemēram, Vācijā sociālos medijus nemaz nelieto 16% iedzīvotāju, bet vēl 10% tos lieto mazāk kā reizi nedēļā. Arī Francijā sociālo tīklu nelietotāju skaits ir būtiski ausgtāks kā Latvijā – 13% un vēl 6%, kas tos lieto mazāk kā reizi nedēļā. \"EY Connected Citizens\" pētījumā ir apskatīti dažādi tēmu bloki – dzīves kvalitāte, cilvēku vērtības, COVID-19 ietekme, valsts un pašvaldību pakalpojumu izmantošana, tiešsaistes, tehnoloģiju un datu izmantošana un ietekme, uzticēšanās valsts un pašvaldību institūcijām, kā arī darba attiecības. Tuvāko mēnešu laikā, apkopojot katras pētījuma sadaļas datus, EY turpinās informēt par dažādo tēmu bloku galvenajiem novērojumiem un secinājumiem. Latvijā un citās Baltijas valstīs pētījums veikts sadarbībā ar pētījumu uzņēmumu Norstat pēc starptautiskā izpētes centra Ipsos MORI metodoloģijas. Pētījumā pārstāvētas 22 valstis, valstu dati ir socioloģiski reprezentatīvi un salīdzināmi, katrā valstī aptaujājot vismaz tūkstoti cilvēku. Latvijā aptaujāti 1060 respondenti.", "link": "https://www.delfi.lv/bizness/44467736/tehnologijas/54061724/ey-latvija-apsteidz-rietumvalstis-valsts-pakalpojumu-izmantosana-tiessaiste"},
{"title": "DDos uzbrukumi pērnā gada nogalē sasnieguši rekordaugstu līmeni", "category": "Tehnoloģijas", "body": "Salīdzinājumā ar 2021. gada 3. ceturksni izkliedēto pakalpojumatteices uzbrukumu (DDoS) kopējais daudzums 4. ceturksnī pieauga par 52 %. Tas ir 4,5 reizes vairāk nekā tajā pašā laikposmā gadu iepriekš. Šie un citi konstatējumi ir publicēti \" Kaspersky \" jaunajā pārskatā \"Izkliedētie pakalpojumatteices uzbrukumi 2021. gada 4. ceturksnī\". Izkliedētie pakalpojumatteices uzbrukumi (DDoS) ir milzīgs apdraudējums uzņēmumiem un organizācijām, kas sniedz pakalpojumus tiešsaistē. Šāda uzbrukuma laikā kibernoziedznieki nosūta daudzkārtīgus pieprasījumus uzbrukumam pakļautajam tīmekļa resursam, lai pārsniegtu vietnes spēju apstrādāt daudzkārtīgus pieprasījumus un neļautu vietnei pareizi darboties. Šādi uzbrukumi var ilgt vairākas dienas un nodarīt organizācijām milzīgu kaitējumu, norāda uzņēmums. No 2021. gada oktobra līdz decembra beigām \"Kaspersky\" pētnieki novēroja grandiozu izkliedēto pakalpojumatteices uzbrukumu skaita pieaugumu, kas sasniedza visaugstāko līmeni visā \"Kaspersky\" šī apdraudējuma novērojumu vēsturē. Izkliedēto pakalpojumatteices uzbrukumu daudzuma salīdzinājums: 2021. gada 3. un 4. ceturksnis, kā arī 2020. gada 4. ceturksnis. 2020. gada 4. ceturkšņa dati ir pieņemti par 100% \"Kaspersky\" pētnieki ir noteikuši vairākus šāda uzbrukumu skaita palielinājuma iemeslus. Pirmkārt, katra gada pēdējos trijos mēnešos vienmēr ir daudz izkliedēto pakalpojumatteices uzbrukumu. Sakarā ar izpārdošanām un svētkiem maksimumu sasniedz mazumtirdzniecība tiešsaistē, sākas studentu eksāmenu periods, un parasti pastiprinās interneta aktīvistu darbība, un tas izraisa uzbrukumu skaita pieaugumu. Otrkārt, izkliedēto pakalpojumatteices uzbrukumu tirgus apjoms ir apgriezti proporcionāls kriptovalūtu tirgum. Tas ir saistīts ar faktu, ka izkliedēto pakalpojumatteices uzbrukumu un kriptovalūtu izraces organizēšanas spēja ir savstarpēji maināma — robottīklu īpašnieki mēdz novirzīt jaudu uz izraci, kad kriptovalūtu vērtība aug, un uz izkliedētajiem pakalpojumatteices uzbrukumiem, kad šī vērtība krīt. Tieši to mēs novērojām ceturtajā ceturksnī — izkliedēto pakalpojumatteices uzbrukumu skaita pieaugumu uz strauja kriptovalūtu vērtības krituma fona. Lielākā daļa izkliedēto pakalpojumatteices uzbrukumu 4. ceturksnī tika reģistrēta ASV (43,55%), Ķīnā (9,96%), Honkongā (8,8%), Vācijā (4,85%) un Francijā (3,75%). \"Izkliedēto pakalpojumatteices uzbrukumu vide nepārtraukti mainās, atspoguļojot aktuālās ekonomiskās un sociālās tendences. Mēs prognozējām izkliedēto pakalpojumatteices uzbrukumu pieaugumu 4. ceturksnī sakarā ar izpārdošanu sezonu, bet nestabilā situācija kriptovalūtu tirgū pacēla izkliedēto pakalpojumatteices uzbrukumu vidi pilnīgi citā līmenī ar absolūtu uzbrukumu skaita rekordu. Ņemot vērā iepriekšējo gadu tendences, 2022. gada pirmajā ceturksnī nevajadzētu notikt būtiskam izkliedēto pakalpojumatteices uzbrukumu samazinājumam. Tāpēc mēs mudinām ieviest profesionālus risinājumus, lai aizsargātu uzņēmumus no izkliedētajiem pakalpojumatteices uzbrukumiem,\" komentē \"Kaspersky\" drošības eksperts Aleksandrs Gutņikovs. Lai aizsargātos pret izkliedētajiem pakalpojumatteices uzbrukumiem, \"Kaspersky\" eksperti iesaka rīkoties šādi.", "link": "https://www.delfi.lv/bizness/44467736/tehnologijas/54063312/ddos-uzbrukumi-perna-gada-nogale-sasniegusi-rekordaugstu-limeni"},
{"title": "Investējot 40 miljonus eiro, Tallinā atklāts nozīmīgs datu centrs", "category": "Tehnoloģijas", "body": "Ceturtdien, 17. februārī, atklāta pirmā no trim datu centra kompleksa ēkām 14,5 tūkstošu kvadrātmetru platībā. Plānots, ka jaunajam datu centram būs nozīmīga turpmākā ietekme uz reģiona kopējo digitalizāciju un e-komercijas attīstību. Iedzīvotājiem tas nozīmēs labāku piekļuvi e-pakalpojumiem, kā arī mazāku ietekmi uz vidi un mazāku energoresursu patēriņu \"\"Greenergy\" datu centra izveide – no dibināšanas līdz atvēršanai –, prasīja vairāk nekā piecus gadus, un šajā procesā piedalījās speciālisti no sešām valstīm. Šodien atklātais komplekss atbilst visiem augstākajiem starptautiskajiem drošības standartiem, un tā mērķis ir panākt par 25% augstāku energoefektivitāti nekā šobrīd vidēji tirgū. Tehnoloģiski runājot, mēs esam pasaules absolūtajā virsotnē. Šodien atklātās pirmās ēkas platība ir 14 500 kvadrātmetru, bet kompleksa kopējā plānotā jauda ir 31,5 MW, kas ir apmēram tikpat, cik enerģijas patērē neliela pilsēta,\" norāda\"Greenergy\" datu centra valdes loceklis un datu centra izveides idejas autors Kerts Everts (Kert Evert). \"Datu centri ir mūsdienu un nākotnes digitālās sabiedrības fiziskais pamats, bez kura mūsu dzīvesveids un uzņēmējdarbība vairs nav iedomājama. \"Greenergy\" augstākā līmeņa energoefektivitātes datu centrs paaugstinās Baltijas reģiona valstu ekonomikas konkurētspēju un radīs nepieciešamo infrastruktūru digitālajai transformācijai. Līdz šim Igaunijā nebija šādas digitālās infrastruktūras, un jaunais datu centrs ievērojami paaugstinās nozarē strādājošo uzņēmumu konkurētspēju. Tas arī radīs piemērotus apstākļus ārvalstu uzņēmumiem kāpināt jaunu pakalpojumu apjomus Igaunijas un visas Baltijas tirgū,\" norāda Igaunijas uzņēmējdarbības un informācijas tehnoloģiju ministrs Andress Suts (Andres Sutt). Ņemot vērā to, ka datu centram ir jābūt gatavam neparedzētām situācijām un vienmēr atvērtam, ikviena nozīmīga atbalsta sistēma tiek dublēta. Tāpat regulāri tiek veidotas datu kopijas arī daudzām rezerves sistēmām. Datu centra komplekss būs pieslēgts astoņiem dažādiem optiskiem kabeļiem, kas ēku savienos no četrām dažādām pusēm. Par datu centra drošību rūpējas apsardzes žogi, ceļu bloki, rotējošas kameras ar kustības un siltuma sensoriem, bet visu ēku kompleksu nosedz 360 grādu novērošanas kameru sistēma. Piekļūt datu centram varēs tikai ar personīgām atļaujām, ko cita starpā nodrošinās biometriskā identifikācija. Datu centra izveidei finansējumu nodrošina fonds \"Three Seas Initiative Investment Fund\", kurā savus līdzekļus ir investējušas visas trīs Baltijas valstis.", "link": "https://www.delfi.lv/bizness/44467736/tehnologijas/54069242/investejot-40-miljonus-eiro-tallina-atklats-nozimigs-datu-centrs"},
{"title": "Kas slēpjas aiz 'Draugiem Group' veiksmes stāsta? No draudzēšanās portāla līdz 'vienradzim'", "category": "Tehnoloģijas", "body": "Visi zina \"draugiem.lv\" un arvien interesējas, kas tad tur notiek. Portāls joprojām eksistē, un tieši tas ir devis nosaukumu grupai \"Draugiem Group\", kas šodien apvieno 12 uzņēmumus. Viens no tiem ir drukas pakalpojumu sniedzējs \" Printful \", kas pērnvasar kļuva par Latvijas pirmo \"vienradzi\" jeb uzņēmumu, kura vērtība investīciju piesaistes rezultātā ir pārsniegusi vienu miljardu dolāru. Mēdz teikt, ka statusam nav tik lielas nozīmes. Kā nu ne! Paskatīsimies uz kaimiņiem igauņiem. Viņiem nu jau ir seši \"īsti\" \"vienradži\", kas ir caurcaurēm  Igaunijas  uzņēmumi, un vēl trīs, kuru līdzdibinātāji ir igauņi un kuru darbība notiek citās valstīs. Šos nosaukumus zina katrs, tos izmanto valsts komunikācijā un vēl, un vēl. Statusam ir liela nozīme. Vēl jo vairāk – ilgtermiņā. \" Skype \" pārdošana notika jau pirms daudziem gadiem, bet tas arvien tiek minēts kā katalizators ne vien nozares, bet arī valsts izaugsmei. Laikam pats svarīgākais ir tas, ka šie uzņēmēji nepaliek pie iesāktā, bet veido jaunus projektus. Tieši tāpēc arī Latvijas gadījumā tādiem nosaukumiem kā \"vienradzis\" ir liela nozīme. Un tas nav tikai tituls – visā grupā strādā jau 2000 cilvēku. Lauvas tiesa no viņiem – \"Printful\".  Kā tas vispār sākās? Dibinātāju Laura Liberta un Agra Tamaņa pirmais projekts nebūt nebija \"draugiem.lv\".", "link": "https://www.delfi.lv/bizness/44467736/tehnologijas/54067004/kas-slepjas-aiz-draugiem-group-veiksmes-stasta-no-draudzesanas-portala-lidz-vienradzim"},
{"title": "Lai aizstāvētu augsto tehnoloģiju nozari, ES PTO iesniedz sūdzību pret Ķīnu", "category": "Tehnoloģijas", "body": "Eiropas Savienība  (ES) Pasaules Tirdzniecības organizācijā (PTO) iesniegusi prasību sākt lietu pret Ķīnu, jo tā liedz ES uzņēmumiem vērsties ārvalstu tiesā, lai aizsargātu un izmantotu savus patentus. Ķīna  ievērojami ierobežo ES uzņēmumus, kam ir tiesības uz svarīgām tehnoloģijām (piemēram, 3G, 4G un 5G), mazinot to iespējas aizsargāt šīs tiesības gadījumos, kad, piemēram, Ķīnas mobilo tālruņu ražotāji nelikumīgi vai bez atbilstošas kompensācijas izmanto šo ES uzņēmumu patentus. Patentu īpašniekiem, kas vēršas tiesā ārpus Ķīnas, bieži vien Ķīnā tiek piemēroti ievērojami naudas sodi, un tādējādi uz viņiem tiek izdarīts spiediens noteikt tādas licencēšanas maksas, kas ir zemākas par tirgus likmēm. Šāda Ķīnas politika ļoti kaitē inovācijai un izaugsmei Eiropā un faktiski liedz Eiropas tehnoloģiju uzņēmumiem iespēju izmantot un īstenot tiesības, kas tiem piešķir tehnoloģiskas priekšrocības. \"Mums ir jāaizsargā dinamiskā ES augsto tehnoloģiju nozare – inovācijas dzinējspēks, kas mums nodrošina līdera lomu nākotnes inovatīvo tehnoloģiju izstrādē. ES uzņēmumiem, kuru tehnoloģija tiek izmantota nelikumīgi, ir tiesības vērsties tiesā ar taisnīgiem noteikumiem. Tāpēc mēs šodien sākam PTO konsultācijas,\" sacīja Komisijas priekšsēdētājas izpildvietnieks un tirdzniecības komisārs  Valdis Dombrovskis . Kopš 2020. gada augusta Ķīnas tiesas, lai izdarītu spiedienu uz ES uzņēmumiem, kuriem ir augsto tehnoloģiju patenti, un liegtu tiem likumīgi aizsargāt savas tehnoloģijas, izdod aizliegumus sākt vai turpināt tiesvedību citā jurisdikcijā vai tiesā. Lai atturētu Eiropas uzņēmumus no vēršanās ārvalstu tiesās, Ķīnas tiesas arī draud ar lieliem naudas sodiem. Tādējādi Eiropas augsto tehnoloģiju uzņēmumi, kas cīnās par savām tiesībām, ir nostādīti nelabvēlīgā situācijā. Ķīnas ražotāji šos aizliegumus sākt vai turpināt tiesvedību citā jurisdikcijā vai tiesā pieprasa, lai iegūtu lētāku vai pat bezmaksas piekļuvi Eiropas tehnoloģijām. Lai rastu risinājumu šajā jautājumā, ES vairākkārt ir vērsusies Ķīnas iestādēs, taču bez rezultātiem. ES uzskata, ka Ķīnas darbības neatbilst PTO Līgumam par intelektuālā īpašuma tiesību komercaspektiem (TRIPS), tāpēc tā ir pieprasījusi konsultācijas PTO. ES pieprasītās konsultācijas ir PTO strīdu izšķiršanas procedūras pirmais posms. Ja to rezultātā 60 dienu laikā netiks panākts apmierinošs risinājums, ES var pieprasīt PTO izveidot ekspertu grupu, kas lems par šo jautājumu. Ķīnas Augstākā tautas tiesa 2020. gada augustā nolēma, ka Ķīnas tiesas var aizliegt patentu īpašniekiem sākt vai turpināt tiesvedību citā jurisdikcijā vai tiesā, lai īstenotu savas tiesības uz patentiem. Turklāt Augstākā tautas tiesa nolēma arī, ka rīkojuma pārkāpuma gadījumā var tikt piemērots naudas sods 130 tūkst. eiro apmērā dienā. Kopš tā laika Ķīnas tiesas attiecībā uz ārvalstu patentu īpašniekiem ir pieņēmušas četrus šādus aizliegumus sākt vai turpināt tiesvedību citā jurisdikcijā vai tiesā.", "link": "https://www.delfi.lv/bizness/44467736/tehnologijas/54073430/lai-aizstavetu-augsto-tehnologiju-nozari-es-pto-iesniedz-sudzibu-pret-kinu"},
{"title": "Simts 'Bites' darbinieku strādās tikai attālināti", "category": "Tehnoloģijas", "body": "Pērn vasarā “Bite” sāka pilotprojektu, ļaujot 13 cilvēku lielai pārdošanas speciālistu komandai strādāt tikai attālināti. Tā uzrādījusi veiksmīgus rezultātus, tāpēc komanda ir paplašināta un tagad ietver 100 darbiniekus, pilotprojektam pārtopot par pastāvīgu daļu no darba attiecību modeļa kompānijā. Kopsummā šobrīd 60% no “Bite” tele pārdošanas speciālistiem strādā tikai attālinātā režīmā no jebkuras vietas Latvijā. Vienlaikus uzņēmumā norāda, ka šobrīd, saglabājoties nedrošai epidemioloģiskajai situācijai, arī cilvēki citās amata pozīcijas strādā tā saucamajā hibrīda režīmā, tomēr tieši pārdošanas speciālisti nākotnē turpinās darbu tikai attālināti. “Pandēmijas ietekmē mainījusies ne vien darba tirgus specifika, bet arī darba ņēmēju prasības un vēlme strādāt attālināti. Piemēram, izsludinot jaunu vakanci “Klientu konsultants mājas čībās (darbs no mājām Kurzemes reģionā) ” 20 jaunajām darba vietām, darba ņēmēju interese bija ļoti liela un pieteikumu skaits – augsts. Tajā pašā laikā ir skaidrs, ka darba modelis, kas der vienai komandai, iespējams, neder citām. Tāpēc arī mūsu uzņēmumā saglabāsim klātienes un attālināta darba hibrīdmodeļus,” saka Endija Kaševska, “Bite” Klimata kontroles vadītāja. Viņa arī norāda, ka ideja izveidot komandu, kas strādā tikai no mājām, ļauj uzrunāt jau pieredzējušus pārdošanas jomas speciālistus visā Latvijā, kā arī aptvert dažādas darba ņēmēju grupas vecuma ziņā vai iekļaut darba tirgū cilvēkus ar īpašām vajadzībām. Tāpat šis modelis ir pateicīgs tiem reģionu iedzīvotājiem, kuru apkārtnē šobrīd saglabājas augsts bezdarba līmenis, tādējādi ļaujot strādāt, nemainot dzīvesvietu. Piemēram, “Bite” pārdošanas speciālistu komandā ir pārstāvēti darbinieki no visiem novadiem, cilvēkiem strādājot no Ropažiem, Valmieras, Bauskas, Rēzeknes novada un Kokneses u.c. “Uzņēmumam tā ir iespēja iegūt plašāku, motivētu kandidātu loku. Šobrīd vidējais darbinieku vecums 100% attālināta darba komandās ir 30 gadi. Liela atsaucība strādāt šādā darba modelī novērota tieši Latgales reģionā. Kandidāti, kuri piesakās šīm vakancēm ir ar dažādu darba pieredzi, bet izteikti dominē viesmīlības nozare, tirdzniecība, produktu izplatīšana jeb tiešā pārdošana. Cilvēki, kas piesakās šīm vakancēm, novērtē iespēju strādāt lielā un stabilā uzņēmumā, kas reģionos ne vienmēr ir iespējams. Daudziem nozīmīgs faktors ir tas, ka, strādājot šādā režīmā, tiek ietaupīts laiks ceļā uz un no darba,” tā E. Kaševska. Nevar izslēgt, ka nākotnē šādu darba pozīciju skaits uzņēmumā tiks palielināts.", "link": "https://www.delfi.lv/bizness/44467736/tehnologijas/54074100/simts-bites-darbinieku-stradas-tikai-attalinati"},
{"title": "'Rimi' savā veikalu tīklā ievieš 'SAF Tehnika' tehnoloģiskos risinājumus", "category": "Tehnoloģijas", "body": "Lielveikalu tīkls \" Rimi \" 120 veikalu kasu zonas aprīkojis ar AS \" SAF Tehnika \" izstrādātajiem \"Aranet\" iekštelpu gaisa kvalitātes mērītājiem. Sensori dod iespēju reālajā laikā nolasīt gaisa temperatūru, ogļskābās gāzes (CO2) līmeni un relatīvo mitrumu telpā. \"Aranet\" iekštelpu gaisa kvalitātes mērītāji ir neliela izmēra bezvadu ierīces, kas mēra gaisa kvalitātes parametrus, izmantojot NDIR (Non-dispersive Infrared) mērīšanas tehnoloģiju. \"Aranet\" nodrošina ne tikai mērierīces, bet arī datu uzglabāšanu un pārvaldīšanu. Dati no mērītājiem tiek pārraidīti uz \"Aranet PRO\" bāzes staciju, kur tie tiek apkopoti. Šī bāzes stacija tālāk nodod datus \"Aranet Cloud\" programmatūrai, kas savukārt ļauj \"Rimi\" darbiniekiem ērti pārskatāmā veidā attālināti skatīt, analizēt un efektīvi pārvaldīt datus no visiem \"Rimi\" tīkla veikaliem. Atbildīgie darbinieki seko līdzi sensoru datiem, kas dod iespēju savlaicīgi pamanīt potenciālas novirzes no noteiktajām normām. \"\"Rimi Latvia\" jau vairākus gadus sadarbojas ar AS \"SAF Tehnika\" dažādu sensoru risinājumu ieviešanā \"Rimi\" veikalu tīklā. Piemēram, šobrīd esam uzstādījuši 6500 temperatūras sensoru, kas monitorē temperatūru \"Rimi\" veikalu ledusskapjos. CO  uzraudzības risinājums ir loģisks papildinājums uzņēmuma vadības sistēmās un būtisks instruments Covid-19 izplatības ierobežošanai. Paaugstināts CO  līmenis telpā norāda uz nepietiekamu gaisa apmaiņu un nepieciešamību telpu izvēdināt, uzlabojot gaisa kvalitāti un mazinot vīrusa izplatības risku. Līdz šim CO  mērījumi tika kontrolēti, izmantojot ēku ventilācijas sistēmu vadības datus, tomēr šis risinājums nav tik ērts un rezultāti – tik ātri pieejami,\" stāsta \"Rimi Latvia\" sabiedrisko attiecību vadītājs  Juris Šleiers . Veikalos, kur \"Aranet\" sensori vēl nav uzstādīti, CO  līmenis joprojām tiek mērīts, izmantojot ventilācijas vadības sistēmu, taču plānots pakāpeniski ieviest \"Aranet\" sensorus visos veikalos. \"Rimi Latvia\" Latvijā ir vairāk nekā 130 dažādu formātu veikali.", "link": "https://www.delfi.lv/bizness/44467736/tehnologijas/54089868/rimi-sava-veikalu-tikla-ievies-saf-tehnika-tehnologiskos-risinajumus"},
{"title": "Ukrainu skāris kiberuzbrukums, kas radīts jau 2021. gada nogalē", "category": "Tehnoloģijas", "body": "Tomēr šīs ļaunprogrammatūras laika zīmogs norāda, ka tā izveidota 2021. gada 28. decembrī, kas nozīmē, ka šis uzbrukums ticis plānots jau kādu laiku. \"HermeticWiper\" ļaunprātīgi izmantojusi populāras disku pārvaldības programmatūras \"EaseUS Partition Master\" draiverus, lai sabojātu mērķēto organizāciju datus. Turklāt uzbrucēji izmantojuši autentisku kodu parakstīšanas sertifikātu, ko izdevis Kiprā bāzēts uzņēmums \"Hermetica Digital Ltd.\", tāpēc arī ļaunprogrammatūra ieguvusi tādu nosaukumu. Tāpat arī vismaz vienā gadījumā kiberuzbrucēji piekļuvuši kādas organizācijas tīklam pirms ļaunprogrammatūras palaišanas. \"HermeticWiper\" uzbrukums noticis tikai dažas stundas pēc tam, kad vairāki pakalpojumu atteices (DDoS) uzbrukumi Ukrainā pārtrauca vairāku svarīgu interneta vietņu darbību. Pret Ukrainu DDoS uzbrukuma viļņi jau tiek vērsti vairākas nedēļas. Janvāra vidū Ukrainu skāra vēl viena datu dzēšanas ļaunprogrammatūra \"WhisperGate\". Tā maskējās kā izspiedējprogrammatūra un līdzinājās izspiedējvīrusa \" NotPetya \" uzbrukumam, kas sašifrēja lietotāja datoros esošo informāciju un Ukrainu skāra 2017. gada jūnijā pirms haosa radīšanas visā pasaulē. \"Digitālajā vidē nav robežu un ģeogrāfisko distanču, un mēs varam pieredzēt ļaunprogrammatūras \"HermeticWiper\" darbību arī Latvijā, ja tā autori izlems to izmantot vai ja tas nokļūs \"parasto\" hakeru rokās,\" saka \"ESET Latvija\" IT inženieris Kārlis Bergmanis. \"Arī Latvijas un Baltijas valstu vides piedzīvo kiberdraudus un DDoS uzbrukumus, līdz ar to nav pamata domāt, ka šis konkrētais vīruss vai karš piektajā domēnā – kiberkarš kā papildinājums tradicionālajiem zeme, gaiss, ūdens un kosmoss – ir izolēts gadījums un nevar atkārtoties. Tāpat arī jāņem vērā, ka vīrusi nebrīdina – ja uzbrucējs inficē mūsu tīklu un vidi, un mums nav mehānismu, kas to spēj pamanīt jau pie iekļūšanas, tad, pamanot tā darbību brīdī, kad tas tiek aktivizēts, jau būs par vēlu,\" saka Bergmanis, atgādinot, ka par kiberdrošību ir jārūpējas visiem – kā iedzīvotājiem, tā uzņēmējiem un publiskajam sektoram. \"Lai sevi pasargātu, ir ieteicams pievērst uzmanību visas digitālās vides – gan interneta tīkla, gan viedierīču un datoru – drošībai, turklāt pēc būtības, nevis formāli, uzinstalējot kādu risinājumu tikai skata pēc un aizmirstot par tā konfigurāciju. Jāpievērš uzmanība, vai ir uzstādīti atjauninājumi un jaunākās versijas operētājsistēmām, lietojumprogrammām un pašiem drošības risinājumiem, turklāt ar mehānismu, kas nodrošina atjauninājumu uzstādīšanu visu laiku. Pasaulē jau 35 drošības programmatūras atpazīst jauno ļaunprogrammatūru \"HermeticWiper\",\" saka Bergmanis. Uzņēmumiem un publiskajam sektoram ir jāpievērš uzmanība vairāku faktoru autentifikācijai un darbinieku apmācībām, jo pikšķerēšana, piekļuves datu noplūde un lietotāju kontu kompromitēšana joprojām ir pats populārākais uzbrukuma sākuma punkts. Daži avoti to min kā pirmo soli 80% kibernegadījumu. \"Laicīgi jāparūpējas par virtuālā privātā tīkla jeb VPN lietošanas piekļuves ierobežošanu un tīkla segmentāciju, piemēram, atdalot ražošanas vidi no biroja, izolējot publiski pieejamās vietnes un sistēmas no iekšējās organizācijas vides. Un, varbūt pats kritiskākais tieši šajā gadījumā, – veidot dublējumkopijas, izmantojot risinājumu, kas var to automatizēt, piemēram, dublējot uzņēmuma datubāzi katras 15 minūtes, darbinieku dokumentus katru dienu un mazāk svarīgus dokumentus katru mēnesi. Arī dublējumiem ir jābūt izolētiem no pārējās vides, lai šāds vīruss kā \"HermeticWiper\" nespētu nodzēst arī tos,\" uzsver Bergmanis.", "link": "https://www.delfi.lv/bizness/44467736/tehnologijas/54096128/ukrainu-skaris-kiberuzbrukums-kas-radits-jau-2021-gada-nogale"},
{"title": "'HansaMatrix' saņēmis ražošanas pasūtījumu no klienta Ziemeļvalstīs ar sagaidāmiem 5 miljonu ieņēmumiem", "category": "Tehnoloģijas", "body": "Tehnoloģiju uzņēmums “ HansaMatrix ” saņēmis ražošanas pasūtījumu akvakultūras sistēmu ražošanai un piegādei jaunam klientam Ziemeļvalstīs, liecina uzņēmuma paziņojums biržai \" Nasdaq Riga \". Plānoto piegāžu apjoms trijos gados sasniedz līdz 5 miljonu eiro apmēru, sākot ar 2022. gada 2. ceturksni. Klienta nosaukums saskaņā ar konfidencialitātes līguma nosacījumiem netiek izpausts. \"\"HansaMatrix\" valde ir gandarīta, jo saņemtais pasūtījums apliecina komandas spēju realizēt izaugsmes stratēģiju elektronikas komponentu deficīta apstākļos, apstiprina uzņēmuma spēju izmantot pieaugošo tendenci ražošanas pasūtījumu izvietošanai ģeogrāfiski tuvāk pasūtītājam ar mērķi samazināt šī brīža nenoteiktību globālajās piegāžu ķēdēs, nostiprinot \"HansaMatrix\" pozīcijas reģionā,\" norāda uzņēmuma valdes loceklis un finanšu direktors Māris Macijevskis. \"HansaMatrix\" ir ātri augošs augsto tehnoloģiju uzņēmums, kas veic jaunu elektronisko produktu un sistēmu izstrādi, industrializāciju un sniedz pilnu ražošanas pakalpojumu spektru, datu tīklu iekārtu, \"ierīču\" interneta (Internet of Things), industriālo sistēmu un citu produktu izstrādes un ražošanas pakalpojumus augstas pievienotās vērtības tirgus segmentos.", "link": "https://www.delfi.lv/bizness/44467736/tehnologijas/54096418/hansamatrix-sanemis-razosanas-pasutijumu-no-klienta-ziemelvalstis-ar-sagaidamiem-5-miljonu-ienemumiem"},
{"title": "'Tet' papildina informatīvo TV kanālu sarakstu, palīdz Ukrainas uzņēmumiem veidot datu kopijas", "category": "Tehnoloģijas", "body": "Saistībā ar šī brīža aktuālajiem notikumiem un sarežģīto situāciju Ukrainā, uzņēmums “ Tet ” paplašinājis televīzijas informatīvo ziņu kanālu piedāvājumu, atbalsta Ukrainas uzņēmēju vajadzību veidot datu rezerves kopijas, kā arī atcēlis maksu par starptautiskajiem zvaniem uz Ukrainu. Lai iedzīvotājiem sniegtu pēc iespējas plašāku objektīvas informācijas pieejamību par notiekošo Ukrainā, no vakardienas \"Tet+\" kanālu sarakstu papildinājuši starptautiskie ziņu kanāli \" CNN \", \"Current Time\" un \"UATV\", pievienojoties \"Euronews\", \" BBC  World News\", \"Dožd\" un citiem lielākajiem pasaules ziņu kanāliem. Šonakt Virszemes televīzijas piedāvājumu papildina telekanāls \"Dožd\" (pieejami arī \"CNN\", \"Euronews\" un citi ziņu kanāli). Savukārt \"Helio\" interaktīvajā televīzijā aktuālajai informācijai Ukrainā un pasaulē var sekot līdzi \"CNN\", \"BBC World News\", \"Euronews\", \"UATV\" ( Ukraina ), \"Current Time\", \"Dožd\", \"DW\" ( Vācija ), \"Bloomberg\", \" Al Jazeera \", \"France 24\" un citos televīzijas kanālos. Pēdējās diennakts laikā šajos kanālos Latvijas iedzīvotāji arī daudz aktīvāk seko līdzi aktuālajai informācijai Ukrainā. Piemēram, mājsaimniecību skaits, kas seko līdzi TV ziņu kanāliem \"Tet+\", vakar ir palielinājies divas reizes, savukārt vidējais skatīšanās laiks palielinājies par divām trešdaļām (60%), salīdzinot ar diennakti iepriekš. No Ukrainas uzņēmēju puses novērojama pastiprināta interese drošai datu glabāšanai un datu rezerves kopiju veidošanai. Tādēļ \"Tet\" šiem uzņēmumiem sniedz maksimālo iespējamo ekspertu un zināšanu atbalstu visas diennakts laikā, kā arī operatīvi palielina interneta ātrumu un klientiem pieejamo mākoņu kapacitāti, lai Ukrainas uzņēmumi var pēc iespējas ātrāk izveidot savu datu kopijas. \"Ja Latvijā uzņēmumi pastiprinātu uzmanību šobrīd pievērš tieši kiberriskiem, tad Ukrainā aktuālāk ir nodrošināt pašus pamatus savas darbības pasargāšanai. Mēs redzam, ka klientiem ir nepieciešams steidzami veikt datu rezerves kopēšanu un IT sistēmu izvietošanu ārpus Ukrainas. Mūsu uzdevums ir palīdzēt klientiem saņemt visus šos pakalpojumus maksimāli operatīvi,\" saka \"Tet\" valdes priekšsēdētājs Uldis Tatarčuks. No vakardienas arī \"Tet\" fiksētajā balss tīklā atcelta maksa par starptautiskajiem zvaniem uz Ukrainu, lai iedzīvotājiem palīdzētu sazināties ar savām ģimenēm, draugiem un sadarbības partneriem. Kā arī sakaru kvalitātes uzlabošanai ir pārtraukta balss sakaru maršrutēšana uz Ukrainu caur Krieviju un Baltkrieviju, nodrošinot to caur alternatīviem savienojumiem. Uzņēmums atgādina, ka TV skatītājiem, kuri izmanto maksas virszemes televīzijas pakalpojumus, no rīta ir nepieciešams veikt uztvērēju jeb dekoderu pārskaņošanu uz jaunajām uztveramajām frekvencēm. Lai arī jaunākās paaudzes televizoros kanālu pārvietošana notiks automātiski, dekoderu pārskaņošana ieteicama visiem klientiem.", "link": "https://www.delfi.lv/bizness/44467736/tehnologijas/54098448/tet-papildina-informativo-tv-kanalu-sarakstu-palidz-ukrainas-uznemumiem-veidot-datu-kopijas"},
{"title": "Latvijā izstrādāta medicīnisko audioierakstu automatizētas transkribēšanas platforma", "category": "Tehnoloģijas", "body": "Vizuālajā diagnostikā Latvijā tiek izmantotas mūsdienīgas medicīnas tehnoloģijas, taču izmeklējumu aprakstu sagatavošana joprojām notiek pilnībā manuāli. Lielākās ārstniecības iestādes aprakstu sagatavošanai – ārstu veikto izmeklējumu audioierakstu transkribēšanai – izmanto diktofonu centrus. Piemēram, RAKUS dienā vidēji tiek sagatavoti vairāk nekā 100 vizuālās diagnostikas diktāti (mēnesī vairāk nekā 160 stundas audioierakstu), ko rindas kārtībā manuāli apstrādā diktofonu centra operatori. Lai pēc iespējas automatizētu izmeklējumu aprakstu sagatavošanas procesu, 2019. gadā LU MII un RAKUS uzsāka  ERAF  praktiskās pētniecības projektu \" Latviešu valodas  runas atpazīšana un sintēze medicīnas lietojumiem\" (1.1.1.1/18/A/153), kurā tika izstrādāta medicīnas jomai pielāgota latviešu valodas runas transkribēšanas un transkripciju pēcapstrādes platforma RUTA:MED. Tā ļauj ārstam pašam ērti rediģēt automātiski transkribēto izmeklējuma aprakstu un uzreiz to nodot ārstējošajam ārstam un pacientam, vienlaikus samazinot diktātu plūsmu uz diktofonu centru. Projekta laikā tika sagatavoti specifiski latviešu valodas digitālie resursi: apjomīgs vēsturisko izmeklējumu aprakstu korpuss, reprezentatīvs runas korpuss un medicīnas leksikas (terminu, saīsinājumu, medikamentu nosaukumu u.c.) izrunas vārdnīca. Šie resursi ļāva izveidot medicīnai pielāgotu runas atpazīšanas sistēmu. Šobrīd ir uzsākta RUTA:MED aprobēšana RAKUS un citās Latvijas ārstniecības iestādēs. Projekta vadītājs Normunds Grūzītis norāda: \"Man ir liels gandarījums, ka AiLab komandas ilggadējie starpdisciplinārie pētījumi un sadarbība ar publiskā un privātā sektora partneriem, izstrādājot latviešu valodas digitālos resursus un tehnoloģijas, ļauj ne vien paplašināt mūsu darbību jaunos virzienos, bet arī izstrādāt inovatīvus, sabiedriski un komerciāli nozīmīgus risinājumus.\" LU Matemātikas un informātikas institūta Mākslīgā intelekta laboratorija, viena no vadošajām zinātnieku grupām Latvijā, kas nodarbojas ar pētījumiem datorlingvistikā, dabiskās valodas apstrādē un valodas tehnoloģijās, šogad svin 30 gadu pastāvēšanas jubileju. Laboratorijā tiek veikti pētījumi dažādās dabiskās valodas automatizētas apstrādes un mašīnmācīšanās jomās, piemēram, latviešu valodas runas atpazīšanā un sintēzē, teksta gramatiskajā un semantiskajā analīzē, tekstradē. AiLab tiek izstrādāti arī mūsdienīgi valodas resursi – runas un tekstu korpusi, kā arī mašīnlasāmas vārdnīcas. Plašākai sabiedrībai ir zināma AiLab veidotā vārdnīca \"Tēzaurs.lv\", kuras mērķis ir apkopot iespējami visus latviešu valodas vārdus un biežāk lietotos vārdu savienojumus. Savukārt platformā \"Korpuss.lv\" vienotā meklēšanā pieejami vairāk nekā 20 laboratorijas un tās sadarbības partneru veidoti valodas korpusi – teksti vai atšifrēti runas ieraksti, kas paredzēti dažādiem pētījumiem un valodas tehnoloģiju izstrādei.", "link": "https://www.delfi.lv/bizness/44467736/tehnologijas/54119560/latvija-izstradata-medicinisko-audioierakstu-automatizetas-transkribesanas-platforma"},
{"title": "Somijas IT uzņēmums 'Tietoevry' pārtrauks darbību Krievijā", "category": "Tehnoloģijas", "body": "Darbības pārtraukšanas procesu uzņēmums sācis nekavējoties. \"Tietoevry\" Maskavā un Sanktpēterburgā kopumā nodarbina aptuveni 100 cilvēkus. \"Tietoevry\" arī norāda, ka uzņēmums dara visu iespējamo, lai aktīvi atbalstītu tā aptuveni 2000 darbinieku un viņu ģimenes Ukrainā. Starp šiem pasākumiem ir pūliņi šo cilvēku evakuācijai, kā arī pirmās nepieciešamības preču nodrošināšana un avansu izmaksāšana. \"Tietoevry\" līdz 2019. gada jūnijam bija pazīstams ar nosaukumu \"Tieto\". \"Tietoevry\" darbojas arī Latvijā.", "link": "https://www.delfi.lv/bizness/44467736/tehnologijas/54120204/somijas-it-uznemums-tietoevry-partrauks-darbibu-krievija"},
{"title": "'PayPal' pārtrauc pakalpojumu sniegšanu Krievijā", "category": "Tehnoloģijas", "body": "Starptautiskā maksājumu kompānija \" PayPal \" sestdienas rītā pārtraukusi pakalpojumu sniegšanu Krievijā, pievienojoties virknei finanšu un tehnoloģiju kompāniju, kas apturējušas savus pakalpojumus Krievijā tās uzbrukuma  Ukrainai  dēļ. \"Pašreizējo apstākļu dēļ mēs apturam \"PayPal\" pakalpojumus Krievijā,\" paziņoja \"PayPal Holdings Inc\" prezidents un izpilddirektors Dens Šulmens. Viņš piebilda, ka kompānija \"ir kopā ar starptautisko sabiedrību, nosodot  Krievijas  vardarbīgo militāro agresiju Ukrainā\". \"PayPal\", kas lietotājiem Krievijā atļāva veikt tikai pārrobežu maksājumus, no trešdienas pārtrauca pieņemt jaunus lietotājus Krievijā. \"PayPal\" lēmums par pakalpojumu sniegšanas apturēšanu attiecas arī uz tās naudas pārskaitījumu instrumentu \"Xoom\". Iepriekš par dažu pakalpojumu sniegšanas apturēšanu Krievijā paziņoja arī kompānijas konkurenti \"Wise\" un \"Remitly\".", "link": "https://www.delfi.lv/bizness/44467736/tehnologijas/54122698/paypal-partrauc-pakalpojumu-sniegsanu-krievija"},
{"title": "'Personība biznesā': digitālā Covid-19 sertifikāta izstrādātāja 'ZZ Dats' direktors Edžus Žeiris", "category": "Tehnoloģijas", "body": "Katru svētdienu  \" Delfi Bizness \" piedāvā nelielu sarunu ar kādu no biznesa vides pārstāvjiem par pašreizējām aktualitātēm, ceļu uz panākumiem, nākotnes plāniem un dzīves laikā gūtajām atziņām. IT uzņēmuma \"ZZ Dats\", kuru vada Edžus Žeiris, viens no redzamākajiem padarītajiem darbiem ir vietnes \"Covid19sertifikats.lv\" izstrāde. atradīsiet šeit Uzņēmums savā darbībā lielā mērā specializējies, lai atvieglotu un modernizētu valsts un pašvaldību darbības procesus. \"IT sfērā ir jāmāk pašam sevi paslavēt, jo no citiem bieži vien dzirdi tikai par pieļautajām kļūdām un problēmām. Ļoti, ļoti reti kāds zvana un saka, ka risinājumi labi darbojas, pat ja viss strādā uz 100%,\" sarunā ar \"Delfi Bizness\" atzīst Edžus Žeiris. Interesanti, ka \"ZZ Dats\" ir viņa vienīgā darbavieta, kurā sāka strādāt jau 19 gadu vecumā.", "link": "https://www.delfi.lv/bizness/44467736/tehnologijas/54122900/personiba-biznesa-digitala-covid-19-sertifikata-izstradataja-zz-dats-direktors-edzus-zeiris"},
{"title": "Radīts virtuālais asistents, kas apkopo informāciju par atbalsta iespējām Ukrainai", "category": "Tehnoloģijas", "body": "Valodu tehnoloģiju uzņēmums \"Tilde\" ir izveidojis virtuālo asistentu \"HelpUkraineBot\", kas sniedz atbildes par palīdzības saņemšanu un sniegšanu  Ukrainai , vienuviet apkopojot pieejamo informāciju no dažādiem pārbaudītiem avotiem. Latvijas iedzīvotājiem virtuālais asistents jeb bots ļauj atrast labāko veidu, kā katrs varam palīdzēt Ukrainai. Savukārt Ukrainas bēgļiem tas vienkārši un ātri ļauj noskaidrot svarīgāko informāciju par palīdzības iespējām un uzturēšanos Latvijā, lai tā nebūtu jāmeklē interneta plašumos. Virtuālais asistents ir pieejams vietnē \" helpukrainebot.com \", kā arī to vienkārši var iekļaut jebkurā mājaslapā un uzņēmumu \" Facebook \" lapās. Valsts un pašvaldības iestādes, nevalstiskās organizācijas un uzņēmumi ir aicināti ievietot virtuālo asistentu savās mājaslapās, lai paātrinātu palīdzības sniegšanu un saņemšanu Ukrainas kara laikā, mudina uzņēmumā. Lai arī ir pieejamas vairākas informatīvās vietnes un diennakts tālruņi, virtuālais asistents \"HelpUkraineBot\" apkopo visu jaunāko informāciju vienuviet un palīdz ātri rast nepieciešamās atbildes. Tas strādā visu diennakti un spēj sniegt atbildes vienlaikus plašam cilvēku skaitam. Virtuālais asistents spēj atbildēt uz dažādiem biežāk uzdotajiem jautājumiem – par palīdzības tālruņiem, informatīvajām lapām, ziedošanu un brīvprātīgo darbu, juridisko un psiholoģisko palīdzību, kā arī ko darīt Latvijas iedzīvotājiem, kas vēlas vai jau ir uzņēmuši Ukrainas bēgļus. Savukārt Ukrainas bēgļiem ir pieejama informācija par uzturēšanos Latvijā, veselības aprūpi, mītnes vietām, darbu, vīzām un citas noderīgas uzziņas. Tā zināšanu bāze tiek regulāri atjaunota un papildināta, izmantojot valsts iestāžu un nevalstisko organizāciju sniegtās ziņas un citus uzticamus informācijas avotus. \"Kad sākās  Krievijas  iebrukums, kopā ar kolēģiem spriedām, kā varam palīdzēt Ukrainai ne tikai finansiāli, bet arī ar savām mākslīgā intelekta tehnoloģijām. Virtuālais asistents \"HelpUkraineBot\" ir \"Tildes\" darbinieku iniciatīva, kas ar lielu pašatdevi īstenota rekordīsā laikā. Virtuālajam asistentam esam iemācījuši būtiskāko informāciju, kuru regulāri papildināsim un atjaunosim,\" stāsta Andrejs Vasiļjevs, uzņēmuma \"Tilde\" vadītājs. \"Tilde\" izstrādātie risinājumi ietver mašīntulkošanas sistēmas, virtuālos asistentus, tērzēšanas botus, runas atpazīšanu un runas sintēzi, tiešsaistes terminoloģijas pakalpojumus, kā arī tulkošanas, pareizrakstības un korektūras rīkus. \"Tilde\" aktīvi darbojas informācijas tehnoloģiju pētniecības un attīstības jomā un īsteno dažādus starptautiskus un nacionālus pētniecības un inovāciju projektus  Eiropas Savienības  programmās.", "link": "https://www.delfi.lv/bizness/44467736/tehnologijas/54128700/radits-virtualais-asistents-kas-apkopo-informaciju-par-atbalsta-iespejam-ukrainai"},
{"title": "E-lietas platformā publicēti jau 24 tūkstoši krimināllietu materiālu", "category": "Tehnoloģijas", "body": "Prokuratūras informācijas sistēmas (ProIS) programmatūras E-lietas attīstības projektu īsteno SIA \"ZZ Dats\". Uzņēmuma direktors Edžus Žeiris norāda: \"Pāris mēnešos panākts, ka prokuroriem nosūtīt tiesai pilnībā elektronizētas lietas ir ikdienas prakse. Priecē, ka prokurori un prokuratūras darbinieki, lietojot jaunos automatizācijas rīkus, līdzšinējo darbu var paveikt daudz īsākā laikā.\" \"Esam gandarīti par ieguldītā darba rezultātiem, attīstot Prokuratūras informācijas sistēmu (ProIS), ar kuru prokurors savu darbu var organizēt, izmantojot elektroniskus risinājumus, atsakoties no dubultas informācijas ievades papīra formātā. Prokuratūrai un visām E-lietā iesaistītajām iestādēm joprojām jāiegulda darbs, lai arvien uzlabotu jau izstrādāto funkcionalitāti un to vēl vairāk integrētu ar citām valsts informācijas sistēmām,\" Prokuratūras informācijas sistēmas (ProIS) attīstību komentē Prokuratūras Projektu un apmācību koordinācijas nodaļas vadītāja Renāte Ķiploka. \"ZZ Dats\" izveidojis arī mobilo aplikāciju prokuroru darbam un skenēšanas rīku ātrākai lietu materiālu digitalizācijai. \"Daudz darba ieguldīts dažādu ikdienas procesu vienkāršošanai, informācijas atkalizmantošanai, integrācijai ar E-lietas projekta partneriem – tiesām, sodu izpildes iestādēm, izmeklēšanas iestādēm – , izveidotas konfigurējamas programmatūras sadaļas, atskaišu sagatavošanas iespējas. Tādējādi Prokuratūra var pielāgot risinājumu savām vajadzībām un procesiem bez papildu izstrādes,\" paveikto raksturo Edžus Žeiris, piebilstot, ka šis ir viens no lielākajiem digitālās transformācijas projektiem, ko SIA \"ZZ Dats\" realizējis aizvadītajos divos gados. Prokuratūra 2022. gada janvārī nodevusi tiesai 284 krimināllietas, no kurām vairāk nekā puse jeb 181 krimināllieta nosūtīta elektroniski, un februārī 298 krimināllietas, no kurām 239 krimināllietas nosūtītas elektroniski. Vienlaikus Prokuratūra 2022. gada janvārī no 337 prokurora priekšrakstiem par sodu 164 priekšrakstus publicējusi elektronisko lietu katalogā. No tiem 122 prokurora priekšraksti par sodu nosūtīti izpildei Valsts probācijas dienestam elektroniski, izmantojot E-lietas platformu. Savukārt, februārī, izmantojot E-lietas platformu, Valsts probācijas dienestam nosūtīti izpildei 197 prokurora priekšraksti par sodu. Papildus tam 2022. gada janvārī un februārī E-lietas platformā Valsts probācijas dienestam pieprasīti 15 izvērtēšanas ziņojumi. E-lietas platforma tās izstrādes 1. kārtā radīta datu apmaiņai starp Ieslodzīto informācijas sistēmu, tiesu, prokuratūras un Valsts probācijas dienesta informācijas sistēmām, īstenojot elektroniski radītu datu un dokumentu efektīvu apmaiņu E-lietas platformā starp kriminālprocesā iesaistītajām iestādēm. No 2021. gada 1. decembra tiesu procesos pakāpeniski tiek ieviestas digitālas lietas – gan civilprocesā, gan administratīvajā procesā, gan kriminālprocesā tiek nodrošināta informācijas apmaiņa elektroniskā vidē starp tiesām, prokuratūru, nolēmumu izpildes iestādēm, procesa dalībniekiem un citām ar tiesvedību saistītām iestādēm. Prokuratūra E-lietas platformā krimināllietu materiālus sāka publicēt 2021. gada 7. decembrī.", "link": "https://www.delfi.lv/bizness/44467736/tehnologijas/54128836/e-lietas-platforma-publiceti-jau-24-tukstosi-kriminallietu-materialu"},
{"title": "'Apple' izlaiž savu visu laiku ātrāko datoru", "category": "Tehnoloģijas", "body": "Otrdien savā kārtējā jaunumu prezentācijā \" Apple \" izziņoja vairākus jaunumus, tostarp \"Mac Studio\" datoru, kas pieejams ar līdz šim ātrāko procesoru. Līdz ar datoru prezentēts arī monitors, jauns \" iPad \" planšetdators un jauns \"budžeta\" \" iPhone \" modelis. Šī brīža aktuālie \"iPhone 13\" modeļi papildināti ar jaunu krāsu. Pasākuma galvenais varonis ir jaunais dators \"Mac Studio\". Tas ir galda dators, kas veidots līdzīgi kā daudzu iemīļotais \"Mac Mini\", taču ir apmēram divas reizes biezāks un neskaitāmas reizes jaudīgāks. Dators pieejams ar pērn izlaistajiem \"Apple\" pašu izstrādātajiem procesoriem - \"M1\", \"M1 Pro\" un \"M1 Max\". Taču šogad šo klāstu papildinājis jauns procesors - \"M1 Ultra\", kas sastāv no diviem kopā saliktiem \"M1 Max\" procesoriem un tādējādi ir daudzkārt ātrāks ne tikai par pārējiem \"M1\" procesoriem, bet arī ātrāks par jebkuru citu šobrīd pieejamo galda datora procesoru. \"M1 Ultra\" procesoram ir 20 kodoli un 48 līdz 64 kodolu grafiskais procesors. Tam pieejama 64 līdz 128 gigabaitu operatīvā atmiņa. Pats dators pieejams ar 1 līdz 8 terabaitu SSD atmiņu. Tāpat datoram ir ļoti plašs pieslēgvietu klāsts. Tam ir seši \"Thunderbolt\" (USBC) porti, divi USB3 porti, HDMI, 10Gb tīkla pieslēgvieta, SD karšu lasītājs un vecā, labā austiņu izeja. Šādu pieslēgvietu spektrs ir nosacīti pārsteidzošs, jo vēl nesen \"Apple\" ļoti skopojās ar \"caurumiem\" un datoros piedāvāja vien dažus portus. \"Mac Studio\" datoram ir iestrādāta īpaša dubulta ventilācijas sistēma, kas normālas slodzes režīmā būšot \"knapi dzirdama\". Dators ir 20x20cm plats un 9.5 cm augsts. Līdz ar jauno datoru tika izziņots arī jauns monitors. Daudzi lietotāji jau sen pieprasīja \"Apple\" izlaist \"saprotamas cenas\" monitoru, jo līdz šim vienīgais piedāvātais monitors maksā sešus tūkstošus, turklāt tā kāja jāpērk atsevišķi. Jaunais \"Studio Display\" monitors gan arī nav \"mazcenas\" produkts, taču ir būtiski lētāks par iepriekš piedāvāto. Tā cena Eiropā ir ap 1800 eiro. Arī monitorā ir iestrādātas vairākas pieslēgvietas un to darbina \"A13\" procesors, kas iepriekš izmantots \"iPhone\" viedtālruņos. Monitorā iestrādāta arī platleņķa kamera un mikrofoni, kas īpaši noderīgi videozvaniem. \"Mac Studio\" dators būs pieejams jau martā, un Eiropā tā cena sākas no 2350 eiro modelim ar \"Max\" procesoru un 4650 eiro – modelim ar \"Ultra\" procesoru. Par konkrētu pieejamību Latvijā pagaidām nav ziņas. Kā minēts, izziņots tika arī jauns planšetdators \"iPad Air\". Tas ir ticis pie jaunā \"M1\" procesora un arī ir daudzkārt ātrāks par iepriekšējo modeli. Arī tam ir videozvaniem pielāgota kamera. Viedtālruņu klāstā ir nelielas izmaiņas. Rudenī prezentētajiem \"iPhone 13\" modeļiem tagad pieejama jauna zaļa krāsa. Savukārt \"lētajā galā\" ir izlaists jauns \"iPhone SE\". Tā dizains ir tāds pats kā iepriekšējam \"SE\" modelim, taču tas aprīkots ar moderno \"A15\" procesoru, uzlabotu foto sistēmu, 5G sakariem un īpaši izturīgo korpusa stiklu. Tiek solīts, ka \"Iphone SE\" cena būs no 530 eiro. Vēl prezentācijā tika pieteiktas vairākas jaunas filmas, kas būs pieejamas \"Apple TV+\" straumēšanas platformā.", "link": "https://www.delfi.lv/bizness/44467736/tehnologijas/54131788/apple-izlaiz-savu-visu-laiku-atrako-datoru"},
{"title": "Igaunijas robotu-preču nesēju startaps piesaista 17,2 miljonu investīcijas", "category": "Tehnoloģijas", "body": "Investīciju piesaistes raundu vadījis un lielā mērā nodrošinājis \"Daimler AG\" kopā ar \"Shasta Ventures\", \"Matrix Partners\", \"ZX Ventures\", \"Morpheus Ventures\", \"Grishin Robotics\", \"Playfair Capital\" un citiem investoriem. \"Šis finansējums ļaus tālāk attīstīt mūsu tehnoloģijas un ļaus atvērt pilotprogrammas vairākos jaunos tirgos,\" publiskā paziņojumā skaidro uzņēmuma vadītājs Ahti Heinla. Ziņots, ka \"Starship Technologies\" pērn  panāca vienošanos  par kopīgu sadarbību ar vācu autobūves gigantu \"Mercedes-Benz\". \"Delfi\" jau ziņoja, ka \"Starship Technologies\" ir izveidojis pirmos komerciāli pieejamos autonomās piegādes robotus. Roboti ir veidoti tā, lai lokāli varētu piegādāt klientiem pirkumu pakas, pārtikas preces un ēdienu. Robota pašmasa ir 18 kilogrami un tā piegādes nodalījumā ir iespējams pārvest līdz 10 kilogramiem. Igaunijas kompāniju 2014. gadā izveidoja \"Skype\" dibinātāji Ahti Heinla un Janus Friis. Kompānijas izpilddirektors ir portāla \"Delfi\" līdzdibinātājs Alans Martinsons. Pašlaik uzņēmumā Londonas un Igaunijas birojos strādā 55 darbinieki. Kopš 2016. gada sākuma roboti tiek testēti ASV, Apvienotajā Karalistē, Igaunijā un deviņās citās valstīs. Kopš pērnā gada jūlija ir palaistas vairākas pilotprogrammas sadarbībā ar komerciāliem partneriem, lai izmēģinātu robotus un to piegādes platformas Eiropā un ASV.>", "link": "https://www.delfi.lv/bizness/44467736/tehnologijas/48403969/igaunijas-robotu-precu-neseju-startaps-piesaista-17-2-miljonu-investicijas"},
{"title": "Jau otrajā Lielbritānijas pilsētā sāk pārtikas piegādes ar robotiem", "category": "Tehnoloģijas", "body": "Jau otrajā  Lielbritānijas  pilsētā ieviests pakalpojums, kas paredz pārtiku klientiem piegādāt ar robotiem, vēsta \" BBC \". Astoņi \"Co-op\" veikali Miltonkeinsā jau izmanto autonomos transportlīdzekļus sadarbībā ar \"Starship Technologies\". Tagad bezkontakta piegādes ar robotiem būs pieejamas arī aptuveni pieciem tūkstošiem mājsaimniecību Nortemptonā. Lielveikalu tīkla pārstāvis Kriss Konvejs informē, ka šis pakalpojums ieinteresējis arī tos klientus, kuri nekad iepriekš nav veikuši pasūtījumus tiešsaistē. Roboti Nortemptonā apkalpos klientus, mērojot līdz pat 5 km lielu attālumu līdz klientu mājām. \"Co-op\" informē, ka pēdējos mēnešos koronavīrusa pandēmijas ietekmē pieprasījums pēc šī pakalpojuma Miltonkeinsā ir trīskāršojies. Klientiem pasūtījumi jāveic, izmantojot lietotni, kas ļauj arī atbloķēt robotu. Piegādes roboti brauc pa ietvēm un šķērso ielas tāpat kā gājēji. Tie ir aprīkoti ar desmit kamerām, ultraskaņas sensoriem, radaru un GPS. Roboti spēj \"redzēt\" 360 grādu leņķī un tiem ir spēja noteikt un izvairīties no šķēršļiem. \"Co-op\" informē, ka līdz 2021. gada beigām plāno izmantot līdz pat 300 \"Starship\" robotus. \"Starship Technologies\" roboti ir veikuši vairāk nekā 500 000 komerciālu autonomu piegāžu piecās valstīs. Populārākās preces, ko piegādā roboti, ir piens, olas, maize, banāni un gurķi.", "link": "https://www.delfi.lv/bizness/44467736/tehnologijas/52699627/jau-otraja-lielbritanijas-pilseta-sak-partikas-piegades-ar-robotiem"},
{"title": "'Google\" pirks kiberdrošības uzņēmumu 'Mandiant'", "category": "Tehnoloģijas", "body": "Globālais milzis \" Google \" ir vienojies ar kiberdrošības uzņēmumu \"Mandiant\" par tā iegādi, vēsta \" CNN \". Darījuma apjoms ir 5,4 miljardi dolāru. Tas būs viens no lielākajiem \"Google\" kādas kompānijas pārņemšanas darījumiem, kas stiprinās šī giganta mākoņdatošanas biznesu, ļaus uzņēmumiem būt labāk pasargātiem pret kiberuzbrukumiem, \"Google Cloud\" ir viens no pamatelementiem, kā globālais IT milzis cenšas dažādot peļņas iespējas līdztekus reklāmas ieņēmumiem meklēšanas biznesā. Tomēr līdz šim \"Google Cloud\" bija visai sarežģīti konkurēt ar līdzīgiem \" Microsoft \" un \" Amazon \" pakalpojumiem. Darījums notiek laikā, kad Krievijas karš ar Ukrainu ir būtiski iezīmējis kiberdrošības nozīmi, paaugstinājis uzbrukumu risku gan biznesam, gan publiskajam sektoram.", "link": "https://www.delfi.lv/bizness/44467736/tehnologijas/54132694/google-pirks-kiberdrosibas-uznemumu-mandiant"},
{"title": "Otro gadu tiks noteikti Latvijas izcilākie interneta veikali", "category": "Tehnoloģijas", "body": "Šī gada konkursa balvu fonds būs 20 000 eiro. Konkursā līdz 8. aprīlim bez maksas var pieteikties ikviens Latvijas e-komercijas uzņēmums. Kā norāda rīkotāji, šī brīža sarežģītajā situācijā sabiedrības fokuss ir vērsts uz palīdzības sniegšanu Ukrainas tautai karā pret agresoru. Vienlaikus ir būtiski arī stiprināt un attīstīt Latvijas tautsaimniecību, lai vairotu līdzekļus aizsardzības spēju stiprināšanai, veselības aprūpei un sabiedrības saliedētības veicināšanai. Un tieši e-komercija ir viens no veidiem, kā turpināt ekonomisko izaugsmi, spējot pārkāpt fiziskās tirdzniecības robežas un paverot vārtus uz visu pasauli. E-komercijas izaugsme ir piedzīvojusi strauju lēcienu ne vien komersantu skaita pieauguma ziņā, bet arī pircēju vēlmē iepirkties. Pirmo reizi pēdējo piecu gadu laikā vairāk nekā puse Latvijas iedzīvotāju (52,7%) plāno palielināt savs tēriņus internetā, savukārt 40% aptaujāto pirkumiem e-veikalos šogad atvēlēs tikpat daudz līdzekļu kā pērn, liecina \"Gemius\" aptaujas dati. Lai informētu par šīm un citām jaunākajām tendencēm e-komercijas nozarē, kā arī skaidrotu konkursa \"E-komercijas zvaigzne 2022\" norises kārtību, \"Delfi\" studijā 15. martā plkst. 9 viesosies konkursa stratēģiskais partneris, \" Printful \" pārdošanas vadītājs Kaspars Ķirsis, \"Gemius Latvia\" vadītāja un Latvijas e-komercijas pētījuma veicēja Linda Egle, konkursa \"E-komercijas zvaigzne 2021\" Grand Prix ieguvējs, uzņēmuma \"Azeron\" dibinātājs Jānis Kūlbārdis. Konkursa \"E-komercijas zvaigzne 2022\" atklāšanas pasākumu vadīs \"Delfi\" mediju grupas galvenais redaktors Ingus Bērziņš. Lai veicinātu sabiedrības izglītošanu par e-komercijas nozari Latvijā, Delfi.lv lasītājiem būs iespēja sekot līdzi diskusijām, kurās piedalīsies nozares profesionāļi un uzņēmēji, kuri praktiski ikdienā nodarbojas ar komerciju internetā. Tāpat arī tiks noteikts Delfi.lv lasītāju simpātiju balva, portāla lasītājiem balsojot par savu favorītu, savukārt pēc uzvarētāju apbalvošanas \"Spried ar Delfi\" studijā viesosies šī gada konkursa Grand Prix ieguvējs. Plašāka informācija par e-komercijas attīstību un tendencēm Latvijā, kā arī aktuālā informācija par konkursa ietvaros rīkotajām diskusijām, atrodama \"DELFI Brand Studio\" veidotajā e-komercijas gada balvas satura projektā, kas ieskicē aktuālo nepārtrauktajā e-komercijas nozares attīstībā, mudinot pilnveidot interneta veikalus, sekojot pasaules tendencēm un patērētāju vēlmēm. Konkurss \"E-komercijas zvaigzne\" šogad norisināsies otro reizi, un tā mērķis ir veicināt izpratni par e-komercijas iespējām un ieguvumiem Latvijas uzņēmēju un sabiedrības vidū. Konkursa ietvaros tiek izcelti veiksmes stāsti, parādot labo praksi un iedvesmojot attīstīt pārdošanu digitālajā vidē. \"E-komercija piedzīvoja neredzētu izaugsmi tieši pandēmijas laikā. Piedāvāt savas preces un pakalpojumus internetā iemācījās ne tikai lieli zīmoli, kuri to līdz šim nedarīja, bet arī radās mazi un vidēji uzņēmumi, kuriem tie bija pirmie soļi biznesā. Ļoti svarīgi, ka arī pēc pandēmijas mēs visi turpinām šo izaugsmes ceļu. Lielākā daļa nākotnes e-komercijas zvaigznes ir tikai sava ceļa sākumā. Tāpēc šādi pasākumi, kas veicina nozares izaugsmi, iedrošinot arī citus uzņēmējus, ir jāorganizē, lai dotu iespēju mācīties vienam no otra un sasniegt jau globāli labus rezultātus\", stāsta \"E-komercijas zvaigznes\" idejas autors un iniciators \"Printful\" globālā mārketinga vadītājs Raitis Puriņš. Lai motivētu nozares dalībniekus arvien vairāk attīstīt savu uzņēmējdarbību interneta vidē, tiks rīkots izglītojošu diskusiju cikls par e-komercijā aktuālā tēmām, veicinot nozares dalībnieku izpratni un prasmes, veidojot un attīstot savas e-komercijas vietnes. \"Mākslīgā intelekta risinājumi un automatizēta dziļā personalizācija kļūst par pieprasījuma diktētu nepieciešamību. Ja iepriekš piedzīvojām eksponenciālu lēcienu e-komercijas jomā, tad šobrīd ir nepieciešams spert nākamo soli kvalitātes ziņā. Vai mēs saprotam savus klientus? Cik efektīvi ar viņiem komunicējam? Kāda ir mūsu sinerģija ar apkārtējo pasauli? Vai apzināmies savu atbildību un ietekmi? Šiem jautājumiem šogad pievērsīsim daudz lielāku uzmanību,\" uzsver viena no konkursa iniciatoriem un stratēģiskajiem partneriem \" Omniva  Latvija\" vadītāja Beāte Krauze-Čebotare.  Pieteikt savu e-veikalu konkursam \"E-komercijas zvaigzne 2022\" iespējams līdz 8. aprīlim tīmekļvietnē  www.ekomercijaszvaigzne.lv . Pieteikšanās konkursā ir bez maksas, un vienam interneta veikalam ir iespēja pieteikties 11 dažādās kategorijās, atbilstoši savas darbības jomai un mērogam: Mazais bizness, Ražotāji, Nozaru veikali, Daudznozaru veikali, Pakalpojumu sniedzēji, Lietotnes, Eksportētāji, Platformu veikali (marketplace), Pieejamība, Ilgtspēja, E-komercijas kampaņas. E-komercijas  uzņēmumus vērtēs starptautiska žūrija, kas paver iespēju atzītu nozares ekspertu skatījumā daudz plašāk palūkoties uz mūsu e-komercijas uzņēmumu panākumiem. Papildus žūrijas balsojumam tiks noteikti arī sabiedrībā populārākie e-veikali, balstoties uz Gemius pētījuma datiem. \"Iedzīvotāju paradumi, iepērkoties internetā, ir mainījušies. Dati liecina, ka visstraujāk palielinās tieši biežo pircēju skaits, proti, 23,6% Latvijas sabiedrības iepērkas internetā vismaz 2-3 reizes mēnesī, kas ir par 6,3% vairāk nekā 2020. gadā. Tāpēc, ja pērn daži uzņēmumi spēra pirmos soļus e-komercijā, tad šogad jau ir laiks pilnveidoties un spert nākamos soļus pretī izcilībai. Ar šo konkursu mēs vēlamies godināt nozares izcilniekus, un iedvesmot arī citus meklēt efektīvākos risinājumus,\" uzsver konkursa \"E-komercijas zvaigzne 2022\" žūrijas priekšsēdētājs aģentūras \"Element Digital\" vadītājs Arnis Jēkabsons. Latvijas e-komercijas gada balvas \"E-komercijas zvaigzne 2022\" pasniegšanas ceremonija norisināsies 1. jūnijā, un tajā tiks godināti labākie e-veikali katrā no 11 kategorijām, apbalvoti sabiedrībā populārākie interneta veikali, kā arī noteikts Grand Prix ieguvējs. Visi konkursa finālisti saņems bezmaksas ielūgumus uz e-komercijas konferenci \"Riga Comm 2022\".", "link": "https://www.delfi.lv/bizness/44467736/tehnologijas/54141084/otro-gadu-tiks-noteikti-latvijas-izcilakie-interneta-veikali"},
{"title": "'E-komercijas zvaigzne 2022' izsludina pieteikšanos un stāsta par Latvijas tendencēm", "category": "Tehnoloģijas", "body": "Tiešraides pasākumā “Delfi TV” studijā 15. martā tika izsludināta pieteikšanās otrajai Latvijas e-komercijas gada balvai “ E-komercijas zvaigzne  2022”. Šī projekta mērķis ir veicināt izpratni par e-komercijas iespējām un ieguvumiem Latvijas uzņēmēju un sabiedrības vidū un godināt Latvijas veiksmīgākos gan lielos, gan mazos interneta veikalus. \"Delfi\" auditorijai būs iespēja sekot līdzi diskusijām, kurās piedalīsies nozares profesionāļi un uzņēmēji, kuri ikdienā nodarbojas ar komerciju internetā. Tāpat arī tiks noteikta \"Delfi\" auditorijas simpātiju balva, portāla apmeklētājiem balsojot par savu favorītu, savukārt pēc uzvarētāju apbalvošanas \"Spried ar Delfi\" studijā viesosies šī gada konkursa \"Grand Prix\" ieguvējs. Lai pastāstītu, kādēļ ikvienam uzņēmumam, kas darbojas e-komercijas jomā, ir jāpiedalās šajā projektā, studijā kopā ar \"Delfi\" mediju grupas galveno redaktoru Ingu Bērziņu viesojās konkursa stratēģiskā partnera pārstāvis, \" Printful \" pārdošanas vadītājs Kaspars Ķirsis, \"Gemius Latvia\" vadītāja un Latvijas e-komercijas pētījuma veicēja Linda Egle un konkursa \"E-komercijas zvaigzne 2021\" \"Grand Prix\" ieguvējs, uzņēmuma \"Azeron\" dibinātājs Jānis Kūlbārdis. Konkursa stratēģiskā partnera \"Printful\" pārdošanas vadītājs Kaspars Ķirsis norādīja, ka viņam ir liels prieks par to, ka šis konkurss norisinās arī šogad, turpinot pasākuma tradīciju, kā arī uzsvēra to, ka e-komercijā ir būtiska nepārtraukta attīstība, lai saglabātu konkurētspēju. \"E-komercija ir viena no tām lietām, kuras mēs saprotam. Ceram radīt kādu pievienoto vērtību Latvijas e-komercijas vidē. Galvenais, kāpēc mēs iesaistāmies, ir – dot atpakaļ. Digitālā vide ir kaut kas, kas mums ir jākultivē, un ir skaidrs, ka e-komercija nekur nepazudīs. Pandēmijas laikā tā strauji auga, un cilvēku paradumi nekur nepazūd un turpinās. Uzņēmējiem – gan lieliem, gan maziem – Latvijā ir jāturpina būt konkurētspējīgiem, jo latiņa nepārtraukti tiek celta gan Latvijā, gan pasaulē. Mums ir jākultivē tas, ka mēs strādājam pie inovācijām un rādām labos piemērus visās kategorijās. Tas ir labs virziens, kuru mēs atbalstām un turpināsim,\" stāsta \"Printful\" pārdošanas vadītājs Kaspars Ķirsis. Viņaprāt, galvenais mērķis visiem, kas šajā konkursā piesakās, ir kaut ko iemācīties un parādīt citiem, ko ir spējīgi izdarīt, salikt galvas kopā un parādīt rezultātu. \"Gemius Latvia\" vadītāja un Latvijas e-komercijas pētījuma veicēja Linda Egle tiešraides laikā īsi dalījās ar svarīgākajiem pētījuma pirmajā vilnī iegūtajiem datiem un secinājumiem par Latvijas e-komercijas paradumiem pandēmijas ietekmē. \"2022. gadā iepirkumus internetā veic 84% aptaujāto. Respondenti prognozē, ka šogad viņu tēriņi internetā pieaugs par 10%, salīdzinot ar pagājušo gadu. 2021. gadā Latvijas e-komercijas lapās iegādāto preču kategoriju \"Top 3\" bija apdrošināšana, apģērbs, apavi un aksesuāri, kā arī gatavā ēdiena piegāde. Savukārt šogad tiek prognozēts, ka tās būs apdrošināšana, gatavā ēdiena piegāde un, samazinoties pandēmijas ierobežojumiem, izklaides pasākumu biļetes. Plašāk par pētījumu un svaigākos datus būs iespējams apskatīt  ekomercijaszvaigzne.lv  lapā, bet vēl detalizētāku pārskatu iespējams iegūt, sazinoties ar \"Gemius Latvia\". 2021. gada Latvijas e-komercijas balvas \"E-komercijas zvaigzne 2021\" \"Grand Prix\" ieguvējs – uzņēmuma \"Azeron\" dibinātājs – stāsta, ka viņa uzņēmumam šīs balvas iegūšana bija patiesi liels sasniegums, kā arī, ja tevi vērtē Latvijā labākie un jaudīgākie, šī ir lieliska iespēja paraudzīties no malas uz jau paveikto un saprast, kurš ir tas virziens, kurā virzīties uz priekšu. \"Doma par pieteikšanos radās ļoti spontāni. Braucu no Ventspils uz Rīgu, ieraudzīju baneri, nodomāju, ka tas izskatās pēc kaut kā laba, vajadzētu pieteikties. Tā arī izdarījām! Galvenais, kas mūs motivēja, bija partneri, tas, ka redzi, ka tevi vērtēs Latvijas labākie un jaudīgākie, un ka tu vari pēc šī vērtējuma saprast, kur atrodies šobrīd un kurā virzienā būtu jāiet. Otrkārt, nebijām nekur iepriekš startējuši, arī mums pašiem bija interesanti, tas bija izaicinājums sevi novērtēt no malas.\" \"Delfi\" jau iepriekš ziņoja, ka Latvijas e-komercijas gada balvas \"E-komercijas zvaigzne 2022\" pasniegšanas ceremonija norisināsies 1. jūnijā un tajā tiks godināti labākie e-veikali katrā no 11 kategorijām, apbalvoti sabiedrībā populārākie interneta veikali, kā arī noteikts \"Grand Prix\" ieguvējs. Visi konkursa finālisti saņems bezmaksas ielūgumus uz e-komercijas konferenci \"Riga Comm 2022\". Lai pieteiktu savu e-veikalu kādā no 11 kategorijām, līdz 8. aprīlim jāaizpilda anketa  ekomercijaszvaigzne.lv .", "link": "https://www.delfi.lv/bizness/44467736/tehnologijas/54155562/e-komercijas-zvaigzne-2022-izsludina-pieteiksanos-un-stasta-par-latvijas-tendencem"},
{"title": "Nākamajā nedēļas nogalē notiks mieram un drošībai veltīts hakatons", "category": "Tehnoloģijas", "body": "Nākamās nedēļas nogalē, no 25. līdz 27. martam \" Riga TechGirls \" organizē gadskārtējo \"Women in Tech\" hakatonu, kurā šogad plānots fokusēties uz tehnoloģiju inovāciju radīšanu miera un drošības veicināšanai. Hakatonā aicinātas pieteikties dažādu nozaru profesionāles, kā arī tehnoloģiju ekspertes un iesācējas, un arī vīrieši, informē rīkotāji. Mūsdienās arī aizsardzībā un miera nodrošināšanā tehnoloģijām ir arvien būtiskāka loma. Tāpēc Riga Techgirls šogad organizē kopstrādes inovāciju pasākumu jeb hakatonu ar uzsvaru tieši uz šo tēmu. Hakatona uzvarētājiem paredzētas arī vērtīgas balvas. \"Women in Tech 2022  hakatons  ir iespēja satikties cilvēkiem ar dažādām prasmēm un idejām, lai nedēļas nogalē 48 stundu laikā kopā radītu un attīstītu jaunus risinājumus mieram un drošībai. Īpaši aicinām hakatonā piedalīties sievietes, jo šī kopstrādes inovāciju pasākuma mērķis ir arī iedrošināt sievietes radīt un vadīt tehnoloģiju idejas, dibināt jaunuzņēmumus un apgūt dažādas tehnoloģiju inovāciju attīstības prasmes,\" norāda Riga TechGirls vadītāja Anna Andersone. \"Women in Tech\" hakatons norisināsies tiešsaistē. Hakatonā ir iespēja atrast partnerus savām jau esošajām idejām vai pievienoties kādai komandai, lai palīdzētu attīstīt citas idejas. \"Riga TechGirls\" aicina hakatonā pieteikties arī mentorus, kuri varētu palīdzēt komandām ar savām zināšanām biznesa attīstībā un tehnoloģijās. Visiem hakatona dalībniekiem būs iespēja piedalīties arī īpaši šim pasākumam organizētās darbnīcās par dizaina domāšanu, prototipēšanu, komandu veidošanu un biznesa ideju prezentēšanu. Šogad \"Riga TechGirls\" hakatona norisē iesaistījusies arī tehnoloģiju un jaunuzņēmumu nozares pasākuma \" TechChill \" kopiena, piesaistot jaunuzņēmumu dibinātājus un ekspertus, kuri palīdzēs komandām izstrādāt un attīstīt inovāciju idejas. Savukārt papildus galvenajai hakatona tēmai, kas šogad ir miers un drošība, Riga TechGirls Women in Tech hakatonā aicina dalībniekus neierobežot sevi tikai ar šo tēmu, jo var izvēlēties arī citas tehnoloģiju inovācijas. \"Women in Tech 2022\" hakatonam plānots piesaistīt līdz pat 200 dalībniekus galvenokārt no Latvijas un citām Baltijas valstīm. Kopumā tad tās būtu ap 30 inovāciju komandas.", "link": "https://www.delfi.lv/bizness/44467736/tehnologijas/54159260/nakamaja-nedelas-nogale-notiks-mieram-un-drosibai-veltits-hakatons"},
{"title": "'Airscout' ar droniem cenšas mainīt ieradumus būvniecībā", "category": "Tehnoloģijas", "body": "Kad uzņēmuma \"AirScout\" dibinātājs Boriss Andrejevs 2016. gadā iegādājās dronu, lai fotografētu un filmētu būvobjektu, kurā strādāja, viņš pat nenojauta, ka šis pirkums kļūs par sākuma punktu pilnvērtīgam biznesam, digitalizējot teju visu, kas apkārt.  Šobrīd kopā ar savu partneri un uzņēmuma līdzīpašnieku Maksimu Pikaļovu viņi ik dienas digitalizē mājas, telpas, vēsturiskās ēkas, kvartālus, būvobjektus un citus savu klientu īpašumus.", "link": "https://www.delfi.lv/bizness/44467736/tehnologijas/54179468/airscout-ar-droniem-censas-mainit-ieradumus-buvnieciba"},
{"title": "Latvijā vēlas izvērsties 'vienradzis' 'Deel', kas pelna, pateicoties attālinātajam darbam", "category": "Tehnoloģijas", "body": "Saskaņā ar uzņēmuma sniegto informāciju tam šobrīd ir vairāki tūkstoši klientu dažādās pasaules vietās, tostarp tādi uzņēmumi kā \"Dropbox\", \"Shopify\" un \"Coinbase\". Savukārt Latvijā \"Deel\" aizsācis sadarbību ar \" Printful \" un \" Printify \", bet, spriežot pēc uzņēmumu atsauksmēm, šajā ziņā vēl ir, kur augt. Kā stāsta \"Deel\" paplašināšanās vadītāja Centrāleiropā un Austrumeiropā Līna Lāsa (Liina Laas, fotogrāfijā), \"Deel\" palīdz klientiem, kas jau atraduši piemērotus kandidātus dažādās valstīs attālinātam darbam savā uzņēmumā, sakārtojot formalitātes, līdz ar to uzņēmumiem pašiem nav nepieciešamības tērēt laiku, lai iedziļinātos citas valsts darba likumos. \"Klients var justies drošs, ka līgumi atbilst visām prasībām, nodokļi nomaksāti pareizi, darbiniekam tiek nodrošinātas visas tiesības un priekšrocības, kas aktuālas valstī, kurā viņš dzīvo. Mēs tikai nesen pievērsāmies Latvijas tirgum. Mums jau ir klienti, kas pērk mūsu pakalpojumus, un ir cilvēki, kas strādā Latvijā, izmantojot \"Deel\" iespējas, lai gan mēs vēl neesam īpaši reklamējuši savus pakalpojumus,\" viņa piebilst. \"Deel\" pelna, izmantojot abonēšanas modeli. \"Iekasējam ikmēneša maksu par darbuzņēmēju un pilnas slodzes darbinieku pārvaldīšanu. Pastāvīgi ieviešam jaunus risinājumus, lai kļūtu par vienas pieturas aģentūru – viss, kas nepieciešams, lai nolīgtu un vadītu globālo darbaspēku,\" paskaidro uzņēmuma pārstāve. Pateicoties partneriem – juridisko jautājumu, grāmatvedības un nodokļu ekspertiem, \"Deel\" palīdz uzņēmumam izveidot, parakstīt un nosūtīt atbilstošus lokalizētus līgumus no veidņu bibliotēkas un norēķināties ar saviem darbiniekiem aptuveni 120 valūtās. Arī pats \"Deel\" darbojas pilnībā attālinātā formātā, un tam nav centrālā biroja, bet ir darbinieki visā pasaulē. Jaunuzņēmumu 2019. gadā dibināja Alekss Buazizs (Alex Bouaziz) un Šuo Vana (Shuo Wang), kuri satikās Masačūsetsas Tehnoloģiju institūtā (abi dibinātāji – fotogrāfijās). \"Mēs neesam darbinieku rekrutēšanas platforma, bet gan atbalsts uzņēmumiem noalgot darbiniekus jebkur pasaulē, pēc kā strauji pieaug pieprasījums, jo uzņēmēji ir sapratuši, ka talantu piesaiste ārpus savas valsts ir izšķirošs faktors viņu globālās konkurētspējas veicināšanā. Vienlaikus tas saistīts ar darba devēju un darba ņēmēju abpusēju izpratni, ka jebkurš darbs, ko var veikt pie datora, var būt simts procenti attālināts,\" skaidro Līna Lāsa. \"Tā kā Latvijas un vispār Baltijas valstu iedzīvotāju skaits ir neliels, biznesa vide saskaras ar talantu trūkuma problēmu. Tiek lēsts, ka uzņēmumi Baltijā varētu nekavējoties palielināt savu darbinieku skaitu par 20%, ja tiem būtu piemēroti kandidāti. Darbaspēka trūkuma dēļ strauji pieaug algas, un līdz šim vienīgā izeja ir bijusi pārcelt savu uzņēmumu uz ārzemēm. \"Deel\" atrisina šo problēmu – var pieņemt darbā cilvēkus no visas pasaules, un, tā kā mēs jau vairākus gadus strādājam attālināti, cilvēki tagad ir tam gatavi. Nav nepieciešams pārvietot cilvēkus, viņiem nav jāatsakās no savām mājām un jāatstāj citviet draugi un ģimene,\" stāsta uzņēmuma paplašināšanās vadītāja. Viņa norāda arī uz to, ka darba tirgū par darbiniekiem valda liela konkurence, darbinieki sagaida ieguvumus un priekšrocības, kā arī brīvu iespēju strādāt no turienes, kur vēlas atrasties: \"Tā kā tagad tiek atvērti daudzi biroji, redzam, ka cilvēki pamet darbu, ja nav iespēju strādāt attālināti. Viņi skaidri apzinās, ka var atrast darbu, ko veikt pilnībā attālināti. Saskaņā ar mūsdienu tendencēm cilvēki izvēlas jaunu dzīvesvietu, pamatojoties uz to, kur viņi vēlas dzīvot, nevis to, kur atrodas viņu darbs. Piemēram, uzņēmumiem ļoti trūkst programmatūras izstrādātāju, un šobrīd vienīgā iespēja ir tos meklēt citos tirgos.\" Lai gan šobrīd vairumam \"Deel\" klientu esot aktuālas vidējā un augstākā līmeņa IT un tehnoloģiju vakances, pieaug interese arī par citiem speciālistiem. \"Deel strādā ar visu formātu un lielumu uzņēmumiem –no tikko darbu sākušām dažu cilvēku komandām līdz korporācijām ar tūkstošiem darbinieku. Arī mūsu klientu vajadzības ir ļoti dažādas: klienti veido starptautiskas darbinieku komandas, pārvalda ārštata darbiniekus, kārto formalitātes ar savas komandas locekļiem, kuri nolēmuši pārcelties uz citu valsti,\" informē Līna Lāsa. Īpaši būtiski attālinātās darbinieku nolīgšanas pakalpojumi esot uzņēmumiem, kuriem nav savas pārstāvniecības valstī, kur mīt potenciālais darbinieks. \"Deel\" par \"vienradzi\" kļuva 2021. gadā. Pēc jaunākā D sērijas finansējuma palielinājuma \"Deel\" tika novērtēts 5,5 miljardu ASV dolāru apmērā. Starp \"Deel\" investoriem ir: \"Coatue\", viena no lielākajām tehnoloģiju investīciju platformām pasaulē ar vairāk nekā 45 miljardu dolāru pārvaldītajiem aktīviem, \"Andreessen Horowitz\", \"YC Continuity Fund\", \"Spark Capital\", \"Green Bay Ventures\" un citi. Pirms Buazizs un Vana apvienoja spēkus un nodibināja \"Deel\", Buazizs attīstīja savu jaunuzņēmumu Izraēlā, bet Vana – Ķīnā. Abiem dibinātājiem ir inženierzinātņu izglītība, un 2019. gadā viņi ar \"Deel\" projektu tika uzņemti akseleratorā \"Y Combinator\". \"No šī brīža sākās strauja izaugsme, un mēs vēl tikai sākam atklāt sava uzņēmuma patieso potenciālu,\" raksturo Līna Lāsa. Jautāta, vai Krievijas militārais iebrukums Ukrainā ir ietekmējis uzņēmuma darbību un attīstības plānus, viņa stāsta, ka tam ir darbinieki un darbuzņēmēji Ukrainā, Krievijā un Baltkrievijā. \"Gan mūsu komandas, gan mūsu klientu situācija ir satraucoša, un mēs katru dienu meklējam risinājumus. Klienti ir ļoti noraizējušies par saviem komandas locekļiem Ukrainā. Pagaidām Ukrainā maksājumu operācijas notiek, bet, ja tomēr rodas problēmas ar bankas pārskaitījumu, mums ir alternatīvas maksājumu metodes, lai atbalstītu ukraiņus. Arī Baltkrievijā un Krievijā mums ir daudz darbuzņēmēju un darbinieku – gan mūsu pašu, gan mūsu klientu. Joprojām veicam maksājumu operācijas, taču ievērojam sankcijas. Kopš to spēkā stāšanās esam pārtraukuši apkalpot jaunus klientus no Krievijas.\"", "link": "https://www.delfi.lv/bizness/44467736/tehnologijas/54185154/latvija-velas-izversties-vienradzis-deel-kas-pelna-pateicoties-attalinatajam-darbam"},
{"title": "Brīdina par maldinošiem piedāvājumiem iegādāties domēna vārdus", "category": "Tehnoloģijas", "body": "Arvien vairāk Latvijas uzņēmēju saņem e-pastā aicinājumus pārpirkt domēna vārdus, kas līdzinās viņu jau esošo domēna vārdu nosaukumiem. Īpaši aktīvi šogad ir latvisko \".lv\" domēna vārdu piedāvātāji, kuri, atsaucoties uz Valsts Valodas centru un normatīvo aktu prasībām, maldina uzņēmējus par sekām, kas var iestāties, ja latviskais domēna vārds netiks iegūts, brīdina  NIC . Šādi piedāvājumi līdzinās citviet pasaulē izplatītām domēna vārdu pārdošanas shēmām, kuru pamatā ir viltus trauksmes radīšana, lai adresātu ievilinātu neizdevīgā darījumā. Piemēram, iegādāties nosaukumu Ķīnas \".cn\" domēnā, neskatoties uz to, ka uzņēmums savu komercdarbību tur neveic. \"Atgādinām: latviskā \".lv\" domēna vārda izmantošana nav obligāta. Saņemot šādus e-pastus, esiet vērīgi, rūpīgi pārbaudiet sūtītāju un kritiski izvērtējiet pašus piedāvājumus!\" uzsver NIC juriste Iveta Skujiņa. Svarīgi ir atpazīt saņemtā piedāvājuma patiesos nolūkus. Nereti piedāvājumi ir izteikti kādas konkrētas personas interesēs ar mērķi gūt ienākumus, nevis palīdzēt uzņēmumiem aizsargāt tā digitālo identitāti. Viena no pazīmēm šādiem piedāvājumiem ir augstā pakalpojuma cena, kas svārstās ap 250-500 un pat vairāk eiro. Šī summa ir būtiski augstāka par domēna vārda cenu, ja lietotājs to reģistrētu pats. \"Šāda agresīva domēna vārdu piedāvāšana ir sava veida negodīga komercprakse, kas bieži vien tiek mērķēta uz uzņēmumiem un citiem saimnieciskās darbības veicējiem, nevis uz patērētājiem, kuru tiesības un intereses aizsargā Negodīgas komercprakses aizlieguma likums,\" skaidro Skujiņa. Pārliecināšanās par iespējamo darījuma partneru reputāciju un uzticamību, var pasargāt uzņēmumu. Tāpēc pirms darījuma slēgšanas NIC iesaka pārbaudīt iespējamos darījuma partnerus un norādītā domēna vārda lietotāja datus valsts publiskajos reģistros. Saikne starp šīm personām var liecināt par negodprātīgu rīcību. Pārliecināties par patieso piedāvātā domēna vārda lietotāju var, izmantojot NIC \"Whois\" pakalpojumu \"https://www.nic.lv/whois\". NIC -  Latvijas Universitātes  Matemātikas un informātikas institūta, Tīkla risinājumu daļa (NIC) kopš 1993. gada ir Latvijas augstākā līmeņa domēna \".lv\" reģistra uzturētājs.", "link": "https://www.delfi.lv/bizness/44467736/tehnologijas/54189328/bridina-par-maldinosiem-piedavajumiem-iegadaties-domena-vardus"},
{"title": "'HansaMatrix' šogad prognozē ieņēmumus 24-26 miljonu eiro līmenī", "category": "Tehnoloģijas", "body": "Ņemot vērā augsto biznesa vides nenoteiktību, ko rada globālais pusvadītāju deficīts, ar Covid-19 saistītie piegādes ķēžu izaicinājumi un nesen sākušais Krievijas un Ukrainas konflikts, \" HansaMatrix \" šobrīd var sniegt tikai īstermiņa ieņēmumu un rentabilitātes prognozes, uzsver uzņēmuma pārstāvji. 29. martā uzņēmums ziņoja, ka visas \"HansaMatrix\" biznesa vienības darbojas ar pieejamo jaudu. \"HansaMatrix\" ir cieši sadarbojusies ar klientiem, lai labāk identificētu un izprastu iespējamo Konflikta ietekmi uz ražošanas pasūtījumu apjomiem. Sabiedrībai nav klientu Krievijā, Ukrainā vai Baltkrievijā, turklāt \"HansaMatrix\" klientiem arī nav būtiskas ieņēmumu ekspozīcijas uz konfliktā tieši iesaistītajiem tirgiem. \"HansaMatrix\" ir diversificēta piegādātāju bāze, un sabiedrībai nav piegādātāju Krievijā, Ukrainā vai Baltkrievijā. Sabiedrība ir sazinājusies un pārrunājusi konfliktu un ar to saistītos riskus ar galvenajiem piegādātājiem un loģistikas partneriem. Piegādes traucējumi starptautisko sankciju un konflikta rezultātā, visdrīzāk izraisīs enerģijas, izejmateriālu un pārtikas cenu pieaugumu, veicinot inflāciju Eiropā 2022. un 2023.gadā. sabiedrības izdevumi, kas saistīti ar enerģiju un komunālajiem pakalpojumiem, kopējo izmaksu struktūrā ir salīdzinoši nelieli, veidojot aptuveni 2,5% no ieņēmumiem 2021. gadā. Tomēr sabiedrība rūpīgi seko enerģijas cenu un vispārējās inflācijas tendencēm, izvērtējot finanšu rezultātus un budžeta izpildi katru mēnesi, lai nepieciešamības gadījumā ar klientiem tiktu saskaņotas un laicīgi veiktas ražošanas pakalpojumu cenu korekcijas rentabilitātes līmeņa uzturēšanai. Neona gāze, kas nepieciešama lāzeru darbināšanai pusvadītāju ražošanā un pallādija metāls, ko izmanto vēlākos mikroshēmu ražošanas posmos, ir divas galvenās izejvielas, kuru piegādes apjomi globālajā tirgū var tikt ierobežoti konflikta rezultātā. Nozares analītiķi lēš, ka aptuveni 25-50% no pasaules pusvadītāju kvalitātes līmeņa neona gāzes tiek iegūti no Krievijas un Ukrainas, savukārt aptuveni 30% no pasaules pallādija metāla nāk no Krievijas, teikts paziņojumā. Pieaugošais pieprasījums un piegādes ķēdes traucējumi pēc Covid-19 pandēmijas ir izraisījuši pusvadītāju deficītu pasaulē, kas turpinās jau 1,5 gadu, kas sākotnēji ir palīdzējis pārvarēt papildu piegādes ķēdes problēmas, ko izraisījis Krievijas iebrukums Ukrainā, jo daudzi mikroshēmu ražotāji ir būtiski uzlabojuši piegādes ķēdes riska pārvaldību un uzkrājuši ražošanai nepieciešamos materiālus 3–12 mēnešiem uz priekšu. Ilgākā termiņā un pieņemot, ka Krievijas un Ukrainas konflikts tuvākajos mēnešos netiks atrisināts un minimizēts, iepriekšminētais izejmateriālu deficīts var izraisīt pusvadītāju cenu kāpumu un vēl vairāk palielināt mikroshēmu deficītu. Turklāt varētu būt sagaidāms, ka piegādes ķēdes tiks vēl vairāk apgrūtinātas, jo transporta uzņēmumi visdrīzāk nevarēs turpināt izmantojot dzelzceļu Krievijā, piegādāt pusvadītājus no Āzijas uz Eiropu caur Krieviju. Alternatīvas transporta iespējas ir kuģi un lidmašīnas, kas varētu palielināt piegādes laiku (kuģi) un transporta izmaksas (lidmašīna). Varētu tikt sagaidīts, ka Krievijas un Ukrainas konflikta izraisītie elektronikas komponenšu piegādes ķēdes traucējumi ietekmēs \"HansaMatrix\" ražošanas pasūtījumu izpildi, iespējams, mainīs izpildes laikus un palielinās komponenšu iegādes izmaksas, kā arī var palielināt krājumu atlikumus. Lai mazinātu komponenšu deficīta ietekmi, \"HansaMatrix\" diversificē piegādātāju bāzi, pielieto alternatīvo komponenšu pielietošanas pieeju, sadarbojas ar brokeriem un veic laicīgu komponenšu iegādi klientu saistošo pasūtījumu veikšanai. Likviditātes riska mazināšanas pasākumi ietver naudas plūsmas pārvaldību uz nedēļas bāzes un likviditātes plānošanu uz mēneša bāzes nākamajiem 12 mēnešiem, kas ļauj laicīgi pieņemt attiecīgus lēmumus likviditātes uzlabošanai. Augstāka inflācija, kas ierobežo reālo ekonomikas izaugsmi, var izraisīt pieprasījuma un investīciju samazināšanos ilgtermiņā. Ražošanas pasūtījumu apjomu var ietekmēt potenciālie uzņēmumu lēmumi atlikt investīcijas un patērētāju lēmumi samazināt izdevumus. Kopš Konflikta sākuma Sabiedrība nav saņēmusi nekādas negatīvas norādes par klientu pasūtījumu samazināšanos tuvākajā nākotnē. Lai mazinātu šo risku, \"HansaMatrix\" pārdošanas komanda nepārtraukti un aktīvi meklē jaunus klientus, stratēģiski koncentrējoties uz Ziemeļvalstīm.", "link": "https://www.delfi.lv/bizness/44467736/tehnologijas/54203108/hansamatrix-sogad-prognoze-ienemumus-24-26-miljonu-eiro-limeni"},
{"title": "Noteikti pērn Latvijā veiksmīgākie privātie un institucionālie investori", "category": "Tehnoloģijas", "body": "Apbalvojumu \"Gada investīcija\" komerceņģeļu kategorijā par investīcijas apjomu un perspektīvāko nākotnes prognozi saņēmuši investori Ģirts Līcis, Kārlis Cerbulis un Uldis Cērps par 150 000 eiro kopinvestīciju jaunuzņēmumā \"WeedBot\", kas izstrādā lauksaimniecības robotus Lielbritānijas tirgum. Par \"Gada investīciju\" juridisko un institucionālo investoru sektorā atzīta \"Bregal Sagemount\" investīcija \" Printful \", kas ļāva uzņēmumam sasniegt miljarda dolāru vērtību un Latvijas pirmā vienradža statusu. LatBAN un LVCA pasākums \"Gada investors\" pastāv kopš 2015. gada. \"Gada investors 2021\" tiek rīkots sadarbībā ar Ekonomikas ministriju un Attīstības finanšu institūciju \" Altum \" un līdzfinansēts no Eiropas Reģionālās attīstības fonda resursiem. Kristīne Tarvida, LatBAN izpilddirektore, pauž: \"Ticam, ka, pateicoties \"Printful\" triumfam, nebūs ilgi jāgaida, līdz parādīsies nākamie vienradži no Latvijas. Rindā stāv jau vairāki potenciālie kandidāti. Kopumā pērn komerceņģeļi jaunuzņēmumos investēja 2,6 miljonus eiro, galvenokārt IT, ražošanas un elektronikas nozarēs. Uz šo gadu skatāmies ar piesardzīgu optimismu – Latvijas jaunuzņēmumiem ir pieejams investoru finansējums jeb gudrā nauda ar pievienoto vērtību, ko sniedz investoru zināšanas, biznesa pieredze un gadu gaitā gūtās mācības pašmāju un ārvalstu tirgū.\" \"Gada investors 2021\" laureāti komerceņģeļu kategorijās: - \"Gada investīcija\" par investīcijas apjomu un perspektīvāko nākotnes prognozi: Ģirts Līcis, Kārlis Cerbulis un Uldis Cērps par 150 000 eiro kopinvestīciju jaunuzņēmumā \"WeedBot\", kas izstrādā lauksaimniecības robotus Lielbritānijas tirgum; - \"Gada ienesīgākā investīcija\" par ienesīgāko investīciju pēc investīcijas atdeves koeficienta un absolūtos skaitļos no projekta nopelnītās summas: Voldemārs Brēdiķis un Uldis Dzērve par investīciju dzīvās tulkošanas platformā \"Interactio\", kas atbalsta klātienes un tiešsaistes pasākumus un ir integrējama trešo pušu platformās. \"Interactio\" darbojas jau 111 valstīs. Investīcija pusotra gada laikā sasniedza desmitkārtīgu atdevi; - \"Gada videi draudzīgākā investīcija\" par apjomīgāko investīciju ar pozitīvāko ietekmi uz vidi: \"Capitalia Co-Investment Fund\" un Juris Grišins par investīciju vēja turbīnu pārbaudes, uzturēšanas un apkopes uzņēmumā \"Aerones\", kas izmanto robotikas risinājumus, taupot resursus, samazinot remontdarbu laiku un palīdzot palielināt saražotās enerģijas apjomu; - \"Gada nozares atbalstītājs\": \"Httpool\" par atbalstu Baltijas privāto investoru konferences \"Business Angel Camp\" līdzorganizēšanā Latvijā, kas pulcēja investorus no visas Baltijas un Eiropas, un par nozīmīgu ieguldījumu, atbalstot Latvijas jaunuzņēmumu izaugsmi ar digitālā mārketinga palīdzību. Kristīne Bērziņa, LVCA valdes priekšsēdētāja, norāda: \"Latvijas privātā kapitāla tirgus acīmredzami stiprinās. 2021. gadā pieaugums bija vērojams gan vietējo fondu darbībā, gan bija arī būtiska ārvalstu fondu aktivitāte. \"Change Ventures\" kļuva par lielāko sēklas kapitāla fondu Baltijā, privātā kapitāla pārvaldnieks \"Livonia Partners\" izveidoja līdz šim vēsturē lielāko privātā kapitāla fondu Latvijā, tika izveidoti vairāki nekustamā īpašuma fondi, un Latvijā reģistrētie fondi investēja uzņēmumos trīs reizes lielāku summu nekā iepriekšējā gadā. Bija vērojamas arī nozīmīgu ārzemju privātā kapitāla milžu, kā nozīmīgākos minot \"Index Ventures\", \"Apollo Funds\", \"Bregal Sagemount\", \"Partners Group\", investīcijas Latvijas uzņēmumos.\" \"Gada investors\" laureāti – juridiskie un institucionālie investori un konsultanti: - \"Gada investīcija\" par investīcijas apjomu un nākotnes prognozi: \"Bregal Sagemount\" par investīciju \"Printful\", kas ļāva uzņēmumam sasniegt miljardu dolāru vērtību un tā saukto vienradža statusu; - \"Gada pārdošana\" par darījuma apjomu, rezultātu un ietekmi uz izaugsmes kapitāla nozares attīstību: \"Livonia Partners\" par tās portfeļa sabiedrības \"Santa Monica Networks\" kapitāla daļu pārdošanu uzņēmumam \"Latvijas Mobilais Telefons\" ( LMT ); - \"Gada finanšu konsultants\" par investoriem sniegto konsultāciju apjomu, rezultātu un nozīmi: \"Superia\" par \"Livonia Partners\" konsultēšanu, pārdodot \"Santa Monica Networks\" LMT; \"EKJU\" uzņēmuma vadības konsultācijām, izpērkot uzņēmumu no \"BaltCap\" un tā dibinātājiem; \"Utilitas\" konsultācijām saistībā ar vēja parka \"Tārgale\" projekta iegādi un konsultācijām saistībā ar \"Primekss\" izpirkšanu no \"Green Gateway Fund\"; - \"Gada juridiskais konsultants 2021\": \"Ellex Kļaviņš\" par \"Printful\" konsultēšanu, piesaistot investīcijas no \"Bregal Sagemount\", \"Livonia Partners\" konsultēšanu \"Santa Monica Networks\" darījumā un palīdzību \"SG Capital Partners Fund I\" saistībā ar loģistikas kompleksa iegādi Rīgā. Pēc  Ekonomikas ministrijas  iniciatīvas tika piešķirta arī kopīga LatBAN un LVCA \"Izaugsmes balva\", ko pasniedz uzņēmumam, kurš audzis ar biznesa eņģeļu un/vai privātā kapitāla fondu palīdzību un kura nozīmīgā izaugsme vainagojusies Latvijā jaunradītās darbavietās, nomaksātos nodokļos un citā labvēlīgā tūlītējā ietekmē uz Latvijas tautsaimniecību. Apbalvojumu šogad saņēma \"Lokalise\".", "link": "https://www.delfi.lv/bizness/44467736/tehnologijas/54205998/noteikti-pern-latvija-veiksmigakie-privatie-un-institucionalie-investori"},
{"title": "Pētījums: 'aliexpress.com' popularitāte Latvijā mazinājusies", "category": "Tehnoloģijas", "body": "Jaunākajā \"Gemius\" e-komercijas tirgus pētījumā, salīdzinot datus par šo un pērno gadu, noskaidrots, ka nemainīgi populārākā ārzemju interneta veikala \"aliexpress.com\" popularitāte samazinājusies par 15 procentpunktiem, un to kā savu iecienītāko iepirkšanās vietni šogad norādījis 41 procents aptaujāto, kas pēdējos sešos mēnešos iepirkušies tiešsaistē. To, visticamāk, iespējams saistīt ar izmaiņām  PVN  piemērošanas kārtībā precēm no trešajām valstīm, kas stājās spēkā pagājušā gada vasarā, lēš pētījuma veicējs. Tikmēr, apmainoties vietām ar \"ebay.com\", kas iepriekš ieņēmis otro pozīciju, šogad otrs populārākais ārzemju interneta veikals, ko norādījuši aptaujātie, ir \"amazon.com\", kura popularitāte savukārt pieaugusi par 11 procentpunktiem, sasniedzot 40 procentus respondentu. Tikmēr trešā pircēju iecienītākā ārzemju iepirkšanās vietne ir \"ebay.com\", kuru norādījuši 30 procenti respondentu, kas ir par procentpunktu mazāk nekā pērn. Pandēmijas ierobežojumu mazināšana atstājusi iespaidu uz ārzemju iepirkšanās vietnēs visbiežāk pirktajām precēm un pakalpojumiem. Ja pirms gada aptaujas dalībnieki visbiežāk ārzemju e-komercijas lapās bija iegādājušies apģērbu un apavus, spēles (datorspēles un galda spēles), kā arī datorus un viedtālruņus, šogad pircēji atgriezušies pie pakalpojumiem, kas saistīti ar tūrismu – līdzās apģērbam un apaviem, kas ir visbiežāk pirktā preču kategorija, seko rezervēšanas sistēmu pakalpojumi un aviotransporta, kā arī citu transporta līdzekļu biļetes. Vienlaikus sūtījumu piegādes pakalpojumu sniedzēja \" Omniva \" dati par Latvijas iedzīvotāju iepirkšanās biežumu liecina, ka vairums uzņēmuma klientu (74%) saņem vismaz vienu sūtījumu mēnesī, 16% - saņem divus sūtījumus, bet 10% - pat trīs un vairāk sūtījumus mēnesī, gan no Latvijas, gan ārzemju interneta veikaliem. Preces vai pakalpojumi, ko aptaujātie pēdējā pusgada laikā visbiežāk iegādājušies Latvijas e-komercijas vietnēs, ir apdrošināšana, gatavā ēdiena piegādes pakalpojumi, kā arī izklaides pasākumu biļetes – tai skaitā biļetes uz teātri, kino, koncertiem un citiem līdzīgiem kultūras un mākslas pasākumiem. Pērn starp biežāk pirktajām precēm un pakalpojumiem pasākumu biļešu vietā bija apģērbs un aksesuāri, savukārt 2020. gada sākumā gatavā ēdiena piegādi topā apsteidza sadzīves tehnika. Šā gada \"Gemius\" e-komercijas pētījumā noskaidrots – 84 procenti aptaujāto pēdējā pusgada laikā ir iepirkušies internetā, un vismaz 70 procenti to dara reizi mēnesī un biežāk. Tāpat vairāk nekā puse respondentu plāno, ka viņu tēriņi tiešsaistē šogad pieaugs. \"Gemius\" e-komercijas pētījums veidots, izmantojot specializētu interneta aptauju – \"gemiusAdHoc\". Pētījuma pamatā ir dati, kas iegūti ar izlecošo interneta anketu palīdzību, kas tika rādītas pēc nejaušības principa izvēlētiem interneta lietotājiem Latvijas populārākajos portālos. Šogad pētījums veikts no 24. janvāra līdz 14. februārim, aptaujājot 1907 respondentus vecuma grupā no 18 līdz 74 gadiem.", "link": "https://www.delfi.lv/bizness/44467736/tehnologijas/54206066/petijums-aliexpresscom-popularitate-latvija-mazinajusies"},
{"title": "Kapučino, vīnu vai tomēr auto? Tirdzniecības automāti aizstāj pārdevēja darbu", "category": "Tehnoloģijas", "body": "Citviet pasaulē tirdzniecības automātus izmanto ne tikai ierasto našķu, saldināto dzērienu un kafijas tirdzniecībai, bet tirgojot pat tādas preces kā automašīnas, vīns, svaigas zivis un marihuāna. Latvijā tirdzniecības automāti ir mazāk pieprasīti, turklāt vēl aizvien saistās ar vilšanos, kad bērnībā, kārojot iegādāties kaut ko garšīgu un sametot automātā savas pēdējās monētas, ierīce tās \"norija\", bet turpināja nekaunīgi klusēt. \"Draugiem Group\" uzņēmuma \"Vendon\" vadītājs Kristiāns Vēbers intervijā portālam \"Delfi\" apgalvo, ka tā ir pagātne, jo tirdzniecības automātu tehnoloģijas ir strauji progresējušas. \"Vendon\" darbojas nišā, kurā ir maz spēlētāju, bet sīva konkurence, turklāt 98% tā klientu atrodas aiz Latvijas robežām. Uzņēmums izstrādā lietu interneta risinājumus tirdzniecības un kafijas automātiem, kas uzstādīti darbavietās, skolās, degvielas uzpildes stacijās un citviet. Kristiāns Vēbers \"Draugiem Group\" strādājis jau ilgus gadus, karjeru sākot kā programmētājs. Sarunā ar \"Delfi\" viņš stāsta par Covid-19 laika izaicinājumiem, biznesa attīstības potenciālu, IT nozares darbaspēka problēmām, kā arī atklāj, ka savulaik \"Draugiem Group\" līdzīpašniekam, kurš piedāvājis darbu, atteicis, sakot, ka darbu viņam nevajag, bet īres dzīvoklis gan noderētu. \"Vendon\" neražo automātus, bet iekārtas, kuras pie tiem pieslēdzamas, un, izmantojot mobilo internetu, reāllaikā piegādā nepieciešamos datus.", "link": "https://www.delfi.lv/bizness/44467736/tehnologijas/53045313/kapucino-vinu-vai-tomer-auto-tirdzniecibas-automati-aizstaj-pardeveja-darbu"},
{"title": "Latvijas 'startup' risinājums samazina preču piegādes izmaksas un ļauj piepelnīties ikvienam", "category": "Tehnoloģijas", "body": "Latvijas jaunuzņēmums \"IziPizi\" ar savu izstrādāto risinājumu trāpījis desmitniekā. Pašreizējos degvielas cenu kāpuma apstākļos tas atradis iespēju, kā uzņēmumiem un zemniekiem samazināt preču piegādes izmaksas, kā arī savas sistēmas ietvaros piedāvā bez maksas nogādāt labdarības organizācijām ukraiņiem paredzētos ziedojumus. Tikko uzņēmums arī pavēris iespēju par preču piegādātāju kļūt ikvienam interesentam, kurš vēlas piepelnīties. Interesi par kurjera darbu Rolands Dzenis raksturo kā lielu un augošu, kas saistīts ar dzīves dārdzību –  aizvien vairāk cilvēku meklē iespējas, kā papildus nopelnīt. Tuvāko mēnešu laikā jaunuzņēmums plāno piesaistīt investīcijas, lai pakāpeniski izplestu darbību gan Latvijā, gan ārpus mūsu valsts robežām.  Palīdzot no kara situācijas Ukrainā aizbēgušajiem cilvēkiem, \"IziPizi\" izveidojis sadarbību ar vairākām labdarības platformām, piemēram, \"Labdarības lapu\", \"Palīdzēsim.lv\" un citām, notiek pārrunas arī ar Rīgas domi par iespējamu sadarbību palīdzības organizēšanā. Turklāt \"IziPizi\" apvienojis spēkus ar Ukrainas atbalstam Latvijā rīkotā hakatona \"HackForce\" vienu no uzvarētājiem – komandu \"Deliverty\".  \"Ļoti aktīvas palīdzībā ukraiņiem šobrīd ir Latvijas mammas ar maziem bērniem, kurām ir, ko ziedot, bet vienlaikus viņām ir ierobežotas iespējas šīs mantas, piemēram, vairākus maisus ar drēbēm, nogādāt uz labdarības organizācijām,\" skaidro Dzenis.", "link": "https://www.delfi.lv/bizness/44467736/tehnologijas/54210758/latvijas-startup-risinajums-samazina-precu-piegades-izmaksas-un-lauj-piepelnities-ikvienam"},
{"title": "Izstrādāts rīks sankcijām pakļauto personu atpazīšanai", "category": "Tehnoloģijas", "body": "\"Draugiem Group\" uzņēmuma \" Printful \" biznesa inkubatorā \"Printful Bits\" izstrādāts risinājums \"Sanction Guard\". Tas dod iespēju uzņēmējiem pārliecināties, vai potenciālais sadarbības partneris, klients vai piegādātājs nav iekļauts  Eiropas Savienības ,  ASV ,  Lielbritānijas  un  ANO  sankciju sarakstos. \"Reaģējot uz  Krievijas  iebrukumu Ukrainā, starptautiskie sankciju saraksti tiek atjaunoti pat vairākas reizes dienā. Tajos parādās uzņēmumi, organizācijas un privātpersonas, kurām pašreiz noteiktas sankcijas. Mēs aicinām uzņēmējus būt atbildīgiem un izvairīties no darījumiem ar personām un organizācijām, kas ir atbildīgas par šo karu,\" stāsta \"Printful Bits\" vadītājs Valdis Takeris. Jaunā sistēma ir pilnībā automatizēta, un to iespējams savienot gan ar tiešsaistes iepirkšanās platformas \"Shopify\" veikaliem, gan citām IT sistēmām, izmantojot \"Sanction Guard\" API. Izmantojot \"Shopify\" platformu, tiklīdz ir saņemts jauns pasūtījums, \"Sanction Guard\" automātiski izvērtē pasūtītāja datus un paziņo platformas īpašniekam par pasūtītāja statusu. Lai sāktu izmantot risinājumu, jāreģistrējas vietnē \"SanctionGuard.com\". \"Šobrīd ir vairāk nekā 30 tūkstoši sankciju sarakstos iekļautu personu, kuras iepērkas tiešsaistē. Ja kāds, kuram piemērotas sankcijas, iegādājas jūsu preces un kļūst par klientu, jums var tikt piemērots naudas sods vairāku miljonu eiro apmērā. Tāpēc ir svarīgi būt ne tikai sociāli atbildīgiem, bet arī pasargāt savu biznesu no nevajadzīgiem riskiem,\" skaidro Takeris. \"Draugiem Group\" uzņēmuma \"Printful\" izveidotajā biznesa inkubatorā \"Printful Bits\" ir attīstītas trīs idejas, kuras piesaistījušas pirmos klientus. Papildus \"SancionGuard.com\" \"Printful Bits\" izstrādājis arī \"Caterevo.com\", kas organizē ēdināšanas organizāciju darba vietā, un viedā biroja risinājumu \"Sherlockist.com\", kas nodrošina iekļūšanu darbavietā ar viedtālruņa lietotnes palīdzību.", "link": "https://www.delfi.lv/bizness/44467736/tehnologijas/54211752/izstradats-riks-sankcijam-paklauto-personu-atpazisanai"},
{"title": "Baltijā ir būtisks datu centru deficīts; tuvāko gadu laikā gaidāmi jauni centri", "category": "Tehnoloģijas", "body": "Šā gada sākumā, investējot 40 miljonus eiro, Tallinā atklāts \"Greenergy Data Centers\" datu centrs, kas būtiski palielināja Baltijas valstu eksporta potenciālu datu glabāšanas jomā. Tā gan ir tikai pirmā no vairākām ēkām, ko tuvāko gadu laikā plāno veidot uzņēmums.  Intervijā portālam \" Delfi Bizness \" \"Greenergy Data Centers\" pārdošanas direktors Urmo Kangers prognozē, ka tuvāko gadu laikā Baltijā tiks veidoti jauni datu centri, taču nozīmīgs izaicinājums tiem ir kļūt aizvien energoefektīvākiem un aizsargātākiem pret dažādiem kiberuzbrukumiem.", "link": "https://www.delfi.lv/bizness/44467736/tehnologijas/54202268/baltija-ir-butisks-datu-centru-deficits-tuvako-gadu-laika-gaidami-jauni-centri"},
{"title": "Eksperti izvirza septiņas aktuālākās tendences e-komercijā Latvijā šogad", "category": "Tehnoloģijas", "body": "Šogad jau otro reizi norisinās Latvijas e-komercijas gada balva \" E-komercijas zvaigzne  2022\", kuras ietvaros starptautiska žūrija vērtēs un noteiks labākos Latvijas e-veikalus dažādās kategorijās. Vienlaikus, lai veicinātu ikviena e-komercijas uzņēmuma attīstību, nozares profesionāļi piedalās izglītojošās diskusijās un sarunās, analizējot esošo situāciju, kā arī pētot aktuālās nozares tendences Latvijā un pasaulē. Notikušajā diskusijā piedalījās \"Omniva\" vadītāja Latvijā Beāte Krauze-Čebotare, \"Citadele\" digitālās pieredzes attīstības daļas vadītājs Mārtiņš Bērziņš, \"LMT\" Privātpersonu apkalpošanas dienesta direktore Ilze Saulīte, \"Rimi\" PR vadītājs Juris Šleiers, \"Joom\" līdzdibinātājs Jurijs Ivanovs, \"Httpool\" Meta klientu partneris Ričards Roziņš, \"Gemius\" PR un mārketinga speciāliste Latvijā un Igaunijā Katrīna Zvirbule, \"Mozello\" vadītājs Kārlis Blūmentāls, \"TestDevLab\" pieejamības testēšanas nodaļas vadītāja Elīna Šiškeviča, \"Element Digital\" vadītājs Arnis Jēkabsons. Diskusiju vadīja Jānis Palkavnieks. Kā portālu \"Delfi\" informēja pasākuma rīkotāji, eksperti šogad izceļ septiņas būtiskākās tendences e-komercijā. Iepirkšanās internetā veidojas kā stabils ieradums, kļūstot par ierastu ikdienas sastāvdaļu. Arī \"Gemius\" pētījuma dati liecina, ka jau otro gadu e-veikalu klientu skaits ir nemainīgi augsts – 84% iedzīvotāji pēdējo sešu mēnešu laikā ir veikuši pirkumu internetā, turklāt vairāk nekā puse (53%) paredz, ka viņu tēriņi internetā pieaugs. Vienlaikus arī komersanti ir apzinājušies nepieciešamību pēc tirdzniecības internetā un, kā liecina bankas Citadele un pētījumu aģentūras Norstat veiktais pētījums par uzņēmumu investīcijām digitālajos un e-komercijas rīkos, jau 41% uzņēmēju ir izveidojuši digitālo risinājumu. Eksperti norāda, ka uzlabojas lietotāju digitālās prasmes un viņi kļūst zinošāki, par ko liecina, piemēram, tas, ka arvien biežāk klienti izmanto dažādus autorizācijas un parakstīšanas rīkus, piemēram, Smart ID un e-paraksts, kas ļauj ātrāk un ērtāk iegādāties pakalpojumus vai veikt darījumus, kas citkārt būtu iespējami tikai klātienē. Lai arī e-komercija joprojām attīstās, tomēr jaunu e-veikalu skaita pieaugums vairs nav tik straujš kā pandēmijas sākumposmā. Eksperti uzsver, ka šobrīd straujākā attīstība notiek tieši kvalitātes ziņā. Uzņēmēju galvenais uzdevums šobrīd ir paplašināt savu e-veikalu funkcionalitāti, padarīt to pieejamāku, attīstot automatizāciju un integrāciju ar dažādām sistēmām. Abonēšanas (subscripton) modelis kļūst ar vien populārāks. Ja pakalpojums pats par sevi nav inovācija, tad šobrīd to sāk izmantot ļoti dažādos segmentos, ļaujot patērētājiem automatizēt ikdienišķus pirkumus, piemēram, abonējot higiēnas preces, kafijas filtrus, izglītojošus materiālus bērniem u.c.. Nākotnē sagaidāms, ka šādu pakalpojumu arvien vairāk tiks pielāgots pircēju patēriņa ritmam, ieviešot arī piegādes, piemēram, pārtikas ķēdēs, nodrošinot regulāru kafijas piegādi. Pieejamība (accessibility) e-komercijā ir viena no  Eiropas Savienības regulējumu  prasībām, norāda eksperti. Proti, mērķis ir padarīt e-veikalus ērti lietojamus ikvienam. Tas vienlaikus ir arī pašu komersantu interesēs – nodrošināt, lai potenciālais pircējs varētu ērti iekļūt veikalā, arī interneta vidē, un atrast sev nepieciešamo preci. Eksperti norāda, ka jānodrošina tādi elementi, kā ekrāna lasītāji, atbilstošs kontrasts, fokuss u.c.. Ekoloģiskā domāšana kļūst arvien populārāka ne tikai sadzīvē, piemēram, šķirojot atkritumus, bet arī uzņēmējdarbībā. Ir dažādi veidi, kā uzlabot esošo risinājumu, un nemaz nav nepieciešams izdomāt ko jaunu. Eksperti min tādus piemērus, kā preču iepakojuma materiāls (izvēlēties pēc iespējas dabai draudzīgāku), tā veids (ērti nododams atkritumu šķirošanā), tā esamība (klientam ir iespēja izvēlēties, vai saņemt preci iepakojumā, vai bez tā), kombinētās piegādes. Arī carsharing pakalpojums palīdz samazināt izplūdes gāzu ietekmi uz vidi. Sociālo mediju kā e-komercijas platformas izmantošana daļai komersantu jau ir ieraksta prakse. Taču pēdējā gada laikā ārkārtīgi strauju pieaugumu visā pasaulē piedzīvojis sociālais tīkls \"TikTok\". TikTok konversiju skaits Joom platformā no 1% pieauga līdz 33%, savukārt reklāmas izvietošana aug no 300% līdz 600% ceturksnī. Tātad šis ir viens no kanāliem, kas strauji attīstās un sniedz papildu iespējas komersantiem sasniegt savu mērķauditoriju. Visu diskusiju iespējams noklausīties \"Twitter Space\" platformā  šeit. Diskusija par jaunākajām tendencēm e-komercijā norisinājās konkursa \"E-komercijas zvaigzne 2022\" ietvaros. Konkursam līdz 8. aprīlim var pieteikties ikviens Latvijas e-veikals, atbilstoši savam mērogam un darbības jomai. Konkursa balvu fonds ir 20 000 eiro, turklāt visi konkursa finālisti saņems ielūgumus uz \"Riga Comm\" e-komercijas konferenci.", "link": "https://www.delfi.lv/bizness/44467736/tehnologijas/54213188/eksperti-izvirza-septinas-aktualakas-tendences-e-komercija-latvija-sogad"},
{"title": "Īlons Masks iegādājies 9,2% 'Twitter' akciju", "category": "Tehnoloģijas", "body": "ASV  elektromobiļu ražošanas uzņēmuma \" Tesla  Motors\" vadītājs  Īlons Masks  iegādājies 9,2% akciju mikroblogošanas vietnē \" Twitter \", liecina ASV Vērtspapīru un biržu komisijā (SEC) iesniegtie dokumenti. Masks iegādājies aptuveni 73,5 miljonus uzņēmuma akciju. Maska iegādātā \"Twitter\" akciju daļa tiek uztverta kā pasīvā investīcija, kas nozīmē, ka Masks ir ilgtermiņa investors, kurš ierobežos savu akciju pirkšanu un pārdošanu. Taču analītiķi gan norāda, ka Masks ar laiku varētu arī iesaistīties aktīvākā \"Twitter\" pārvaldībā, ņemot vērā viņa nesen paustos iebildumus par spēju mikroblogošanas vietnē veikt brīvu komunikāciju. Tāpat Masks arī nesen ierakstā savā tvitera kontā rakstīja, ka apsver iespēju izveidot jaunu sociālo mediju platformu.", "link": "https://www.delfi.lv/bizness/44467736/tehnologijas/54213272/ilons-masks-iegadajies-9-2-twitter-akciju"},
{"title": "'Samsung' telefonu ražošanā sācis izmantot pārstrādātus zvejas tīklus", "category": "Tehnoloģijas", "body": "\" Samsung \" kļuvis par pirmo viedtālruņu ražotāju pasaulē, kas savos jaunajos viedtālruņos izmanto okeānā pamestus zvejas tīklus. Pēc otrreizējas pārstrādes, no zvejas tīkliem tiek iegūta plastmasa, kas izmantota jauno \"Galaxy S22\" sērijas viedtālruņu iekšējo komponenšu izveidē, kā arī iestrādāta \"S Pen\" irbuļa iekšējā pārklājumā, informē uzņēmuma pārstāvji. Katru gadu pasaules okeānos tiek atstāti 640 000 tonnas zvejas tīklu, kas nopietni apdraud jūras un okeāna dabisko ekosistēmu, turklāt materiāla daļiņas bieži vien nonāk arī pārtikā un dzeramajā ūdenī. Ilgstoši atrodoties sāļajā jūras ūdenī un UV gaismas staros, zvejas tīkli kļūst trausli, tāpēc tiem ir grūti atrast otrreizēju pielietojumu. “\"Samsung\", apvienojot spēkus ar līdzīgi domājošām organizācijām, ir izveidojis īpašu ražošanas procesu, kas savāc, apstrādā un pārveido okeānā atstātos zvejas tīklus viedtālruņu komponentēs. Šis ir tikai viens no veidiem, kā uzņēmums iegulda ilgtspējīgu produktu ražošanā – arī Samsung monitoru korpusā ir iestrādāta pārstrādāta plastmasa, savukārt ražotnēs tiek izmantota videi draudzīga ūdens attīrīšanas tehnoloģija, lai atkārtoti izmantotu ūdens resursu,” stāsta Līga Bite, \" Samsung Electronics Baltics \" korporatīvās komunikācijas vadītāja Baltijā. Zvejas tīklu pārstrādē uzņēmums sadarbojas ar \"Royal DSM\", kas nodrošina tīklu atdalīšanas un apstrādes procesu, iegūstot materiālu, kura sastāvā 80% ir pārstrādāts poliamīds jeb neilons. Pēc tam uzņēmums \"Hanwha Compound\" materiālu pārveido par poliamīda sveķiem, kas satur vismaz 20% zvejas tīklu materiāla. Pārstrādes rezultātā, poliamīda sveķi tiek izmantoti viedtālruņu komponentēs. Uzņēmuma aplēses liecina, ka līdz šī gada beigām varētu novērst vairāk nekā 50 tonnu zvejas tīklu nonākšanu okeānos. Papildus tam, visi uzņēmuma viedtālruņu iepakojumi tiek ražoti no otrreizēji pārstrādāta papīra, bet ekrāna aizsargplēve ir izgatavota no pārstrādātas plastmasas.", "link": "https://www.delfi.lv/bizness/44467736/tehnologijas/54213884/samsung-telefonu-razosana-sacis-izmantot-parstradatus-zvejas-tiklus"},
{"title": "Īlons Masks turpmāk strādās 'Twitter' padomē", "category": "Tehnoloģijas", "body": "Izgudrotājs un miljardieris  Īlons Masks  būs viens no mikroblogošanas vietnes ' Twitter ' padomes locekļiem, ziņo 'Reuters'. \"Twitter\" vadība norāda, ka šāda vienošanās ar Masku noslēgta pirmdien, un tā vietu miljardierim uzņēmuma padomē nodrošinās līdz 2024. gadam. Tāpat vienošanās paredz, ka Maskam šajā periodā netiks ļauts pārvaldīt vairāk par 14,9% \"Twitter\" akciju. Tas, kā raksta \"Reuters\" izbeidza spekulācijas ar minējumiem, ka miljardieris kā lielākais akcionārs varētu būt ieplānojis pārpirkt arī citu akcionāru daļas. Šobrīd ir Masks iegādājies 9,2% \"Twitter\" akciju. Jau pirmdien pēc Maska paziņojuma uzņēmuma, kurš, kā iepriekš bieži minēts, nīkuļoja, akcijas pieauga vērtība par 27%. Analītiķe no \"Hargreaves Lansdown\" Sjūzenna Strītere norādījusi, ka Maska, kurš ir aktīvs \"Twitter\" lietotājs iesaiste mikroblogošanas vietnes pārvaldībā varētu radīt bažas, ka viņš to izmantos, lai celtu publicitāti saviem pārējiem uzņēmumiem - \" SpaceX \", \" Tesla \" u.c.", "link": "https://www.delfi.lv/bizness/44467736/tehnologijas/54218196/ilons-masks-turpmak-stradas-twitter-padome"},
{"title": "Kriptovalūtas – ne tikai sankciju apiešanai un narkotiku iegādei", "category": "Tehnoloģijas", "body": "Digitālās, decentralizētās, internetā dzīvojošās, reālu pasaules labumu neradošās monētas pēdējos gados ir plaši kritizētas – gan klimata pārmaiņu, gan noziedzības veicināšanas kontekstā. Proti, pirmās kriptovalūtas, tostarp slavenais \" Bitcoin \", ir ļoti elektroenerģijas kāras. To ieguvē un arī izmantošanā tiek patērēti milzu elektroenerģijas resursi, kas neizbēgami padziļina klimata krīzi visā pasaulē, jo vairumā gadījumu enerģija vēl aizvien tiek ražota, izmantojot pasauli piesārņojošos, neatjaunīgos resursus. Tāpat bieži vien tiek norādīts – tā kā šīs valūtas netiek kontrolētas un tās nevar konfiscēt vai ierobežot kā tradicionālo valūtu, tās veicina noziedzību. Piemēram, valstis, kas ir pakļautas sankcijām, tostarp  Ziemeļkoreja , Irāna un  Krievija , var izmantot valūtas, lai apietu Rietumu sankcijas. Minēts arī, ka mazākos mērogos kriptovalūtas ir kļuvušas par veidu, kā norēķināties par nelegāliem un krimināli sodāmiem pakalpojumiem un produktiem. Taču, kā jau ierasts, situācija nav tik vienkārša. Pēdējos gados ir parādījušies arī pozitīvi piemēri, kā kriptovalūtas, ļaujot apiet tradicionālās finanšu sistēmas, var palīdzēt nabadzīgajiem un smagāk cietušajiem pasaules iedzīvotājiem. Kriptovalūtu tehnoloģija pēdējā mēneša laikā ir nākusi talkā Ukrainai.", "link": "https://www.delfi.lv/bizness/44467736/tehnologijas/54219986/kriptovalutas-ne-tikai-sankciju-apiesanai-un-narkotiku-iegadei"},
{"title": "Jaunuzņēmumiem draudzīga vide, vienradžu skaits aug: Baltijas valstis datos", "category": "Tehnoloģijas", "body": "6 miljoni iedzīvotāju,  vairāk nekā 5000 jaunuzņēmumu un 14 vienradži – tas ir stāsts par jaunuzņēmumiem Baltijas valstīs. Vēl tikai pirms 10 gadiem Baltijas valstu jaunuzņēmumu ekosistēma gandrīz neeksistēja. Taču tagad saskaņā ar jaunuzņēmumu datubāzes \"Dealroom\" datiem reģionā ir vairāk nekā 5000 jaunuzņēmumu un strauji augošu uzņēmumu.", "link": "https://www.delfi.lv/bizness/44467736/tehnologijas/54222658/jaunuznemumiem-draudziga-vide-vienradzu-skaits-aug-baltijas-valstis-datos"},
{"title": "Izveidota platforma ar mērķi savest kopā Ukrainas IT profesionāļus ar sadarbības partneriem", "category": "Tehnoloģijas", "body": "Kara laikā daudzi  Ukrainas  uzņēmēji ir apturējuši vai pat slēguši savu biznesu, un IT nozare nav izņēmums. Lai atbalstītu Ukrainas ekonomiku, un nodrošinātu nozarē strādājošajiem darbu, Eiropas Programmatūras inženieru asociācija (EASE) izveidojusi platformu sadarbības īstenošanai IT jomā: \"EASE Work\" (https://work.it-ease.com), informē asociācijas pārstāvji. \"EASE Work\" ir platforma, kas apvieno potenciālos sadarbības partnerus ar Ukrainas IT tirgus spēlētājiem. \"Mūsu galvenā ziņa – mums nevajag ziedojumus, bet mums vajag darbu!\" norāda asociācijas pārstāvji. Turklāt EASE ir atbildīga par katru pasūtījumu, kas tiks nosūtīts caur \"EASE Work\" platformu. \"EASE ir pazīstama IT kopiena. Asociācija ir pazīstama gan Ukrainā, gan pasaulē, un mēs ļoti nopietni uztveram savu reputāciju. Tātad šī platforma ir mūsu reputācijas projekts: mēs esam par to atbildīgi,\" norāda asociācijas prezidents Vladislavs Savčenko. Platforma izveidota īpaši IT sektoram un biznesa auditorijai. Pakalpojums aptver visus darbam nepieciešamos juridiskos aspektus. Tos var atrast sadaļā \"Noteikumi un nosacījumi\". \"Mūsu asociācijā ietilpst 47 starptautiski IT uzņēmumi, no kuriem lielākā daļa ir dibināta Ukrainā. Kara laikā šiem uzņēmumiem radušās jaunas vajadzības, un tās jāizpilda. Nodrošinot mūsu komandas drošību, mēs esam sākuši strādāt, lai nodrošinātu mūsu iedzīvotāju vajadzības: darbinieku pārvietošanu, stabila interneta, tostarp, \" Starlink \", nodrošināšana. Viens no svarīgākajiem uzdevumiem ir jaunu pasūtījumu un klientu meklēšana, jo gandrīz 80% no līdzšinējā darba ir atcēlušies,\" stāsta asociācijas izpilddirektore Ļubova Močalova. Pēc viņas teiktā, slēgti jau vairāki uzņēmumi, jo ārvalstu klienti baidās no nestabilās ģeopolitiskās situācijas Ukrainā. Rezultātā viņi nav pārliecināti par veiktā darba kvalitāti. Tajā pašā laikā Ukrainas klienti nespēj aizpildīt zaudētos apjomus, jo vienkārši nav līdzekļu, lai samaksātu par projektiem. \"Mums ir daudz starptautisku partneru, bet Ukrainā ir brīvi IT resursi. Mēs nolēmām apvienot visus šos cilvēkus vienā platformā, lai katrs no viņiem būtu ieguvējs,\" piebilst Ļubova Močalova.", "link": "https://www.delfi.lv/bizness/44467736/tehnologijas/54224484/izveidota-platforma-ar-merki-savest-kopa-ukrainas-it-profesionalus-ar-sadarbibas-partneriem"},
{"title": "'Vigo' kļūst par pirmo valsts apmaksāto digitālās terapijas risinājumu", "category": "Tehnoloģijas", "body": "SIA \"Vigo Health\" sadarbībā ar Nacionālo  Rehabilitācijas  centru \"Vaivari\" uzsāk Latvijā radītā digitālās terapijas risinājuma \"Vigo\" nodrošināšanu insultu pārcietušiem pacientiem. Valsts apmaksātās veselības aprūpes programmas ietvaros ir apņēmusies to nodrošināt insulta pacientiem. Tādējādi \"Vigo\" ir kļuvis par  Baltijas  valstīs pirmo valsts apmaksāto digitālās terapijas risinājumu, informē tā izstrādātāji. \"Vigo\" būs pieejams rehabilitācijas centra \"Vaivari\" pacientiem, kuri uzsāks programmas lietošanu, vēl esot rehabilitācijas centrā. Paredzēts, ka izrakstoties viņi varēs turpināt atlabšanas procesu mājās, lietojot \"Vigo\" vēl trīs mēnešus mājas apstākļos. \"Līdz ar veselības nozares izmaksu strauju pieaugumu un hronisko darbaspēka trūkumu medicīnas nozarē, ārstniecības procesu digitalizācija ir akūti nepieciešama. Priecājamies, ka Latvija ir starp pirmajām valstīm pasaulē, kas ir atvērta inovācijām un aktīvi adaptē modernākos veselības aprūpes risinājumus pacientu drīzākai atlabšanai un aprūpes izmaksu optimizācijai. Šajā gadījumā esam jo īpaši gandarīti, ka \"Vigo\" risinājums ir arī pilnībā izstrādāts Latvijā,\" saka Nacionālā veselības dienesta direktors Āris Kasparāns. Šobrīd ar digitālās terapijas risinājumu \"Vigo\" insultu pārcietušie pacienti var iepazīties četrās veselības aprūpes iestādēs Rīgā, Jūrmalā, Jelgavā un Liepājā. Par lietotāju var pieteikties ikviens interesents neatkarīgi no dzīvesvietas. \"Jau kopš uzņēmuma dibināšanas 2018. gadā esam iestājušies par pacientiem pieejamu un kvalitatīvu veselības aprūpes pakalpojumu nodrošināšanu. Tieši tādēļ viens no mūsu nozīmīgākajiem mērķiem ir iekļūt valsts apmaksāto pakalpojumu grozā. Tikmēr risinājuma attīstība kļūs tikai straujāka, lai \"Vigo\" spētu palīdzēt aizvien vairāk pacientiem un viņu ģimenēm,\" saka SIA \"Vigo Health\" līdzdibinātājs Kristaps Krafte. Lielākajai daļai pacientu pārciesta insulta sekas ir gan fiziski traucējumi (paralīze, līdzsvara traucējumi, runas defekti u.c), gan emocionāli traucējumi (trauksme, motivācijas trūkums utt.). Šo traucējumu pārvarēšana un pacienta iespējas atgriezties pilnvērtīgā dzīvē ir rehabilitācijas uzdevums. Efektivizējot un daļēji automatizējot rehabilitācijas procesu, tiek mazināts ilgtermiņa slogs veselības aprūpes sistēmai un cietušo ģimenēm, kam nereti jau tā ir jāpakārto sava ikdiena tuvinieka aprūpei. SIA \"Vigo Health\" sadarbībā ar Nacionālo rehabilitācijas centru \"Vaivari\" radītais produkts \"Vigo\" ir pirmā Latvijā izstrādātā digitālā terapija insulta slimnieku rehabilitācijai. \"Vigo\" ir insulta pacientu rehabilitācijas digitālais speciālists, kas nodrošina individuāli piemērotu ikdienas rehabilitācijas programmu katram pacientam mājas apstākļos. Tā ietver funkcionālo terapiju, kognitīvi-biheiviorālo terapiju, kā arī atbalstošu/izglītojošu saturu saistībā ar dzīvi pēc insulta - veselības un praktiskos aspektus. \"Vigo\" digitālā lietotne līdz šim nodrošinājusi drīzāku atlabšanu vairāk nekā 150 insultu pārcietušajiem Latvijas iedzīvotājiem.", "link": "https://www.delfi.lv/bizness/44467736/tehnologijas/54323188/vigo-klust-par-pirmo-valsts-apmaksato-digitalas-terapijas-risinajumu"},
{"title": "Pieļauj iespēju apturēt lietotnes 'Apturi Covid' darbošanos Latvijā, ziņo ReTV", "category": "Tehnoloģijas", "body": "Igaunijā no maija sākuma apturēta kovida kontaktu izsekošanas mobilā lietotne. Latvijā šāds lēmums par aplikāciju pieņemts vēl nav, taču tāda iespēja pastāv, ReTV informējusi Slimību profilakses un kontroles centra ( SPKC ) pārstāve Ilze Arāja. \"Šobrīd monitorējam situāciju, skatāmies. Aplikācija atkal jaunu pielietojumu iegūst brīdī, kad Latvijā ienāk kāds bīstams celms, un nepieciešams ātri atklāt inficētās personas un noteikt kontaktpersonu skaitu,\" viņa saka. Par aplikācijas apturēšanu pagaidām nav lemts. Līdz šim lietotne \"Apturi Covid\" lejupielādēta 472 tūkstošus reižu, SPKC lietotājiem ģenerējis vairāk nekā 8000 individuālo kodu. Arāja gan uzsver, ka lietotnes darbība esot pārstrukturizēta. Ilze Arāja skaidro: \"Kontaktpersonas saņem SMS ar datumu, kurā brīdī bijis kontakts, tālāk informāciju par mājaslapu, kurā sekot norādēm.\" Kopš februāra vidus Latvijā saslimstība mazinās, bet vīruss aizvien turpina cirkulēt, īpaši ģimenēs un darba kolektīvos. Šobrīd dienā inficējas vidēji 270 personas, informē SPKC. Visvairāk jaunatklāto inficēšanās gadījumu ir vecuma grupā no 40 līdz 69 gadiem. \"Kādu nedēļu tas var būt straujāks, citu nedēļu procenti ir mazāki. Salīdzinot pagājušo nedēļu ar iepriekšējo, samazinājums ir 34,4%,\" saka Ilze Arāja. SPKC gan uzsver - jāatceras, ka vīruss nekur nav pazudis. Situācija var būt mainīga. To pierāda notiekošais citās  Eiropas  valstīs, piemēram, Portugālē un Spānijā, kur pēdējās nedēļās vērojams neliels inficēšanās gadījumu pieaugums. \"Ir valstis, kurās rādītāji samazinās. Redzam, ka, atceļot ierobežojumus, atsevišķās vietās pieaug saslimstības gadījumi. Atsākoties ceļojumu sezonai, būtu jāizvērtē maznozīmīgi ceļojumi,\" uzsver SPKC pārstāve.", "link": "https://www.delfi.lv/bizness/44467736/tehnologijas/54332566/pielauj-iespeju-apturet-lietotnes-apturi-covid-darbosanos-latvija-zino-retv"},
{"title": "Īlons Masks ļaus Trampam atgriezties tviterī", "category": "Tehnoloģijas", "body": "ASV  uzņēmējs  Īlons Masks  otrdien pavēstīja, ka atcels sociālā tīkla \" Twitter \" noteikto aizliegumu eksprezidentam Donaldam Trampam, ja viņa darījums par \"Twitter\" iegādi būs sekmīgs. \"Es atcelšu aizliegumu,\" miljardieris sacīja laikraksta \"Financial Times\" konferencē, norādot, ka viņam \"Twitter\" vēl nepieder, līdz ar to, \"tas nav kas tāds, kas noteikti notiks\". Maska 44 miljardu dolāru darījumam par \"Twitter\" iegādi vēl ir jāsaņem akcionāru un regulatoru atbalsts, tomēr uzņēmējs jau atzinīgi izteicies par mazāku satura moderēšanu un retākiem aizliegumiem.", "link": "https://www.delfi.lv/bizness/44467736/tehnologijas/54332940/ilons-masks-laus-trampam-atgriezties-tviteri"},
{"title": "Igaunijas robotus-preču nesējus uz darbu vedīs ar 'Mercedes'", "category": "Tehnoloģijas", "body": "\"Delfi\" jau ziņoja, ka \"Starship Technologies\" ir izveidojis pirmos komerciāli pieejamos autonomās piegādes robotus. Roboti ir veidoti tā, lai lokāli varētu piegādāt klientiem pirkumu pakas, pārtikas preces un ēdienu. Robota pašmasa ir 18 kilogrami un tā piegādes nodalījumā ir iespējams pārvest līdz 10 kilogramiem. \"Mercedes Benz\" saskatījis Igaunijā radītā uzņēmuma potenciālu un noslēdzis sadarbības līgumu. Vācijas kompānija uzbūvējusi prototipu automašīnai (redzama foto), kas nākotnē varētu pārvadāt \"Starship Technologies\" robotus. Kopīgā ideja paredz, ka \"Mercedes Benz\" varētu vest robotus uz mikrorajoniem, no kurienes tālāk, izmantojot ietves un pagalmu ceļus, mazie roboti sūtījumus nogādātu līdz attiecīgajiem kvartāliem un mājām. Kompāniju 2014. gadā izveidoja \"Skype\" dibinātāji Ahti Heinla un Janus Friis. Kompānijas izpilddirektors ir kādreizējais portāla \"Delfi\" līdzdibinātājs Alans Martinsons. Šobrīd uzņēmumā Londonas un Igaunijas birojos strādā 55 darbinieki. Kopš 2016. gada sākuma roboti tiek testēti ASV, Apvienotajā Karalistē, Igaunijā un deviņās citās valstīs. Kopš jūlija ir palaistas vairākas pilotprogrammas sadarbībā ar komerciāliem partneriem, lai izmēģinātu robotus un to piegādes platformas Eiropā un ASV.", "link": "https://www.delfi.lv/bizness/44467736/tehnologijas/47902871/igaunijas-robotus-precu-nesejus-uz-darbu-vedis-ar-mercedes"},
{"title": "'Walmart' atlaiž no darba robotus", "category": "Tehnoloģijas", "body": "Mazumtirdzniecības gigants \" Walmart \" ir atteicies no plāniem izmantot robotus, lai izsekotu preču krājumiem, ziņo \" BBC \". Pasaulē lielākā veikalu ķēde paziņojusi, ka ir izbeigusi sadarbību ar \"Bossa Nova Robotics\", kas izgatavo pašbraucošos robotus. Tie skenē plauktus, lai pārliecinātos, ka preces ir noliktavā un cenas ir precīzas. Šie roboti paredzēti, lai palīdzētu tradicionālajiem veikaliem konkurēt ar tādiem tiešsaistes mazumtirgotājiem kā \" Amazon \" un \"Alibaba\". Roboti \"Walmart\" veikalos tika izmantoti kopš 2017. gada, veikalu tīklam virzoties uz plašāku automatizāciju. \"Šī bija viena ideja, kuru mēs izmēģinājām aptuveni 500 veikalos,\" teikts \"Walmart\" paziņojumā un norādīts, ka eksperimenti turpināsies, bet ar jaunām tehnoloģijām. Mazumtirdzniecības gigants savos veikalos turpina izmantot citus robotus, tostarp autonomos grīdas tīrītājus. \"Walmart\" pagājušajā ceturksnī guvis ievērojamus ieņēmumus 137,7 miljardu  ASV  dolāru apmērā, ko veicinājusi izaugsme e-komercijā Covid-19 ierobežojumu laikā. Ņemot vērā sīvo konkurenci mazumtirdzniecībā, arī citi uzņēmumi pievērsušies automatizācijai, raksta \"BBC\". Tiešsaistes mazumtirgotāji, piemēram, \"Amazon\" un \"Alibaba\", ir centušies uzlabot efektivitāti, izmantojot robotus savās noliktavās. \"Amazon\" 2012. gadā pat iegādājās robotikas uzņēmumu.", "link": "https://www.delfi.lv/bizness/44467736/tehnologijas/52623952/walmart-atlaiz-no-darba-robotus"},
{"title": "Foto: Rīgā ierodas Igaunijas roboti – preču nesēji", "category": "Tehnoloģijas", "body": "\"Starship Technologies\" ir izveidojis pirmos komerciāli pieejamos autonomās piegādes robotus. Roboti ir veidoti tā, lai lokāli varētu piegādāt klientiem pirkumu pakas, pārtikas preces un ēdienu. Robota pašmasa ir 18 kilogrami un tā piegādes nodalījumā ir iespējams pārvest līdz 10 kilogramiem. Tā maksimālais braukšanas ātrums ir līdz 16 kilometriem stundā, bet šobrīd testa režīma laikā tas tiek limitēts līdz 6 kilometriem stundā. Robots galvenokārt pārvietojas pa ietvēm, bet var pārvietoties arī pa gājēju pārejām. Kompāniju 2014. gadā izveidoja \"Skype\" līdzdibinātāji Ahti Heinla un Janus Friis. Šobrīd uzņēmumā Londonas un Igaunijas birojos strādā 55 darbinieki. Kopš 2016. gada sākuma roboti tiek testēti ASV, Apvienotajā Karalistē, Igaunijā un deviņās citās valstīs. Kopš jūlija ir palaistas vairākas pilotprogrammas sadarbībā ar komerciāliem partneriem, lai izmēģinātu robotus un to piegādes platformas Eiropā un ASV. Robotu komerciālu darbību plānots uzsākt 2017. gadā. Izmēģinājumu laikā roboti jau ir nobraukuši vairāk nekā 6500 kilometru 38 pilsētās un 12 valstīs.", "link": "https://www.delfi.lv/bizness/44467736/tehnologijas/47897243/foto-riga-ierodas-igaunijas-roboti-precu-neseji"},
{"title": "Četri igauņu startapi, kas piesaistījuši miljoniem eiro lielas investīcijas", "category": "Tehnoloģijas", "body": "Nedēļas sākumā  Rīgā viesojās  \"Starship Technology\" izgudrotie roboti - preču nesēji. Šis jaunais nākotnes produkts nu jau kārtējo reizi ir ļāvis Igaunijai nokļūt \"Bloomberg\", \"The Wall Street Journal\" un \"Forbes\" portālu lapās. Portāls \"Delfi\" apkopo vēl četrus citus kaimiņvalsts startapus, kas piesaistījuši desmitos miljonu mērāmas investīcijas un pēdējo gadu laikā Igaunijai ļāvuši nostiprināties par vienu no spēcīgākajiem Eiropas jauno tehnoloģiju centriem.   Par labāko darba devēju privātajā sektorā Igaunijā 2016. gada sākumā tika atzīts aptuveni sešus gadus vecais, mūsdienīgā Tallinas birojā bāzētais startaps \"Pipedrive\". Uzņēmums radījis CRM (customer relationship management) datorprogrammu, kas palīdz maziem un vidējiem uzņēmumiem ērti lietojamā adminstrēšanas sistēmā pārraudzīt pārdošanas procesu un mārketinga darbu.2014. gadā kompānijā savus līdzekļus kopā ar jauno tehnoloģiju nozares slavenību un NBA kluba Sakramento \"Kings\" īpašnieku Viveku Ranadivi investēja arī basketbola leģenda Šakils O'Nīls. Lai gan uzņēmuma pārstāvji portālam \"Delfi\" neatklāj, cik tieši basketbola leģenda \"Šaks\" investējis, pēdējo sešu gadu laikā uzņēmums piesaistījis investīcijas aptuveni 14 miljonu eiro apmērā. Šobrīd, iespējams, pats veiksmīgākais Baltijas startaps ir Igaunijas tehnoloģiju uzņēmums \"TransferWise\" – kompānijas dibinātāji atzīti par Lielbritānijas gada uzņēmējiem, kā arī investīcijās piesaistījuši pazīstamā aviobiznesa \"haizivs\" Ričarda Brensona miljonus. Uzņēmumu 2011. gadā dibināja Igaunijas puiši Tāvets Hinrikuss un Kristo Kērmans. Abi igauņi piedāvāja alternatīvu iespēju starpvalstu banku maksājumiem – platformu, kas nodrošina starpvalstu naudas pārskaitījumus bez valūtas maiņas maksas, kā arī par vidēji desmit reizes mazāku komisijas maksu.Līdz šim igauņi saņēmuši teju 100 miljonus ASV dolāru lielu finansējumu no riska kapitāla fondiem un investoriem. Starp tiem ir tādi finanšu smagsvari kā Brensons un Pīters Tīls, kurš bija pirmais cilvēks, kas investēja naudu \"Facebook\". Bijušais \"Skype\"\" vadītājs Stens Tamkivi 2014. gadā radīja \"Teleport\" startapu, tas palīdz izvēlēties piemērotāko vietu dzīvošanai dažādās pasaules pilsētās. Kompānijas pārstāvji tic, ka tās izstrādātā programmatūra var palīdzēt cilvēkiem izlemt, kurās valstīs un pilsētās labāk dzīvot. Līdz 2016. gada septembrim uzņēmums piesaistījis aptuveni trīs miljonus ASV dolāru lielas investīcijas. \"Taxify\" 2013. gadā tika dibināts Tallinā, un pēdējo divu ar pusi gadu laikā uzņēmums strauji attīstījies Ziemeļeiropā, savu darbību izvēršot 20 pilsētās, 13 valstīs. Kompānija piedāvā ap 12 000 licencētu taksometru un dalītas braucienu maksas vadītāju, kā arī plašu automobiļu izvēli, iespēju ātri sameklēt vistuvāk esošās transporta iespējas un dažādus norēķinu veidus – skaidrā naudā, ar bankas kartēm un veicot korporatīvos maksājumus. Aprīlī kompānija uzsāka savas darbības paplašināšanu Āfrikā – Johannesburgā un Keiptaunā, Dienvidāfrikā, bet Kenijā par pirmo pilsētu darbības uzsākšanai tika izvēlēta Nairobi. Šī gada laikā darbību plānots uzsākt vēl divās līdz trijās citās Kenijas pilsētā. Kompānijas galvenais konkurents daudzviet Eiropā ir viens no bagātākajiem ASV startapiem - \"Uber\".", "link": "https://www.delfi.lv/bizness/44467736/tehnologijas/47905835/cetri-igaunu-startapi-kas-piesaistijusi-miljoniem-eiro-lielas-investicijas"},
{"title": "'Tele2' sāk piedāvāt arī optisko internetu", "category": "Tehnoloģijas", "body": "\" Tele2 \" turpmāk nodrošinās arī optiskā interneta pakalpojumus, kas ļaus stiprināt daudzpakalpojumu uzņēmuma pozīcijas. Šobrīd \"Tele2\" optisko internetu piedāvā tikai privātpersonām, bet tuvākajā nākotnē tas būs pieejams arī biznesa klientiem. \"Mobilais mājas internets šobrīd ir nozīmīgākā tehnoloģija mājas interneta segmentā, taču sekojam līdzi pasaules tendencēm, kur arvien vairāk mobilo sakaru operatoru nodrošina gan mobilo, gan optisko internetu, jo tā ir iespēja sniegt lielāku pievienoto vērtību klientiem,\" skaidro \"Tele2\" komercdirektors Raivo Rosts. Optisko internetu \"Tele2\" piedāvā, izmantojot sadarbības partnera infrastruktūru, un tas ir pieejams septiņās Latvijas pilsētās: Rīgā, Daugavpilī, Rēzeknē, Jūrmalā, Jelgavā, Jēkabpilī un Ogrē. \"Pasaulē dažādi tirgus spēlētāji ierasti sadarbojas infrastruktūras jomā, no kā ieguvēji ir gan klienti, gan uzņēmumi. Arī Latvijā neviens mobilo sakaru operators pakalpojumu sniegšanā neizmanto tikai savu infrastruktūru, jo vienmēr ir kāda veida sadarbība – stāsts ir tikai par mērogu jeb proporciju, kādā tas tiek darīts. Mums jau ir veiksmīga pieredze šāda veida projektos,\" stāsta Rosts. \"Tele2\" ir daudzpakalpojumu uzņēmums, kurš piedāvā plašu pakalpojumu klāstu – mobilos sakarus, mājas internetu, viedierīces, televīziju un apdrošināšanas pakalpojumus.", "link": "https://www.delfi.lv/bizness/44467736/tehnologijas/54333208/tele2-sak-piedavat-ari-optisko-internetu"},
{"title": "'Apple' pārtrauc portatīvo mūzikas atskaņotāju 'iPod' ražošanu", "category": "Tehnoloģijas", "body": "ASV  tehnoloģiju uzņēmums \" Apple \" pārtrauc portatīvo mūzikas atskaņotāju \"iPod\" ražošanu pēc gandrīz 21 gada kopš to laišanas tirgū. \"Apple\" norāda, ka pašreizējās paaudzes \"iPod\" atskaņotāji būs pieejami vien tik ilgi, kamēr ilgs to krājumi. Nozares eksperti un pats uzņēmums jau sen bija atzinis, ka viedtelefoni \" iPhone \", kas lietotājiem nodrošina plašas iespējas, samazinās tādu mūzikas atskaņotāju kā \"iPod\" popularitāti. Turklāt mūzikas straumēšanas pakalpojumi padarījuši ierīces, kas paredzētas vien digitālās mūzikas atskaņošanai, mazāk pievilcīgas. Taču eksperti atzīst, ka \"iPod\" popularitāte spēja saglabāties pat ilgu laiku pēc viedtelefonu \"iPhone\" nonākšanas tirgū 2007.gadā.", "link": "https://www.delfi.lv/bizness/44467736/tehnologijas/54334338/apple-partrauc-portativo-muzikas-atskanotaju-ipod-razosanu"},
{"title": "'Latvijas gaisa satiksme': jauns lidojumu vadīšanas tornis ir svarīgs visas aviācijas nozares attīstībai", "category": "Tehnoloģijas", "body": "Jauns VAS \" Latvijas gaisa satiksme \" (LGS) lidojumu vadīšanas tornis Rīgas lidostā ir svarīgs visas Latvijas aviācijas nozares infrastruktūras attīstībai, norāda LGS valdes priekšsēdētājs Dāvids Tauriņš. Viņš stāstīja, ka kopš 2021.gada nogales līdz pat janvārim LGS bija pozitīva naudas plūsma un uzņēmums strādāja ar peļņu. \"Mēs jau bijām finiša taisnē sarunās ar vienu no investīciju bankām, un viņi bija gatavi šo projektu [lidojumu vadības torni] finansēt uz ļoti labiem nosacījumiem. Tikko sākās karš Ukrainā, sarunās iestājās pauze,\" norādīja Tauriņš. LGS vadītājs arī pastāstīja, ka saistībā ar celtniecības izmaksu pieaugumu pandēmijas laikā, projekts šogad arī tika oficiāli pārvērtēts - izmaksas pieauga par 25% līdz aptuveni 52 miljoniem eiro. Tauriņš uzsvēra, ka šis projekts nevar būt atrauts no citiem projektiem, kas pašlaik tiek īstenoti infrastruktūras attīstības jomā, tostarp aviācijā. \"Gaisa satiksmes vadības tornis ir organiski saistīts ar lidostas attīstību. Ja lidosta grib īstenot visus attīstības plānus un sasniegt 9,3 miljonus pasažieru 2027.gadā, tad gaisa satiksmes vadības torņa projektam ir ļoti svarīga nozīme, jo esošais tornis ir ierobežots savā kapacitātē,\" teica Tauriņš, paužot pārliecību, ka lidostai nākamo 10 gadu laikā būs jādomā par otro skrejceļu, bet no esošā torņa otru skrejceļu apkalpot nevarēs. Viņš arī skaidroja, ka līdz ar \" Rail Baltica \" atzara izbūvi uz Rīgas lidostu brauks vairāk pasažieru, un ir jānodrošina, lai no šejienes var lidot vairāk lidmašīnu. \"Tādēļ jaunais lidojumu vadības tornis ir svarīgs ne tikai mums, bet visas aviācijas nozares infrastruktūras attīstībai Latvijā,\" uzsvēra Tauriņš, piebilstot, ka nozarē izpratne par to ir, bet jautājums ir par finansējuma avotu. Jauns tornis nozīmē arī jaunas tehnoloģijas un tā saucamo attālināto gaisa satiksmes vadību, ko ļoti viegli un efektīvi varēs piemērot, piemēram, Lielvārdē, Liepājā vai jebkurā citā lidlaukā, kurš attīstīsies, skaidroja Tauriņš. Viņš arī piebilda, ka esošā torņa tehniskās un tehnoloģiskās iespējas attālināto gaisa satiksmes vadības ieviešanu nepieļauj. \"Jaunajā tornī iespējas būs gluži citas, un tās dos ekonomiju ne tikai mums, bet arī lidlaukiem, jo cilvēki atradīsies uz vietas LGS,\" teica Tauriņš.", "link": "https://www.delfi.lv/bizness/44467736/tehnologijas/54337784/latvijas-gaisa-satiksme-jauns-lidojumu-vadisanas-tornis-ir-svarigs-visas-aviacijas-nozares-attistibai"},
{"title": "'Alternative Plants' piesaista 500 000 eiro investīcijas attīstībai un jaudu palielināšanai", "category": "Tehnoloģijas", "body": "Starp investoriem ir fondi, ar kuriem uzņēmumam jau ir bijusi veiksmīga sadarbība agrīnās attīstības stadijās – \"Buildit Latvia\" un \"SOSV\", kā arī piesaistīts jauns investors \"Givaldi\" AS. 'Alternative Plants\" pēdējo divu gadu laikā uzsācis trīs ES finansētu pētniecības projektu izpildi, no kuriem ir partneris divos pašmāju  ERAF  praktiskas ievirzes pētījumu projektos, kā arī dalībnieks EU līdzfinansēta 17 partneru konsorcija Horizon2020 programmas \"InnoCoCells\" projektā, kura ietvaros kopā ar vadošajiem Eiropas augu biotehnoloģijas pētniecības institūtiem un uzņēmumiem gan izstrādā efektīvas un ilgtspējīgas augu izcelsmes kosmētikas izejvielas, gan šādu produktu testēšanas un regulācijas vadlīnijas. Uzņēmums ir veicis būtiskus ieguldījumus pilotražotnes izveidē, lai nodrošinātu infrastruktūru efektīvai bioloģiski aktīvu vielu iegūšanai, izmantojot augu šūnu kultūras. Pirmie trīs produkti, izejvielas ar pierādītu pozitīvu ietekmi uz ādas veselību, jau ir komercializēti un to kvalitāti ir novērtējuši kosmētikas ražotāji. Šīs izejvielas izceļas ar laboratorijas testos pierādītu ādu aizsargājošu, pretiekaisuma un antioksidatīvo iedarbību. Turklāt, salīdzinot ar konkurējošām izejvielām, izmantotā biotehnoloģiskā ražošanas metode padara šīs izejvielas par videi draudzīgākām un ilgstpējīgākām. Līdzšinējo partneru un klientu novērtējums, augošais pieprasījums, kā arī potenciāls plašāk izmantot uzņēmuma izstrādāto ražošanas tehnoloģiju rada nepieciešamību palielināt pašreizējās šūnu kultivēšanas jaudas, kā arī balstoties uz esošo tehnoloģiju izstrādāt jaunas izejvielas ar tirgū pieprasītām īpašībām, skaidro uzņēmuma pārstāvji. Gada laikā, veicot ieguldījumus ražošanas iekārtās, tiks palielinātas esošo produktu ražošanas jaudas. Papildus investīcija paātrnās arī jau uzsākto jauno produktu izstrādi, ļaujot uzņēmuma tuvāko gadu laikā piedāvāt tirgū vismaz divas jaunas efektīvas izejvielas. Jau agrīnajā stadijā iegūto klientu un partneru apmierinātība norāda uz izaugsmes potenciālu arī plašākos eksporta tirgos, un finansējuma piesaiste ļaus sasniegt 2022. gadam uzstādītos jaunu klientu piesaistes mērķus. \"Alternative Plants\" SIA ir Latvijā reģistrēts uznēmums, kas dibināts 2017. gadā un tā pamatdarbība ir kosmētikas aktīvo izejvielu ražošana, izmantojot biotehnoloģisku pieeju, kultivējot augu šūnas. \"Alternative Plants\", piesaistot investīcijas no vairākiem riska kapitāla fondiem, izveidojis savu pilotražotni Rīgā. Uzņēmums šobrīd ir izstrādājis 4 izejvielas ar pierādītu efektivitāti ādas veselības uzlabošanā un novecošanās aizkavēšanā.", "link": "https://www.delfi.lv/bizness/44467736/tehnologijas/54338010/alternative-plants-piesaista-500-000-eiro-investicijas-attistibai-un-jaudu-palielinasanai"},
{"title": "Notiek lielākais kiberuzbrukums 'Inbox.lv' pastāvēšanas vēsturē", "category": "Tehnoloģijas", "body": "Pirmdien, 16. maijā, īsi pēc pusnakts, \"Inbox.lv\" piedzīvoja lielāko kiberuzbrukumu tā pastāvēšanas vēsturē, informē uzņēmums savā \" Facebook \" lapā. \"Inbox.lv\" valdes priekšsēdētājs Andris Griķis apstiprina, ka uzņēmums šobrīd cīnās ar savā vēsturē vislielāko hakeru uzbrukumu. Uzbrukums turpinās arī šobrīd. \"Inbox.lv\" pakalpojumi šobrīd ir apgrūtināti, daudziem lietotājiem nav pieeja e-pastam, failiem, kalendāram, foto un video galerijām. Tas ir izkliedētais pakalpojuma atteikuma uzbrukums, ko plašāk raksturo angliskais termins DDoS ( ), vienam mērķim uzbrūkot ar viltus pieprasījumiem no vairākiem avotiem, kas parasti ir viena uzbrucēja kontrolēti, tādējādi panākot lielāku efektivitāti. Griķis precizē, ka uzbrukums sākās 16. maijā, uzreiz pēc pusnakts, viltus pieprasījumu skaitam ar katru brīdi turpinot palielināties, būtiski pieaugot rīta stundās. \"Inbox.lv\" tehniskās nodaļas darbinieki risina šo problēmu, lai Latvijas iedzīvotājiem pakalpojums būtu pieejams tuvāko stundu laikā. \"Šobrīd tehniskais dienests strādā pie tā, lai apturētu datu plūsmu no ārzemēm. Senāk bija vienkāršāk, jo Latvijas datu centros varēja vienkāršāk atslēgt ārzemju plūsmu, taču tagad tas nav tik vienkārši iespējams, jo viss ir pārāk integrēts,\" skaidro Griķis. Viņš prognozē, ka līdz 12:00 tiks atjaunota \"Inbox.lv\" darbība vismaz Latvijas iedzīvotājiem. Līdz šim ir noskaidrots, ka lietotāju dati ir drošībā – uzbrukums noticis portāla infrastruktūrai. \"Vēl varu mierināt lietotājus par to, ka šādi uzbrukumi var apgrūtināt pieeju datiem, tai skaitā e-pastam, kalendāram, failiem, fotu un video, taču šie dati ir drošībā,\" norāda Griķis. \"Šobrīd mums nav informācijas par to, kas ir šī uzbrukumu iniciators un kādi ir uzbrucēju mērķi un motīvi. Šobrīd mūsu pūliņi ir veltīti tam, lai novērstu sekas. Izmeklēšanu un analizēšanu veiksim uzreiz pēc tam,\" rezumē Griķis.", "link": "https://www.delfi.lv/bizness/44467736/tehnologijas/54351084/notiek-lielakais-kiberuzbrukums-inboxlv-pastavesanas-vesture"},
{"title": "'Inbox.lv' atvairījis kiberuzbrukumu", "category": "Tehnoloģijas", "body": "\"Inbox.lv\" atvairījis visus mēģinājumus salauzt uzņēmuma infrastruktūru, pirmdienas, 16. maija, vakarā uzņēmums paziņojis savā \" Facebook \" lapā. Tomēr tobrīd uzbrukuma mēģinājumi joprojām notikuši. Jau vēstīts, ka pirmdien, 16. maijā, īsi pēc pusnakts, \"Inbox.lv\" piedzīvoja lielāko kiberuzbrukumu tā pastāvēšanas vēsturē. 00:30 notika pirmais uzbrukums, kas atvairīts plkst. 02:00. Uzbrukuma laikā nebija pieejama \"web\" lapa, taču mobilā vide strādāja. 04:00 notika otrais uzbrukums, tas atvairīts ap 06:00, bet nestrādāja ne tikai \"web\" lapa, bet arī mobilā vide. 07:00 notika trešais un vislielākais uzbrukums - nestrādāja \"web\" lapa, kaut mobilā vide darbojās. Līdz ar to ap plkst. 10:00 vienai daļai lietotāju tika atjaunota pieeja, taču uzbrukums turpinājās. Ap 13:00 \"Inbox.lv\" bija pieejams Latvijā esošajiem lietotājiem, taču ārvalstīs portāls nedarbojās. Savukārt 14:15 pakalpojums bija pieejams ikvienam, lai arī uzbrukumu mēģinājumi joprojām notika. Tas bija izkliedētais pakalpojuma atteikuma uzbrukums, ko plašāk raksturo angliskais termins DDoS ( ), vienam mērķim uzbrūkot ar viltus pieprasījumiem no vairākiem avotiem, kas parasti ir viena uzbrucēja kontrolēti, tādējādi panākot lielāku efektivitāti. Informācijas tehnoloģiju (IT) drošības incidentu novēršanas institūcijas \"Cert.lv\" pārstāvji aģentūrai LETA atzina, ka uzbrukums potenciāli varētu būt saistīts ar  Krievijas  agresīvo režīmu atbalstošā kiberhuligānu grupējuma \"Killnet\" aktivitātēm, tomēr \"Cert.lv\" sadarbībā ar \"Inbox.lv\" vēl veiks incidenta analīzi. Krievijas izcelsmes interneta huligāni pēdējās nedēļās DDoS uzbrukumus vērsuši pret vairākām Latvijas interneta vietnēm. Tie ir diezgan vienkārši un lēti, un ar tiem ir diezgan viegli tikt galā, bet to vienkāršuma dēļ jārēķinās, ka tie var būt ilgstoši.", "link": "https://www.delfi.lv/bizness/44467736/tehnologijas/54354910/inboxlv-atvairijis-kiberuzbrukumu"},
{"title": "Atvairīti Krievijas aktīvistu veikti DDoS uzbrukumi valsts iestādēm un uzņēmumiem", "category": "Tehnoloģijas", "body": "Sadarbojoties informācijas tehnoloģiju (IT) drošības incidentu novēršanas institūcijai \"Cert.lv\", tehnoloģiju uzņēmumam \" Tet \" un Latvijas Valsts radio un televīzijas centram (LVRTC) veiksmīgi atvairīti  Krievijas  aktīvistu veikti DDoS uzbrukumi vairākām valsts iestādēm, valsts kapitālsabiedrībai, medicīnas pakalpojumu sniedzējam un telekomunikāciju uzņēmumam, liecina \"Cert.lv\" ieraksts saziņas platformā \" Twitter \". \"Cert.lv\" pārstāve Līga Besere \"Delfi Bizness\" informēja, ka kopš pagājušās nedēļas Latvijas kibertelpai uzmanību pievērsuši Krievijas agresori, kas ir veikuši DDoS uzbrukumus gan pret Latvijas valsts iestādēm un dažādu sektoru uzņēmumiem un organizācijām, gan arī pret valsts iestāžu un uzņēmumu tīmekļa vietnēm Igaunijā, Polijā, Čehijā un citviet Eiropā. \"Kopš otrdienas Krievijas agresīvo politiku atbalstošais grupējums veica DDoS jeb piekļuves atteicas uzbrukumusvairākām Latvijas valsts iestādēm, medicīnas pakalpojumu sniedzējam, lielai valsts kapitālsabiedrībai, kā arī telekomunikāciju uzņēmumam ar mērķi panākt šo resursu un to sniegto pakalpojumu nepieejamību. Uzbrukumu apjoms sasniedza līdz pat 30 gigabitiem sekundē (Gbps) unpotenciāli varētu ietekmēt resursu darbību. Visi uzbrukumi sadarbojoties \"Cert.lv\", LVRTC un \"Tet\" tika veiksmīgi atvairīti, bez būtiskiem traucējumiem sniegto pakalpojumu pieejamībai. Vēlamies uzsvērt, ka DDoS uzbrukumi tiek veikti, imitējot neierasti lielu apmeklētāju skaitu un radot pārslodzi ar serverim nosūtītajiem pieprasījumiem, tādējādi cenšoties traucēt resursa darbību, bet tas neapdraud lietotāju datu drošību,\" skaidro Besere. Arī \"Tet\" pārstāve Lāsma Trofimova norādīja, ka pēdējo divu nedēļu laikā Latvijā krasi palielinājies pakalpojumu atteices uzbrukumu (Distributed-denial-of-service, DDoS) apjoms, tajā skaitā arī valsts iestādēm. Šo uzbrukumu laikā noziedznieku izvēlētajai mājaslapai tiek nosūtīts tik liels pieprasījumu apjoms, kas pārslogo publiski pieejamās interneta vietnes un aptur to darbību. Piemēram, naktī uz otrdienu  Ceļu satiksmes drošības direkcijai  ( CSDD ) sadarbībā ar \"Tet\" izdevies novērst DDoS uzbrukumu ar jaudu 9,4 Gbit/s. CSDD pakalpojumu un servisu pieejamība netika ietekmēta. Jau pirms Krievijas iebrukuma Ukrainā \"Tet\" eksperti esot novērojuši aizdomīgu aktivitāti pamattīklā, bet pēc kara sākuma kādu laiku bija iestājusies klusums. Tagad Latvija atkal ir uzbrucēju fokusā. \"Kara pirmajā mēnesī mēs pat sākām brīnīties, kāpēc sistēmas neuzrāda drošības uzraudzības sistēmu brīdinājumus. Tas bija saistīts ar to, ka kādu laiku mēs nebijām svarīgs mērķis. Savukārt kopš 9. maija situācija ir radikāli mainījusies – Latvija atkal ir fokusā, DDoS ir atgriezies, un to piedzīvo gan valsts sektors, gan bizness. DDoS uzbrukuma gadījumā CSDD tika sūtīts 9,4 Gbits/s liels kaitniecisks trafiks, ko atvairījām. Šis skaitāms, kā vidēji liela līmeņa uzbrukums,\" raksturo \"Tet\" IT drošības pārvaldnieks Uldis Lībietis. \"Latvijas kibertelpai uzmanību pievērsuši Krievijas agresori, kas ir veikuši DDoS uzbrukumus pret valsts iestādēm, kā arī dažādu sektoru uzņēmumiem un organizācijām. Attiecībā uz Latvijas kritisko sistēmu aizsardzību ir paveikts \"mājasdarbs\", un sadarbībā ar interneta pakalpojumu sniedzējiem ir nodrošināta atbilstoša aizsardzība, lai šādi uzbrukumi nebūtu efektīvi, taču tam nevajadzētu atturēt no turpmākas drošības pasākumu pilnveidošanas, jo arī uzbrucēji turpina pilnveidot savas metodes,\" situāciju komentējis \"Cert.lv\" vadītāja vietnieks Varis Teivāns. Šobrīd uzbrukumi turpinās. \"Mēs redzam, ka uzbrucēji izmēģina dažādas metodes un meklē iespēju izmantot vājās vietas mūsu aizsardzībā,\" norāda Lībietis.", "link": "https://www.delfi.lv/bizness/44467736/tehnologijas/54361534/atvairiti-krievijas-aktivistu-veikti-ddos-uzbrukumi-valsts-iestadem-un-uznemumiem"},
{"title": "Bezpilota lidaparātu ražotājs 'UAVFactory' pērn nopelnījis vairāk nekā 3 miljonus eiro", "category": "Tehnoloģijas", "body": "Veiksmīgo saimniecisko darbību 2020.gadā apliecina arī SIA \"UAVFactory\" darbības finansiālie rezultāti. Pērn uzņēmuma apgrozījums audzis par 16,13%, sasniedzot 12 milj. eiro, savukārt tā peļņa pēc nodokļu nomaksas bijusi 3,09 milj. eiro, informē \"Lursoft Klientu portfelis\". 5,05 milj. eiro no SIA \"UAVFactory\" 2020.gada apgrozījuma veidojuši ieņēmumi no realizācijas Latvijas teritorijā, 5,93 milj. eiro – ārpus  Eiropas Savienības , bet atlikušos 1,02 milj. eiro devuši ieņēmumi no realizācijas Eiropas Savienībā. Aizvadītā gada apgrozījuma rezultāts ir augstākais kopš uzņēmuma dibināšanas. Pērn SIA \"UAVFactory\" strādājis 121 darbinieks. SIA \"UAVFactory\" turpina izstrādāt jaunus produktus, lai spētu nodrošināt apgrozījuma pieaugumu arī turpmākajos gados. 2021.gada 27.janvārī noslēgts darījums par SIA \"UAVFactory\" kapitāldaļu pārdošanu  ASV  uzņēmumam \"UAVF Holdings\" LLC, kurš ir daļa no \"UAVF Ultimate Holding\", kas, savukārt, pieder privātā kapitāla uzņēmumam \"AE Industrial Partners\". \"AE Industrial Partners\" orientējas uz kosmosa, aizsardzības un valdības pakalpojumu, enerģijas ražošanas un specializētās rūpniecības ieguldījumiem. 2009.gadā SIA \"UAVFactory\" dibinājis Konstantīns Popiks. Šobrīd viņš ieņem uzņēmuma valdes priekšsēdētāja amatu.", "link": "https://www.delfi.lv/bizness/44467736/tehnologijas/53042405/bezpilota-lidaparatu-razotajs-uavfactory-pern-nopelnijis-vairak-neka-3-miljonus-eiro"},
{"title": "'Google' Krievijas struktūrvienība pieteiks maksātnespēju", "category": "Tehnoloģijas", "body": "ASV  tehnoloģiju giganta \" Google \"  Krievijas  struktūrvienība ceturtdien paziņoja, ka tiesā iesniegs maksātnespējas pieteikumu pēc tam, kad valsts varasiestādes arestēja tās bankas kontu. Krievijas varasiestādes jau vairākus mēnešus izdarījuša spiedienu uz \"Google\", kas kļuvis vēl izteiktāks pēc Maskavas īstentotā uzbrukuma  Ukrainai . \"\"Google\" Krievijas struktūrvienība publiskojusi paziņojumu par nodomu tiesā iesniegt maksātnespējas pieteikumu,\" norāda uzņēmuma preses pārstāvis. \"Google\" skaidro, ka Krievijas struktūrvienības bankas konta arestēšana liedz tai funkcionēt, tostarp izmaksāt darbiniekiem un piegādātājiem algas. Taču \"Google\" turpinās klientiem Krievijā nodrošināt bezmaksas pakalpojumus, tai skaitā \" YouTube \", \"Gmail\", \"Maps\", \" Android \" un \"Play\". Tiesa Krievijā aprīlī piesprieda vairākus mazus sodus \"Google\" par to, ka no kompānijai piederošās vietnes \"YouTube\" nav izdzēsti Krievijas propagandai neatbilstoši video par karu Ukrainā.", "link": "https://www.delfi.lv/bizness/44467736/tehnologijas/54366254/google-krievijas-strukturvieniba-pieteiks-maksatnespeju"},
{"title": "Izvirzīti 50 Latvijas e-komercijas gada balvas finālisti", "category": "Tehnoloģijas", "body": "Latvijas e-komercijas gada balvas \" E-komercijas zvaigzne  2022\" finālā izvirzīti piecdesmit interneta veikali, kuri sacentīsies par labākā e-veikala titulu vienpadsmit dažādās kategorijās. Konkursa kopējā balvu fonda vērtība ir 20 000 eiro, un tas tiks sadalīts starp konkursa uzvarētājiem. Balvu ieguvēji tiks paziņoti apbalvošanas ceremonijā 1. jūnijā, kam varēs sekot līdzi arī portālā \"Delfi\". Šogad konkursā saņemts 271 pieteikums, no kuriem pirmajā atlases kārtā starptautiska žūrija noteica labākos e-veikalus, kuri tiks vērtēti konkursa otrajā kārtā, pievēršot īpašu uzmanību tādiem kritērijiem kā ilgtspēja, pieejamība un lietotāju pieredze. Arī \"Delfi\" lasītāji līdz 26. maija plkst. 12.00 var balsot par saviem mīlētākajiem e-veikaliem kategorijās \"Mazais bizness\", \"Ražotāji\" un \"Ilgtspēja\". \"Delfi\" simpātiju balvas ieguvējs saņems mākslinieka Gata Erdmaņa radīto balvu \"DELFI Izcilības sfēra\" un 5000 eiro reklāmas kampaņai \"Delfi\" medijos. Apskatīt finālistu interneta vietnes un nobalsot par savu favorītu iespējams  šeit. Finālistu saraksts: E-komercijas gada balvas pretendentus vērtē starptautiska pieredzējušu nozares profesionāļu žūrija. Apbalvošanas ceremonijā e-veikali saņems zelta, sudraba un bronzas apbalvojumus vienpadsmit kategorijās, kā arī tiks noteikts labākais starp visiem e-veikaliem – Grand Prix ieguvējs. Konkursa partneris ecomhub visiem finālistiem nodrošinās ielūgumus uz Riga Comm 2022 e-komercijas konferenci, kas norisināsies oktobrī. Konkursa \"E-komercijas zvaigzne 2022\" apbalvošanas ceremoniju 1. jūnijā plkst. 16.30 bez maksas būs iespējams vērot tiešsaistē portālā \"Delfi\" un vietnē  www.ekomercijaszvaigzne.lv .", "link": "https://www.delfi.lv/bizness/44467736/tehnologijas/54368852/izvirziti-50-latvijas-e-komercijas-gada-balvas-finalisti"},
{"title": "LMT pagarina bezmaksas pakalpojumu izmantošanas iespēju Ukrainas iedzīvotājiem Latvijā", "category": "Tehnoloģijas", "body": "Mobilo sakaru operators \"Latvijas mobilais telefons\" ( LMT ) pagarinājis iespēju Ukrainas iedzīvotājiem, kuri atrodas Latvijas teritorijā, vēl uz 90 dienām turpināt izmantot bezmaksas mobilo sakaru pakalpojumus, pavēstīja LMT. “Jau teju trīs mēnešus  Ukraina  cīnās par savu brīvību. Esam domās un arī darbos kopā ar visu Ukrainas tautu. Sākoties karam Ukrainā, LMT nodrošināja iespēju ukraiņu bēgļiem Latvijā bezmaksas sazināties un lietot internetu trīs mēnešu garumā. Redzam, ka šis pakalpojums ir vitāli nepieciešams arī turpmāk, tādēļ pagarinām šo iespēju un arī turpmāk visi Ukrainas bēgļi Latvijā vēl 90 dienas varēs bez maksas lietot mobilo sakaru pakalpojumus,” saka LMT prezidents Juris Binde. Jaunas SIM kartes joprojām var saņemt Latvijas pašvaldībās, Ukrainas atbalsta centrā Kaļķu ielā 1, Rīgā, kā arī \"Ziedot.lv\" birojā, Sēlpils ielā 2c.", "link": "https://www.delfi.lv/bizness/44467736/tehnologijas/54371030/lmt-pagarina-bezmaksas-pakalpojumu-izmantosanas-iespeju-ukrainas-iedzivotajiem-latvija"},
{"title": "'Tele2' pagarina iespēju ukraiņu bēgļiem izmantot bezmaksas mobilos sakarus", "category": "Tehnoloģijas", "body": "\" Tele2 \" vēl uz trim mēnešiem pagarinājis iespēju ukraiņu bēgļiem, kas ieradušies Latvijā, lietot mobilos sakarus bez maksas, informēja uzņēmumā. Līdz ar to patvēruma meklētāji no  Ukrainas  mobilos sakarus bez maksas kopumā varēs lietot pusgadu. \"24. februārī, Krievijai iebrūkot Ukrainā, mēs pieņēmām lēmumu piešķirt 10 000 īpašas SIM kartes tiem ukraiņiem, kas, bēgot no kara, ieradīsies pie mums Latvijā. Sākotnēji bija plānots, ka bezmaksas mobilos sakarus nodrošināsim trīs mēnešus, bet kara darbība Ukrainā diemžēl nebeidzas, tādēļ turpināsim savu iespēju robežās palīdzēt cilvēkiem, kas šobrīd nevar atgriezties savās mājās,\" saka \"Tele2\" valdes priekšsēdētājs Valdis Vancovičs. \"Tele2\" dati liecina, ka zvanu ilgums uz Ukrainu ir pieaudzis aptuveni 50 reizes. Ja pirms kara sākuma kopējais zvanu ilgums no Latvijas uz Ukrainu bija aptuveni 1000 minūtes jeb 16 stundas dienā, tad šobrīd zvanu ilgums ir 50 000 minūtes jeb 833 stundas dienā.", "link": "https://www.delfi.lv/bizness/44467736/tehnologijas/54376580/tele2-pagarina-iespeju-ukrainu-begliem-izmantot-bezmaksas-mobilos-sakarus"},
{"title": "Latvijas tehnoloģiju uzņēmums 'Digital Mind' iegādājas Lietuvas 'Alna Business group'", "category": "Tehnoloģijas", "body": "Latvijas tehnoloģiju uzņēmums AS \" Digital Mind \", kas specializējas lielu un vidēju organizāciju biznesa procesu digitalizācijā Baltijas valstīs, ir iegādājies  Lietuvas  tehnoloģiju profesionāļus \"Alna Business group\", pavēstīja \"Digital Mind\" pārstāvji. Darījuma summa netiek atklāta. Lietuvas grupas sastāvā ietilpst 3 uzņēmumi - UAB \"Alna Business\", UAB \"Alna Business Solutions\" un meitas uzņēmums Polijā \"Alna Business Solutions\". Grupas uzņēmumi ir vadošie uzņēmumu resursu plānošanas nodrošinātāji Lietuvā un Polijā, un specializējas \"Microsoft Dynamics\" un \"SAP\" programmatūras risinājumos un pakalpojumos. \"Digital Mind\" pārstāvji uzsver, ka darījums ļaus uzņēmumam ievērojami paplašināt savu procesu automatizācijas produktu un pakalpojumu klāstu, esošo piedāvājumu papildinot ar risinājumiem uzņēmumu resursu plānošanai un finanšu pārvaldībai. Uzņēmuma biroji būs Rīgā, Viļņā, Tallinā un Varšavā ar vairāk nekā 160 darbiniekiem; 2022. gadā plānotie konsolidētie ieņēmumi sasniegs aptuveni 12 miljonus eiro. \"Ņemot vērā arvien pieaugošo darbaspēka trūkumu un tirgus traucējumus, kurus izraisījusi karadarbība Ukrainā, mēs esam pārliecināti, ka organizācijām mūsu reģionā intensīvāk jāievieš viedo tehnoloģiju risinājumi, lai veicinātu ilgtspējīgu uzņēmējdarbību un noturību pret strauji mainīgo vidi. Vēlamies piedāvāt integrētus produktus un pakalpojumus, kas atbalsta visas svarīgākās organizācijas uzņēmējdarbības funkcijas, taču līdz šim mums pietrūka kompetence uzņēmumu resursu plānošanas un finanšu vadības risinājumu jomā. Šī darījuma rezultātā esam tādu ieguvuši,\" saka \"Digital Mind\" vadītājs Rinalds Sluckis. \"Alna Business Solutions\" izpilddirektors Darjus Bužinsks atzīst, ka šis darījums \"Alna Business group\" ir liels solis, lai paplašinātu tirgus sasniedzamību un radītu jaunas iespējas. \"Tās ir arī būtiskas pārmaiņas mūsu komandai, kas iegūs jaunus produktus un zināšanas, ļaujot paplašināt mūsu uzņēmuma resursu vadības risinājumu piedāvājumu. Mūsu kompetence uzņēmumu resursu plānošanā lieliski iekļaujas \"Digital Mind\" sniegto pakalpojumu klāstā, un mēs ceram, ka mūsu sadarbība veicinās uzņēmumu kopējo izaugsmi, turklāt šis darījums rada potenciālu turpmākai biznesa attīstībai Polijā un citās Centrāleiropas valstīs,\" komentē Bužinsks. Lietuvā un Polijā uzņēmums turpinās darboties ar nosaukumu \"Alna Business Solutions\". Turpmāk \"Digital Mind\" piedāvās \"Microsoft Dynamics\" un \"SAP\" uzņēmumu resursu plānošanas risinājumus un pakalpojumus saviem klientiem Latvijā un Igaunijā, kā arī nodrošinās savus līdzšinējos produktus un pakalpojumus \"Alna Business group\" klientiem vairāk nekā 300 organizācijās Lietuvā un Polijā. \"Digital Mind\" finanšu un iegādes darījuma konsultants bija \"BIC Securities\", juridiskās konsultācijas sniedza advokātu birojs \"drill.\" un \"Walless\", savukārt pārdevēja juridiskais konsultants bija advokātu birojs \"Cobalt\". \"Lursoft\" informācija liecina, ka \"Digital Mind\" 2020. gadā strādāja ar 1,373 miljonu eiro apgrozījumu un 189 884 eiro peļņu.", "link": "https://www.delfi.lv/bizness/44467736/tehnologijas/54377008/latvijas-tehnologiju-uznemums-digital-mind-iegadajas-lietuvas-alna-business-group"},
{"title": "Ceturto gadu pēc kārtas bez maksas apmācīs sievietes IT jomā", "category": "Tehnoloģijas", "body": "Nevalstiskā organizācija \" Riga TechGirls \" kopā ar IT uzņēmumu \" Accenture \" atklāj \"She Goes Tech\" vasaras mācību sezonu, kas vēl 180 sievietēm Baltijā palīdzēs apgūt pamatzināšanas, kas nepieciešamas turpmākām mācībām informācijas tehnoloģiju (IT) jomā un sākt darba gaitas tajā. Līdz šim \"She goes tech\" mācībās piedalījušās jau vairāk nekā 1000 sievietes. Apmācības ir piemērotas sievietēm, kurām nav pamatzināšanu datorzinātnē, bet ir vēlme un interese sākt karjeru IT jomā, piemīt analītiskā domāšana un ir labas angļu valodas zināšanas. Mācības notiks attālināti. Iepriekšējo sezonu pieredze liecina, ka, pārnākot no citām nozarēm, vieglāk apgūt IT prasmes, ir cilvēkiem, kuriem bijusi darba pieredze kādā no  STEM  (zinātne, tehnoloģijas, inženierija un matemātika) virzieniem, finanšu pakalpojumu jomā vai iegūta STEM izglītība, grāds ekonomikā. 180 sievietēm būs iespēja \"Riga TechGirls\" piesaistīto pasniedzēju vadībā apgūt tādas programmēšanas valodas kā \"Java\", \"JavaScript\", \".NET\", kā arī pieejams jauns apmācību kurss par \"Python\" un lielajiem datiem, bet citā kursā varēs plašāk uzzināt par \"DevOps\" principiem mākoņtehnoloģiju jomā, kā arī ir iespēja pieteikties \"SAP Analytics\" mācībām. Tā kā mācības notiks angļu valodā, tām aicinātas pieteikties arī sievietes no  Ukrainas , kuras apsver palikt uz dzīvi Latvijā, stāsta \"Riga TechGirls\" vadītāja Anna Andersone. \"Pērn pandēmijas ietvaros aptuveni katrs piektais iedzīvotājs Latvijā apsvēra karjeras maiņu, bet šogad katrs ceturtais iedzīvotājs apdomājis esošās profesijas maiņu. Gada laikā cilvēkiem Latvijā ir palielinājusies interese par karjeras iespējām IT nozarē, atklāj šā gada  SKDS  aptauja. Tas skaidrojams ar jomas izaugsmi, stabilitāti un nosacījumiem, jo darba pienākumus ir iespējams veikt arī attālināti, tādējādi ir iespējams strādāt no jebkuras vietas Latvijā, labāk līdzsvarot profesionālos pienākumus ar privāto dzīvi. Darbs IT nozarē ir interesants, vienlaikus vēlmei pilnveidoties, spējai mācīties un iegūt jaunas zināšanas ir jāsaglabājas visu turpmāko dzīvi, jo tehnoloģijas attīstās ļoti strauji,\" norāda \"Accenture\" vadītājs Baltijā Maksims Jegorovs. Viņš arī mudina pēc \"She Goes Tech\" programmas pieteikties tālākām mācībām \"Accenture bootcamp\". \"Riga TechGirls\" ir IT nozarē iesaistītu sieviešu radīta kopiena, kuras mērķis ir izglītot un iedvesmot sievietes un aicināt pievienoties IT nozarei. Tās mērķis ir dažādot IT nozari, iesaistot vairāk sieviešu, lai viņas kļūtu ne tikai par tehnoloģiju patērētājām, bet arī radītājām, kā arī uzlabot visas sabiedrības digitālās prasmes. \"Accenture\" ir viens no lielākajiem IT uzņēmumiem Baltijā un pasaulē. Tas ir starptautisks vadības konsultāciju, tehnoloģisko pakalpojumu un ārpakalpojumu uzņēmums. \"Accenture\" apgrozījums Latvijā finanšu gadā, kas ilga no 2020. gada 1. septembra līdz 2021. gada 31. augustam, bija 91,29 milj. eiro, savukārt uzņēmuma peļņa attiecīgajā posmā bija 3,96 milj. eiro. \"Accenture\" filiāli Latvijā atvērā 2002. gadā, bet kopš 2021. gada uzņēmumam ir arī birojs Lietuvā.", "link": "https://www.delfi.lv/bizness/44467736/tehnologijas/54383804/ceturto-gadu-pec-kartas-bez-maksas-apmacis-sievietes-it-joma"},
{"title": "'Printify' atklāj jaunu uzņēmuma biroju Tallinā", "category": "Tehnoloģijas", "body": "Pašmāju pasūtījuma apdrukas uzņēmums \" Printify \" atklājis tā otro biroju  Igaunijas  tehnoloģiju kvartālā Tallinā. Pērnā gada nogalē \"Printify\" noslēdza A sērijas investīciju raundu, kopumā piesaistot 50 miljonus  ASV  dolāru lielu finansējumu. Līdzās vairākiem pieredzējušiem eņģeļu investoriem un uzņēmumu dibinātājiem, tā attīstībā ieguldījuši arī vairāki Igaunijas tehnoloģiju jomas giganti, tostarp \" Bolt \", \" Wise \", \" Pipedrive \". \"Printify\" galvenā mītne aizvien atrodas Rīgā, savukārt uzņēmuma komandu veido vairāk nekā 650 nozares profesionāļi no visas pasaules, kuri atbilstoši kompānijas piekoptajam attālinātā darba formātam var izvēlēties, vai ikdienā strādāt no Spīķeru kvartālā esošā biroja vai no jebkuras citas darbam piemērotas vietas, kam priekšroku dod vidēji puse no visiem darbiniekiem. \"Printify\" Igaunijas komandā šobrīd ir jau vairāk nekā 30 darbinieki, kuri iepriekš savu darba ikdienu aizvadīja Lift99 kopstrādes telpās, bet turpmāk varēs strādāt no 350 m  plašā biroja, kas atrodas \"Ellips Maja\" ēkā vienā no  Tallinas  straujāk augošajiem biznesa rajoniem. \"Printify\" ir tehnoloģiju platforma, kas nodarbojas ar apdruku pēc pieprasījuma un preču nosūtīšanu pircējiem bez tiešas pārdevēja iesaistes. Jaunuzņēmumu 2015. gadā dibināja Jānis Berdigans, Artis Kehris un Gatis Dukurs. Šobrīd \"Printify\" komandu veido vairāk nekā 650 darbinieki, no kuriem lielākā daļa strādā uzņēmuma galvenajā mītnē Rīgā.", "link": "https://www.delfi.lv/bizness/44467736/tehnologijas/54381926/printify-atklaj-jaunu-uznemuma-biroju-tallina"},
{"title": "'Tele2' investēs vairāk nekā pusmiljonu eiro digitālo apkalpošanas kanālu attīstībā", "category": "Tehnoloģijas", "body": "\" Tele2 \" investēs vairāk nekā pusmiljonu eiro digitālo apkalpošanas kanālu attīstībā.  Investīcijas  tiks ieguldītas pašapkalpošanās portāla, mobilās lietotnes un internetveikala iespēju paplašināšanā un lietojamības uzlabošanā, it īpaši mobilajās ierīcēs, informē uzņēmums. \"Šobrīd vairāk nekā trešdaļa uzņēmuma klientu regulāri tiek apkalpoti pašapkalpošanās portālā un mobilajā lietotnē. Savukārt internetveikalā pirkumus veic aptuveni puse uzņēmuma klientu. Visstraujākais aktivitātes pieaugums ir novērojams \"Tele2\" mobilajā lietotnē, jo gada laikā tur apkalpoto darījumu skaits palielinājies par 96%,\" teic \"Tele2\" komercdirektors Raivo Rosts. \"Vienlaikus \"Tele2\" mērķis nav visu klientu apkalpošanu novirzīt uz interneta vidi, bet gan izmantot internetvides un klātienes apkalpošanas priekšrocības, nodrošinot viegli pieejamu informāciju un ātru klientu atbalstu.\" Kā atzīst uzņēmumā, par to, ka digitālās vides priekšrocības iedzīvotāji novērtē arvien vairāk, liecina arī fakts, ka uzņēmuma klientiem nosūtīto papīra rēķinu skaits gada laikā samazinājies par aptuveni 4%. Šis ir būtisks rādītājs, ņemot vērā, ka kopējais izrakstīto rēķinu skaits gada laikā ir pieaudzis par 6,5% un pieslēgumu skaits \"Tele2\" tīklā ir vairāk nekā 1 miljons. Lai arī attīstās dažādas digitālās klientu platformas, \"Tele2\" klientu paradumu vidū joprojām vērojams arī tā saucamais \"ROPO efekts\" ( ), kas raksturīgs arī citiem ierīču un pakalpojumu tirgotājiem Latvijā. Proti, gandrīz katrs otrais uzņē,muma klients (45%), pirms pirkuma veikšanas \"Tele2\" klientu centrā, ir izpētījis piedāvājumu \"Tele2\" mājaslapā.", "link": "https://www.delfi.lv/bizness/44467736/tehnologijas/54387978/tele2-investes-vairak-neka-pusmiljonu-eiro-digitalo-apkalposanas-kanalu-attistiba"},
{"title": "Latvija uzbekiem palīdzēs aizsargāties pret kiberdraudiem un 'met aci' uz tās IT speciālistiem", "category": "Tehnoloģijas", "body": "Ņemot vērā ģeopolitiskās situācijas saasināšanos un pastāvīgi pieaugošos kiberdraudus,  Uzbekistāna  vēlas stiprināt savas kiberaizsardzības spējas gan publiskajā, gan privātajā sektorā. Un šajos centienos tai palīdzēs Latvija. Latvijas un Uzbekistānas sadarbības ietvaros Latvijas Informācijas tehnoloģiju klasteris organizēja Latvijas IT kompāniju sadarbības vizīti Uzbekistānā. No Latvijas puses tajā piedalījās astoņi vadošie IT nozares uzņēmumi. Tās ietvaros puses secinājušas, ka Latvijas uzņēmumiem ir nepieciešamā pieredze un spējas, lai palīdzētu Uzbekistānai mazināt kiberdrošības riskus. 26. maijā tiek parakstīts pirmais sadarbības memorands starp Latvijas IKT uzņēmumu \"Corporate Solutions\" un Uzbekistānas IT kompāniju \"NAPA Automotive\" par e-apmācību tehnoloģiju platformas nodrošināšanu. Aigars Ceruss, \"Corporate Solutions\" valdes priekšsēdētājs, \"Delfi Bizness\" stāsta, ka tas, visticamāk, būs ilgtermiņa IT drošības apmācību projekts gan Uzbekistānas sabiedriskā, gan privātā sektora darbiniekiem: \"Kā uzņēmēji ar lielu pieredzi šajā jomā, aktīvi iesaistīsimies gan Uzbekistānas sabiedriskā, gan privātā sektora darbinieku apmācībā IT drošības jomā. Piedāvāsim savu apmācību platformu un jau gatavu mācību saturu.\" Viens no pirmajiem partnerības uzdevumiem būs pielāgot vietējā tirgus valodas un IT drošības vajadzībām e-apmācības programmatūras risinājumu \"CloudStudy\". Tostarp Uzbekistānas speciālisti tiks apmācīti atpazīt darbības, kas var saturēt pikšķerēšanas draudus, apgūs paroļu veidošanas pamatzināšanas, sociālo tīklu drošu lietošanu, personas datu drošību un citu jomu zināšanas. Ceruss norāda, ka, augot IT lietotāju skaitam, pieaug arī ar IT drošību saistītie riski gan biznesā, gan arī valsts sektorā, tāpat nepietiekamu zināšanu dēļ no ļaundariem interneta vidē ikdienā cieš arī vienkāršie lietotāji. \"Mēs Latvijā jau esam ieguvuši milzīgu pieredzi gan kā IT drošības konsultanti un IT sistēmu auditori, gan arī izstrādājot savu apmācības platformu ar daudzpusīgu apmācību saturu IT drošības jomā. Savas uzkrātās zināšanas nodosim tālāk Uzbekistānas sadarbības partneriem, kas nodrošinās to, ka vietējie IT lietotāji kļūs zinošāki par dažādiem IT drošības riskiem un līdz ar to stiprinās arī kopējo valsts IT drošību,\" viņš skaidro. \"Uzbekistāna šobrīd ir atvērta valsts ieguldījumiem informācijas tehnoloģiju nozarē. Šim virzienam īpašu atbalstu ir izteicis Uzbekistānas prezidents, un IT nozares attīstība ir valsts prioritāte. Viens no virzieniem, ko tiecas izmantot arī citas valstis, ir Uzbekistānas jauno IT speciālistu potenciāls, kuri tagad var aizvietot  Ukrainas , Baltkrievijas un Krievijas speciālistus, ar kuriem sadarbība šobrīd ir apgrūtināta,\" stāsta uzņēmuma vadītājs. Viņš akcentē, ka IT drošība ir jāvērtē starptautiskā griezumā, jo IT drošības riski būtībā visām valstīm ir vieni un tie paši, atšķirīgs ir vienīgi apdraudējuma līmenis. \"Informācija par drošības caurumiem programmatūrās, jauni vīrusi vai pikšķerēšanas tendences izplatās ļoti strauji un šiem riskiem vienlīdz var tikt pakļauti jebkuras valsts iedzīvotāji, uzņēmēji vai organizācijas. Latvijas priekšrocība ir līdzīga attīstības pieredze. Uzbekistānā šobrīd aktīvi tiek strādāts pie dažādu jaunu e-pakalpojumu ieviešanas un ir nepieciešams celt IT zināšanas sabiedriskā sektorā strādājošajiem darbiniekiem. Savukārt Latvijas IT kompānijas jau ir uzkrājušas ievērojamu pieredzi gan e-pakalpojumu un attālināto apmācību, gan IT drošības jomā,\" abu valstu IT nozares salīdzina Ceruss. Runājot par to, kas šobrīd rada vislielākos izaicinājumus un draudus, eksperts teic, ka IT drošības jomā visbiežāk galvenais riska faktors ir cilvēks: \"To ir sapratusi arī Uzbekistāna – bez labi apmācītiem darbiniekiem nekādi moderni drošības risinājumi nepasargās.\" \"Apgūt drošu IT lietošanu ir tikpat svarīgi, kā apgūt auto vadīšanas prasmes pirms tiesību iegūšanas. Ceļu zīmju pārzināšana un braukšanas iemaņas ir vitāli svarīgas, lai cilvēks varētu droši vadīt auto un neradītu draudus ne sev, ne citiem satiksmes dalībniekiem. Tikpat svarīgi ir apgūt arī IT drošības prasmes, ja vēlies būt drošs, saņemot e-pastus, sērfojot pa sociālajiem tīkliem vai vienkārši pārlūkojot interneta lapas. Vēl jo svarīgāk tas ir sabiedriskā sektora darbiniekiem, kur viens neuzmanīgi atvērts e-pasts ilgtermiņā var kļūt pat valsts drošības problēmu,\" viņš raksturo. No Latvijas puses raugoties, sadarbība ar Uzbekistānu veidojas kā Latvijas IT pakalpojumu eksports. Bet no otras puses sadarbība ar Uzbekistānas IT nozari var palīdzēt risināt vienu no lielākajiem Latvijas izaicinājumiem – IT speciālistu pieejamību. \"Ļoti daudzas ieceres paliek nerealizētas tikai tādēļ, ka nav atbilstošu IT resursu. Jaunie uzbeku IT speciālisti var palīdzēt risināt šo darbaspēka trūkuma problēmu. Tostarp viena no iespējām ir kopīgu IT apmācību un ārpakalpojumu centru veidošana,\" stāsta Ceruss. \"Uzbekistāna cenšas pārtapt no valsts, kas vienkārši tirgo izejvielas, par valsti, kas spēj piedāvāt pakalpojumus ar augstāku pievienoto vērtību. Un kā viens no šādiem prioritāriem virzieniem ir noteikta IT nozares attīstība. Uzbekistānā ir ļoti labi demogrāfiskie rādītāji un valsts aktīvi veicina jaunās paaudzes interesi par darbu IT industrijā. Līdz ar to nākotnē IT nozare tiešām var kļūt par vienu no šīs valsts ekonomikas stūrakmeņiem, un Latvijai ir iespēja būt klāt pašā sākumposmā, veidojot un attīstot dažāda veida sadarbības projektus,\" rezumē \"Corporate Solutions\" valdes priekšsēdētājs.", "link": "https://www.delfi.lv/bizness/44467736/tehnologijas/54389498/latvija-uzbekiem-palidzes-aizsargaties-pret-kiberdraudiem-un-met-aci-uz-tas-it-specialistiem"},
{"title": "'Realto' par 1,6 miljoniem eiro īstenos saules paneļu projektu visā Latvijā", "category": "Tehnoloģijas", "body": "Nekustamo īpašumu uzņēmumu grupa \"Realto\" piesaistījusi \" BluOr Bank \" finansējumu 1 116 000 eiro apmērā, kas tiks izlietots saules paneļu uzstādīšanai 22 uzņēmuma pārvaldītajos objektos – biznesa parkos un citos komercobjektos visā Latvijā. Zaļās enerģijas projekta realizācijas kopējās izmaksas sasniedz teju 1,58 miljonus eiro. Uzņēmums investīcijas plāno atgūt jau tuvāko 6-7 gadu laikā. \"Realto\" ir nekustamo īpašumu uzņēmumu grupa Latvija, kuras biznesa parku un centru kopējā iznomājamā platība ir ap 300 000 m . Projekta ietvaros uz \"Realto\" biznesa centru un citu komercplatību ēku jumtiem kopumā tiks uzstādīti 4949 saules paneļi. Uzņēmums biznesa parku un komercplatību ēku jumtus aprīkos - Rīgā, Siguldā, Kuldīgā, Skrundā, Bauskā, Ventspilī, Iecavā un Druvā. Pirmie saules paneļi jau uzstādīti objektos Rīgā, Liepājā un Vecumniekos. Projektu pilnā apmērā plānots īstenot gada laikā - līdz 2023. gada vidum. Visi 22 objekti, kuros paredzēta saules paneļu uzstādīšana, ir komercplatību ēkas, kur atrodas biroji, noliktavas, ražošanas, tirdzniecības un pakalpojumu sniegšanas uzņēmumi. No paneļiem iegūtā enerģija tiks izmantota ēkas un nomnieku vajadzībām. Projektā plānots izmantot lielas jaudas saules paneļus, kas spēj izstrādāt virs 11 kW. Projekta tehnisko pusi uzņēmums risina sadarbībā ar SIA \"Tesla\", kas nodrošina saules paneļu uzstādīšanu. Plānots, ka kopējais visos 22 objektos saražotās elektroenerģijas apjoms būs vairāk nekā 2000 MWh gadā. Projektētāju aplēses rāda, ka līdz ar projekta realizāciju būtiski mazināsies uzņēmuma apsaimniekoto objektu ietekme uz vidi – kopējais C0  emisiju daudzums saruks par vairāk nekā 790 tonnām gadā. \"Zaļā domāšana ir viena no mūsu uzņēmuma pamatvērtībām. Lēmumu uzstādīt saules paneļus, protams, veicināja arī pašreizējā situācija pasaulē, kas rada nepieciešamību meklēt iespējas būt neatkarīgiem energoresursu jautājumos. Ilgtermiņā saules paneļu uzstādīšanas projekts ļaus panākt būtisku ēku un nomnieku izmaksu samazinājumu, kā arī sniegs lielāku rīcības brīvību ēku apsaimniekošanā,\" teic \"Realto\" Nekustamo īpašumu daļas vadītāja Agnese Rutka. \"Realto\" plāno, ka projekta investīcijas sevi spēs atpelnīt jau tuvāko 6-7 gadu laikā. Vienlaikus, pēc šī projekta realizācijas, uzņēmums plāno saules paneļu uzstādīšanu arī citos \"Realto\" objektos. Uzņēmums ir aprēķinājis, ka pēc projekta pirmās kārtas ieviešanas, saules saražotā elektrība veidos 15-20% no konkrētajos objektos patērētās enerģijas. Pamatā visa no saules paneļiem iegūtā enerģija tiks izmantota pašos objektos, kur tie ir uzstādīti, taču atkarībā no saražotā un iztērētā apjoma koplietošanas elektrības tīklā varētu nonākt ap 10% saražotās enerģijas. \"Gan lielo, gan mazo un vidējo uzņēmumu vidū šobrīd vērojama liela interese par dažādiem uz ilgtspēju vērstiem projektiem. Izmaksām augot, uzņēmēji meklē alternatīvas un veidus, kā optimizēt apkures, elektrības, degvielas un citas izmaksas. Turklāt līdz ar jauniem regulējumiem, ar ko jārēķinās arī bankām, katrs uzņēmumu kreditēšanas pieprasījums tiek analizēts arī no ilgtspējas skatupunkta,\" teic \"BluOr Bank\" Kreditēšanas pārvaldes vadītāja Marina Antonova. Uzņēmums \"Realto\" šobrīd īsteno arī citus videi draudzīgus risinājumus. Uzņēmuma autoparkam nepieciešamo administratīvo un saimniecisko funkciju veikšanai tiek izmantoti elektroauto. Pie vairākiem \"Realto\" piederošajiem biznesa centriem un kvartāliem jau šobrīd ir uzstādītas elektrouzlādes stacijas. Tāpat uzņēmums uzlabo arī apsaimniekoto ēku energoefektivitāti. Virkne būtisku \"zaļo\" projektu plānoti arī tuvākajā nākotnē. Piemēram, vairākos \"Realto\" objektos šobrīd uzsākta siltumsūkņu uzstādīšanas lietderīguma izpēte, kā arī ir plānots uzstādīt siltā ūdens kolektorus. Tāpat \"Realto\" šobrīd uzsācis darbu pie vēja ģeneratoru uzstādīšanas projekta izpētes un izstrādes. \"Nekustamo īpašumu tirgu jau ilgstoši ietekmē dažādi ārējie satricinājumi. Izmaksām augot, nomniekiem joprojām viens no noteicošajiem faktoriem komercplatību izvēlē ir cena. Tajā pašā laikā šī tendence strauji mainās līdz ar elektrības, apkures un citu izmaksu kāpumu, kā arī pieaugošo sabiedrības informētību par zaļās enerģijas izmantošanas ieguvumiem. Tāpēc varam just, ka arī mūsu nomnieku vidū pieaug interese par veidiem, kā mazināt izmaksas. Vienlaikus rūpes par vidi saskan ar daudzu uzņēmumu – mūsu nomnieku pārliecību un biznesa filozofiju,\" teic Rutka. \"Realto\" kā komercplatību iznomātājs nodrošina savu īpašumu attīstīšanu un apsaimniekošanu. Uzņēmuma pārvaldītās komercplatības Rīgā ir Braslas Biznesa centrs, Braslas Industriālais parks, Manufaktūra, Kinostudija, Čiekurkalna kvartāls, Hanzas vārti, Bieķensalas biznesa parks, Ferrum centrs, KUBI biznesa parks, kvartāls \"Provodņiks\" un citi.", "link": "https://www.delfi.lv/bizness/44467736/tehnologijas/54389022/realto-par-1-6-miljoniem-eiro-istenos-saules-panelu-projektu-visa-latvija"},
{"title": "'Lindstrom Latvija' investē 30 tūkstošus eiro digitalizācijas risinājumos", "category": "Tehnoloģijas", "body": "Tekstila nomas servisa uzņēmums \" Lindstrom  Latvija\" darba apģērbu nomas servisa digitalizācijā investējis vidēji 30 tūkstošus eiro. Uzņēmumā norāda, ka, pateicoties digitālās pārvaldības risinājumam, ir gadījumi, kad biznesa un valsts sektors industriālā tekstila izmantošanas un uzturēšanas ķēdē var samazināt zudumus par vidēji 40%, tādējādi optimizējot izmaksas. \"Lindstrom Latvija\" vadītājs Ivars Šmits norāda, ka, lai arī daudziem uzņēmumiem digitalizācijas procesu ir paātrinājis Covid-19, \"Lindstrom\" to savos biznesa procesos nolēma ieviest vēl pirms pandēmijas, tādā veidā reaģējot uz klientu mainīgajām vajadzībām. \"Aizvadīto gadu laikā apstiprinājās, ka šis stratēģiskais lēmums ir bijis pareizs, jo digitalizācija būtiski pilnveido ikdienas procesu pārvaldību, kāpinot efektivitāti visos darbības posmos, izmantojot mazāku laiku, izmaksas un resursus,\" piebilst Šmits. Tekstila izstrādājumu digitālā pārvaldība nodrošina elektronisku tekstila plūsmas pārredzamību un vadību, izmantojot radiofrekvenču identifikācijas tehnoloģiju (RFID) – radiofrekvences sensorus, kurus nolasa speciāli skeneri, kas būtībā ļauj izsekot apģērba kustību un apkopju biežumam. Piemēram, sistēma palīdz identificēt tos darba apģērbus, kuri faktiski nav apritē un uzņēmumam nav nepieciešami, pārtraucot to uzturēšanu. \"Uzņēmumi Latvijā šobrīd piedzīvo digitālo transformāciju, ieviešot inovatīvus risinājumus ne tikai funkcijās, kas skar informācijas apriti vai klientu vadību. Aizvien biežāk līdzās stimulam strādāt ātrāk un efektīvāk, tikpat svarīgs faktors ir strādāt ilgtspējīgi un saskaņā ar aprites ekonomikas principiem. Jāatzīst, ka mūsu digitalizācijas pieredze ir tam tiešs piemērs, jo panākam mazāku resursu izmantošanu visos darba apģērba aprites posmos, strādājot ilgtspējīgi un sekmējot klimata neitralitātes mērķu sasniegšanu,\" skaidro Šmits. Uzņēmuma vadītājs tāpat uzsver, ka viena no galvenajām digitālās pārvaldības priekšrocībām ir pakalpojuma caurspīdīgums – ar tā palīdzību ir viegli izsekot darba apģērbam. Ar tās palīdzību klients var izsekot, kur apģērba vienība atrodas, kad vienība tiek mazgāta, kad piegādāta, un kad izņemta no aprites. \"Lindstrom\" Latvijā ir kopš 1995. gada un piedāvā saviem klientiem darba apģērbu, maināmo paklāju, grīdu mazgājamo mopu un industriālo dvieļu nomu un ikdienas apkopi. \"Lindstrom\" Latvijas uzņēmums ietilpst \"Lindström Group\".", "link": "https://www.delfi.lv/bizness/44467736/tehnologijas/54400542/lindstrom-latvija-investe-30-tukstosus-eiro-digitalizacijas-risinajumos"},
{"title": "'Klīnika DiaMed' investē 1,5 miljonus eiro magnētiskās rezonanses pakalpojuma attīstībā", "category": "Tehnoloģijas", "body": "Otrs MR diagnostikas kabinets savu darbību uzsāks šī gada rudenī. \"Šobrīd magnētiskās rezonanses kabinets ir pilnībā noslogots. Veicam līdz pat 30 izmeklējumiem dienā un redzam, ka pieprasījums pēc šī izmeklējuma tikai pieaug. Tieši šī iemesla dēļ esam nolēmuši attīstīt šo virzienu un iegādāties \" Philips  Ingenia Ambition X\" MR iekārtu ar bezhēlija tehnoloģiju. Tas ir būtisks ieguldījums ne tikai mūsu klīnikas attīstībā, bet arī Latvijas veselības nozarē, padarot šo precīzās diagnostikas pakalpojumu pieejamāku visai sabiedrībai,\" stāsta SIA \"Klīnika DiaMed\" valdes priekšsēdētāja Darja Cvetkova. Ņemot vērā diagnostikas iespējas, kuras sniedz magnētiskās rezonanses izmeklējumi, pieprasījums pēc tiem, attīstoties medicīnas tehnoloģijām, pastāvīgi aug. Arvien biežāk ārsti nozīmē MR izmeklējumus agrīnu veselības problēmu diagnosticēšanai un pareizas ārstēšanas nozīmēšanai, viņa informē. Pagājušajā gadā \"Klīnika DiaMed\" veikusi vairāk nekā 10 tūkstošus MR izmeklējumu. Pateicoties jaunās magnētiskās rezonanses iekārtas bezhēlija tehnoloģijai, tā aizņem mazāk vietas un ir kļuvusi vieglāka. Tehnoloģiju ziņā tā spēj nodrošināt ļoti ātru izmeklējumu veikšanu un augstu attēlu kvalitāti. Pacienta komfortam tiek novērsta klaustrofobiskā sajūta izmeklējuma laikā. Kārlis Kupčs, klīnikas \"DiaMed\" valdes loceklis, atzīst, ka klīnikā ir iespējams veikt arī valsts apmaksātu MR izmeklējumu, tomēr piešķirtās kvotas ir salīdzinoši mazas un tiek aizpildītas jau pirmajās divās stundās pēc rindas atvēršanas. Arī gaidīšanas laiks uz valsts apmaksātu izmeklējumu bieži vien ir vairāki mēneši. SIA \"Klīnika DiaMed\" ir uzņēmuma \" Olainfarm \" grupas meitas uzņēmums.", "link": "https://www.delfi.lv/bizness/44467736/tehnologijas/54405058/klinika-diamed-investe-1-5-miljonus-eiro-magnetiskas-rezonanses-pakalpojuma-attistiba"},
{"title": "Darba devēji pievērš uzmanību potenciālo darbinieku sociālajos tīklos publicētajam saturam", "category": "Tehnoloģijas", "body": "Līdzās 40% uzņēmumu, kuri pievērš uzmanību potenciālo darbinieku sociālo tīklu kontos publicētajam saturam, 29% aptaujāto darba devēju norādījuši, ka to nedara, jo, viņuprāt, svarīgākas ir darbinieku kompetences. Vēl 22% atzīmējuši, ka to dara daļēji. Tikmēr 9% atbildējuši, ka šobrīd to nedara, taču nākotnē mērķtiecīgi plāno pievērst lielāku uzmanību potenciālo darba ņēmēju sociālo mediju kontu saturam. \"Lai gan kompetences ir viena no būtiskākajām darba ņēmēju kvalitātēm, uzņēmumi un organizācijas tikpat augstu vērtē arī savu darbinieku vērtības. Proti, lai jaunais darbinieks spētu iekļauties kolektīvā un organizācijas kultūrā, viņa vērtībām ir jāsakrīt ar tām, kuras izvirzījis uzņēmums. Ilgtermiņā tā ir viena no spēcīgākajām saiknēm, kas vieno darba devēju un darba ņēmēju. Cilvēki sociālajos medijos jūtas brīvi un tā tam arī jābūt, taču būtiski atcerēties, ka, piemēram, necenzētas sarunas vai dalīšanās ar mulsinošu informāciju rada pirmo iespaidu ne tikai privātās attiecībās, bet arī attiecībās ar esošo vai topošo darba devēju. Tāpat, ja cilvēks ir norādījis savu darba devēju personīgajos sociālo mediju kontos, viņam būtu rūpīgi jāizvērtē kādās diskusijās viņš iesaistās, lai šis personīgi paustais viedoklis nav pretrunā ar uzņēmuma pozīciju konkrētajā jautājumā. Tas var radīt nepatīkamas situācijas, un šī darbinieka paustais viedoklis var pat \"mest ēnu\" uz uzņēmuma reputāciju, proti, asociējot šo cilvēku un viņa pausto nostāju ar uzņēmumu, kurā viņš strādā. Publiski pieejamais saturs sociālajos tīklos šodien ir mūsu vizītkarte, savukārt konta privātumam ikviens var izmantot sociālo tīklu piedāvātos instrumentus,\" saka Endija Kaševska, \"Bite\" Klimata kontroles vadītāja. Savukārt vaicāti, vai viņi pieļauj, ka potenciālā darbinieka publicētais saturs sociālajos tīklos, varētu būtu iemesls tam, ka tiek samazinātas šī darba ņēmēja izredzes iegūt vakanto darba vietu, 81% aptaujāto atbildējuši pozitīvi, uzsverot, ka to darītu, ja saturs neatbilstu vispārpieņemtām pieklājības normām un uzņēmuma vērtībām. Bet 19% atbildējuši noliedzoši, norādot, ka ne vienmēr publicētais saturs sociālajos medijos sniedz objektīvu informāciju par šo darba meklētāju. \"Mūsdienās cilvēki aktīvi izmanto komunikāciju sociālajos tīklos, publicējot informāciju par sevi, saviem uzskatiem, daloties ar dažāda veida ierakstiem u.tml. Diemžēl daudzi nereti aizmirst, ka personīgais profils sociālajos tīklos ir arī \"digitālais tēls\" un vizītkarte, kas pastāsta par konkrētā cilvēka interesēm, kultūru, komunikāciju ar citiem cilvēkiem, tāpēc, ievietojot jebkādu informāciju, ja tā ir publiski redzama, jāatceras un jāpiedomā, kādu priekšstatu tā varētu sniegt cilvēkiem, ar kuriem neesam pazīstami, tai skaitā arī potenciālajam darba devējam. Darba ņēmējiem, iespējams, ir vērts pārskatīt, vai sociālos tīklus izmanto tikai savām privātajām vajadzībām, vai arī, lai sekotu industrijas līderiem un organizācijām, kā tiek pausti viedokļi un komentāri, kāda veida saturs tiek publicēts. Tas palīdz darba devējam labāk iepazīt kandidāta personību, vērtības, kā arī, iespējams, profesionālo atbilstību, lai nākotnē abām pusēm veidotos daudzsološa sinerģija,\" stāsta Krista Roziņa, \"CV-Online Latvia\" mārketinga un komunikācijas vadītāja. Aptauju 2022. gada maijā veica IKT pakalpojumu sniedzējs \"Bite\" un personāla atlases uzņēmums \"CV-Online Latvia\". Tajā piedalījās 118 uzņēmumu pārstāvji visā Latvijā.", "link": "https://www.delfi.lv/bizness/44467736/tehnologijas/54409890/darba-deveji-pievers-uzmanibu-potencialo-darbinieku-socialajos-tiklos-publicetajam-saturam"},
{"title": "'HansaMatrix' padome iecelta jaunā sastāvā", "category": "Tehnoloģijas", "body": "Augsto tehnoloģiju uzņēmuma AS \" HansaMatrix \" akcionāri pārvēlējuši uzņēmuma padomi, Ingrīdas Blūmas vietā padomē ievēlot Aleksi Orlovu, teikts uzņēmuma paziņojumā biržai \" Nasdaq Riga \". Akcionāru sapulcē otrdien, 31.maijā, akcionāri nolēma atcelt no amata līdzšinējos padomes locekļus Blūmu, Andersu Lenartu Borgu, Dagni Dreimani, Normundu Igolnieku un Baibu Andu Rubesu. Savukārt uz jaunu pilnvaru termiņu padomē nolemts iecelt Borgu, Dreimani, Igolnieku, Orlovu un Rubesu. Neatkarīgie padomes locekļi ir Borgs, Orlovs un Rubesa. Tāpat akcionāri nolēma apstiprināt padomes priekšsēdētāja atalgojumu 2200 eiro bruto mēnesī, padomes loceklim ar pieredzi elektronikas nozarē 2100 eiro bruto mēnesī, bet padomes loceklim 1000 eiro bruto mēnesī. Padomes locekļu atalgojums var tikt izmaksāts kā pašnodarbinātajai personai vai arī ar padomes locekli saistītam uzņēmumam. Orlovs ieguvis augstāko izglītību biznesa vadībā Rīgas Biznesa skolā, kā arī augstāko izglītību Latvijas Universitātē. Orlovs vairāk nekā 15 gadus strādājis vadošos amatos un šobrīd ir finanšu direktors augsto tehnoloģiju uzņēmumā \"Sonarworks\". Pirms tam strādājis \"Visma Enterprise Latvia\", \"Rīgas tirdzniecības ostā\", \"ITHAL Group\", \"SAF tehnika\" un \"Delfi\", ieņemot vadītāja un finanšu vadītāja amatus. Tāpat akcionāri nolēma apstiprināt \"HansaMatrix\" konsolidēto un mātessabiedrības gada finanšu pārskatu par 2021.gadu. Jau vēstīts, ka \"HansaMatrix\" koncerna apgrozījums 2022.gada pirmajā ceturksnī bija 6,03 miljoni eiro, palielinoties par 3% salīdzinājumā ar 2021.gada pirmo ceturksni, bet koncerns strādāja ar zaudējumiem 45 969 eiro apmērā pretstatā peļņai gadu iepriekš. \"HansaMatrix\" ir augsto tehnoloģiju uzņēmums, kas veic jaunu elektronisko produktu un sistēmu izstrādi, to industrializāciju, kā arī sniedz integrētus ražošanas pakalpojumus klientiem, datu tīklu iekārtu, lietu interneta, industriālo sistēmu un citos augstas pievienotās vērtības tirgus segmentos. Kompānijas akcijas kotē biržas \"Nasdaq Riga\" oficiālajā sarakstā. \"HansaMatrix\" lielākie akcionāri, pēc kompānijas publiskotās informācijas, ir Ilmāram Osmanim piederošais uzņēmums \"Macro Rīga\" (30,57%), investīciju fondi \"ZGI-4 AIF\" (15,06%), \"BaltCap Latvia Venture Capital Fund\" (9,95%) un \"FlyCap Investment Fund I AIF\" (8,89%), kā arī \"CBL Asset Management\" pārvaldītie fondi (6,56%), \"Swedbank Investeerimisfondid\" pārvaldītie fondi (5,41%) un \"Swedbank ieguldījumu pārvaldes sabiedrības\" pārvaldītie fondi (5,1%).", "link": "https://www.delfi.lv/bizness/44467736/tehnologijas/54411616/hansamatrix-padome-iecelta-jauna-sastava"},
{"title": "Vēl ātrāki datori un spējīgākas OS - 'Apple WWDC22' jaunumi", "category": "Tehnoloģijas", "body": "Pirmdien aizsākās \" Apple \" rīkotā izstrādātāju konference, kas šogad notiek gan tiešsaistē, gan klātienē. Pasākuma galvenajā prezentācijā tika demonstrēti galvenokārt programmatūras uzlabojumi, kas pie lietotājiem nonāks rudenī. Tāpat tika pieteikts jaunākais pašu izstrādātais procesors M2, kurš, protams, ir vēl ātrāks kā iepriekšējie. WWDC pasākums notiek katru gadu vasaras sākumā. Parasti tas bija liels daudz tūkstošu apmeklētāju klātienes pasākums. Covid-19 ēras sākumā to pārveidoja par tiešsaistes pasākumu, taču šogad daļa izstrādātāju un interesentu pasākumu var apmeklēt arī klātienē. Kā ierasts konference sākās ar galveno prezentāciju, kurā pieteiktos jaunumus padziļināti varēs izpētīt visu nedēļu. Lielākā daļa jaunumu ir programmatūras un operētājsistēmu atjaunojumi, taču neizpalika arī jaunu \"dzelžu\" pieteikums. \"Apple\" prezentēja jaunu modeli savā populārākajā klēpjdatoru sērijā - \"Macbook Air\". Tas ir ieguvis jaunu plakanāku dizainu un jaunu procesoru. Tikai pirms pāris gadiem \"Apple\" nāca klajā ar plāniem ieviest pašu izstrādātus procesorus datoriem un šobrīd jau praktiski visi uzņēmuma datori ir aprīkoti ar kādu no pirmās paaudzes M1 procesoru. Lai arī tie ir ātrāki par iepriekšējiem \"Intel\" procesoriem, \"Apple\" nolēma jau tagad izlaist jaunu, vēl ātrāku versiju - M2. Šis procesors ir vidēji par 20% jaudīgāks un patērē apmēram tikpat enerģijas (salīdzinoši ļoti maz). Tas ļauj jaunajam \"Macbook Air\" ar vienu uzlādi darboties pat 18 stundas. Jaunais dators aprīkots arī īpaši ātro uzlādi, kas ļauj 50% uzlādēt vien pusstundā. Patīkams jaunums ir \"Magsafe\" magnētiskā lādētāja atgriešanās \"Mac\" datoriem. Šāds savienojums viegli \"pārtrūkst\", ja vadu gadās nejauši aizķert. Tas var pasargāt klēpjdatoru no neplānota kritiena. Tāpat kā iepriekš, dators aprīkots arī ar divām USB-C pieslēgvietām. Jaunie \"Macbook Air\" būs pieejami pēc mēneša. Paredzams, ka to cenas ar M2 procesoru būs sākot no 1500 eiro. Viens no pamanāmākajiem jaunumiem, kas sagaida \" iPhone \" viedtālruņus ir pielāgojams slēgtā ekrāna saturs. Pirmo reizi būs iespēja pielāgot pulksteņa izskatu, kā arī papildināt ekrānu ar gudrajiem sīkrīkiem un citu informāciju. Vēl viens sen gaidīts jaunums būs iespēja labot jau nosūtītās īsziņas. Kā arī iespēja atsaukt nosūtītu ziņu. Būtiski uzlabota arī teksta ievade ar balsi, diemžēl tā nedarbosies latviešu valodai. Jaunumi arī attēlu atpazīšanā. Pērn \"Apple\" ieviesa spēju ierīcēm atpazīt tekstu jebkurā attēlā. Turpmāk tekstu varēs atpazīt arī video, kā arī atpazīt varēs cilvēkus, dzīvniekus un objektus ko var automātiski izgriezt vai izmantot citus efektus. Interesanti jaunievedumi automobiļu integrācijā \" CarPlay \". Līdz šim pieslēdzot \"iPhone\" automobilim varēja pārvaldīt kartes, īsziņas un mūziku. Taču jaunā \"CarPlay\" versija piedāvā pārņemt visu auto mērinstrumentu paneli ieskait spidometru. Telefonam būs iespēja piekļūt visiem galvenajiem auto datiem un attēlot to, izmantojot savu saskarni un dizainu. \"Apple\" apgalvo, ka auto ražotāji esot sajūsmā par šo risinājumu. Pieredze gan rādīja, ka pat \"parasto\" \"CarPlay\" ražotāji ieviesa visai negribīgi. Ļoti priecējošs jaunums kam nākotne gan vēl nav skaidra ir \"Apple\" piedāvātās virtuālās atslēgas paroļu vietā. \"Passkeys\" ir jauna sistēma, kas ļauj reģistrēties un autorizēties izmantojot biometrisko sistēmu - pirkstu nospiedumu lasītāju vai sejas atpazīšanas kameru. Šī sistēma ļautu beidzot atbrīvoties no \"paroļu murga\" - nepieciešamības iegaumēt un pārvaldīt daudz un sarežģītas paroles. \"Passkeys\" likvidē paroles pēc būtības. Risinājuma veiksme gan atkarīga arī no pārējiem ražotājiem un izstrādātājiem - cik ātri un cik veiksmīgi tie integrēs šīs \"virtuālās atslēgas\". \"Apple\" atraduši arī kādu mazliet asprātīgu risinājumu pašu radītai problēmai. \"Mac\" datoriem lielākoties ir iebūvētas viduvējas kameras, kas šajā jaunajā videokonferenču laikmetā daudziem nešķiet pieņemami. Risinājums šai problēmai ir iespēja lietot \"iPhone\" kā kameru datoram. Atliek tikai to piestiprināt pie ekrāna malas un tālrunis kļūs izmantojams kā kamera un nodrošinās labāko iespējamo attēla kvalitāti. Ar visiem WWDC konferences jaunumiem var iepazīties  \"Apple\" mājaslapā . Kā minēts, konference norisināsies visu nedēļu. Jaunās operētājsistēmas un programmatūra lietotājiem būs pieejamas rudenī, kad parasti tiek izziņoti jauni \"iPhone\" un \"Mac\" modeļi.", "link": "https://www.delfi.lv/bizness/44467736/tehnologijas/54427972/vel-atraki-datori-un-spejigakas-os-apple-wwdc22-jaunumi"},
{"title": "Atvērta pieteikšanās 'TechChill' startapu cīņai; uzvarētāji dosies uz Silīcija ieleju", "category": "Tehnoloģijas", "body": "\"Pitch Battle\" tradicionāli ir viena no nozīmīgākajām konferences norisēm, kas dod iespēju jaunām un daudzsološām startapu komandām prezentēt savu ideju uz lielās skatuves vairāk nekā 1000 cilvēku auditorijai un sacensties par globālu investoru, starptautisko mediju un potenciālo klientu uzmanību. Startapu atlase, mentoru apmācības un \"Pitch Battle\" notiek sadarbībā ar \"Startup Wise Guys\", vienu no Eiropas vadošajiem jaunuzņēmumu akseleratoriem. Pieteikšanās atvērta līdz 15. janvārim, bet pieteikuma forma  atrodama šeit. Žūrija no pieteikumiem atlasīs 10 labākos startapus, kuri tiks paziņoti 19. janvārī. Šīs komandas iegūs iespēju piedalīties \"Startup Wise Guys Pitch Academy\", vienas dienas intensīvās apmācībās tieši pirms konferences, 2017. gada 9. februārī. Akadēmijas ietvaros komandas strādās ar nozares ekspertiem, mentoriem un investoriem, uzlabojot gan pašu biznesa modeli un produktu, gan arī gatavojoties sava uzņēmuma prezentēšanai \"TechChill\" auditorijai. Dienas treniņu noslēgumā jaunie uzņēmumi publiski prezentēs savu ideju, un žūrija izvēlēsies piecus finālistus, kuri 10. februārī kāps uz \"TechChill\" lielās skatuves un piedalīsies \"Pitch Battle\". Pusfināla skatītāju auditorijā dalību apstiprinājuši arī 30 biznesa eņģeļi no Latvijas, Lietuvas un Igaunijas, kuri meklēs savu nākošo investīciju objektu. Piecas labākās komandas, kuras piedalīsies \"TechChill\" startapu cīņā uz galvenās skatuves, sacentīsies par galveno balvu: pilnībā apmaksātu ceļojumu uz Silīcija ieleju, lai tiktos ar potenciālajiem investoriem un partneriem. Komandas pretendēs arī vairākām papildus balvām no konferences atbalstītājiem. \"TechChill Pitch Battle\" uzvarētāju vidū ir tādi zināmi jaunuzņēmumi kā \"Infogr.am\", \"TrackDuck\", \"Edurio\" un \"Nordigen\", kuri turpinājuši veiksmīgu attīstību un piesaistījuši vairākus miljonus investīciju. \"Delfi\" jau ziņoja, ka šogad \"TechChill\" uzsāk sadarbību ar vienu no vadošajiem Eiropas startapu akseleratoriem \" Startup Wise Guys \", kuri vadīs gan \"Pitch Academy\" intensīvās apmācības, gan \"Pitch Battle\" norisi un pieteikumu izvērtēšanu. \"Jaunuzņēmumu pasaulē prezentēšana ir pārdošanas un investoru piesaistes procesa atslēga. Pitch Academy strādās ar 10 jaunuzņēmumu komandām, lai uzlabotu viņu prezentēšanas prasmi. Ceram, ka viņi ne tikai spēs sajūsmināt auditoriju TechChill zālē, bet arī apgūs būtiskas prasmes, lai nākotnē vēl veiksmīgāk piesaistītu investorus, klientus un darbiniekus,\" uzsver Kristobals Alonso, \"Startup Wise Guys\" vadītājs. Akselerators arī piešķirs pats savu īpašo balvu kādai no B2B jaunuzņēmumu komandai – iespēju automātiski piedalīties nākošās \"Startup Wise Guys\" programmas pusfinālā, lai pretendētu uz trīs mēnešu apmācībām un 20 000 eiro investīciju 2017. gada pavasarī.", "link": "https://www.delfi.lv/bizness/44467736/tehnologijas/48297467/atverta-pieteiksanas-techchill-startapu-cinai-uzvaretaji-dosies-uz-silicija-ieleju"},
{"title": "Foto: Ar Latvijas un Somijas startapu triumfu noslēdzas 'Digital Freedom Festival'", "category": "Tehnoloģijas", "body": "Rīgā noslēdzies tehnoloģiju un startapu festivāls \" Digital Freedom Festival \", portālu \"Delfi\" informē tā organizatori. Festivāla un \"500 Startups\" labāko ideju konkursa uzvarētāji ir uzņēmums no Latvijas \"Funderful\" un startaps no Somijas \"SkenarioLabs\". Uzverētāji saņēma uzaicinājumu dalībai \"500 Startups\" akseleratoru programmā Silīcija ielejā ASV 2017. gadā. \"Funderful\" ir programmatūras kā pakalpojuma (SaaS) izstrādātājs izglītības iestādēm, lai īstenotu finansējuma piesaistes kampaņas, piedāvājot īpaši pielāgotu mājas lapu un programmatūru. Tā klienti ir, piemēram, Oksfordas un Kembridžas koledžas, Londonas biznesa skola. Savukārt \"SkenarioLabs\" piedāvā sniegt ieskatu ēku īpašniekiem, menedžeriem par nekustamo īpašumu uzturēšanu, pārvaldīšanu un renovāciju. Tīmekļa pakalpojums balstīts uz pārbaudītu datu analīzi un dod iespēju ātri sniegt informāciju par ēku stāvokli. Tāpat festivāla laikā bijušajam Igaunijas prezidentam Tomasam Henrikam Ilvesam tika pasniegta Digitālās brīvības balva (\"Digital Freedom Award\") par viņa ieguldījumu digitālās kultūras veicināšanā Baltijā un Ziemeļeiropā. \"Prezidents Ilvess ir nosūtījis skaidru un skaļu ziņu pasaulei, ka Baltijas valstis ir digitālo inovāciju sirds, un ir iedvesmojis cilvēkus tālu aiz Igaunijas robežām. Mēs pasniegsim pirmo Digitālās brīvības balvu personībai, valstsvīram, vizionāram, un prezidentam - Tomasam Henrikam Ilvesam, lai izceltu viņa ieguldījumu vērtībās un sapņos, kuru pauž arī Digital Freedom Festival,\" norāda DFF līdzdibinātājs Uldis Leiterts. Vēstīts, ka \"500 Startups\" ir riska kapitāla fonds un startapu akselerators, kas iegulda uzņēmumu agrīnajā stadijā un žurnāla \"Forbes\" aptaujā atzīts par vadošo pasaulē. Uzņēmums pārvalda 200 miljonu ASV dolāru investīciju portfeli un ir investējis vairāk nekā 1300 tehnoloģiju startup uzņēmumos no visas pasaules.", "link": "https://www.delfi.lv/bizness/44467736/tehnologijas/48242387/foto-ar-latvijas-un-somijas-startapu-triumfu-nosledzas-digital-freedom-festival"},
{"title": "'Latvijas gaisa satiksme' modernizējusi informācijas sistēmu, atvieglojot darbu pilotiem", "category": "Tehnoloģijas", "body": "Kopš decembra sākuma aviokompāniju un privātie piloti, kā arī citi VAS \" Latvijas gaisa satiksme \" (LGS) klienti attālināti, izmantojot internetu, pašapkalpošanās sistēmā var piekļūt visai jaunākajai informācijai par laika apstākļiem, aeronavigācijas ierobežojumiem Latvijā un Eiropā, kā arī citiem datiem, kas nepieciešami pirmslidojuma instruktāžai, un iesniegt lidojuma plānu. Šādu datu saņemšanu un apmaiņu nodrošina LGS integrētās informācijas sistēmas (ANOF), kas apstrādā datus un nodrošina to apmaiņu, modernizācija un paplašināšana, papildinot to ar diviem jauniem moduļiem, informē uzņēmumā. Neraugoties uz lidojumu skaita būtisku samazināšanos Covid-19 pandēmijas laikā, LGS vidēji diennaktī joprojām vada 350 lidojumus, un ANOF ir nozīmīga loma lidojumu drošuma garantēšanā, skaidro LGS. Modulis smartIBS (Internet selfBriefing) ir kā vienas pieturas aģentūra un paredzēts privātajiem un aviokompāniju pilotiem, lai attālināti sagatavotos lidojumam – izveidotu un iesniegtu lidojuma plānu un saņemtu apstiprinājumu, vajadzības gadījumā plānu labotu un atjauninātu, kā arī iegūtu informāciju par laikapstākļiem un aeronavigācijas ierobežojumiem. Otrs jaunais modulis smartSIS nodrošina meteoroloģiskās informācijas piegādi lietotājiem automatizētā režīmā vai pēc pieprasījuma un tās atjaunošanu ar iespēju vizualizēt datus, nodefinēt informācijas veidus un ģeogrāfiskas zonas. Ir iespējams filtrēt, pārgrupēt un pārkonfigurēt datus pēc atrašanās vietas, veida, derīguma perioda, kā arī paziņot lietotājiem par jaunu datu pieejamību. ANOF sistēma LGS darbojas kopš 2005. gada un vairākas reizes ir uzlabota. Pēdējā sistēmas modernizācija tika uzsākta 2017. gadā, lai nodrošinātu tās atbilstību jaunākajām starptautiskajām prasībām aviācijas nozarē, atbalstītu meteoroloģisko datu apmaiņu jaunākajā apmaiņas formātā IWXXM un apmierinātu lietotāju pieprasījumu veikt sistēmas uzlabojumus. ANOF sistēmas izstrādātājs un piegādātājs ir Kalifornijā,  ASV  bāzētais uzņēmums \"FREQUENTIS California Inc.\".", "link": "https://www.delfi.lv/bizness/44467736/tehnologijas/52757671/latvijas-gaisa-satiksme-modernizejusi-informacijas-sistemu-atvieglojot-darbu-pilotiem"},
{"title": "Izveidots talantu piesaistes uzņēmums 'FindAda', kas akcentu liks uz digitāliem risinājumiem", "category": "Tehnoloģijas", "body": "Par \"FindAda\" uzņēmuma vadītāju kļuvusi Ināra Mukāne - Mirtezani, kurai ir vairāk nekā 15 gadu pieredze dažādos starptautiskos un vietēja kapitāla uzņēmumos personāla vadības jomā. Tāpat komandā strādās Aleksandra Bal, ukrainiete, kas ieradusies Rīgā, lai turpinātu darba gaitas personāla vadībā un psihoterapijā un papildinātu \"FindAda\" komandas zināšanas ar ilggadēju personāla atlases pieredzi starptautiskajos tirgos un Ukrainā. Pārsla Baško un Zane Čulkstēna, kuras ir arī personāla vadības konsultāciju uzņēmuma \"ERDA Group\" partneres, \"FindAda\" uzņēmumā nodrošinās atlases produktu izveidi un biznesa attīstību. Iedvesmojoties no 19. gadsimtā dzīvojušās pirmās sievietes - programmētājas Adas Lavleisas (Ada Lovelace), uzņēmums \"FindAda\" ir radīts ar ambiciozu mērķi - būtiski mainīt talantu atlases un piesaistes jomu, informē uzņēmuma komanda. \"Pēc globālā satricinājuma vairāk nekā divu gadu garumā, visas attīstītās valstis piedzīvo atbilstoši kvalificēta darba spēka trūkuma šoku. Viedokļi par to, kāpēc tā notiek, ir dažādi, bet ir skaidrs, ka pieprasījums pēc talantiem turpinās pārsniegt piedāvājumu, kandidātu prasības pēc kvalitatīvas atlases pieredzes augs un uzņēmumu nepieciešamība pēc iespējas ātrāk un profesionālāk atrast kandidātus arī,\" saka Pārsla Baško. \"Mūsu misija ir padarīt Latviju un  Baltijas  reģionu par labāku darba vietu. Tā kā mūsu līdzšinējie klienti jau izsenis ir vaicājuši par to, vai darbojamies darbinieku atlases jomā, šobrīd, kad darba tirgus piedzīvojis pamatīgus satricinājumus, esam sapratuši, ka vēlamies dot savu artavu arī šajā jomā,\" viņa paskaidro. \"Atskatoties uz pēdējiem 70 gadiem personāla atlases nozarē, jāsaka, ka pats pakalpojums lielas pārmaiņas nav piedzīvojis. Taču pēdējā gada laikā novērotās tendences ar paaugstinātu darbinieku mainību, novecojošām prasmēm un ierobežotu piekļuvi kandidātiem, ir ietekmējis arī atlases pakalpojuma biznesu,\" stāsta Ināra Mukāne – Mirtezani. \"Ar mūsdienīgiem rīkiem, kur par pamatu izmantoti pasaulē atzīti lietotāju pieredzes principi, kandidāts un uzņēmums var viegli sazināties, un jau tagad ir pieejami risinājumi, kur ar spēļošanas elementiem kandidāts sniedz nepieciešamos datus un iegūst interesantu informāciju par savas personības saderību ar piedāvāto pozīciju. Mēs ceram, ka, neskatoties uz to, vai kandidāts saņems darba piedāvājumu, vai arī nē, ikvienam būs bijusi patīkama pieredze. Savukārt uzņēmumu galvenais ieguvums būs pilnīga kontrole par atlases procesā notiekošo un kandidāti, kas atbilst izvēlētajam profilam.\" \"Personāla atlases nozare turpina attīstīties, tādēļ svarīgi gan uzņēmumiem, gan pašiem nozares pārstāvjiem būt elastīgiem un gataviem pārmaiņām. Galvenā tendence, ko novērojam, ir arvien izteiktāka nepieciešamība stiprināt darba devēja zīmolu un tēlu, un efektīva personāla atlase šajā jomā krietni palīdz. Darbinieki uzņēmumam vairs nav tikai resurss, bet gan kļuvuši par vienu no svarīgākajām uzņēmuma vērtībām. Savukārt darbiniekiem darbs vairs nav tikai ienākumi, bet iespēja sevi realizēt, pievienot vērtību un būt daļai no \"kā lielāka\". Manas zināšanas un pieredze palīdzēs apvienot šīs divas vajadzības,\" papildina Anastasija Bal, \"FindAda\" Personāla atlases speciāliste.", "link": "https://www.delfi.lv/bizness/44467736/tehnologijas/54232700/izveidots-talantu-piesaistes-uznemums-findada-kas-akcentu-liks-uz-digitaliem-risinajumiem"},
{"title": "Cert.lv vadītāja: DDoS uzbrukumi no Krievijas un Baltkrievijas ir uzskatāmi par huligānismu", "category": "Tehnoloģijas", "body": "Katru dienu Latvijas organizācijas veiksmīgi atvaira desmitiem piekļuves lieguma uzbrukumu. Lielākā daļa no tiem tiek veikta no  Krievijas  un Baltkrievijas. Lai gan tie ir nepatīkami, informācijas tehnoloģiju drošības incidentu novēršanas institūcijas Cert.lv vadītāja Baiba Kaškina tos salīdzina ar huligānismu – līdzīgi kā apķēpāt sētu vai izsist logu. Šādi incidenti parasti neapdraud datu drošību, tāpēc tie nav pārlieku bīstami. Tomēr laikā, kad notiek karš Ukrainā, ir mainījies kiberuzbrukumu veids – komerciāli motivētus uzbrukumus nomaina politiskā griba. Karš ir mainījis vēl vienu būtisku lietu – iepriekš kibernoziedznieku izcelsme īpaši netika izcelta vai arī tika minēta kā iespējamība. \"Jā, tagad saucam lietas īstajos vārdos – kā ir, tā ir,\" norāda Baiba Kaškina. Diemžēl sabiedrībā ir zināms vien par daļu no kiberuzbrukumiem. Cert.lv vadītāja teic, ka organizācijas bieži vien izvēlas šādas lietas noklusēt, bet tie, kas uzdrīkstas par to runāt, nereti saņem nosodījumu. Viņa aicina būt tolerantākiem un uzsver, ka incidents var notikt jebkurā organizācijā. Pirms kara lielākā daļa uzbrukumu bija komerciāli motivēti, mēģinot izspiest naudu, šifrējot datus un piedraudot tos neatdot. Šobrīd komerciāli motivēti uzbrukumi teju nav redzami. Tagad redzamākā daļa ir piekļuves lieguma uzbrukumi no Krievijas un Baltkrievijas, kas pirmskara laikā nebija problēma. Tos organizē \" Telegram \" kanālos izveidotās t.s. haktīvistu atbalstītāju grupas, dažādi \"Killnet\" atvasinājumi, piemēram, \"Legion Z\". Tajos aicina uzbrukt dažādiem mērķiem valstīs, kuras ir negatīvi noskaņotas pret Krieviju vai pārāk aktīvi – viņu skatījumā – atbalsta Ukrainu. Latvija šajā ziņā ir mērķa augšgalā, tāpēc gandrīz katru dienu ir jauni mēģinājumi uzbrukt Latvijai. Vienā brīdī bija publicēts pat 101 uzbrukuma mērķis Latvijā – valsts iestādes, kritiskā infrastruktūra, finanšu iestādes u. c. To vidū bija pat sporta klubi – mums gan nav zināms, ar ko tie bija izpelnījušies šādu uzmanību.", "link": "https://www.delfi.lv/bizness/44467736/tehnologijas/54426062/certlv-vaditaja-ddos-uzbrukumi-no-krievijas-un-baltkrievijas-ir-uzskatami-par-huliganismu"},
{"title": "'BaltCap' gatavs attīstīt sašķidrinātās dabasgāzes termināli 150 miljonu eiro apmērā", "category": "Tehnoloģijas", "body": "Uzņēmums ar piedāvājumu vērsies pie Ministru prezidenta Krišjāņa Kariņa. \"BaltCap\" infrastruktūras fonds var pildīt gan finansētāja, gan aktīvu īpašnieka lomu LNG termināļa būvniecības un ekspluatācijas posmos, nodrošināt operatīvu risinājumu, kas neprasa valsts budžeta līdzekļus. \"\"BaltCap\" ir gatavs piedalīties Latvijas valstij tik nozīmīgā projektā. Uzņēmuma infrastruktūras fonds var piedāvāt būtisku pagrieziena punktu sašķidrinātās dabasgāzes saņemšanas kapacitātes attīstīšanā Latvijā, tā palielinot mūsu valsts enerģētisko neatkarību no Krievijas. Esam spējīgi finansēt un attīstīt lielus infrastruktūras projektus, tajā skaitā Latvijai nepieciešamo LNG termināli 150 miljonu eiro apmērā,\" uzsver \"Baltcap\" vadošais partneris Dagnis Dreimanis. Tāpat \"BaltCap\" aicina operatīvi sakārtot iekavēto regulējumu, kas atļautu Latvijas biogāzes stacijām uzsākt biometāna ražošanu un nodošanu \"Conexus\" un \"Gaso\" tīklos. Vietējās biogāzes stacijas varētu saražot vismaz 10% no Latvijā patērētās dabasgāzes, aizstājot importēto, fosilo kurināmo ar vietējo, atjaunojamo enerģiju, kas pārstrādā organiskos atkritumus un samazina SEG emisijas. Šobrīd nesakārtotā regulējuma dēļ pastāv liels risks, ka Latvijas biometāns sašķidrinātā formā tiks eksportēts, tajā pašā laikā, kamēr Latvija meklē risinājumus sašķidrinātās dabasgāzes importam. Tiesiskā ietvara sakārtošanai biometāna ražošanai un tirgošanai Latvijā atbilstoši  Eiropas Savienības  regulējumam un Eiropas Zaļajam kursam nepieciešami grozījumi  Enerģētikas  likumā, Transporta enerģētikas likumā, kā arī izmaiņas nozari regulējošos Ministru kabineta noteikumos un citos dokumentos, norāda \"Baltcap\".", "link": "https://www.delfi.lv/bizness/44467736/tehnologijas/54237744/baltcap-gatavs-attistit-saskidrinatas-dabasgazes-terminali-150-miljonu-eiro-apmera"},
{"title": "Latvijā varēs ieviest jaunāko tehnoloģiju ātru un drošu satelīta platjoslas interneta pakalpojumu sniegšanai", "category": "Tehnoloģijas", "body": "Otrdien Ministru kabinets apstiprināja VAS \"Elektroniskie sakari\" un  Vides aizsardzības un reģionālās attīstības ministrijas  sagatavotos priekšlikumus noteikumos par radiofrekvenču spektra joslu sadalījumu radiosakaru veidiem un iedalījumu radiosakaru sistēmām, kā arī par radiofrekvenču spektra joslu izmantošanas vispārīgajiem nosacījumiem (Nacionālais radiofrekvenču plāns). Grozījumi noteikumos nepieciešami, lai ļautu tādiem satelītsakaru operatoriem kā \" SpaceX \" ( Starlink ), \"OneWeb\" un citiem sniegt savus pakalpojumus Latvijā un to gala iekārtas varētu lietot saskaņā ar koplietojamo radiofrekvences piešķīruma lietošanas atļauju. Ar grozījumiem Nacionālajā radiofrekvenču plānā tiek dota iespēja satelītu platjoslas interneta operatoriem pilnvērtīgi darboties Latvijā attiecīgā radiofrekvenču joslā un piedāvāt savus pakalpojumus – ātru un drošu satelīta sistēmas platjoslas internetu. \"Šobrīd, kad Krievija īsteno nežēlīgu karu Ukrainā, ir īpaši svarīgi nodrošināt alternatīvu elektronisko sakaru pakalpojumu, kas stiprinās Latvijas informācijas telpas drošību un piedāvās interneta pārklājumu vietās, kur mobilā interneta pieejamība šobrīd nav vai ir nestabila. VAS \"Elektroniskie sakari\" un kolēģi ministrijā ieguldījuši daudz darba, lai šo Latvijai jauno pakalpojumu varētu ieviest visā Latvijas teritorijā iespējami drīz,\" skaidro ministrs  Artūrs Toms Plešs . Nacionālajā radiofrekvenču plānā tiek noteiktas radiosakaru sistēmas neģeostacionāro satelītu orbītu (NGSO) fiksētam satelītu dienestam. Lietošanas iespējas radiofrekvenču joslā 10,7–12,75 GHz un 14,0–14,5 GHz. Pirms šo grozījumu izstrādes un stāšanās spēkā, VAS \"Elektroniskie sakari\" speciālisti piedalījās starptautisko darba grupu darbā, izstrādājot attiecīgos tehniskos nosacījumus, veica radiofrekvenču starptautisko koordināciju, kā arī sadarbojās ar \"Starlink\" pārstāvjiem. Izsniegta īstermiņa atļauja, kas sniedz iespēju testēt un pārbaudīt \"Starlink\" iekārtas, to elektromagnētisko saderību, pakalpojuma kvalitāti un pieejamību pirms pakalpojuma nodrošināšanas komercrežīmā klientiem Latvijā. Pakalpojuma testēšanas vietas Latvijā izvēlas pats satelītsakaru operators.", "link": "https://www.delfi.lv/bizness/44467736/tehnologijas/54240792/latvija-vares-ieviest-jaunako-tehnologiju-atru-un-drosu-satelita-platjoslas-interneta-pakalpojumu-sniegsanai"},
{"title": "Bezmaksas apmācību programmā stiprinās digitālās prasmes Latvijā", "category": "Tehnoloģijas", "body": "Tehnoloģiju uzņēmums \" Google \" un Latvijas  Ekonomikas ministrija  uzsāk programmu Latvijas uzņēmumu digitālo prasmju stiprināšanai. Jaunā specializētā programma \" Izaugsme  ar Google\" līdz šā gada beigām nodrošinās bezmaksas apmācības aptuveni 3 000 mazo un vidējo uzņēmumu pārstāvjiem, paplašinot viņu zināšanas un prasmes tādās jomās kā e-komercija, eksports, digitālais mārketings un tehnoloģiju integrācija uzņēmējdarbībā. Reģistrācija sākas šodien. Programmas \"Izaugsme ar Google\" mērķis ir palīdzēt Latvijas mazajiem un vidējiem uzņēmumiem uzlabot digitālo prasmju apguvi un pielietošanu, kā arī sekmēt, lai Latvijas iedzīvotāji varētu pilnībā izmantot digitālo iespēju priekšrocības. \"Sadarbībā ar \"Google\" aicinām uzņēmējus un ikvienu interesentu iesaistīties bezmaksas apmācību programmā, lai stiprinātu digitālās prasmes un spētu aizsargāt savu biznesu pārmaiņu situācijās. Uzņēmumu digitalizācijas līmenis lielā mērā ietekmē arī to spēju pielāgoties dažādām situācijām un pieņemt jaunus izaicinājumus, kas šodien ir īpaši svarīgi,\" pauž Ekonomikas ministrs  Jānis Vitenbergs . \"Mēs vēlamies palīdzēt Latvijas uzņēmumiem un to darbiniekiem pilnībā izmantot digitālo rīku potenciālu savas uzņēmējdarbības un profesionālo gaitu pilnveidei. Mūsdienās ir īpaši svarīgi, lai Latvijas uzņēmumi uzlabotu savu biznesa noturību, paplašinātu darbību starptautiskā mērogā un sagatavotos darba tirgus nākotnei. Digitālo rīku izmantošanas veicināšana uzņēmumā un pārliecība, ka darbiniekiem ir nepieciešamais digitālo prasmju līmenis, ir panākumu atslēga,\" norāda Marta Poslada (Marta Poślad), \"Google\" sabiedriskās politikas direktore Centrālās un Austrumeiropas reģionā. \"Saskaņā ar ES Digitālās ekonomikas un sabiedrības indeksa (DESI) rādītājiem Latvijas mazo un vidējo uzņēmumu digitalizācija nenotiek tik strauji kā lielo uzņēmumu grupā. \"Google\" piedāvātās apmācības būs iespēja, kā stimulēt uzņēmumus uzlabot savu efektivitāti, izmantojot digitālā mārketinga iespējas. Šīm aktivitātēm jau šobrīd ir pieejams valsts līdzfinansējums, bet rudenī uzņēmējiem piedāvāsim jaunu atbalsta programmu, kura sniegs iespēju daudz plašākā mērogā integrēt dažādus digitālos risinājumus uzņēmumu darbībā,\" stāsta  LIAA  direktors  Kaspars Rožkalns . Programma \"Izaugsme ar Google\" nodrošinās \"Google\" apmaksātus tiešsaistes kursus, dažādus rīkus, kā arī izglītojošas programmas ne tikai esošajiem uzņēmumiem un to darbiniekiem, bet arī tiem, kuri ir sava biznesa ceļa sākumā vai vēlas veidot karjeru šajā jomā. Sadarbībā ar vietējiem partneriem — digitālā mārketinga apmācību centru \"Digital Journey\" un e-komercijas izaugsmes atbalsta platformu \"eCOMHUB\", \"Google\" nodrošinās apmācības zināšanu un prasmju apguvei tādās jomās kā eksports, e-komercija, digitālais mārketings, tehnoloģiju integrācija uzņēmējdarbībā u.c. Ņemot vērā pašreizējo situāciju, daļa no programmas piedāvās arī apmācības par kiberdrošības tēmu, palīdzot cilvēkiem iepazīties ar izplatītākajiem drošības apdraudējumiem tiešsaistē un praktiskiem veidiem, kā aizsargāt uzņēmuma datus, ierīces un mājaslapas. Apmācības būs piemērotas visiem mazo un vidējo uzņēmumu darbiniekiem, kuri vēlas uzlabot savas digitālās prasmes. Lai apmeklētu apmācības,  ir jāreģistrējas , norādot vēlamo kursu tēmu, datumu un laiku. Apmācības sāksies 19. aprīlī un norisināsies tiešsaistē. Apmācības notiks latviešu valodā.", "link": "https://www.delfi.lv/bizness/44467736/tehnologijas/54243738/bezmaksas-apmacibu-programma-stiprinas-digitalas-prasmes-latvija"},
{"title": "Īlons Masks izsaka piedāvājumu iegādāties visas 'Twitter' akcijas", "category": "Tehnoloģijas", "body": "ASV  elektromobiļu ražošanas uzņēmuma \" Tesla  Motors\" vadītājs  Īlons Masks  izteicis piedāvājumu iegādāties visas mikroblogošanas vietnes \" Twitter \" akcijas, ceturtdien paziņoja ASV Vērtspapīru un biržu komisija. Masks, kurš aprīļa sākumā nopirka 9,2% \"Twitter\" akciju, kļūstot par \"Twitter\" lielāko akcionāru, atlikušās akcijas piedāvājis iegādāties par 54,20 dolāriem par akciju. \"Es ieguldīju \"Twitter\", jo ticu tās potenciālam būt vārda brīvības platformai visā pasaulē, un es uzskatu, ka vārda brīvība ir nepieciešama sabiedrībai funkcionējošā demokrātijā,\" teikts Maska paziņojumā Vērstpapīru un biržu komisijai. \"Tomēr, kopš veicu šo ieguldījumu, esmu sapratis, ka uzņēmums pašreizējā formā neuzplauks un arī nekalpos šai sabiedrības vajadzībai. \"Twitter\" ir jāpārveido par ārpusbiržas kompāniju,\" uzsvēris Masks.", "link": "https://www.delfi.lv/bizness/44467736/tehnologijas/54249082/ilons-masks-izsaka-piedavajumu-iegadaties-visas-twitter-akcijas"},
{"title": "Augsto tehnoloģiju un paplašinātās realitātes ieroči Ukrainai no Latvijas", "category": "Tehnoloģijas", "body": "Madara Kalniņa-Kalnmale, SIA \"Lightspace Technologies\" vadītāja: \"Esam uzķēruši lietu, kas izdevusies ģeniāli!\" SIA \"Lightspace Technologies\" ir augsto tehnoloģiju uzņēmums, kas specializējas īpašu tehnoloģisko problēmu risināšanā ar paplašinātās realitātes palīdzību. Atsaucoties Ukrainas armijas aicinājumam par militāro ieroču un aprīkojuma piegādi, SIA \"Teters\" Ukrainai piegādās 50 tālvadības ieroču stacijas, kas aprīkotas ar \"Lightspace Technologies\" papildinātās realitātes brillēm. Uzliekot virtuālās realitātes brilles, jūs redzat sev priekšā virtuālo vidi, bet neredzat neko, kas jums ir apkārt patiesajā vidē. Piemēram, jūs neredzēsiet savu roku, bet tikai šo virtuālo saturu. Uzliekot papildinātās realitātes brilles, jūs arvien vēl redzat visu, kas jums ir apkārt, bet papildus tam ir vēl kāds virtuālais objekts, ko jūs redzat caur šīm brillēm.", "link": "https://www.delfi.lv/bizness/44467736/tehnologijas/54247456/augsto-tehnologiju-un-paplasinatas-realitates-ieroci-ukrainai-no-latvijas"},
{"title": "'Personība biznesā': 'Tet' valdes priekšsēdētājs Uldis Tatarčuks", "category": "Tehnoloģijas", "body": "Katru svētdienu “Delfi Bizness” piedāvā nelielu sarunu ar kādu no biznesa vides pārstāvjiem par pašreizējām aktualitātēm, ceļu uz panākumiem, nākotnes plāniem un dzīves laikā gūtajām atziņām. Uldis Tatarčuks šobrīd ir tehnoloģiju uzņēmuma “Tet” vadītājs, bet iepriekš ieņēmis vadošus amatus arī citos uzņēmumos. atradīsiet šeit Mēs varam labāk, mēs esam spēcīgi, gudri un talantīgi – to vajag biežāk atgādināt gan sev, gan pārējiem. Un visa pamatā ir darbs – gudrs, sistemātisks un neatlaidīgs darbs, saka \"Tet\" valdes priekšsēdētājs. Man Latvija ir labākā vieta, kur dzīvot un audzināt bērnus, mēs to pārāk bieži nenovērtējam. Te ir Dziesmu svētki, Kolkas rags, meži, jūra, ziema un vasara. Ir, protams, vēl uzlabojamas lietas, mums vajag konkurētspējīgāku nodokļu sistēmu, vismaz Baltijas līmenī, jāveido enerģētiskā neatkarība, būtiski jāmaina un jāuzlabo izglītības sistēma, beidzot jāsaņemas un reāli jāoptimizē skolu tīkls, lai būtu pieejama moderna un vienādas kvalitātes izglītības sistēma pilnīgi visiem bērniem, visu lielumu skolās, tajā skaitā arī ar jaunāko tehnoloģiju palīdzību.", "link": "https://www.delfi.lv/bizness/44467736/tehnologijas/54253442/personiba-biznesa-tet-valdes-priekssedetajs-uldis-tatarcuks"},
{"title": "Iepirkšanās, konkursi un romantika – populārākās krāpnieku shēmas", "category": "Tehnoloģijas", "body": "Sociālie tīkli  ir strauji kļuvuši par vienu no ienesīgākajiem krāpnieku ienākumu avotiem.  \" Luminor \" krāpšanas novēršanas speciālists Anrijs Šmits stāsta, kuri krāpniecības veidi šobrīd ir izplatīti sociālo tīklu platformās, un dalās ar padomiem, kā no tiem izvairīties. Tā kā sociālajos tīklos ir viegli izveidot viltus profilu un mērķtiecīgi sasniegt vajadzīgo auditoriju, atbilstoši vecumam, ienākumu līmenim, pirkumu vai skatījumu vēsturei, pērn sociālie tīkli kļuva par vienu no ienesīgākajām platformām, kur krāpniekiem izraudzīties savus upurus. Novērojumi liecina, ka visbiežāk tiek apkrāpti 18-39 gadus veci iedzīvotāji – aktīvākie interneta patērētāji. Finanšu krāpniecības upuri \"uzķeras\" uz it kā nevainīgām reklāmām, ierakstiem vai saņem vēstules, kas mudina uz noteiktu rīcību. Krāpnieki ir aktīvi \" Facebook \" un \"Instagram\", kur īsteno dažādas tirdzniecības shēmas, kā arī apkrāpj, veidojot šķietami romantiskas attiecības, īpaši platformā \" Tinder \". \"Facebook\" krāpnieki ļoti plaši izmanto tirgošanās grupas, kur var pārdot un iegādāties dažādas sadzīvē nepieciešamas lietas. Krāpnieki ievieto preci par zemu cenu, saņem par to naudu, taču preci nenosūta. Tāpat godprātīgi preču pārdevēji var saskarties ar viltus pircējiem, kas piedāvā preci iegādāties, izmantojot kurjerdienestu pakalpojumus (\"DHL\", \" Omniva \" u.c.). Krāpnieki aicina pārdevējus atvērt viltus saites ar iepriekš minēto uzņēmumu simboliku un ievadīt tur savus maksājumu kartes datus, pēc tam izkrāpjot naudu no konta. Arī \"Instagram\" viena no populārākajām shēmām ir saistīta ar tirdzniecību. Krāpnieki izveido viltus \"Instagram\" veikalus: ievieto skaistas produkta bildes, nopērk viltus sekotājus un piedāvā \"īpašu\" akcijas piedāvājumu. Neuzmanīgākie lietotāji aizskaita naudu vai citos gadījumos ievada un nodod savus datus krāpniekiem, kas jau ļauj tiem piekļūt upura bankas kontiem un izņemt naudu. Cita ļoti populāra krāpnieciska darbība gan \"Instagram\", gan \"Facebook\" ir dalīšanās ar konkrētiem ierakstiem par akcijām vai laimestiem. Krāpnieki atdarina loteriju rīkotāju kontus un izsūta viltus paziņojumus par laimestu. Ziņa satur saiti, kurā jāievada personas dati \"laimesta saņemšanai\". Pēc datu ievadīšanas tiek izkrāpti cietušās personas līdzekļi. Būtiski pieaudzis arī krāpniecību skaits, iepriekš izveidojot it kā romantiskas attiecības ar upuri. Šajā gadījumā visbiežāk \"Facebook\", \"Instagram\" un \"Tinder\" lietotāji saņem draudzības uzaicinājumu no svešinieka. Attīstoties komunikācijai, viss noslēdzas ar lūgumu veikt naudas pārskaitījumu kādām neatliekamām un steidzamām vajadzībām. Šajā gadījumā par upuriem biežāk kļūst sievietes. Arī jauniešu vidū populārajā platformā \" TikTok \" ir identificētas krāpnieciskas shēmas, kas uzņem \"apgriezienus\". Daudziem \"TikTok\" ir arī peļņas gūšanas avots - ja konts ir populārs, var saņemt reklāmu piedāvājumus, maksu par skatījumiem un citus materiālus labumus. Viltus \"TikTok\" kontu uzlabotāji lietotājiem piedāvā sasniegt lielāku auditoriju. Tiklīdz upuris ir pārskaitījis naudu, krāpnieks pazūd un pakalpojumu neīsteno. Savukārt \"Shadowban\" ir \"TikTok\" sistēma, kas ierobežo konta darbību gadījumos, kad kontam ir nevēlams saturs vai slikta reputācija. Nereti krāpnieki konta īpašniekam ar maz sekotājiem apgalvo, ka kāds nelabvēlis ir uzlicis \"Shadowban\", kas liedz saņemt skatījumus un sekotājus, piedāvājot to par samaksu noņemt ar speciālas programmas palīdzību. Tiklīdz nauda ir pārskaitīta, krāpnieks pazūd, pakalpojumu neīstenojot. Kā norāda \"Luminor\" eksperts, krāpniecības mēģinājumu vieglāk ir atklāt, ja pirms kādas tālākas rīcības veikšanas tā tiek izrunāta un apspriesta ar tuviniekiem vai draugiem – jebkura konsultācija ar uzticamiem cilvēkiem var palīdzēt laikus pasargāt savus finanšu līdzekļus no to nonākšanas krāpnieku rīcībā. Lēmuma pieņemšanu par dārgākiem pirkumiem nekādā gadījumā nevajadzētu sasteigt, īpaši tad, ja reklāmā tiekat aicināts rīkoties nekavējoties. Ieteicams nepaļauties mirkļa impulsam un apdomāt piedāvājumu divreiz, lai tādējādi novērstu iespēju nokļūt krāpnieku nagos. Lai izvairītos no krāpniecības, Anrijs Šmits iesaka izmantot sociālo tīklu sniegtās iespējas, piemēram, ierobežot personu loku, kas var redzēt veiktos ierakstus sociālajos medijos un atteikties no reklāmām vispār, ja tāda iespēja tiek piedāvāta. \"Pat, ja naudas pārskaitījuma lūgums sociālajos tīklos tiek saņemts no kādas pazīstamas personas, pirms pārskaitījuma veikšanas jāpārliecinās par informācijas patiesumu, piemēram, piezvanot, jo drauga sociālo tīklu konts var būt uzlauzts vai viltots. Savukārt pirms pirkuma izdarīšanas ir svarīgi pārliecināties par šāda uzņēmuma eksistenci, pārbaudot reģistrācijas datus, adreses un telefona numura eksistenci,\" stāsta bankas eksperts.", "link": "https://www.delfi.lv/bizness/44467736/tehnologijas/54246576/iepirksanas-konkursi-un-romantika-popularakas-krapnieku-shemas"},
{"title": "12 Latvijas uzņēmumi iekļuvuši 'TechChill' starptautiskā jaunuzņēmumu konkursa pusfinālā", "category": "Tehnoloģijas", "body": "Divpadsmit Latvijas jaunuzņēmumi iekļuvuši \" TechChill \" starptautiskā jaunuzņēmumu konkursa pusfinālā un cīnīsies par 10 000 eiro, portālu \"Delfi\" informēja rīkotāji. Tehnoloģiju un jaunuzņēmumu pasākums \"TechChill\" ir nosaucis 50 starptautiskā jaunuzņēmumu konkursa pusfinālistus. Tie tālāk cīnīsies par iespaidīgu balvu fondu konkursa \"50 Founders Battle\" finālā, kas norisināsies \"TechChill\" ietvaros. Jaunuzņēmumi nāk no Skandināvijas un Baltijas valstīm, kā arī ASV, Ukrainas, Vācijas un Luksemburgas. Latviju starptautiskajā jaunuzņēmumu konkursā \"50 Founders Battle\" pārstāvēs: \"Hack Motion\" - valkājams sensors, kas palīdz apgūt dažādus sporta veidus; \"My3Dcloud\" - platforma būvniecības nozares pārstāvjiem darbam ar 3D projektiem; \"sebelo\" - efektīva savvaļas ugunsgrēku noteikšanas sistēma; \"VReach\" - virtuālās realitātes terapija autisma pacientiem; \"UpMatched\" - mākslīgajā intelektā lietotne, lai vadītu uz karjeras attīstību vērstu mācīšanos uzņēmuma iekšienē; \"Enzymity\" - platforma plastmasas apļveida cirkulācijas nodrošināšanai; \"SimpleCharge\" - e-mobilitātes veicināšana, ļaujot elektriskos transportlīdzekļus lādēt, izmantojot ielu apgaismojuma infrastruktūru; \"MonaTek IoT\" - elektroenerģijas vadības sistēma nekustamā īpašuma nozarei un rūpnīcām; \"DOGIOH\" - NFT spēļu projekts, kura ietvaros uz blokķēdes tiek veidota spēļu metaversa vide; \"BeeSage\" - datos balstīts bišu saimniecības apsaimniekošanas risinājums produktivitātes un ilgtspējības uzlabošanai; \"TerraWaste\" - atkritumu otrreizējās pārstrādes tehnoloģija, kas nevērtīgiem atkritumiem piešķir vērtību; \"Sqrino\" - mašīnmācīšanās tehnoloģijā balstīts risinājums elektronisko un elektrisko iekārtu CE marķējuma atbilstības vadībai. Kopumā konkursam bija pieteikušies vairāk kā 200 jaunuzņēmumi no visas pasaules. Starptautiska Ekspertu žūrija atlasīja 50 jaunuzņēmumus, ņemot vērā tādus kritērijus kā risinātās probēmas nopietnība, komanda, līdzšinējie rezultāti un iespējas ideju mērogot. Tagad konkursa pusfinālisti kāps uz skatuves starptautiskajā jaunuzņēmumu un tehnoloģiju pasākumā \"TechChill\", kas no 27. līdz 29. aprīlim klātienē notiks Rīgā, Hanzas peronā. Finālistus izvēlēsies riska kapitāla fondu pārstāvju žūrija. Pieci jaunuzņēmumi iegūs iespēju kāpt uz lielās skatuves pasākuma noslēgumā, kad tiks noteikts labākais jaunuzņēmums. Tas arī tiks pie 10 000 eiro naudas balvas. Diviem jaunuzņēmumu pārstāvjiem būs iespēja mācīties Kalifornijā, Dreipera universitātes uzņēmējdarbības programmā. Vēl viens jaunuzņēmums tiks pie 1 ETH - Etherreum kriptovalūtas, kas ir otrā lielākā pasaulē. Šo balvu nodrošina Latvijas kriptovalūtas uzņēmums \"Gravity\". Bezpeļņas organizācija TechChill ir Latvijas jaunuzņēmumu vides pārstāvju iniciatīva. Tās mērķis ir veicināt tehnoloģiju un jaunuzņēmumu ekosistēmas attīstību, starptautisko atpazīstamību un investīciju piesaisti.", "link": "https://www.delfi.lv/bizness/44467736/tehnologijas/54255532/12-latvijas-uznemumi-iekluvusi-techchill-starptautiska-jaunuznemumu-konkursa-pusfinala"},
{"title": "'LMT' līdz 2025. gadam pakāpeniski slēgs 3G tehnoloģiju, attīstīs 5G tīklu", "category": "Tehnoloģijas", "body": "Lai attīstītu  5G  risinājumus industrijām un nodrošinātu klientiem kvalitatīvus pakalpojumus pieaugošā mobilo datu pārraides patēriņa apstākļos, tuvākajos gados \" LMT \" plāno būtiski paplašināt un attīstīt 5G tīklu, kā arī slēgt morāli un tehniski novecojušo 3G tehnoloģiju, informē uzņēmuma pārstāvji. 3G tehnoloģiju \"LMT\" iecerējis slēgt pakāpeniski līdz 2025. gadam paralēli klientu – 3G lietotāju – pārejai uz 4G un 5G tīkliem. Šobrīd līdzās jaunākās paaudzes 4G un 5G datu pārraides tehnoloģijām LMT uztur arī novecojušo 3G tehnoloģiju, ko klienti izmantot arvien retāk. Ņemot vērā, ka 4G un 5G spēj pārraidīt ievērojami vairāk datu, nodrošināt augstāku pakalpojumu kvalitāti un daudz efektīvāk izmantot frekvenču resursus, LMT pieņēmis lēmumu slēgt 3G tehnoloģiju, lai atbrīvotu frekvences jaunajam augstas veiktspējas 5G tīklam un paplašinātu 4G tīklu. Šāds tehnoloģiju nomaiņas process notiek visā pasaulē, un jau teju 150 mobilo sakaru operatoru slēguši vai tuvākajos gados plāno slēgt 3G tehnoloģiju. \"Laiks nestāv uz vietas, un tehnoloģiju attīstība – tāpat. Telekomunikāciju nozarē to var lieliski redzēt – tehnoloģijas attīstās strauji un tas, kas vēl nesen šķita zinātniskā fantastika, laikam ejot, kļūst vien par kārtējo cilvēka spēju apliecinājumu un ierakstu vēstures annālēs. Jaunās tehnoloģiju vēsmas mūsu ikdienu padara arvien ērtāku, ļauj paveikt vairāk un atver iespēju logus jaunu ideju īstenošanai gan valsts, gan indivīda līmenī, tāpēc iet kopsolī ar laiku ir svarīgi ikvienam. Tāpēc LMT ik gadu veic apjomīgas investīcijas infrastruktūras, tīkla un tehnoloģiju attīstībā, paplašinot 4G un 5G tīklu iespējas, lai mūsu klientiem būtu pieejami laikam un lietošanas paradumiem atbilstoši, moderni, jaudīgi un kvalitatīvi sakari. 3G tehnoloģija šajās kategorijās vairs neiekļaujas, tāpēc pienācis laiks no tās lēnām atvadīties,\" lēmumu komentē \"LMT\" prezidents Juris Binde. Kā norāda \"LMT\" prezidents, klientus šī tehnoloģiju attīstība un nomaiņa ietekmēs pozitīvi, ļaujot ikdienā vēl visaptverošāk izmantot 4G un 5G priekšrocības. Jau ziņots, ka šobrīd LMT kopējais bāzes staciju skaits pārsniedz 1500, no kurām liela daļa jau šogad darbosies 5G tīklā, kas nodrošina jaudīgo 5G internetu ne tikai rūteros, bet arī telefonos, padarot to pieejamu arvien plašākam privātpersonu un uzņēmēju lokam. Tāpat no 2021. gada sākuma LMT saviem klientiem nodrošina VoLTE (Voice over Long-Term Evolution) tehnoloģiju zvaniem 4G tīklā, un tagad šajā tīklā tiek nodrošināti ne tikai interneta sakari, bet arī lielākā daļa balss sakaru. Tas dod iespēju baudīt kvalitatīvākus balss pakalpojumus – ātrāku zvana savienojumu, sarunas HD kvalitātē un iespēju sarunas laikā lietot internetu. Slēdzot 3G tehnoloģiju, jaunākās paaudzes tīklu sniegtās iespējas būs pieejamas vēl plašākam klientu lokam. Lielāko daļu \"LMT\" klientu, kuri lieto 4G un 5G iekārtas, kā arī atbilstošās SIM kartes, 3G tehnoloģijas slēgšana praktiski neietekmēs, skaidro uzņēmumā.", "link": "https://www.delfi.lv/bizness/44467736/tehnologijas/54260378/lmt-lidz-2025-gadam-pakapeniski-slegs-3g-tehnologiju-attistis-5g-tiklu"},
{"title": "'TestDevLab' Liepājā atklājis jaunu biroju", "category": "Tehnoloģijas", "body": "Svaigi renovētajā ēkā Jūras iela 26 aptuveni 500 kvadrātmetru platībā strādā 25 uzņēmuma darbinieki un telpu potenciāls ļauj dubultot darbinieku skaitu, kā arī rīkot dažādas aktivitātes, piemēram, apmācības. \"Pirms vairākiem gadiem Liepājā atvērām mūsu trešo biroju un šobrīd esmu gandarīts, ka esam izauguši no iepriekšējā biroja telpām un varam uzsākt darbu modernā darba vidē. Atverot jauno Liepājas biroju, esam izdarījuši savu mājasdarbu un tagad varam turpināt izaugsmi Liepājā. Mūsu inženieri strādā dažādos interesantos starptautiskos projektos un nodrošina audio/video kvalitātes testēšanas pakalpojumus. Tagad jaunajās telpās varēsim izveidot papildus testēšanas laboratorijas. Aicinu \"TestDevLab\" kolektīvam pievienoties gan praktikantus, gan pieredzējušus IT speciālistus. Darba pietiks visiem!\", komentē uzņēmuma līdzdibinātājs Andrejs Frišfelds. Pagājušā gada nogalē \"TestDevLab\" atzīmēja savas darbības pirmo desmitgadi un šobrīd uzņēmumā strādā jau vairāk nekā 500 darbinieki no 17 dažādām valstīm. Uzņēmumam ir seši biroji Latvijā (Liepājā, Ventspilī, Rīgā, Jelgavā, Valmierā un Daugavpilī), kā arī šī gada sākumā Ziemeļmaķedonijā tika atvērts pirmais starptautiskais birojs. \"TestDevLab\" programmatūras kvalitātes nodrošināšanas speciālisti rūpējas par jaunuzņēmumu un pasaules lielāko tehnoloģiju gigantu programmatūras kvalitāti. Pēdējos gados īpaši pieprasīti ir uzņēmuma piedāvātie audio un video programmatūras testēšanas pakalpojumi un šie darbi tiek veikti arī no Liepājas biroja. 2011. gadā Latvijā izveidotais uzņēmums \"TestDevLab\" nodarbojas ar programmatūras testēšanas pakalpojumu sniegšanu un testēšanas produktu izstrādi. Starp uzņēmuma klientiem ir gan jaunuzņēmumi, gan starptautiski milži kā \" Microsoft \", \" Skype \", \"Orange\", \"Telefonica\", \" Airbnb \" u.c. Uzņēmuma testēto programmatūru lieto vairāk nekā 4,5 miljardi cilvēku visā pasaulē.", "link": "https://www.delfi.lv/bizness/44467736/tehnologijas/54262970/testdevlab-liepaja-atklajis-jaunu-biroju"},
{"title": "NFT – arī finansējuma avots: kā jaunuzņēmums ieguva 500 tūkstošus", "category": "Tehnoloģijas", "body": "Par NFT bieži vien tiek runāts teju vai tikai digitālās mākslas kontekstā, tehnoloģiju vienkāršojot līdz iespējai pirkt un pārdot autortiesības uz zīmējumiem, radot spekulantu paradīzi. Taču pati tehnoloģija ir interesanta un, pēc daudzu domām, perspektīva digitālajā telpā. Vienu interesantu pielietojumu tai ir atradis latvietis Arturs Kirtovskis, kurš kopā ar kolēģiem izmanto NFT, lai finansētu savu projektu – blogošanas platformu \"Sigle\" – un veidotu kopienu šai platformai. NFT (non-fungible token) pirmo reizi līdz plašākas sabiedrības ausīm nonāca pērnvasar, kad digitālās mākslas tirgu satricināja ziņa, ka multimediju mākslinieka \"Beeple\" digitālais darbs pārdots par 69 miljoniem dolāru, pirmo reizi pielīdzinot tikai datorā eksistējošu darbu vecmeistaru gleznām un skulptūrām, par kurām cīnās pasaules lielākie muzeji un galerijas. Jaunā tehnoloģija, kas darbojas uz kriptovalūtu blokķēdes pamata, vienkāršoti sakot, ļauj pirkt un pārdot unikālas īpašumtiesības uz digitālajiem darbiem, tādējādi piešķirot datorā radītajai mākslai ekskluzivitātes auru, ko iepriekš baudīja tikai fiziskie objekti.  Lai gan šobrīd NFT pamatā tiek izmantota, kā iepriekš aprakstīts, tehnoloģiju eksperti paredz tai nākotni banku darījumos (jo sistēma ļauj izveidot faktiski neviltojamu reģistru par, piemēram, pārskaitījumiem), drošo parakstu jomā un e-komercijā. \"Delfi\" jau iepriekš rakstīja, ka NFT ienāk arī multimediju izklaidē. Taču vienlaikus to, kā pierāda blogošanas platformas veidotājs Arturs Kirtovskis, var izmantot arī kā finansējuma vākšanas rīku. Viņš nenoliedz, ka ap NFT notiek daudz spekulāciju un šim jēdzienam bieži tiek piedēvēta slikta slava, taču viņš uzskata, ka tur pie vienas ir neprasmīgi projektu ieviesēji, kas to saskata tikai kā kārtējo mārketinga rīku. Viņaprāt, tehnoloģijai ir plašs pielietojums. \"Iedomājies \"Instagram\" veida platformu, kur tu saņem naudu par tur pavadīto laiku. Tā vairs nav utopija. Tā ir \"Web3\" realitāte. NFT savukārt ir daļa no šīs \"Web3\" infrastruktūras,\" saka projekta autors, aprakstot, kā kopā ar diviem kolēģiem no Francijas ir savācis 500 tūkstošus sava projekta finansēšanai, tieši pateicoties šai tehnoloģijai. Par to viņš arī runās \"TechChill 2022\".", "link": "https://www.delfi.lv/bizness/44467736/tehnologijas/54263160/nft-ari-finansejuma-avots-ka-jaunuznemums-ieguva-500-tukstosus"},
{"title": "Ar bezmaksas meistarklašu programmu sāksies 'TechChill 2022'", "category": "Tehnoloģijas", "body": "No 27. līdz 29. aprīlim Rīgā, Hanzas peronā notiks jaunuzņēmumiem un tehnoloģijām veltīts pasākums \" TechChill  2022\". Tas būs pirmais nozares pasākums Baltijas valstīs, kas pēc pandēmijas ierobežojumiem notiks klātienē, portālu \"Delfi\" informēja rīkotāji. \"TechChill 2022\" sāksies 27. aprīlī ar ikvienam interesentam pieejamu plašu bezmaksas pasākumu programmu. \"Ar \"TechChill\" pasākumiem mēs gribam sasniegt divas mērķauditorijas. Pats \"TechChill\" vienmēr ir bijis un būs par un ap jaunuzņēmumu dibināšanu. Tā apmeklētāji parasti meklē atbildes uz jautājumiem, kā validēt savu ideju, kā piesaistīt investorus un kā mērogot savu jaunuzņēmumu. Taču bezmaksas meistarklases šoreiz ir vairāk paredzētas tiem, kuri vienmēr ir sapņojuši par savu uzņēmumu, bet dažādu iemeslu dēļ iecere vēl nav piepildījusies,\" saka \"TechChill 2022\" vadītāja Annija Mežgaile. Bezmaksas meistarklases visas dienas garumā notiks Fantadromā, Jaunās Teikas teritorijā. Uz visiem pasākumiem iepriekš ir jāreģistrējas. Lektori no dažādām pasaules valstīm un uzņēmumiem stāstīs gan par to, kā veidot zīmolu, kā to virzīt starptautiski, kā savu ideju prezentēt investoriem un kā uzrunāt investorus - biznesa eņģeļus. Interesanti, ka šogad par \"TechChill 2022\" pasākumu ir ļoti liela interese tieši no investoriem, tāpēc šī ir lieliska iespēja satikt un aprunāties ar potenciālajiem naudas devējiem. \"Jaunuzņēmumu skaits Baltijas valstīs dažu gadu laikā ir ievērojami audzis. Un runa nav tikai par skaitu, bet arī par to, ka jaunuzņēmumi pārstāv dažādas vertikāles. Šīs aktivitātes nav palikušas nepamanītas. Tāpēc ir liela interese no investoriem, kuri tradicionāli darbojas ārpus šī tirgus. Tas savukārt ir būtisks pienesums visai jaunuzņēmumu ekosistēmai, jo viņi nāk ar labākajiem padomiem no visas pasaules. Mēs savukārt šīs tendences saskatām kā pozitīvu iezīmi kolektīvajiem jaunuzņēmumu pūliņiem ar savām inovācijām padarīt pasauli par labāku vietu. \"Karma.vc\" riska kapitāla fons primāri investē partnerībās. Mēs meklējam komandas, kurās ir iespējamas atvērtas un godīgas diskusijas. Tikai tā ir iespējams radīt pievienotot vērtību,\" investoru intereses raksturo onvestīciju fonda \"Karma.VC\" vadītāja Marili Merendi. \"Delfi\" jau ziņoja, ka \"TechChill 2022\" notiks Hanzas Peronā divas dienas - 28. un 29. aprīlī. Uz skatuves kāps 130 runātāji no dažādām pasaules valstīm. Raiba solās būt arī auditorija - jaunuzņēmumu dibinātāji un pārstāvji, investori, uzņēmēji, kas veiksmīgi izveidojuši un pārdevuši savus jaunuzņēmumus. Bezpeļņas organizācija \"TechChill\" ir Latvijas jaunuzņēmumu vides pārstāvju iniciatīva. Tās mērķis ir veicināt tehnoloģiju un jaunuzņēmumu ekosistēmas attīstību, starptautisko atpazīstamību un investīciju piesaisti.", "link": "https://www.delfi.lv/bizness/44467736/tehnologijas/54281238/ar-bezmaksas-meistarklasu-programmu-saksies-techchill-2022"},
{"title": "55% iedzīvotāju pēdējā gada laikā saņēmuši krāpnieciska rakstura telefona zvanu", "category": "Tehnoloģijas", "body": "Kopumā četrās lielākajās Latvijas bankās 2021. gadā konstatēti 3180 telefonkrāpšanas gadījumi, izkrāpjot 4 950 333 eiro. Savukārt šī gada pirmajos trīs mēnešos izkrāpto līdzekļu apmērs banku klientiem, pašiem apstiprinot maksājumu, jau sasniedzis 1,6 miljonus eiro, turklāt jau gada pirmajos mēnešos konstatēti 443 telefonkrāpniecības gadījumi, izkrāpjot 323 204 eiro. Lai arī pēc aptaujas datiem 87% iedzīvotāju ir pārliecināti, ka viņi spētu atpazīt, ja pa telefonu sazinātos krāpnieks ar mērķi izkrāpt naudu, tomēr statistika liecina, ka krāpšanas gadījumu skaits turpina augt. Finanšu nozares asociācijas Krāpšanu ierobežošanas darba grupas vadītājs Anrijs Šmits uzsver pamatlietas, kuras raksturīgas telekomunikācijas krāpšanas situācijām: \"Jāatceras, ka bankas darbinieki nekad saziņai ar klientu neizmantos tādus kanālus, kā, piemēram, \" WhatsApp \", \"Viber\" utt. Tāpat bankas darbinieks nekad nelūgs klientam atklāt personīgu informāciju, nelūgs sarunas laikā ievadīt \"Smart-ID\" kodus, un noteikti neatteiks saziņu valsts valodā. Ja telefonsarunā parādās kāds no šiem punktiem, tad noteikti ir pamats aizdomām, ka tas ir krāpnieks un saruna nekavējoties ir jābeidz. Ja vēlaties pārliecināties, vai ar jūsu datiem un finanšu līdzekļiem viss ir kārtībā, tad iesakām zvanīt uz oficiālo bankas norādīto tālruni un izstāstīt situāciju.\" \"Svarīgi apzināties, ka telekomunikāciju krāpniecība nav tikai saruna pa telefonu. Krāpnieki izmanto gan audio ierakstu uzrunas dažādās telefona lietotnēs, gan sūta īsziņas, gan potenciālie upuri tiek uzrunāti sociālajos tīklos, e-pastos. Tāpat arī, piemēram, \"Smart-ID\" ievadīšanai mums ir nepieciešams mūsu telefons. Tātad šīs telekomunikāciju krāpnieku izlikto lamatu iespējas patiesībā ir ļoti plašas,\" skaidro  Valsts policijas  eksperts Dmitrijs Homenko. Piemēram, šobrīd Latvijā vispopulārākās ir investīciju krāpšanas, kas arī bieži rada vislielākos zaudējumus upuriem. Iedzīvotāji saņem zvanus no viltus brokeriem, kuri aicina investēt naudu. Sarunas laikā tiek nosūtīta kāda interneta vietne, kur maldīgi redzams ieguldījumu kāpums, radot ilūziju par ieguldījuma vērtības augšanu. Tomēr izrādās, ka no tā nekas nav īsts un tā patiesībā ir multfilma, ar mērķi ievilināt cilvēku šajā noziedzīgajā shēmā un iegūt viņa naudu. Turklāt laiks, kamēr upuris saprot, ka ir apkrāpts, bieži investīciju krāpšanu gadījumos var būt vairāki mēneši un ilgāk. \"Mobilo sakaru operatori regulāri sadarbojas ar atbildīgajām iestādēm Latvijā, vietējiem un starptautiskajiem mobilo sakaru operatoriem, lai pēc iespējas operatīvāk izskaustu šos telefonkrāpniecības gadījumus. Tomēr sabiedrībai ir jābūt vērīgai, jo šobrīd krāpnieki izmanto aizvien komplicētākas un rafinētākas metodes un shēmas, saglabājot vienu kopīgu iezīmi – zvans no bankas, saruna krievu valodā un nepieciešamība dalīties ar sensitīviem datiem, ko bankas nekad klientiem neprasītu telefona sarunā. Diemžēl operatori nevar automātiski bloķēt krāpniecībai izmantotos numurus, jo krāpnieki tos nereti vilto, izmantojot reālu abonentu tālruņa numurus. Tāpēc, kopā informējot sabiedrību, ir jāpanāk, ka līdz ar šāda zvana saņemšanu, cilvēki to uztver kā brīdinājumu, ka saruna nav ikdienišķa un tās nodoms, visticamāk, ir izkrāpt naudu. Jebkurā gadījumā, saņemot šādu zvanu, tas tūlītēji ir jāpārtrauc,\" norāda \"Bite\" IKT produktu un pakalpojumu attīstības un partnerības vadītājs Latvijā Vladislavs Gurmans. Par to, kā sevi varam pasargāt no telekomunikāciju krāpšanas, stāsta \"Cert.lv\" kiberdrošības eksperts Gints Mālkalnietis: \"Krāpnieku mērķis ir izvilināt no lietotājiem sensitīvu informāciju, piemēram, norēķinu karšu datus, lietotājvārdu un paroli vai bankas konta piekļuves informāciju. Šie uzbrukumi ir populāri, jo tiem nav nepieciešams liels resursu un zināšanu ieguldījums no krāpnieku puses un tos ir samērā viegli īstenot. Tomēr, lai arī cik radoši būtu krāpnieki un kādas tehnoloģijas viņi izmantotu, jūsu rokās ir labākā iespējamā aizsardzība – jūs paši un jūsu kritiskā domāšana. Pirmais, ko krāpnieki parasti mēģina darīt, ir radīt stresa situāciju un steidzināt, lai panāktu to, ka upuris kļūdās. Tāpēc šādu sarunu laikā svarīgi ir ieturēt pauzi vai pat pārtraukt sarunu, lai iedziļinātos un padomātu. Tāpat izvērtējiet kritiski informāciju īsziņās, e-pastos un tīmekļa vietnēs – neticams laimests vai pēkšņs darba piedāvājums, kaut neesat nekur pieteikušies, negaidīts mantojums no radinieka, par kuru neko nezināt, vai pārsteidzoši lielas atlaides interneta veikalā zīmoliem, par kuriem vienmēr esat sapņojuši – ja kaut kas izskatās neticami labi, tad tā gandrīz noteikti ir krāpšana.\"", "link": "https://www.delfi.lv/bizness/44467736/tehnologijas/54286564/55-iedzivotaju-pedeja-gada-laika-sanemusi-krapnieciska-rakstura-telefona-zvanu"},
{"title": "'Bolt' līdzdibinātājs neredz iemeslu pārdot savas uzņēmuma daļas – tas var augt un augt vēl ilgi", "category": "Tehnoloģijas", "body": "Igaunijas Bolt Villigs sarunā ar \" Delfi Bizness \" dalījās tajā, kam viņš pievērš uzmanību, ieguldot kādā jaunuzņēmumā, kā arī savos uzskatos par to, cik svarīgi ir atrast līdzdibinātāju ar tādām pašām vērtībām un skatījumu uz pasauli kā pašam. Viens no jaunākajiem projektiem, kur Villigs ir iesaistījies, ir programmēšanas skola \"kood/Jõhvi\", kurā studē arī cilvēki no Latvijas. Viņš pieļauj, ka pēc kāda laika līdzīgu izglītības iniciatīvu varētu attīstīt arī Latvijā. Vairāk par to, kādu redz \"Bolt\" nākotni un ko pats plāno darīt vismaz turpmākos 20 gadus, Villigs stāsta intervijā medijam \"Delfi Bizness\". Ir ļoti grūti atbildēt hipotētiski uz šo jautājumu. Mēs ar dibinātājiem esam apspriedušies un sapratuši, ka mums nav vajadzības pārdot uzņēmumu. Īpašnieki var pārdot nelielu daļu no savām kapitāldaļām un iegūt finansējumu, lai risinātu ģimenes vajadzības vai iegūtu naudu ziedojumiem un labdarībai. Ko es darītu ar naudu, ja pārdotu visas savas daļas? Tas patiesībā sagādātu galvassāpes. Man būtu jāsāk ieguldīt, un tas prasītu lielu piepūli.  Mums ir spēcīga kompānija, laimīgi darbinieki, kas atbalsta mūsu misiju. Es domāju, ka šī ir ideāla situācija uzņēmējam, lai veidotu uzņēmumu, kas pašam patīk. Es domāju, ka mēs padarām pasauli labāku daudziem cilvēkiem. Būtībā tas ir sapņu darbs.", "link": "https://www.delfi.lv/bizness/44467736/tehnologijas/54284550/bolt-lidzdibinatajs-neredz-iemeslu-pardot-savas-uznemuma-dalas-tas-var-augt-un-augt-vel-ilgi"},
{"title": "'Amazon' pirmajā ceturksnī cietis septiņos gados pirmos zaudējumus", "category": "Tehnoloģijas", "body": "ASV  interneta tirdzniecības uzņēmums \" Amazon \" šogad pirmajā ceturksnī strādājis ar 3,8 miljardu dolāru (3,6 miljardi eiro) zaudējumiem, kas bijuši pirmie ceturkšņa zaudējumi kopš 2015.gada, teikts kompānijas ceturtdien publiskotajā paziņojumā. Zaudējumi galvenokārt tiek skaidroti ar uzņēmumam piederošo elektrisko automobiļu ražotāja \"Rivian\" akciju vērtības samazināšanos par 7,6 miljardiem dolāru. Tikmēr uzņēmuma pārdošanas apjoms pirmajā ceturksnī palielinājies par 7% un veidojis 116,4 miljardus dolāru. \"Amazon\" norāda, ka uzņēmumu turpmākajos mēnešos sagaida jauni izaicinājumi saistībā ar inflācijas un darbaspēka izmaksu pieaugumu.", "link": "https://www.delfi.lv/bizness/44467736/tehnologijas/54295692/amazon-pirmaja-ceturksni-cietis-septinos-gados-pirmos-zaudejumus"},
{"title": "'AliExpress' noriets: kur tagad iepērkas Latvijas iedzīvotāji?", "category": "Tehnoloģijas", "body": "Preču pasūtīšana no valstīm ārpus  Eiropas Savienības  (ES) Latvijā strauji zaudē popularitāti, liecina \" Citadeles \" dati par veiktajiem pirkumiem internetā. Pasaulē zināmā iepirkšanās vietne \" AliExpress \" aizvadītā gada laikā zaudējusi līdz šim stabili ieņemtās līderpozīcijas interneta tirgotāju topā \"Citadeles\" klientu vidū, turklāt 2022. gada martā lieltirgotāja popularitāte Latvijā kritusies par vairāk nekā pusi. Rezultātā pozīcijas nostiprinājušas ES reģistrētās iepirkšanās vietnes – \"bestsecret.com\" un \"aboutyou.lv\". Ķīnā bāzētais tiešsaistes iepirkšanās veikals \"AliExpress\" jau ilgus gadus bijis Latvijas iedzīvotāju iecienītākā iepirkšanās vietne internetā. 2020. gadā \"aliexpress.com\" pēc \"Citadeles\" klientu reģistrēto pirkumu skaita ik mēnesi ierindojās starp trim populārākajām e-komercijas vietnēm Latvijā, taču kopš 2021. gada jūlija Latvijas iedzīvotāju pirkumi  Āzijas  lieltirgotājā samazinājušies par 47%, ja salīdzina ar pērnā gada pirmajiem sešiem mēnešiem. \"AliExpress\" popularitātes lejupslīde turpinās arī 2022. gadā, par ko liecina 57% kritums marta mēnesī Latvijā reģistrētajos pirkumos, salīdzinot ar šo pašu laika periodu pirms gada. \"Būtiskais kritums \"AliExpress\" popularitātē skaidrojams ar ES pieņemtajām izmaiņām  PVN  piemērošanā e-komercijas darījumiem, kas veikti ārpus ES teritorijas. Šīs izmaiņas stājās spēkā no 1. jūlija, kā rezultātā PVN precēm ārpus ES tirgotājiem jāpiemēro jau no pirmā centa, kā rezultātā sūtījumi ir dārgāki un uz tiem jāgaida ilgāk. Kā rāda dati, tas tiešā veidā atstājis ietekmi uz iedzīvotāju paradumiem, jo cilvēki arvien vairāk iepērkas Eiropas Savienībā reģistrētos veikalos. Tomēr nav izslēgts, ka iepirkšanās Ķīnas un citos ārpus ES e-veikalos atgriezīsies savās pozīcijās, cilvēkiem pielāgojoties pašreizējam regulējumam un saprotot, ka deklarēt preces muitā nav pārāk sarežģīti,\" komentē bankas \"Citadele\" Karšu un norēķinu daļas vadītājs Andris Lazdiņš. Ķīnas tiešsaistes tirgotāja vietu 2021. gada iecienītāko e-komercijas platformu topā aizņēmušas starpvalstu naudas sūtīšanas platformas – \"Transfergo\" un \"Paysend\". Par populārāko apģērbu pasūtīšanas vietni Latvijas iedzīvotāju vidū aiz \"AliExpress\" kļuvusi \"bestsecret.com\", kas reģistrēto pirkumu skaita ziņā apsteigusi \"aboutyou.lv\", kā arī \"asos.com\", liecina bankas \"Citadele\" dati par 2021. gadu. Visbiežāk izmantotākā valsts pakalpojumu platforma attālinātajiem maksājumiem 2021. gadā bijusi \"csdd.lv\", reģistrējot 16% pieaugumu pirkumos, ja salīdzina ar iespēto 2020. gadā. Neskatoties uz to, ka Covid-19 ierobežojumi Latvijā ir atcelti un saslimstība mazinās, iedzīvotāji joprojām turpina pasūtīt pārtiku internetā – 2022. gada martā \" Rimi \" e-veikalā cilvēki iztērējuši par 6% vairāk nekā gadu iepriekš. Ņemot vērā faktu, ka \" Android \" operētājsistēmas viedtālruņu lietotāju Latvijā ir krietni vairāk nekā \" Apple \" cienītāju, izceļams ir fakts, ka \"Apple Store\" aplikāciju tirgusplacī veiktie maksājumi martā vairāk nekā trīs reizes pārsnieguši \" Google  Play\" maksājumus, norāda bankā.", "link": "https://www.delfi.lv/bizness/44467736/tehnologijas/54295870/aliexpress-noriets-kur-tagad-ieperkas-latvijas-iedzivotaji"},
{"title": "'TechChill' konkursā 'Fifty Founders Battle' uzvar igauņu jaunuzņēmums", "category": "Tehnoloģijas", "body": "Ar jaunuzņēmuma “Vocal Image App” uzvaru ir noslēdzies viens no  Baltijas  valstīs lielākajiem jaunuzņēmumu un tehnoloģiju pasākumiem “ TechChill  2022”. Uzvarētājs ieguva gan “TechChill” uzvarētāja godu un 10 000 eiro balvu bez saistībām, gan riska kapitāla fonda “Depo Ventures” piešķirtos 150 000 eiro. Jaunuzņēmumu konkursā \"Fifty Founders Battle\" šogad bija pieteikušies vairāk nekā 200 jaunuzņēmumi no visas pasaules. Starptautiska Ekspertu žūrija sākotnēji atlasīja 50 jaunuzņēmumus, ņemot vērā tādus kritērijus kā risinātās problēmas nopietnība, komanda, līdzšinējie rezultāti un iespējas ideju mērogot. Konkursa pusfinālisti \"TechChill 2022\" pirmajā dienā sacentās savā starpā, un finālā iekļuva pieci jaunuzņēmumi: - \"Terrawaste\" (Latvija) – piedāvā izmantot inovatīvu tehnoloģiju atkritumu pārstrādāšanai; - \"HeyBooster\" ( Igaunija ) – mākslīgajā intelektā balstīts mārketinga kampaņu vadības rīks, kas palīdz plānot nākamos kampaņas posmus; - \"Codigy\" ( Lietuva ) – sadarbības platforma komandām, kas veido programmatūru; - \"Vocal Image App\" (Igaunija) – balss treniņa rīks; - \"MissionSpace\" (Latvija, Luksemburga) – jaunuzņēmums, kas nodarbojas ar kosmosa laikapstākļu novērošanu. Par spēcīgāko šajā konkurencē žūrija, kuras sastāvā bija dažādu starptautisku riska kapitāla fondu pārstāvji, atzina balss treniņa rīku – uzņēmumu no Igaunijas \"Vocal Image App\". Tas tika gan pie 10 000 eiro balvas no \"TechChill\", gan riska kapitāla fonda \"Depo Ventures\" investīcijas 150 000 eiro apmērā. Uzvarētājam \"Vocal Image App\" un vēl viena finālista \"Codigy\" pārstāvim arī būs iespēja mācīties Kalifornijā, Dreipera universitātes uzņēmējdarbības programmā. \"TechChill 2022\" no 27. līdz 29. aprīlim notika Hanzas Peronā, Rīgā. Tas bija pirmais tehnoloģiju pasākums pēc pandēmijas ierobežojumu atcelšanas Baltijas valstīs. 2023. gadā \"TechChill\" notiks 23. un 24. februāri. Bezpeļņas organizācija \"TechChill\" ir Latvijas jaunuzņēmumu vides pārstāvju iniciatīva. Tās mērķis ir veicināt tehnoloģiju un jaunuzņēmumu ekosistēmas attīstību, starptautisko atpazīstamību un investīciju piesaisti.", "link": "https://www.delfi.lv/bizness/44467736/tehnologijas/54302798/techchill-konkursa-fifty-founders-battle-uzvar-igaunu-jaunuznemums"},
{"title": "'HansaMatrix' koncerna zaudējumi pērn sasniedza 1,95 miljonus eiro", "category": "Tehnoloģijas", "body": "Augsto tehnoloģiju uzņēmuma \" HansaMatrix \" koncerns pagājušajā gadā strādāja ar 21,962 miljonu eiro auditēto apgrozījumu, kas ir par 2,8% mazāk nekā 2020. gadā, bet koncerna zaudējumi palielinājās 2,3 reizes un bija 1,952 miljoni eiro, liecina biržai \" Nasdaq Riga \" iesniegtais gada pārskats. Vienlaikus \"HansaMatrix\" mātesuzņēmums pērn strādāja ar 21,359 miljonu eiro apgrozījumu, kas ir par 0,1% mazāk nekā 2020. gadā, kā arī cieta 1,453 miljonu eiro zaudējumus, kas ir 2,2 reizes vairāk nekā 2020.gadā. Pārskatā teikts, ka 2021. gadā būtiski uzlabota operatīvās darbības naudas plūsmas EBITDA jeb peļņas pirms ienākumu nodokļa, procentiem, nolietojuma un amortizācijas rentabilitāte, tai sasniedzot 3,732 miljonus eiro, kas ir 23% pieaugums, salīdzinot ar 2020.gadu. Gada pārskata vadības ziņojumā teikts, ka koncerna ieņēmumu samazinājums ir skaidrojams ar globālo elektronisko komponenšu deficītu. 2021. gada pirmajā pusgadā koncerns veiksmīgi pārvaldīja globālā komponenšu deficīta un piegādes ķēžu riskus un sasniedza labus rezultātus, savukārt 2021. gada otrajā pusē pusvadītāju pieejamība būtiski ietekmēja koncerna finanšu rezultātus, tomēr EBITDA pieaugums 2021. gadā vērtējams kā labs sniegums un ir skaidrojams ar salīdzinoši lielāku augstas pievienotās vērtības produktu proporciju un pieaugošo pieprasījumu datu tīklu un industriālajā sektorā. Koncerna tīro peļņu 2021. gadā negatīvi ietekmēja vairākas ar naudas plūsmu nesaistītas pozīcijas, tostarp SIA \" Zinātnes  parks\" ieguldījumu patiesās vērtības izmaiņas, zaudējumi no ieguldījumiem asociētajos uzņēmumos, Eiropas Investīciju bankas (EIB) garantijas un EIB aizdevuma patiesās vērtības izmaiņas, kā arī ar nomu saistītie procentu izdevumi. 2021. gada zaudējumi skaidroti galvenokārt ar koncerna veikto atgūstamās vērtības izvērtēšanu ieguldījumiem \"Zinātnes parkā\" 1,358 miljonu eiro apmērā būtiski pieaugušo jaunu industriālo objektu būvniecības izmaksu dēļ 2021. gadā, kā arī ar zaudējumiem no asociētā uzņēmuma SIA \"Lightspace Technologies\", kas atzīti koncerna 2021. gada apvienoto ienākumu pārskatā 0,837 miljonu eiro apmērā. Tāpat papildus zaudējumi saistīti ar koncerna veikto patiesās vērtības pārvērtēšanu konvertējamajiem garantijas vērtspapīriem, kas izsniegti saistībā ar EIB finansējuma līgumu \"HansaMatrix\" vidējās svērtās akciju tirgus cenas krituma dēļ, samazinot konvertējamo garantijas vērtspapīru bilances vērtību. Kopumā 2021. gadā iepriekš minētā vērtspapīra patiesā vērtība pieauga par 0,228 miljoniem eiro, attiecīgi samazinot koncerna tīro peļņu. \"HansaMatrix\" asociētā uzņēmuma \"Lightpace Technologies\" koncerna ieņēmumi 2021. gadā, pēc provizoriskiem datiem, sasniedza 0,7 miljonus eiro pretstatā 0,52 miljoniem eiro 2020.gadā, kā arī koncerns cieta zaudējumus 1,64 miljonu eiro apmērā salīdzinājumā ar zaudējumiem 1,24 miljonu eiro apmērā 2020. gadā. 2021. gada 31. decembrī \"Lightspace Technologies\" kopējie aktīvi bija 11,6 miljonu eiro apmērā salīdzinājumā ar 10,8 miljoniem eiro iepriekšējā gada beigās. 2021. gada \"HansaMatrix\" koncerns veicis investīcijas 1,121 miljona eiro apmērā ražošanas kapacitātes palielināšanai, pētniecības pamatlīdzekļos, testa sistēmu un jaunu produktu izstrādē. Vadības ziņojumā minēts, ka 2021. gadā galvenais pārdošanas dzinējspēks turpināja būt Baltijas klienti, veidojot 52% no kopējā apgrozījuma, kamēr Ziemeļvalstu un pārējo  Eiropas Savienības  (ES) valstu tirgus daļas bija attiecīgi 27% un 6%. Tajā pašā laikā piegādes klientiem, kas atrodas ārpus ES tirgus veidoja 15% no kopējā apgrozījuma. \"HansaMatrix\" koncerna realizācijas apmēri Baltijas valstīs pērn auguši par 15% salīdzinājumā ar 2020.gadu, Ziemeļvalstīs pārdošanas apmēri auguši par 19%, bet pārējās ES valstīs realizācijas apmēri kritušies par 50%. Koncerna pārdošanas apmēri ārpus ES valstīm pagājušajā gadā samazinājušies par 34% salīdzinājumā ar 2020.gadu. Ieņēmumu pieaugums Ziemeļvalstīs 2021. gadā salīdzinājumā ar iepriekšējo gadu skaidrojams ar ražošanas pakalpojumiem ierīču interneta un industriālajiem klientiem šajā reģionā, piebilsts vadības ziņojumā. 2021. gadā apgrozījumā turpināja dominēt datu tīklu produkti ar 52% un industriālie produkti ar 31% pārdošanas daļu, sacīts vadības ziņojumā. Vienlaikus optikas un fotonikas produktu pārdošanas īpatsvars apgrozījumā bija 5%, ierīču interneta produktu - 8%, bet pārējo produktu - 3%. Datu tīklu produktu pārdošanas apmēri pērn salīdzinājumā ar 2020. gadu auga par 13%, industriālo produktu pārdošanas apmēri samazinājās par 22%, optikas un fotonikas produktu pārdošanas apmēri saruka par 7%, ierīču interneta produktu realizācijas apmēri auga par 62%, bet pārējo produktu pārdošanas apmēri samazinājās par 45%. \"HansaMatrix\" koncerns 2020. gadā, pēc koriģētajiem datiem, strādāja ar 22,589 miljonu eiro apgrozījumu un 846 586 eiro zaudējumiem. \"HansaMatrix\" mātesuzņēmums 2020. gadā strādāja ar 21,387 miljonu eiro apgrozījumu un cieta 656 383 eiro zaudējumus. \"HansaMatrix\" ir augsto tehnoloģiju uzņēmums, kas veic jaunu elektronisko produktu un sistēmu izstrādi, to industrializāciju, kā arī sniedz integrētus ražošanas pakalpojumus klientiem, datu tīklu iekārtu, lietu interneta, industriālo sistēmu un citos augstas pievienotās vērtības tirgus segmentos. Kompānijas akcijas kotē biržas \"Nasdaq Riga\" oficiālajā sarakstā. \"HansaMatrix\" lielākie akcionāri, pēc kompānijas publiskotās informācijas, ir Ilmāram Osmanim piederošais uzņēmums \"Macro Rīga\" (30,57%), investīciju fondi \"ZGI-4 AIF\" (15,06%), \"BaltCap Latvia Venture Capital Fund\" (9,95%) un \"FlyCap Investment Fund I AIF\" (8,89%), kā arī \"CBL Asset Management\" pārvaldītie fondi (6,56%), \" Swedbank  Investeerimisfondid\" pārvaldītie fondi (5,41%) un \"Swedbank ieguldījumu pārvaldes sabiedrības\" pārvaldītie fondi (5,1%).", "link": "https://www.delfi.lv/bizness/44467736/tehnologijas/54304558/hansamatrix-koncerna-zaudejumi-pern-sasniedza-1-95-miljonus-eiro"},
{"title": "EK sākotnējā izmeklēšanā secinājusi, ka 'Apple Pay' platforma pārkāpj ES noteikumus", "category": "Tehnoloģijas", "body": "ASV tehnoloģiju kompānijas \" Apple \" maksājumu platforma \"Apple Pay\" neievēro Eiropas Savienības (ES) konkurences noteikumus, secināts Eiropas Komisijas (EK) vairākus mēnešus ilgušajā sākotnējā izmeklēšanā. \"EK ir norādes, ka \"Apple\" ierobežojusi trešo pušu piekļuvi svarīgai tehnoloģijai, lai tie spētu izmantot \"Apple\" produktus,\" saka ES konkurences komisāre Margrēte Vestagere. EK skaidro, ka, liedzot izstrādātājiem piekļuvi mobilo maku tehnoloģijai \"Apple\" operētājsistēmā \"iOS\", tiek kropļota tirgus konkurence un kavētas inovācijas bezkontakta maksājumu jomā. Komisija vēstī, ka šāda rīcība samazina patērētājiem izvēles iespējas attiecībā uz mobilo maku izmantošanu viedtelefonos \" iPhone \". EK gan nenorāda, ka cik liels naudassods varētu tikt piemērots \"Apple\", ja šīs apsūdzības tiks paturētas spēkā. \"Apple\" tagad ir iespēja sniegt atbildi uz EK sākotnējiem secinājumiem.", "link": "https://www.delfi.lv/bizness/44467736/tehnologijas/54305202/ek-sakotneja-izmeklesana-secinajusi-ka-apple-pay-platforma-parkapj-es-noteikumus"},
{"title": "Latviešu radītais startaps 'Funderful' piesaista 150 000 eiro lielas investīcijas", "category": "Tehnoloģijas", "body": "Finansējums piesaistīts no Lietuvā bāzēta akselerācijas fonda \"StartupHighway\", kā arī diviem biznesa enģeļiem - Amerikas latvieša Jāņa Krūma un \"AirDog\" līdzdibinātāja Jāņa Spoģa. Piesaistītais finansējums, kā sola kompānija, tiks ieguldīts pārdošanā un produkta attīstības tempu paātrināšanā. \"Funderful\" galvenais uzdevums ir motivēt un raisīt absolventos vēlmi atbalstīt savu universitāti finansiāli, kā arī sajusties kā patiesai kopienas daļai. Startapa klienti ir universitātes, kuras \"Funderful\" nodrošina ar nepieciešamajiem rīkiem kampaņas vadīšanai. Produkta ideja ir atraktīva un interaktīva tīmekļa vietne, ar kuras palīdzību universitāte ne tikai uzsver savu vīziju, bet arī iesaista absolventus draudzīgās sacensībās, ļauj dalīties ar mīļākajām studiju gadu atmiņām, kā arī redzēt, kurš no bijušajiem kursa biedriem un absolventiem dod savu pienesumu. \"Funderful\" klientu vidū ir Oksfordas un Keimbridžas universitātes, Londonas Biznesa skola, universitātes Amerikā un vairākās citās valstīs, kurām \"Funderful\" palīdzējuši kopā piesaistīt ziedojumus no absolventiem jau 2,6 miljonu eiro apmērā. \"Lai gan universitātes piesaista 40 miljardus ASV dolāru katru gadu, daudzām no tām ir grūtības palielināt vai pat noturēt ziedotāju bāzi. Tas ir tāpēc, ka universitātēm nav pieejami rīki vai kapacitāte. Tradicionāli ziedojumu piesaistes veidi kā telemārketings ik gadu kļūst mazāk un mazāk efektīvi. Tai pat laikā digitāli ziedojumu piesaistes risinājumi kļūst īpaši pieprasīti,\" stāsta Raimonds Kulbergs, \"Funderful\" vadītājs un dibinātājs.", "link": "https://www.delfi.lv/bizness/44467736/tehnologijas/47929845/latviesu-raditais-startaps-funderful-piesaista-150-000-eiro-lielas-investicijas"},
{"title": "Piesaistot 8,4 miljonus eiro, Latvijas uzņēmums attīstīs blokķēdēs balstītas videospēles", "category": "Tehnoloģijas", "body": "\"Colizeum\" ir platforma, kas mobilo spēļu izstrādātājiem piedāvās dažādus rīkus, lai tās varētu pielāgot nākotnes videospēļu principiem, ieviešot tokenizētus spēļu režīmus,  NFT  integrāciju un citas monetizācijas opcijas. Platforma nodrošinās, ka ikviens spēļu izstrādātājs, pat bez vērā ņemamām zināšanām par blokķēdē balstītām spēlēm, varēs integrēt attiecīgos mehānismus savas spēles uzlabošanā. \"Videospēļu industrija ir milzīgu pārmaiņu priekšā – ja līdz šim lietotāji par iespējām spēlēt maksāja paši, tad blokķēdē balstīti risinājumi jau šobrīd dod iespējas cilvēkiem ar videospēlēm pelnīt vērā ņemamu naudu – gan spēlējot spēles tiešsaistē, gan pārdodot vai īrējot spēles gaitā iegūtus elementus. Mūsu misija ir palīdzēt spēļu izstrādātājiem sekot šai transformācijai un izveidot rīku kopumu, kas katram tradicionālo spēļu izstrādātājam piedāvā integrēt tokenizētus spēļu režīmus un play-to-earn jeb P2E ekonomiku. Tas izstrādātājiem ļauj paplašināt spēļu monetizācijas metodes un atvērt jaunus tirgus,\" \"Colizeum\" darbības principu raksturo Dāvis Ziediņš. Latvijas uzņēmēji, kuri iepriekš par sevi lika runāt, izstrādājot mobilo spēli slavenajam cīkstonim Konoram Makgregoram, investīcijas vairāk kā 8 miljonu ASV dolāru apmērā piesaistījuši no zināmākajiem kriptovalūtu ieguldījumu fondiem pasaulē, turklāt investoru vidū ir arī viens no populārākajiem \"Defense of the Ancients\" jeb DotA spēlētājiem pasaulē - Šengs Vu. \"Esam pārliecināti, ka tik plaša investoru kopiena palīdzēs pacelt projekta ambīcijas jaunā, daudz augstākā līmenī,\" teic Ziediņš. \"Blokķēdēs balstītas videospēles ir savas attīstības pašā ceļa sākumā, taču diezgan droši varam prognozēt, ka tas būs viens no nākotnes izklaides industrijas pamatvirzieniem – jau šobrīd Āzijā cilvēki pelna ievērojamas naudas summas, spēlējot videospēles un par to saņemot atalgojumu.\" Uzņēmuma platforma jau pavisam drīz kļūs pieejama arī plašākām masām - \"Colizeum\" digitālā tokena ($ZEUM) ģenerēšanas pasākums norisināsies 4. maijā starp plkst. 6 – 7 rītā, un to būs iespējams iegādāties centralizētajā biržā gate.io, kā arī decentralizētajos tirgusplačos – \"UniSwap\" un \"PancakeSwap\".", "link": "https://www.delfi.lv/bizness/44467736/tehnologijas/54307744/piesaistot-8-4-miljonus-eiro-latvijas-uznemums-attistis-blokkedes-balstitas-videospeles"},
{"title": "Latvijā izveidots 'KPMG' kiberdrošības izcilības centrs", "category": "Tehnoloģijas", "body": "\"Pasaule turpina ceļu uz arvien lielāku digitalizāciju un integrāciju ar tehnoloģijām, taču līdz ar to ievērojami pieaug arī kiberriski, ko šobrīd pastiprina arī ģeopolitiskā situācija. Organizācijas, kuras nevelta pietiekamu uzmanību savai infrastruktūrai, datu aizsardzībai un darbinieku apmācībai, var kļūt par viegli sasniedzamiem kiberuzbrukumu mērķiem, kā rezultātā var tikt nozagti dati, izkrāpti līdzekļi, sabojāta infrastruktūra un nodarīti citi neatgriezeniski zaudējumi. \"KPMG\" kiberdrošības izcilības centrs ir izveidots ar mērķi būt par uzticamu partneri, kas sniedz pilna spektra atbalstu kiberdrošības jomā organizācijām,\" norāda Armine Movsisjana, \"KPMG Latvijā\" vadītāja. Kiberdrošības centrs sniegs plašu pakalpojumu klāstu. Pakalpojumi ir kategorizēti četrās pamatgrupās – stratēģija un pārvaldība, transformācija, kiberaizsardzība un reaģēšana uz kiberincidentiem. Apskatot šīs grupas sīkāk, var sastapt tādu pakalpojumu piemērus kā drošības novērtējumi, sertifikācijas, darbības modeļu izstrāde, informācijas pārvaldība un privātums, kiberrisku pārvaldība, datu noplūdes novēršana, drošības arhitektūras izstrāde, ielaušanās testēšana, drošības operācijas un uzraudzība, gatavība reaģēt uz incidentiem un tās plānošana, digitālās izmeklēšanas, atgūšanās atbalsts pēc incidentiem. Tuvākajā laikā \"KPMG\" kiberdrošības izcilības centrs papildinās savas komandas sastāvu ar jauniem talantiem, gada laikā speciālistu skaitu Latvijā un Lietuvā palielinot līdz 30 speciālistiem. Komanda specializējas vairākos kiberdrošības novirzienos   ielaušanās testēšana, izstrādes drošība, informācijas risku pārvaldība, datu privātums, kiberincidentu reaģēšana, identitātes un piekļuves pārvaldība, kiberstratēģijas un darbības modeļu izstrāde, drošības arhitektūras plānošana, mākoņpakalpojumu drošība un citos. Centrs atrodas Zviedrijas \"KPMG\" kiberdrošības prakses partnera Daniela Grantza (Daniel Gräntz) pārraudzībā, kurš uzsver: \"Šodien kiberdrošība ir ne tikai par jūsu uzņēmuma vai organizācijas aizsardzību, bet arī digitālās uzticamības radīšanu tirgū un kiberdrošības kultūras iedibināšanu uzņēmumā/organizācijā\".", "link": "https://www.delfi.lv/bizness/44467736/tehnologijas/54312668/latvija-izveidots-kpmg-kiberdrosibas-izcilibas-centrs"},
{"title": "'Draugiem.lv' īpašnieks pērn apgrozījis 1,99 miljonus eiro", "category": "Tehnoloģijas", "body": "Portāla draugiem.lv izstrādātājs un uzturētājs SIA \"Draugiem\" pērn tupinājis pilnveidoties. Tā finanšu gads noslēdzies pozitīvi, jo Covid-19 ierobežojumi būtiski nav ietekmējuši SIA \"Draugiem\" darbību 2021. gadā, ziņo \" Lursoft \" Klientu portfelis. Aizvadītajā gadā SIA \"Draugiem\" apgrozīja 1,99 miljonus eiro, pēc nodokļu nomaksas gūstot 0,5 miljonu eiro peļņu. Uzņēmuma ieņēmumus veido portāla pakalpojumu tirdzniecība, kā arī ieņēmumi no spēlēm un reklāmām. Viens no SIA \"Draugiem\" zīmoliem ir arī kolektīvās iepirkšanās portāls PerkamKopa.lv, kuru ik mēnesi apmeklē vairāk nekā 120 tūkstoši cilvēku. Sekojot tirgus tendencēm sociālo mediju maksas pakalpojumu sniegšanā, SIA \"Draugiem\" apgrozījums un peļņa samazinās, tomēr uzņēmuma nākotnes izredzes aizvien tiek vērtētas kā stabilas. \"Ņemot vērā pieredzi un ieviešot jauninājumus, tiek prognozēta uzņēmumu darbības rādītāju saglabāšanās esošajā līmenī,\" teikts SIA \"Draugiem\" vadības ziņojumā. \"Lursoft\" pieejamā informācija rāda, ka SIA \"Draugiem\" 2021. gadā ar darba vietām nodrošināja 23 darbiniekus, kopumā nodokļu maksājumos valsts kopbudžetā samaksājot 0,68 miljonus eiro. 2005. gadā dibinātā SIA \"Draugiem\" kapitāldaļu turētāji ir Agris Tamanis (90,3%), Mārtiņš Pikšens (5%) un Lauris Liberts (4,7%).", "link": "https://www.delfi.lv/bizness/44467736/tehnologijas/54313788/draugiemlv-ipasnieks-pern-apgrozijis-1-99-miljonus-eiro"},
{"title": "Zaļo tehnoloģiju jaunuzņēmumus aicina pieteikties akcelerācijas programmai 'Baltics & Slovakia ClimAccelerator'", "category": "Tehnoloģijas", "body": "Rīgas Tehniskā universitāte  (RTU) aicina jaunuzņēmumus un klimatam draudzīgu tehnoloģiju entuziastus līdz 12. jūnijam pieteikties dalībai Eiropas Inovāciju un tehnoloģiju institūta (EIT) akcelerācijas programmā \"Baltics & Slovakia ClimAccelerator\", informē RTU. Akceleratora mērķis ir atbalstīt \"tīro\" tehnoloģiju komercializāciju un mazināt klimata pārmaiņu radīto ietekmi. Dalībniekiem tiks piedāvātas individuāla mentoringa iespējas, ekspertu apmācības, piekļuve akceleratora partneru tīklam un iespēja iegūt finansējumu izaugsmei. Aktīva programmas norise tiek plānota no augusta beigām līdz pat novembra vidum. Jau otro gadu programmas virzību nodrošina partnerorganizācijas no Baltijas un Slovākijas, tādējādi dalībniekiem paverot plašākas tīklošanās un biznesa kontaktu veidošanas iespējas. Lai gūtu plašāku ieskatu akceleratora sniegtajās iespējās, interesenti tiek aicināti 6. jūnijā piedalīties īpašā informācijas sesijā tiešsaistē. Programma notiks vairākos līmeņos, interesenti aicināti izvēlēties savas biznesa idejas attīstības stadijai piemērotāko. Pirmajā līmenī aktivitātes tiks koncentrētas uz uzņēmējdarbības pamatprincipiem un uzņēmējdarbības modeļa testēšanu. Šajā līmenī tiek piedāvāts grants izaugsmei 2850 eiro. Otrajā līmenī pieejamais finansējums būs lielāks – līdz pat 20 tūkstošiem eiro. Šī līmeņa dalībnieki izstrādās ilgtspējīgus uzņēmējdarbības modeļus, validējot tos ar reāliem klientiem, plānos savu produktu un pakalpojumu attīstību, kā arī apgūs finanšu, pārdošanas un mārketinga prasmes. Tiks novērtēta arī visu biznesa ideju un risinājumu ietekme uz klimatu. Otrā līmeņa komandām, uzsākot dalību programmā, būs iespēja doties uz jaunuzņēmumu festivālu \"sTARTUp Day 2022\", kas norisināsies Tartu, lai veicinātu savas biznesa idejas atpazīstamību. Pēdējā līmenī komandas iegūs zināšanas par ieguldījumu stratēģijām, strādās ar mentoriem un prezentēs sevi starptautiskiem investoriem. \"EIT Climate-KIC\" akceleratora piedāvātās iespējas izmantojuši vairāki Latvijas jaunuzņēmumi, piemēram, \"Fermentful\", kas izstrādājis fermentētu zaļo griķu kefīru, piesakot sevi Baltijas reģiona alternatīvo pienu tirgū, kā arī \"Carbon Capture Fund\", kas piedāvā blokķēdē balstītu platformu mežu iegādei, kur tie tiek decentralizēti – sadalīti mazākās vienībās un piesaistīti virtuāliem aktīviem. Dalība akcelerācijas programmā ļāvusi šiem uzņēmumiem attīstīties un virzīties pretim komerciāliem panākumiem. Akceleratoru Latvijā organizē RTU sadarbībā ar Zaļo un viedo tehnoloģiju klasteri. RTU ir zināšanu un inovāciju kopienas \"EIT Climate-KIC\" partneris kopš 2016. gada, nodrošinot studentiem, zinātniekiem, jaunuzņēmumiem un dažādu jomu profesionāļiem iespēju attīstīt uzņēmējdarbības prasmes un radīt risinājumus klimata izmaiņu samazināšanai. \"EIT Climate-KIC\" programmas īsteno RTU Zinātnes un inovāciju centra paspārnē esošais inovāciju un koprades kontaktpunkts \"EIT Climate-KIC HUB Latvia\".", "link": "https://www.delfi.lv/bizness/44467736/tehnologijas/54313826/zalo-tehnologiju-jaunuznemumus-aicina-pieteikties-akceleracijas-programmai-baltics-slovakia-climaccelerator"},
{"title": "'Google' saredz labu potenciālu Latvijas straujākai digitalizācijai", "category": "Tehnoloģijas", "body": "Lai arī Latvijai vēl ir pietiekami daudz darāmā digitalizācijas un digitālo prasmju uzlabošanas ziņā, mūsu valsts lieliskā infrastruktūra dod daudz iespēju inovācijām un noliek labā pozīcijā turpmākajai attīstībai, uzskata ASV tehnoloģiju kompānijas \"Google\" sabiedriskās politikas direktore Centrāleiropas un Austrumeiropas reģionā Marta Poslada. \"Google\" Latvijā saskata lielu potenciālu – gan palīdzot Latvijas iedzīvotājiem izmantot tehnoloģijas savā labā, gan Latvijas uzņēmumiem – augt un paplašināties, izmantojot digitālos rīkus. \"Google\" Latvijā aprīlī sāka īstenot programmu mazo un vidējo uzņēmumu (MVU) digitālo prasmju stiprināšanai: interese par to ir ārkārtīgi liela. Kopumā par pamata digitālajām prasmēm var dēvēt tās, kas gan privātpersonai, gan biznesā strādājošajam ļauj komfortabli un droši darboties digitālajā vidē, vērtē Poslada. Savukārt par zināšanām, kas ir virs vidējā līmeņa, varot sākt runāt tad, kad tiek piemērotas sarežģītākas tehnoloģijas un risinājumi, lai palīdzētu uzņēmuma izaugsmei. Vienlaikus tehnoloģiju attīstība mūsdienās notiek ļoti strauji, tādējādi arī uzskati par to, kas ir digitālās pamatprasmes un zināšanas, var mainīties. \"Agrāk nozīmīga prasme bija spēt uztaisīt digitālo lietotni savam biznesam. Mūsdienās tiek pieņemts, ka jebkuram biznesam ir sava digitālā lietotne,\" piemēru min \"Google\" pārstāve.", "link": "https://www.delfi.lv/bizness/44467736/tehnologijas/54306690/google-saredz-labu-potencialu-latvijas-straujakai-digitalizacijai"},
{"title": "'Citrus Solutions' turpina strādāt pie konkurētspējas uzlabošanas; apgrozījums palielinājies", "category": "Tehnoloģijas", "body": "Pērn būvniecības, projektēšanas un uzturēšanas kompānijas SIA \"Citrus Solutions\" apgrozījums pieaudzis par 23,4%, sasniedzot 29,23 miljonus eiro, ziņo \" Lursoft \" Klientu portfelis. Finanšu gadu uzņēmums noslēdza ar 1 miljona eiro peļņu. SIA \"Citrus Solutions\" iesniegtajā vadības ziņojumā stāsta, ka 2021. gada otrajā pusē būtiski pieauga projektēšanas darījumu apjoms, kā arī tika pieņemti lēmumi no pasūtītāju puses atsākt jaunu projektu virzību, neskatoties uz būvniecības izmaksu straujo kāpumu un darbaspēka trūkumu tirgū. Aizvadītajā gadā SIA \"Citrus Solutions\" turpināja aktīvi strādāt pie savas konkurētspējas uzlabošanas, veicot darbinieku kompetenču attīstību vadības, projektu vadības un tehniskajās jomās. Uzņēmuma inženieri turpināja apgūt jaunas tehnoloģijas, veiksmīgi tās pielietojot klientu projektos. Pērn SIA \"Citrus Solutions\" kapitālieguldījumu apjoms sasniedza 0,34 miljonus eiro. kas izmantoti ražošanas līdzekļu atjaunošanai un informācijas tehnoloģiju uzlabošanai. Apjomīgākie SIA \"Citrus Solutions\" projekti 2021. gadā bijuši \" Rail Baltica \" Rīgas dzelzceļa tilta, uzbēruma un Rīgas centrālās dzelzceļa stacijas elektronisko sakaru tīkla projektēšana un būvniecība, optisko tīklu būvniecība Vācijā, Dr. Mauriņa vēnu un lāzermedicīnas klīnikas jaunbūves celtniecība, kā arī Transporta līdzekļu un konteineru automātiskās identificēšanas sistēmas piegāde, modernizācija un uzturēšana pēc  VID  pasūtījuma. SIA \" Tet \" piederošais SIA \"Citrus Solutions\" aizvadītajā gadā uzvarējis 15 publisko iepirkumu konkursos, liecina Lursoft pieejamā informācija. 2021.gadā SIA \"Citrus Solutions\" bija nodarbināti 288 strādājošie. VID publiskotie dati rāda, ka valsts sociālās apdrošināšanas obligātajās iemaksās uzņēmums pērn samaksāja 2,28 miljonus eiro, bet iedzīvotāju ienākuma nodoklī – nepilnu 1 miljonu eiro.", "link": "https://www.delfi.lv/bizness/44467736/tehnologijas/54322042/citrus-solutions-turpina-stradat-pie-konkuretspejas-uzlabosanas-apgrozijums-palielinajies"},
{"title": "'Printful' apgrozījums pārsniedzis 289 miljonus dolāru", "category": "Tehnoloģijas", "body": "\"Draugiem Group\" uzņēmuma \" Printful \" Inc. ieņēmumi 2021. gadā pārsniedza 289 miljonus ASV dolāru. Uzņēmums paplašināja savu darbību ASV un Meksikā, kā arī atvēra jaunu ražotni Apvienotajā Karalistē. Lai turpinātu komandas attīstību, tika atklāts arī jauns birojs pašā Rīgas centrā, informē uzņēmuma pārstāvji. Pērn \"Printful\" ieņēmumi pieauguši par 39%, salīdzinot ar 2020. gadu, kad uzņēmuma ieņēmumi bija 208 miljoni ASV dolāru. Tas ļāvis uzņēmumam pagājušajā gadā ieguldīt 32,4 miljonus ASV dolāru drukas iekārtās un tehnoloģijās, palielinot uzņēmuma kopējās investīcijas līdz 83,8 miljoniem ASV dolāru. \"Printful\" izpildījis jau vairāk nekā 48 miljonus pasūtījumu un tā saražoto preču kopējā bruto vērtība sasniegusi vairāk nekā 1 miljardu ASV dolāru kopš uzņēmuma darbības sākuma 2013. gadā. Papildus tam, 2021. gada maijā \"Printful\" piesaistīja 130 miljonu ASV dolāru investīciju un kļuva par Latvijas pirmo vienradzi jeb uzņēmumu, kura vērtība pārsniedz 1 miljardu ASV dolāru. \"Neskatoties uz pēdējo gadu izaicinājumiem, \"Printful\" ir turpinājis strauji augt. Izaugsme, ko piedzīvojām 2021. gadā, pierāda, ka darbojamies nozarē, kurā ir ievērojams izaugsmes potenciāls. Tādēļ turpināsim rādīt piemēru un pilnveidosim mūsu pakalpojumus, lai nostiprinātu savas līdera pozīcijas nozarē. Mēs turpinām arī piesaistīt jaunus talantus un mūsu mērķis šogad ir teju dubultot pārdošanas komandu, kā arī piesaistīt papildspēkus jaunu produktu izstrādes komandā,\" komentē \"Printful\" līdzdibinātājs un izpilddirektors Dāvis Siksnāns. \"Printful\" Inc. meitas uzņēmuma AS \"Printful Latvia\" apgrozījums pērn sasniedza teju 72 miljonus eiro. Savukārt Latvijas valsts budžetā 2021. gadā uzņēmums samaksājis nodokļus vairāk nekā 7,8 miljonu eiro vērtībā, veicot sociālās apdrošināšanas iemaksas, iedzīvotāju ienākuma u.c. nodokļu apmaksu. Pēc Siksnāna teiktā, 2021. gads ir bijis īpaši ienesīgs arī pasaules radošajai kopienai, jo bija vērojama vairāku neatkarīgu zīmolu un dizaineru izaugsme e-komercijā. Taču uzņēmums norāda, ka īpaši veiksmīgas bijušas sadarbības ar tādiem globāliem zīmoliem kā \"Coca-Cola\", \" MTV , Comedy Central\" un citiem. \"Printful\" uzskata, ka ražošanai pēc pieprasījuma jākļūst par mūsdienu normu visā pasaulē, tādēļ uzņēmums rosina arī citiem modes un izklaides industrijas zīmoliem nopietni izvērtēt iespēju pāriet uz ražošanu pēc pasūtījuma. \"Printful\" ir apdrukas un šūšanas ārpakalpojumu uzņēmums, kas automātiski saņem, izgatavo un piegādā pasūtījumus internetveikalu vārdā. \"Printful\" ražotnēs un birojos visā pasaulē strādā vairāk nekā 1700 cilvēku. Kopš dibināšanas \"Printful\" saražojis un nosūtījis klientiem vairāk nekā 48 miljonus produktu.", "link": "https://www.delfi.lv/bizness/44467736/tehnologijas/54436554/printful-apgrozijums-parsniedzis-289-miljonus-dolaru"},
{"title": "Esi sveicināta, Milāna! Pienācis laiks nest 'TechChill' vārdu ārpus Baltijas robežām", "category": "Tehnoloģijas", "body": "\" TechChill \" aizvadīto vienpadsmit gadu laikā ir kļuvis par Baltijas reģionā plaši atpazīstamu tehnoloģiju un jaunuzņēmumu nozares pasākumu. Ir pienācis laiks iznest \"TechChill\" vārdu ārpus Baltijas robežām, un septembrī Itālijā, Milānā, norisināsies \"TechChill Milano\", uz kuru pošas arī Latvijas jaunuzņēmumu vides pārstāvji un investori. \"TechChill\" izpilddirektore Annija Mežgaile sarunā ar \" Delfi Bizness \" stāsta, ka  Itālija  ir zināma kā Eiropas jaunuzņēmumu nozares apslēptais dārgums ar plašām biznesa veidošanas iespējām un nākotnes potenciālu. \"TechChill\" aizvadīto vienpadsmit gadu laikā ir kļuvis par Baltijas reģiona vadošo tehnoloģiju un jaunuzņēmumu nozares pasākumu. Izaugot no nelielas līdzīgi domājošu tehnoloģiju entuziastu kustības, \"TechChill\" mērķis aizvien ir palīdzēt Baltijas un Latvijas jaunuzņēmumiem sekmēt savu starptautisko attīstību. Šogad \"TechChill\" pasākums norisinājās Rīgā, \"Hanzas Peronā\", no 27. līdz 29. aprīlim, un tas bija pirmais šāda līmeņa tehnoloģiju nozares notikums pēc pandēmijas ierobežojumu atcelšanas Baltijas valstīs, kas piesaistīja lielu apmeklētāju interesi – visas biļetes bija pārdotas jau dienu pirms pasākuma. Šogad \"TechChill\" piedalījās 175 runātāji no dažādām pasaules valstīm, kuri stāstīja par to, kā veidot sava uzņēmuma zīmolu, kā to virzīt starptautiski un kā savu ideju prezentēt investoriem. \"TechChill\" vienmēr ir bijis un būs par un ap jaunuzņēmumu dibināšanu, un tā apmeklētāji parasti meklē atbildes uz jautājumiem, kā piesaistīt investorus un kā mērogot savu jaunuzņēmumu. Kā lielākais tehnoloģiju nozares notikums Baltijas reģionā \"TechChill\" aktīvi atbalsta vietējo ekosistēmu un ir radījis platformu zināšanu apmaiņai un nozares attīstības veicināšanai visa gada garumā, un tikpat pārliecinoši ir augušas arī mūsu ambīcijas kļūt par globāla līmeņa pasākumu. Mēs jutām, ka ir pienācis laiks iznest \"TechChill\" vārdu ārpus Baltijas robežām un dalīties uzkrātajā pieredzē ar citiem Eiropas reģioniem, kur jaunuzņēmumu nozare attīstās līdzīgā tempā.", "link": "https://www.delfi.lv/bizness/44467736/tehnologijas/54437360/esi-sveicinata-milana-pienacis-laiks-nest-techchill-vardu-arpus-baltijas-robezam"},
{"title": "'Personība biznesā': 'Tele2' komercdirektors Raivo Rosts", "category": "Tehnoloģijas", "body": "Katru svētdienu \" Delfi Bizness \" piedāvā nelielu sarunu ar kādu no biznesa vides pārstāvjiem par pašreizējām aktualitātēm, ceļu uz panākumiem, nākotnes plāniem un dzīves laikā gūtajām atziņām. Raivo Rosts mobilo sakaru operatora \" Tele2 \" komercdirektora amatu ieņem kopš 2015. gada. Personība biznesā atradīsiet šeit \"Darbā mani motivē sasniegts rezultāts. Es tiešām ķeru kaifu no tās sajūtas, ka ir sasniegts mērķis,\" teic Raivo Rosts. Viņš arī uzsver: \"Jebkurš, kurš mani pazīst, zina, ka esmu principiāli taisnīgs. Un man patīk, ja uzvar taisnība. Domājot arī par ģeopolitiskajām problēmām. Esmu pārliecināts, ka taisnība uzvarēs,  Ukraina  būs mūžam brīva, neatkarīga un plaukstoša valsts!\" Man ļoti patīk sacensties un uzvarēt – šīs ir tās lietas, kas noteikti mani raksturo. Es esmu rezultātu sasniedzējs. Dažreiz, runājot ar jaunākiem kolēģiem, esmu stāstījis, ka viņi var skaisti pļāpāt, zīmēt gaisa pilis, bet tad, kad darba intervijā pajautās, ko ir paveikuši, būs tā patiesības stunda. Un es tiešām nebaidos apgalvot, ka ikvienā darbavietā esmu sasniedzis taustāmu rezultātu, kuru var redzēt uzņēmuma finanšu rādītājos. Man patīk sacensties, man patīk uzvarēt – tās noteikti arī ir rakstura iezīmes, kas palīdz sasniegt šos rezultātus, bet otra puse ir profesionālās zināšanas, kādā veidā situācijas sadalīt reizinātājos un kā tās risināt. Droši vien esmu nestandarta vadītājs, manī mīt divas pretējas puses: esmu analītisks, man patīk matemātika, bet esmu arī radošs, kas man palīdz rast nestandarta risinājumus. Tas nenozīmē, ka es zīmēju vai dziedu darbā, bet tas nozīmē – izdomāt nestandarta risinājumu biznesa izaicinājumiem. Ir bijušas situācijas personāla atlasē, kad saka: nu, finālā būsi tu, Raivo, un viens tāds klasiskais vadītājs. Vēl interesantāku kokteili rada tas, ka, neskatoties uz manu enerģiju un \"draivu\" uz rezultātu, esmu ļoti cilvēcisks.", "link": "https://www.delfi.lv/bizness/44467736/tehnologijas/54437558/personiba-biznesa-tele2-komercdirektors-raivo-rosts"},
{"title": "'Hansa.Re' uzstādījis saules paneļu elektrostaciju uz diviem komercobjektiem Rīgā", "category": "Tehnoloģijas", "body": "\"Hansa.Re\" pārvaldītajām fondam piederošs uzņēmums \"Hansa3Re\" Uriekstes ielas īpašumā uzstādītajos saules paneļos cer saražot aptuveni 205 megavatstundas gadā un 20 gadu laikā samazināt CO  izmešus par 1300 tonnām. Šī objekta attīstīšanā uzņēmums sadarbojas ar banku \" Citadele \". Vienlaikus \"Hansa.Re\" vienojies ar \" Swedbank \" par finansējumu 5,7 miljonu eiro apmērā īpašuma iegādes refinansēšanai un saules elektrostacijas izveidei, kas izvietota uz fonda pārvaldītās biroja ēkas Elijas ielā 17 jumta. Uzstādīto paneļu kopējā jauda sasniegs 275 kW un saražotā elektroenerģija tiks izmantota ēkas nomnieku elektroenerģijas patēriņam. Izbūvētā saules elektrostacija nodrošinās, ka ik gadu atmosfērā nenonāks 80 tonnas CO  izmešu. \"Ieguldījums atbilst mūsu fonda stratēģijai: uzlabot fonda pārvaldīto īpašumu ilgtspēju un samazināt ietekmi uz apkārtējo vidi. Tāpat investīcija saules elektrostacijā ļaus mums samazināt atkarību no elektrības tirgus cenas svārstībām. Elektrostacija ir domāta pašpatēriņam - vasaras periodā ir plānots, ka saules paneļi spēs saražot 95-98% no nepieciešamās elektroenerģijas, taču ziemas mēnešos trūkstošo elektroenerģiju nāksies iegādāties no elektrības piegādātājiem,\" teic \"Hansa.Re\" vadītājs Daniils Ruļovs. \"Mūsu īpašumiem ir liela jumta platība, kas ir parocīgi tieši saules paneļiem. Ēkās, kur galvenokārt izvietotas komerctelpas, saražoto elektroenerģiju iespējams patērēt uzreiz, jo gan saules gaisma, gan uzņēmumu aktīvais darba laiks norit pa dienu,\" norāda Ruļovs. \"Augošās enerģijas cenas īpaši izjūt uzņēmēji, un tas rada domino efektu, ko ikviens var skaidri redzēt, piemēram, maksājot veikalos pie kases. Šajos nemierīgajos laikos ikvienam ir jāpieņem gudri lēmumi ne vien īstermiņā, bet arī ilgtermiņā, īpaši, izvēloties investīciju fokusu. Ilgtspējas veicināšanai, vides kvalitātes uzlabošanai, inovatīviem, moderniem un konkurētspējīgiem risinājumiem ir jābūt daļai no mūsdienīgu uzņēmumu dienaskārtības. Tieši juridiskas personas un lielie uzņēmumi no investīcijām zaļajā enerģijā var būt lielākie ieguvēji, jo potenciāli var ietaupīt krietni vairāk un investīcijas atpelnīt ātrāk,\" teic bankas \"Citadele\" vidējo uzņēmumu apkalpošanas daļas vadītājs Guntis Mincis. \"Citadeles\" dati liecina, ka no janvāra interese par kredītiem saules paneļu iegādei privātpersonu segmentā pieaugusi teju trīs reizes, un šogad noslēgto līgumu skaits par finansējumu saules paneļiem ir pieckāršojies. Arī \"Swedbank\" Lielo uzņēmumu apkalpošanas daļas vadītājs Jevgenijs Ivanovs teic, ka arvien biežāk nekustamo īpašumu jomā attīstītāji jau savlaicīgi iegulda ilgtspējīgos risinājumos. \"Hansa.Re\" ir Latvijas kapitāla nekustamo īpašumu investīciju fonds, kas pārvalda \"HansaRe Fund I KS\" nekustamo īpašumu ieguldījumus.", "link": "https://www.delfi.lv/bizness/44467736/tehnologijas/54447472/hansare-uzstadijis-saules-panelu-elektrostaciju-uz-diviem-komercobjektiem-riga"},
{"title": "'TestDevLab' vasaras skolā bez maksas varēs apgūt programmatūras testēšanu", "category": "Tehnoloģijas", "body": "Mācības īstenos \"TestDevLab\" testēšanas inženieri, kuru ikdienas darbs ir saistīts ar programmatūras testēšanu. Divu nedēļu garajās mācībās, kursa dalībnieki iegūs pamatzināšanas par testēšanu, programmēšanas valodu JavaScript un tīmekļa programmatūras testēšanas automatizāciju. Tas ir zināšanu komplekts karjeras uzsākšanai testēšanas jomā. Apgūtās zināšanas kursa dalībnieki nostiprinās, pildot praktiskus uzdevumus, kas demostrēs, kā iegūtās zināšanas noder reālā dzīvē. Nodarbības noslēgsies ar eksāmenu un labākajiem absolventiem būs iespēja iegūt apmaksātu prakses vietu uzņēmumā \"TestDevLab\", kas var kalpot kā starts IT karjerai. Apmācības tiks vadītas angļu valodā un norisināsies darba dienās no 9:00 – 16:00. Šajās apmācībās dalībnieki apgūs zināšanas trīs moduļos: ievads programmatūras testēšanā, JavaScript programmēšana un tīmekļa programmatūras testēšanas automatizācija. Apmācības vadīs pieredzējuši speciālisti un tajās kursa dalībnieki tiks iepazīstināti ar modernām programmatūras izstrādes un testēšanas tehnoloģijām. Pēc apmācību veiksmīgas pabeigšanas kursa dalībnieki būs ieguvuši ne tikai sertifikātu, bet arī zināšanu pamatu un varēs pildīt reālus testēšanas uzdevumus.", "link": "https://www.delfi.lv/bizness/44467736/tehnologijas/54452564/testdevlab-vasaras-skola-bez-maksas-vares-apgut-programmaturas-testesanu"},
{"title": "Cilvēcīga saruna ar mākslīgo intelektu: virtuālo asistentu darbaspēks uzņēmumos un valsts pārvaldē", "category": "Tehnoloģijas", "body": "Latvija uz citu valstu fona izceļas virtuālo asistentu jeb čatbotu pielietojumā valsts pārvaldē, bet biznesa vidē tie ienāk palēnām. Valodu tehnoloģiju uzņēmuma \"Tilde\" biznesa attīstības vadītājs Kaspars Kauliņš \"Delfi Bizness\" stāsta, ka šīs tehnoloģijas pirmsākumi meklējami jau pagājušā gadsimta piecdesmitajos gados, kad ar to eksperimentēja britu zinātnieks Alans Tūrings, tagad tās attīstība notiek jau citos mērogos un mākslīgais intelekts mūsu dzīvē kļūs arvien klātesošāks. Virtuālo asistentu izstrādātāju galvenais mērķis, par ko liecina arī cilvēku vārdu lietošana, piemēram, \"Laura\" vai \"Didzis\", vienmēr ir bijis tiekties uz to, lai cilvēka un datora komunikāciju padarītu maksimāli cilvēcīgu, pat neatšķiramu no divu indivīdu sarunas. Tehnoloģija strauji attīstās, tagad jau tā spēj analizēt sarunas kontekstu, boti arī vizuāli sāk līdzināties cilvēkiem, un ar tiem iespējams aprunāties arī telefoniski. Kaspars Kauliņš iezīmē jomas, kurās nākotnē noteikti gaidāma mākslīgā intelekta palīdzīgā roka, piemēram, tas varētu tikt \"pieņemts darbā\" par ārsta palīgu, kā arī līdzdarboties ražošanas procesos. Vēl viena interesanta tendence biznesa vidē – līdz ar virtuālo asistentu attīstību rodas arī jaunas profesijas, un neizbēgami tas atsaucas arī izglītības jomā. Virtuālā asistenta treneris jau tagad ir pavisam ierasts amats. Mēģinājumi izveidot algoritmus, kas ļautu cilvēkam sarunāties ar datoru – angliski \"human-machine communication\" –, jau ir diezgan seni. Britu zinātnieks Alans Tūrings pasaulē kļuva slavens ar to, ka Otrā pasaules kara laikā atkodēja vācu fašistu šifrēšanas mašīnu, bet pēc kara, pagājušā gadsimta piecdesmitajos un sešdesmitajos gados, viņš strādāja pie tā, lai teorētiski radītu algoritmus, kuri varētu simulēt cilvēka sarunu ar datoru.", "link": "https://www.delfi.lv/bizness/44467736/tehnologijas/54447816/cilveciga-saruna-ar-maksligo-intelektu-virtualo-asistentu-darbaspeks-uznemumos-un-valsts-parvalde"},
{"title": "Mārketinga datu analītikas platforma piesaista 2 miljonu eiro investīcijas", "category": "Tehnoloģijas", "body": "Platforma, izmantojot ģeotelpisko datu analīzi, palīdz zīmoliem precīzāk identificēt mērķauditoriju un sasniegt labākus rezultātus. Uzņēmums investīcijas izmantos šīs platformas pilnveidošanai un funkcionalitātes paplašināšanai, kā arī jaunu darbinieku un klientu piesaistei. Vairākus gadus vadot un attīstot finanšu tehnoloģiju biznesu, \"Roibox\" komanda novērtēja, cik liela nozīme veiksmīgā reklāmas kampaņā ir potenciālā klienta atrašanās vietai. Lai uzlabotu kampaņu rezultātus, bijušie kolēģi radīja platformu, kura CRM datus, iepriekšējo kampaņu datus un publiski pieejamos sociālekonomiskos datus par iedzīvotājiem apvieno ar ģeotelpiskajiem datiem. Pēc visas pieejamās informācijas analīzes platforma izveido unikālu vairāku slāņu karti (Grid™) reklāmas kampaņu pārvaldības platformām (\" Meta \", \" Google  Ads\" u.c.) un precīzi atlasa mērķauditoriju. Identificējot neizmantotās iespējas, nelietderīgi izmantotu budžetu un pielietojot citas optimizācijas rīkus, platforma reklāmas kampaņu rezultātus uzlabo līdz pat 30%. \"Vairums mārketinga rīku izmanto vienus un tos pašus datus no \"Google\" un \"Meta\", ignorējot datu kopu ar lielāko ietekmi – atrašanās vietu. Izveidojām \"Roibox\" platformu, lai izmantotu ģeogrāfiskās atrašanās vietas slēpto potenciālu un palīdzētu reklāmdevējiem analizēt, segmentēt un noteikt kampaņu mērķauditoriju labāk. Izmantojam tikai anonimizētus datus, pēc kuriem nav iespējams identificēt konkrētas personas. Risinājums palīdz zīmoliem uzlabot rezultātus visos mārketinga līmeņos, arī veicinot zīmola atpazīstamību un klientu iesaisti. Tā kā mūsu plāni ir ambiciozi un vēlamies iekarot ne tikai ES, bet arī  ASV  tirgu, komandai noteikti būs vajadzīgi papildspēki,\" stāsta \"Roibox\" dibinātājs un vadītājs Jēkabs Endziņš. Sākot darbu ar jaunu klientu, \"Roibox\" veic iepriekšējo reklāmas kampaņu analīzi, sadalot to mazākās ģeogrāfiskās vienībās, un izvērtē, kā kampaņa pildījusi savus mērķus dažādās atrašanās vietās. Pēc tam šos datus savieno ar dažādiem publiski pieejamiem sociālekonomiskiem datiem, piemēram, par konkrētajā apkaimē dzīvojošo vecumu struktūru, ienākumu līmeni u.c., un secina, kur tieši reklāmas kampaņu būtu efektīvāk izvērst, lai tā iespējami precīzi sasniegtu mērķauditoriju. Platforma analizē arī konkurenci attiecīgajā ģeogrāfiskajā apkaimē, atbilstoši pielāgojot kampaņu. \"\"Roibox\" darbojas sinerģijā ar reklāmas platformām, un tā ir būtiska priekšrocība, nodrošinot augstu konkurētspēju. Esam nolēmuši atbalstīt uzņēmumu produkta tālākā attīstīšanā, lai pilnveidotais pakalpojums drīz nonāktu tirgū,\" lēmumu pamato \"MadTech\" fonda \"BlackSheep\" līdzdibinātājs un vadošais partners Sandro Moreti (Sandro Moretti). \"BlackSheep Ventures\" ir pirmais  Eiropas  riska kapitāla uzņēmums, kas specializējas \"MadTech\": mārketinga un reklamēšanas tehnoloģijā, kuras pamatā ir mākslīgais intelekts, lielie dati (Big Data) un automatizācija. \"BlackSheep\" nodrošina investīcijas digitālā mārketinga tehnoloģiju attīstībai Eiropas Savienībā, kur ir ļoti stingri regulēta klientu datu aizsardzība un radīta vide visas industrijas attīstībai.", "link": "https://www.delfi.lv/bizness/44467736/tehnologijas/54455970/marketinga-datu-analitikas-platforma-piesaista-2-miljonu-eiro-investicijas"},
{"title": "Plāno būvēt līdz šim lielāko saules enerģijas parku Latvijā", "category": "Tehnoloģijas", "body": "Dānijas  atjaunīgās enerģijas attīstītājs \"European Energy\" plāno būvēt līdz šim lielāko saules enerģijas parku Latvijā. Saules paneļu parks atradīsies Ventspils novadā, Tārgalē. Plānotā saules paneļu parka jauda ir 110 MW. \"European Energy Latvia\" pirmais projekts 110 MW jaudas apmērā būs līdz šim viens no lielākajiem attīstībā esošajiem saules paneļu parkiem Latvijā. Gadā tas saražos aptuveni 110 000 MWh elektroenerģijas, tā ir \"zaļā\" enerģija apmēram 40 000 līdz 50 000 mājsaimniecību. Saules parku elektrotīklam paredzēts pievienot līdz 2024. gadam. \"European Energy\" Latvijā 2021. gada septembrī ir reģistrējis meitas uzņēmumu SIA \"European Energy Latvia\". Uzņēmuma pamatkapitāls ir 2800 eiro. Tā patiesā labuma guvējs ir Dānijas uzņēmējs Knuds Ēriks Andersens, liecina Uzņēmumu reģistra informācija. \"European Energy Latvia\" Rīgas biroja vadītājs ir Alnis Bāliņš. \"\"European Energy Latvia\" šobrīd ir kopumā vairāk nekā 1 GW attīstības plāns, kas ietver gan saules, gan vēja enerģijas projektus,\" teic Bāliņš. Viņš norāda, ka Latvijas elektroenerģijas jaudas iztrūkums šobrīd ir aptuveni 30%, proti, atkarībā no tā, cik lietains bijis gads. Tas skaidrojams ar mūsu HES īpatnību - to rezervuāri ir caurplūstoši un spēj akumulēt ģenerējošos resursus tikai aptuveni nedēļas patēriņam. Tāpēc mēdz gadīties tā - ja vasarā ūdens nav pieticis, esam spiesti darbināt  TEC  kondensācijas režīmā ar nosacījumu, ka tirgus cena pieļauj to darbināšanu. Tas paaugstina arī elektroenerģijas cenas. \"Baltija no Eiropas enerģētikas viedokļa strādāja kā sala - mēs nebijām saistīti ar Eiropas tīkliem, un mums kaimiņos bija Ignalinas atomelektrostacija (AES) ar ievērojamu 3000 MW jaudu. Pēc Ignalinas aizvēršanas 2009. gadā likumsakarīgi veidojās neto iztrūkums ģenerēšanā, lai nosegtu patēriņu. Tā Baltija kļuva arvien vairāk un vairāk atkarīga no ārējiem energoresursiem. Kā izskatāmies šobrīd? Lietuvai savas ģenerēšanas jaudas nav izdevies saglabāt ģeopolitisku apstākļu dēļ, Igaunijā elektroenerģiju vēl joprojām ražo primāri no TEC, kas darbojas ar ekoloģiski netīro degslānekli. Savukārt mums Latvijā ir salīdzinoši labs ģenerēšanas portfelis, ko veido HES un TEC. Mums nav jāgrauj esošā enerģētikas sistēma, kas laika gaitā izveidojusies Latvijā, tieši otrādi - jādomā plašāk, jātiecas uz vērienu un esošajām jaudām jāpievieno vairāk saules un vēja enerģijas.\" teic Bāliņš. \"Latvijā uzstādīts vien līdz 10 MW industriālo saules parku jaudas, kas ir mazāk nekā 0,05% pienesums kopumā saražotajai elektroenerģijai. Tāpat Latvijā tīklam šobrīd ir pieslēgti vien 78 MW industriāla lieluma vēja enerģijas ģenerācijas, kas dod tikai aptuveni 2,5 % no kopējā Latvijā saražotā. Tomēr mūsu kaimiņvalstīs Igaunijā un Lietuvā jau varam runāt par simtiem MW atjaunīgās elektroenerģijas. Tas liecina, ka arī Latvijai ir atjaunīgās enerģijas potenciāls - atrodamies Baltijas jūras austrumkrastā, kur dominējošie vēji ir stiprāki nekā ar vēja parkiem vairāk apbūvētajā Zviedrijas piekrastē. Tāpat dati rāda, ka saules radiācija Latvijā ir tikpat liela, cik Dānijā - valstī, kas ir zaļo tehnoloģiju līdere,\" norāda Bāliņš. Uzņēmumu \"European Energy\" 2004. gadā nodibināja Knuds Ēriks Andersens un Mikaels D. Pedersens. Uzņēmums attīsta, būvē, pārvalda un pārdod liela mēroga saules enerģijas, jūras un piekrastes vēja enerģijas ieguves projektus. Tā īstenotie projekti atrodas lielākajā daļā Eiropas, ASV, Austrālijā un Brazīlijā. Kopumā uzņēmums attīsta projektus vairāk nekā 15 valstīs visā pasaulē.", "link": "https://www.delfi.lv/bizness/44467736/tehnologijas/54454338/plano-buvet-lidz-sim-lielako-saules-energijas-parku-latvija"},
{"title": "'Microsoft' pārtrauc tehnisko atbalstu pārlūkam 'Internet Explorer'", "category": "Tehnoloģijas", "body": "ASV  datortehnoloģiju gigants \" Microsoft  Corp.\" trešdien pārtrauca tehnisko atbalstu pirms 27 gadiem izveidotajam interneta pārlūkam \"Internet Explorer\", jo tas vairs nav populārs lietotāju vidū. \"Microsoft\" skaidro, ka pašreizējai \"Internet Explorer\" versijai vairs netiks piedāvāti darbības kļūdu labojumi vai atjauninājumi, un lietotāji tiks novirzīti uz šī pārlūka aizstājēju \"Microsoft Edge\". Par ieceri pārtraukt tehnisko atbalstu \"Internet Explorer\" uzņēmums jau paziņoja pērn, un trešdien \"Microsoft\" norādīja uz nepieciešamību sākt visu no jauna ar pārlūku \"Microsoft Edge\". \"Internet Explorer\" pirmā versija darbību sāka 1995. gadā. \"Statscounter\" apkopotie dati liecina, ka \" Google \" radītais interneta pārlūks \"Chrome\" kontrolē 65% tirgus. \" Apple \" izstrādātais un uzņēmuma datoros un ierīcēs pieejamais \"Safari\" ar 19% tirgus daļu ir otrajā vietā.", "link": "https://www.delfi.lv/bizness/44467736/tehnologijas/54460222/microsoft-partrauc-tehnisko-atbalstu-parlukam-internet-explorer"},
{"title": "Foto: Ventspilī atklās elektroauto uzlādes tīkla staciju", "category": "Tehnoloģijas", "body": "Sestdien, 18. jūnijā, Ventspilī atklās pirmo  elektroauto  uzlādes tīkla staciju ārpus Rīgas, \"Delfi Bizness\" informēja AS \" Latvenergo \" preses sekretāre Ivita Bidere. Viņa stāsta, ka šā gada martā  Ventspils  pašvaldība rīkoja izsoli par tiesībām nomāt 8 zemes gabalus elektroauto uzlādes staciju izveidei pilsētā. Par kvalitatīvāko un pašvaldības vajadzībām atbilstošāko atzīts \" Elektrum  Drive\" piedāvājums. Tādējādi Ventspils būs pirmā pilsēta ārpus Rīgas, kurā tiek izveidots vienots elektroauto uzlādes tīkls. Šonedēļ, 18. jūnijā, tiek atklāta pirmā uzlādes stacija, kas atradīsies pie jaunā \"Vizium\" centra. Jaunajā uzlādes stacijā ir 6 pieslēgvietas ar jaudu 22 kW AC. Visās \"Elektrum Drive\" uzlādes stacijās norēķini ir par izmantotajām kilovatstundām (kWh), tas ir ērts un precīzs veids, kā klients var novērtēt uzlādēto kilovatstundu apjomu. \"Mēs piedāvājam savu redzējumu un priekšlikumu, kas ir balstīts pilsētas izpētē – reālā dzīvē, nevis tikai uz kartes, un sajūtot tās garu. Tādējādi Ventspili redzam kā enerģisku partneri, kam elektrouzlādes vīzija nav jaunums, bet par to ir domāts un pieņemts izsvērts lēmums, veidojot lielāko tīklu ārpus Rīgas,\" saka AS \"Latvenergo\" elektrotransporta uzlādes funkcijas pārstāvji. \"Elektrum Drive\" mērķis 2022. gadā ir izveidot vairāk nekā 200 pieslēgvietu Latvijā, kā arī Lietuvā un Igaunijā. Šobrīd uzņēmuma pakalpojums ir pieejams Rīgā, Jūrmalā, Mārupē, Aizkrauklē, Liepājā, Jelgavā, Valmierā, Jēkabpilī un Daugavpilī, un no šīs nedēļas jau arī Ventspilī.", "link": "https://www.delfi.lv/bizness/44467736/tehnologijas/54463880/foto-ventspili-atklas-elektroauto-uzlades-tikla-staciju"},
{"title": "'Bolt' ar mākslīgā intelekta palīdzību veicinās skrejriteņu pareizu novietošanu", "category": "Tehnoloģijas", "body": "Uzņēmums \" Bolt \" Latvijā ievieš mākslīgā intelekta (AI) palīgu elektrisko skrejriteņu pareizai novietošanai, informē uzņēmumā. AI palīgs analizēs klientu uzņemtos fotoattēlus ar skrejriteņa novietojumu un sniegs lietotājam padomus pareizai skrejriteņa novietošanai pilsētvidē. Šīs inovācijas mērķis ir veicināt drošus lietotāju paradumus, braucienu noslēdzot. AI risinājums šobrīd tiek ieviests visā Eiropā. \"Pareizi novietots skrejritenis nozīmē drošākas ielas gan skrejriteņu lietotājiem, gan citiem satiksmes dalībniekiem. Mūsu galvenais uzdevums ir veicināt elektrisko skrejriteņu standartus un drošus, patīkamus braucienus. Mēs turpinām ieviest arvien jaunas funkcijas uzlabotai klientu braucienu pieredzei un sekmīgai iekļaušanai pilsētvidē. Šobrīd ieviešam AI palīgu, lai veicinātu skrejriteņu pareizu novietošanu. Jāatzīst, ka programmatūras un datortehnikas risinājumi vieni paši nav tik efektīvi, ir jāsadarbojas ar iedzīvotājiem un pilsētu pašvaldībām ilgtspējīgu paradumu veidošanai,\" saka Eimantas Balta, \"Bolt\" reģionālais skrejriteņu pakalpojuma vadītājs. Mikromobilitātes pakalpojumu sniedzējs 2021. gadā reģistrējis vairāk nekā piecas reizes lielāku braucienu skaitu globāli, salīdzinot ar 2020. gadu, vienlaikus novērojot tendenci samazināties traumu skaitam par 26%, liecina \"Bolt\" \"Skrejriteņu drošības ziņojums 2022.\" Salīdzinājumā ar 2020. gadu, kad uz vienu miljonu kilometru tika reģistrēti 10,92 negadījumi, 2021. gadā uz vienu miljonu kilometru tika reģistrēti 12,45 negadījumi. Reģistrēto traumu skaits uz 1 miljonu kilometru 2021. gadā samazinājās par 26% – līdz 5,95 traumām, salīdzinot ar 8,07 traumām 2020. gadā. \"Bolt\" informē, ka skrejriteņu drošība ir uzlabojusies, pateicoties uz programmatūras un datortehnikas balstītu sistēmu ieviešanai, kas palīdz aizsargāt skrejriteņu lietotājus un gājējus. Nesen \"Bolt\" ieviesa braucēju skaita ierobežošanas sistēmu, lai novērstu divu lietotāju vienlaicīgu braukšanu ar vienu skrejriteni. Starp daudzajām drošības funkcijām, kas pašlaik ir izstrādē, \"Bolt\" inženieri strādā pie pretslīdēšanas-bremzēšanas sistēmas, kas atturēs lietotājus no neapdomīgas braukšanas vai straujas bremzēšanas, braucot ar skrejriteni. \"Bolt\" darbojas 200 pilsētās 20 Eiropas valstīs. Uzņēmums piedāvā dažādus mobilitātes pakalpojumus, tostarp kopbraukšanu, koplietošanas automašīnas un skrejriteņus, kā arī ēdiena un pārtikas preču piegādi.", "link": "https://www.delfi.lv/bizness/44467736/tehnologijas/54451564/bolt-ar-maksliga-intelekta-palidzibu-veicinas-skrejritenu-pareizu-novietosanu"},
{"title": "Foto: Hakatonā Rīgā triumfē sūtījumu izsekošanas izstrādātāji", "category": "Tehnoloģijas", "body": "Rīgā  noslēdzies starptautiskais programmēšanas festivāls \" CodeX \", kurā par labākā risinājuma autoriem atzīti komandas \"Phoenix\" autori, saņemot kopumā 7000 eiro naudas balvu, portālu \"Delfi\" informēja pasākuma rīkotāju pārstāve Zane Grēta Grants. \"CodeX\" pulcēja vairāk nekā 200 Eiropas IT nozares speciālistus, kuri izstrādāja risinājumus vienam no sešiem programmēšanas izaicinājumiem. \"Galveno balvu piešķīrām komandai, kura vislabāk bija realizējusi risinājumu, kas sevī iekļauj gan bezvadu ierīces, gan programmatūru. Mums, kā produktu kompānijai, prieks redzēt, ka jaunie speciālisti nebaidās no ambicioziem risinājumiem, un \"Phoenix komanda\" šajā hakatonā parādīja fantastisku progresu. Ļoti ceram, ka galvenā balva dos, lielu motivāciju turpināt darbu un saglabāt degsmi par iesākto projektu,\" izvēli komentēja žūrijas komisijas vadītājs Kristaps Elsiņš. Labākā risinājuma autori izstrādāja īstā laika sūtījumu izsekošanas sistēmu, iegūstot galveno balvu - 5000 eiro. \"Phoenix\" komanda ieguva arī balvu par izstrādātajiem risinājumiem \" Latvijas Pasts \" uzņēmumam, iegūstot vēl 2000 eiro. \"Viens no mūsu komandas biedriem nesen pa pastu nosūtīja svarīgus dokumentus universitātei. Diemžēl sūtījums pazuda, un vairs nebija iespējas to atgūt. Tas rosināja mums uzdot jautājumu, kā pasta dienesti varētu atrast nozaudētos sūtījumus, tādā veidā padarot to piegādi uzticamāku un efektīvāku, kā arī nodrošinot labāku lietotāja pieredzi,\" citēts \"Phoenix\" komandas pārstāvis. Hakatonā piedalījās ne tikai pieredzējuši programmētājiem, bet arī tie, kuriem vēl nebija plaša pieredze un zināšanas programmēšanā. Iesācējiem tika dota iespēja sacensties \" Riga TechGirls \" izaicinājumā, izstrādājot hakatona komunikācijas platformas \"Discord\" botu. Šajā izaicinājumā laurus plūca komanda \"Mafia Bot,\" kas savā īpašumā iegūst četrus \"DJI Mavic Mini 2 Fly\" dronus no \"Tet\". Savukārt specbalvu no  Rīgas Tehniskās universitātes  pasniedza komandai \"ChallengeIT,\" kas arī sacentās \"Riga TechGirls\" izaicinājumā. Komanda balvā saņem vienas dienas piekļuvi RTU Zinātnes un inovāciju centra infrastruktūrai (telpām, aprīkojumam, konsultācijām), lai tālāk attīstītu savas prasmes un risinājumu. Starptautiskais hakatons \"CodeX\" tika organizēts ar mērķi padarīt Rīgu par aizraujošu galamērķi jauniem talantiem un veidot tehnoloģiju kopienu, kuras centrā ir sadarbība un koprade. \"CodeX\" organizē inovāciju vadības uzņēmums \"Helve\" sadarbībā ar galvenajiem atbalstītājiem \"Ubiquiti\" un \"Gravity Team\", kā arī norises vietas atbalstītāju Rīgas Tehnisko universitāti.", "link": "https://www.delfi.lv/bizness/44467736/tehnologijas/54472268/foto-hakatona-riga-triumfe-sutijumu-izsekosanas-izstradataji"},
{"title": "Pastiprinātus DDoS uzbrukumus pagājušajā nedēļā piedzīvojis finanšu sektors", "category": "Tehnoloģijas", "body": "Atbildību par minētajiem uzbrukumiem uzņēmies kiberaktīvistu grupējums \"Killnet\", kas atbalsta Krieviju un tās agresīvo politiku un ir veicis uzbrukumus arī pret citu Eiropas valstu iestāžu un uzņēmumu tīmekļa vietnēm. Krutova skaidroja, ka šī grupējuma un tam līdzīgu Krievijas kiberaktīvistu mērķis ir panākt rezonansi sabiedrībā, padarot nepieejamas plaši izmantotas informāciju sistēmas vai tiešsaistes servisus. Kiberaktīvisti tādā veidā mēģina radīt ilūziju par savām spējām, kuras patiesībā vērtējamas kā primitīvas un ar īslaicīgu ietekmi, jo sarežģītāki uzbrukumi prasa gan pienācīgu sagatavošanos, gan laiku un noteiktas zināšanas. Kopumā situācija Latvijas kibertelpā vērtējama kā stabila un tiek veiksmīgi kontrolēta, \"Cert.lv\" sadarbībā ar partneriem turpina uzraudzīt tajā notiekošo, norādīja \"Cert.lv\" pārstāve, piebilstot, ka sekmīgi uzbrukumi ar būtisku ietekmi valsts un kritiskās infrastruktūras sektorā līdz šim nav konstatēti. \"Cert.lv\" ir  Latvijas Universitātes  Matemātikas un informātikas institūta struktūrvienība, kuras uzdevumi ir uzturēt vienotu elektroniskās informācijas telpā notiekošo darbību atainojumu, sniegt atbalstu informācijas tehnoloģiju drošības incidentu novēršanā vai koordinēt to novēršanu Latvijas IP adrešu apgabalos un \".lv\" domēna vārdu zonā.", "link": "https://www.delfi.lv/bizness/44467736/tehnologijas/54495642/pastiprinatus-ddos-uzbrukumus-pagajusaja-nedela-piedzivojis-finansu-sektors"},
{"title": "Latvijas uzņēmums 'Nordigen' pārdots maksājumu jomas kompānijai 'GoCardless'", "category": "Tehnoloģijas", "body": "Starptautiskā tiešo banku maksājumu jomas kompānija \"GoCardless\", ir paziņojis, ka plāno iegādāties Latvijas uzņēmumu \" Nordigen \". Uzņēmumu nolemts iegādāties, lai nodrošinātu plašāku pieeju atvērto banku datiem ar vairāk nekā 2300 bankām 31 Eiropas valstī. \"\"Nordigen\" misija ir palīdzēt uzņēmumiem visā pasaulē pieņemt un izmantot atvērto banku pakalpojumus, nodrošinot lielāku finanšu caurskatāmību un vienlīdzīgu piekļuvi finanšu risinājumiem. Esam vienlīdz sajūsmināti par atvērtās bankas darbības izaugsmi, un priecājamies apvienot spēkus ar līdzīgi domājošiem cilvēkiem, kas ne tikai dalās mūsu vēlmē veicināt inovācijas finanšu pakalpojumu jomā, bet arī palīdzēs mums nodrošināt bezmaksas atvērto banku piekļuvi daudz plašākai auditorijai,\" norāda \"Nordigen\" līdzdibinātājs un vadītājs Rolands Mesters.", "link": "https://www.delfi.lv/bizness/44467736/tehnologijas/54506200/latvijas-uznemums-nordigen-pardots-maksajumu-jomas-kompanijai-gocardless"},
{"title": "Vēl ātrāki datori un spējīgākas OS - 'Apple WWDC22' jaunumi", "category": "Tehnoloģijas", "body": "Pirmdien aizsākās \" Apple \" rīkotā izstrādātāju konference, kas šogad notiek gan tiešsaistē, gan klātienē. Pasākuma galvenajā prezentācijā tika demonstrēti galvenokārt programmatūras uzlabojumi, kas pie lietotājiem nonāks rudenī. Tāpat tika pieteikts jaunākais pašu izstrādātais procesors M2, kurš, protams, ir vēl ātrāks kā iepriekšējie. WWDC pasākums notiek katru gadu vasaras sākumā. Parasti tas bija liels daudz tūkstošu apmeklētāju klātienes pasākums. Covid-19 ēras sākumā to pārveidoja par tiešsaistes pasākumu, taču šogad daļa izstrādātāju un interesentu pasākumu var apmeklēt arī klātienē. Kā ierasts konference sākās ar galveno prezentāciju, kurā pieteiktos jaunumus padziļināti varēs izpētīt visu nedēļu. Lielākā daļa jaunumu ir programmatūras un operētājsistēmu atjaunojumi, taču neizpalika arī jaunu \"dzelžu\" pieteikums. \"Apple\" prezentēja jaunu modeli savā populārākajā klēpjdatoru sērijā - \"Macbook Air\". Tas ir ieguvis jaunu plakanāku dizainu un jaunu procesoru. Tikai pirms pāris gadiem \"Apple\" nāca klajā ar plāniem ieviest pašu izstrādātus procesorus datoriem un šobrīd jau praktiski visi uzņēmuma datori ir aprīkoti ar kādu no pirmās paaudzes M1 procesoru. Lai arī tie ir ātrāki par iepriekšējiem \"Intel\" procesoriem, \"Apple\" nolēma jau tagad izlaist jaunu, vēl ātrāku versiju - M2. Šis procesors ir vidēji par 20% jaudīgāks un patērē apmēram tikpat enerģijas (salīdzinoši ļoti maz). Tas ļauj jaunajam \"Macbook Air\" ar vienu uzlādi darboties pat 18 stundas. Jaunais dators aprīkots arī īpaši ātro uzlādi, kas ļauj 50% uzlādēt vien pusstundā. Patīkams jaunums ir \"Magsafe\" magnētiskā lādētāja atgriešanās \"Mac\" datoriem. Šāds savienojums viegli \"pārtrūkst\", ja vadu gadās nejauši aizķert. Tas var pasargāt klēpjdatoru no neplānota kritiena. Tāpat kā iepriekš, dators aprīkots arī ar divām USB-C pieslēgvietām. Jaunie \"Macbook Air\" būs pieejami pēc mēneša. Paredzams, ka to cenas ar M2 procesoru būs sākot no 1500 eiro. Viens no pamanāmākajiem jaunumiem, kas sagaida \" iPhone \" viedtālruņus ir pielāgojams slēgtā ekrāna saturs. Pirmo reizi būs iespēja pielāgot pulksteņa izskatu, kā arī papildināt ekrānu ar gudrajiem sīkrīkiem un citu informāciju. Vēl viens sen gaidīts jaunums būs iespēja labot jau nosūtītās īsziņas. Kā arī iespēja atsaukt nosūtītu ziņu. Būtiski uzlabota arī teksta ievade ar balsi, diemžēl tā nedarbosies latviešu valodai. Jaunumi arī attēlu atpazīšanā. Pērn \"Apple\" ieviesa spēju ierīcēm atpazīt tekstu jebkurā attēlā. Turpmāk tekstu varēs atpazīt arī video, kā arī atpazīt varēs cilvēkus, dzīvniekus un objektus ko var automātiski izgriezt vai izmantot citus efektus. Interesanti jaunievedumi automobiļu integrācijā \" CarPlay \". Līdz šim pieslēdzot \"iPhone\" automobilim varēja pārvaldīt kartes, īsziņas un mūziku. Taču jaunā \"CarPlay\" versija piedāvā pārņemt visu auto mērinstrumentu paneli ieskait spidometru. Telefonam būs iespēja piekļūt visiem galvenajiem auto datiem un attēlot to, izmantojot savu saskarni un dizainu. \"Apple\" apgalvo, ka auto ražotāji esot sajūsmā par šo risinājumu. Pieredze gan rādīja, ka pat \"parasto\" \"CarPlay\" ražotāji ieviesa visai negribīgi. Ļoti priecējošs jaunums kam nākotne gan vēl nav skaidra ir \"Apple\" piedāvātās virtuālās atslēgas paroļu vietā. \"Passkeys\" ir jauna sistēma, kas ļauj reģistrēties un autorizēties izmantojot biometrisko sistēmu - pirkstu nospiedumu lasītāju vai sejas atpazīšanas kameru. Šī sistēma ļautu beidzot atbrīvoties no \"paroļu murga\" - nepieciešamības iegaumēt un pārvaldīt daudz un sarežģītas paroles. \"Passkeys\" likvidē paroles pēc būtības. Risinājuma veiksme gan atkarīga arī no pārējiem ražotājiem un izstrādātājiem - cik ātri un cik veiksmīgi tie integrēs šīs \"virtuālās atslēgas\". \"Apple\" atraduši arī kādu mazliet asprātīgu risinājumu pašu radītai problēmai. \"Mac\" datoriem lielākoties ir iebūvētas viduvējas kameras, kas šajā jaunajā videokonferenču laikmetā daudziem nešķiet pieņemami. Risinājums šai problēmai ir iespēja lietot \"iPhone\" kā kameru datoram. Atliek tikai to piestiprināt pie ekrāna malas un tālrunis kļūs izmantojams kā kamera un nodrošinās labāko iespējamo attēla kvalitāti. Ar visiem WWDC konferences jaunumiem var iepazīties  \"Apple\" mājaslapā . Kā minēts, konference norisināsies visu nedēļu. Jaunās operētājsistēmas un programmatūra lietotājiem būs pieejamas rudenī, kad parasti tiek izziņoti jauni \"iPhone\" un \"Mac\" modeļi.", "link": "https://www.delfi.lv/bizness/44467736/tehnologijas/54427972"},
{"title": "'Draugiem Group' uzņēmums 'Vendon' pārdots starptautiskai tehnoloģiju grupai", "category": "Tehnoloģijas", "body": "\"Vendon\" piedāvā attālinātas vadības un maksājumu apstrādes pakalpojumus tirdzniecības automātiem (piemēram, kafijas, dzērienu un uzkodu), kurus nodrošina ar iekārtu, programmaparatūras un programmatūras palīdzību. Uzņēmums ir dibināts 2011. gadā, tā galvenais birojs atrodas Rīgā, bet lielākie noieta tirgi ir Francija, Vācija, Beniluksa valstis un Apvienotā Karaliste ar vairāk nekā 45 000 droši savienotu tirdzniecības automātu tīklu. \"Vendon\" ir ceļā no Eiropā bāzēta uzņēmuma uz globālu spēlētāju, jo sniedz savus pakalpojumus vairāk nekā 82 valstīs. \"BaltCap\" Latvijas riska kapitāla fonds ieguldīja \"Vendon\" vairākos posmos, sākot no 2011. gada. Pirmajos piecos ieguldījuma gados tas pakāpeniski palielināja savu ieguldījumu no sākotnējiem 0,5 miljoniem eiro līdz 1,46 miljoniem eiro. \"\"BaltCap\" mērķis ir vienmēr dot iespēju Baltijas jūras reģiona augošajiem uzņēmumiem īstenot savu potenciālu un atbalstīt mūsu vietējos talantus attīstīt uzņēmējdarbību starptautiskā līmenī, uzkāpjot uz globālās skatuves. \"Azkoyen\" grupa ļaus \"Vendon\" vēl vairāk paplašināt savu darbības jomu un attīstīt jaunus, modernus tehnoloģiju risinājumus,\" saka Mārtiņš Jaunarājs, \"BaltCap\"partneris. Kristiāns Vēbers, \"Vendon\" izpilddirektors, uzsver, ka uzņēmums ir sasniedzis lieliskus rezultātus, izaugot no neliela Latvijas IoT uzņēmuma par noieta tirgos labi novērtētu globālu spēlētāju. \"Tas nebūtu bijis iespējams bez mūsu lieliskās komandas un partneriem. Es ticu, ka \"Azkoyen\" stratēģiskā iegāde pavērs jaunas durvis abiem uzņēmumiem. \"Azkoyen\" ir īstais partneris \"Vendon\", lai palīdzētu pakāpties nākamajā līmenī. Esmu entuziasma pilns par uzņēmuma nākotni un ar nepacietību gaidu iespēju strādāt \"Azkoyen\" grupas sastāvā,\" piebilst Vēbers. \"Mēs patiesi lepojamies, ka \"Draugiem Group\" uzņēmums \"Vendon\" ir atzīts par spēcīgu spēlētāju globālajā telemetrijas tirgū ar tā risinājumiem un iespaidīgo klientu bāzi. Šis darījums apliecina, ka Latvijā spējam radīt efektīvus lietu interneta (IoT) risinājumus,\" komentē  Jānis Palkavnieks , \"Draugiem Group\" runasvīrs. Šī iegāde stiprinās starptautisko izaugsmi, jo \"Azkoyen\" grupa ir līderis Dienvideiropā, bet \"Vendon\" – Centrāleiropā. Turklāt šis darījums ir lielisks stimuls maksājumu sistēmu, platformu un IoT risinājumu virzienam, kas ir nozīmīgākais grupas EBITDA veidotājs. \"Vendon\" iegāde arī papildinās un paātrinās \"Azkoyen\" grupas darbības rezultātus, pateicoties savstarpējai sinerģijai, ko rada uzņēmējdarbības paplašināšana, jaunu tehnoloģiju un pakalpojumu attīstība.", "link": "https://www.delfi.lv/bizness/44467736/tehnologijas/54507306/draugiem-group-uznemums-vendon-pardots-starptautiskai-tehnologiju-grupai"},
{"title": "'Magebit': daudzi prasa, lai izveidojam 'tādu pašu mājaslapu kā citiem, bet labāku'", "category": "Tehnoloģijas", "body": "Pandēmijas laikā jauni interneta veikali saradās kā sēnes pēc lietus, un pircējiem tikai atlika izvēlēties sev ērtāko un labāko. Aiz katra interneta veikala stāv kāds cits uzņēmums, kas meklē piemērotāko mājaslapas vai interneta veikala variantu, lai tirgotājs spētu noturēt pircēju uzmanību.  Tāds ir arī e-komercijas informācijas tehnoloģiju risinājumu izstrādātājs SIA \"ITD Media\", kas zināms ar nosaukumu \"Magebit. Uzņēmuma dibinātāji Artūrs Krūze un Kristaps Rjabovs jau būdami jaunieši, hobija līmenī nodarbojušies ar programmēšanu, taču hobijs pāraudzis uzņēmumā, kura apgrozījums jau sasniedz vairākus miljonus eiro. Viņi portālam \"Delfi Bizness\" stāsta:", "link": "https://www.delfi.lv/bizness/44467736/tehnologijas/54505814/magebit-daudzi-prasa-lai-izveidojam-tadu-pasu-majaslapu-ka-citiem-bet-labaku"},
{"title": "Notiek apjomīgs kiberuzbrukums LVRTC tehnoloģiskiem resursiem; vairumam klientu pakalpojumi ir pieejami", "category": "Tehnoloģijas", "body": "LVRTC norāda, ka speciālisti to veiksmīgi atvaira un lielākajai daļai klientu visi pakalpojumi ir pieejami. \"Atsevišķiem klientiem aizvien tiek ierobežota piekļuve e-Identitātes un eParaksta pakalpojumiem. Vienlaikus turpinās uzbrukuma analīze,\" skaidro LVRTC. LVRTC nodrošina droša elektroniskā paraksta pakalpojumu fiziskām un juridiskām personām. LVRTC tehnoloģiskie resursi jau ilgstoši piedzīvo kiberuzbrukumu, tāpēc laikā, kad tas tiek atvairīts, daļai no lietotājiem var būt nepieejama LVRTC rīku nodrošinātā elektroniskās identitātes funkcionalitāte, informē uzņēmuma pārstāve Vineta Sprugaine. Lai mazinātu un lokalizētu uzbrukuma apjomu un potenciālo ietekmi, LVRTC ierobežojis piekļuvi atsevišķiem pakalpojumiem. Par uzbrukumu ir informēta informācijas tehnoloģiju drošības incidentu novēršanas institūcija \"CERT.LV\". Kiberuzbrukumi eParaksta un citām tehnoloģiskajām platformām šogad ir notikuši jau vairākkārt un līdz šim tikuši veiksmīgi atvairīti, uzsver Sprugaine. Tomēr šonakt sāktais uzbrukums esot viens no ilgstošākajiem līdz šim notikušajiem, kā arī vērtējams kā apjomīgs un tehnoloģiski komplicēts. LVRTC eksperti veic uzbrukuma atvairīšanu un uzbrukuma analīzi. LVRTC ir 100% Latvijas valstij piederoša kapitālsabiedrība.", "link": "https://www.delfi.lv/bizness/44467736/tehnologijas/54519574/notiek-apjomigs-kiberuzbrukums-lvrtc-tehnologiskiem-resursiem-vairumam-klientu-pakalpojumi-ir-pieejami"},
{"title": "Izsludināta pieteikšanās 'Riga TechGirls' bezmaksas apmācībām 'Iepazīsti tehnoloģijas'", "category": "Tehnoloģijas", "body": "Aicinot vēl vairāk iepazīt tādus informācijas un komunikācijas tehnoloģiju (IKT) jomas virzienus kā kiberdrošība, mākslīgais intelekts, datu analītika, dizaina domāšana, programmēšana, projektu vadība un testēšana, kā arī veicinātu aktīvāku sieviešu iesaistīšanos tehnoloģiju jomā, biedrība \" Riga TechGirls \" ar \" Google .org\", \" Tet \" un citu tehnoloģiju uzņēmumu atbalstu trešo gadu pēc kārtas organizē bezmaksas apmācības sievietēm digitālo prasmju pilnveidošanai un pārkvalifikācijai. Pieteikšanās izglītības programmai \"Iepazīsti tehnoloģijas\" norit no 5. jūlija līdz 9. augustam. Eiropā teju 82% no IT jomā strādājošajiem ir vīrieši. Situācija Latvijā ir visai līdzīga – no visiem IT jomā nodarbinātajiem 23% ir sievietes. Saskaņā ar  Ekonomikas ministrijas  prognozēm līdz 2027. gadam Latvijā iztrūkums pēc augstākās kvalifikācijas speciālistiem zinātnē, tehnoloģijās, inženierzinātnēs un matemātikā var pieaugt līdz pat 14 tūkstošiem. Divu gadu laikā \"Iepazīsti tehnoloģijas\" izglītības programmā iesaistījušies vairāk nekā 10 tūkstoši dalībnieku – lielākoties sievietes, tomēr interesi izrādījuši un programmā uzņemti arī vīrieši. Līdz šim apmācības veiksmīgi apguvuši un sertifikātus saņēmuši 3742 dalībnieki. Turklāt teju 99% dalībnieku šo izglītības programmu ieteiktu arī citiem, bet 85% jauniegūtās zināšanas labprāt pielieto esošajā vai jaunā darbavietā.  Apmācības \"Iepazīsti tehnoloģijas\" norisināsies no šā gada 9. augusta līdz 27. oktobrim tiešsaistē lekciju un semināru formātā divas reizes nedēļā. Kā norāda organizatori, programmas mērķis nav iemācīt programmēt, bet gan sniegt ieskatu IKT jomās, tādējādi radot izpratni par šo nozari un tajā nepieciešamajām prasmēm. Programma paredzēta ikvienam bez vai ar minimālu iepriekšējo pieredzi bez konkrēta vecuma ierobežojuma. \"Nereti saskaramies ar sabiedrībā valdošo priekšstatu, ka IT ir programmēšana. Un te gribētos vēlreiz uzsvērt – tā nav tikai programmēšana. IT joma ir ļoti daudzpusīga – kiberdrošība, mākslīgais intelekts, datu analītika, dizaina domāšana, projektu vadība un testēšana un daudz kas cits. Programma sniedz uzskatāmus piemērus, ka IT der arī tām, kuras nav mācījušās nedz programmēt, nedz ir bijušas ļoti zinošas matemātikā, kā arī tām, kuras līdz šim strādājušas pilnīgi citās nozarēs. Vienlaikus dalībniecēm tiek sniegtas arī vērtīgas norādes, kā pēc programmas apgūšanas turpināt pilnveidot savas prasmes,\" norāda \"Riga TechGirls\" līdzradītāja un mentoru programmas vadītāja Diāna Butina. Lai piesaistītu vēl plašāku interesentu loku pievienoties \"Iepazīsti tehnoloģijas\" apmācībām, \"Riga TechGirls\" organizē arī informatīvo kampaņu, laužot stereotipus, ka tehnoloģiju joma ir kaut kas pārāk sarežģīts un grūts. Ar tādiem saukļiem kā, piemēram, \"Vieglāk nekā diskutēt vecāku čatā\", \"Vieglāk nekā ar augstpapēdenēm pa bruģi\" biedrība cer pievērst arī to sieviešu uzmanību, kuras līdz šim nav iesaistījušās \"Riga TechGirls\" rīkotajos pasākumos. Apmācības \"Iepazīsti tehnoloģijas\" latviešu valodā vada 50 IT jomā strādājoši speciālisti, galvenokārt sievietes, daloties ne vien ar zināšanām, bet arī sniedzot programmas dalībniecēm nepieciešamo atbalstu un motivāciju. Lekcijas un seminārus dalībniecēm ir iespēja noskatīties sev vēlamā laikā arī ierakstā. Pieteikties apmācībām var internetā, projekta \"Iepazīsti tehnoloģijas\" mājaslapā \" iepazistitehnologijas.lv \". Sekmīgi apgūstot apmācības, dalībnieces saņems sertifikātu. Absolventēm būs iespēja pieteikties arī mentoringa programmai, kurā pieredzējuši nozares eksperti palīdzēs saprast, kā šīs zināšanas turpināt attīstīt un pielietot. Biedrības \"Riga TechGirls\" mērķis ir nodrošināt vienlīdzību, veicinot digitālo prasmju attīstību ikvienam, bet īpaši atbalstot meiteņu un sieviešu pievienošanos IT jomai.", "link": "https://www.delfi.lv/bizness/44467736/tehnologijas/54520908/izsludinata-pieteiksanas-riga-techgirls-bezmaksas-apmacibam-iepazisti-tehnologijas"},
{"title": "Kiberuzbrukums LVRTC ildzis vairāk nekā 12 stundas", "category": "Tehnoloģijas", "body": "Tas ir pilnībā atvairīts, un šorīt tika atjaunota piekļuve e-Identitātes un eParaksta pakalpojumiem. Šobrīd LVRTC ir nodevis visu ar uzbrukumu saistīto informāciju \"Cert.lv\" , kā arī uzsācis padziļinātu uzbrukuma analīzi, kas ļaus izdarīt plašākus secinājumus par uzbrukuma īstenotājiem, to mērķiem un nepieciešamajām aktivitātēm. Kiberuzbrukumi ir kļuvuši par Latvijas digitālās telpas ikdienu. Tas, ka ir izdevies atvairīt šo uzbrukumu, nenozīmē, ka šādi uzbrukumi nav gaidāmi šodien vai turpmākajās dienās. \"LVRTC nodrošina kiberaizsardzības pakalpojumus arī virknei valsts resursu, tāpēc ir būtiski apzināties, ka kiberaizsardzība nav tikai tehnoloģisks risinājums, bet gan kompetences, pieredzes un atbildīgas rīcības sintēze visdažādākajos līmeņos, tostarp, katra darbinieka rīcība, modrība un kritiskā domāšana,\" uzsver LVRTC valdes priekšsēdētājs Ģirts Ozols. Kā ziņots iepriekš, trešdien, 6. jūlijā pret LVRTC tehnoloģiskajiem resursiem tika vērsts apjomīgs un tehnoloģiski sarežģīts kiberuzbrukums. Laikā, kad tas tika atvairīts, daļai no lietotājiem bija nepieejama LVRTC rīku nodrošinātā elektroniskās identitātes funkcionalitāte, jo, lai mazinātu un lokalizētu uzbrukuma apjomu un potenciālo ietekmi, LVRTC ierobežoja piekļuvi atsevišķiem pakalpojumiem. Kiberuzbrukumi eParaksta un citām tehnoloģiskajām platformām šogad ir notikuši jau vairākkārt un līdz šim tikuši veiksmīgi atvairīti.", "link": "https://www.delfi.lv/bizness/44467736/tehnologijas/54524528/kiberuzbrukums-lvrtc-ildzis-vairak-neka-12-stundas"},
{"title": "Latvijas jaunuzņēmums grib veicināt videi draudzīgāka iepakojuma izmantošanu", "category": "Tehnoloģijas", "body": "\"PrintOnPack.com\", savā platformā palīdzot produktu ražotājiem sameklēt atbilstošāko mīksto iepakojumu viņu produktam, cer virzīt un ietekmēt globālo iepakojuma ražošanas industriju zaļākā virzienā. Bieži vien tieši iepakojums un tā dizains nosaka, kādu preci iegādājamies. Taču daudziem produktu ražotājiem, īpaši maziem un vidējiem uzņēmumiem, atrast iepakojuma piegādātāju ir īsts izaicinājums – materiāli ir dažādi, cenu piedāvājumi necaurspīdīgi, un tā iepakojuma nozares džungļos tie mēdz palikt pie viena piegādātāja, lai gan tirgū ir lētākas un videi draudzīgākas alternatīvas. Šo problēmu pamanīja un nolēma risināt \"PrintOnPack.com\" dibinātāji. To, ka tur kaut kam ir jābūt, apliecina arī tas, ka \"PrintOnPack.com\" jau paspējis piesaistīt finansējumu no Somijas investīciju fonda \"SuperHero Capital\". Ambīcijas jaunuzņēmumam netrūkst. \"Mēs gribam kļūt par vienradzi, izaugt par lielu biznesu,\" intervijā \" Delfi Bizness \" saka Ingars Zagorskis, jaunuzņēmuma \"PrintOnPack.com\" vadītājs un līdzīpašnieks. Uzņēmums AS \"PrintOnPack.com\" ir dibināts 2020. gadā, tātad aktīvā darbībā esam gandrīz divus gadus. Uzņēmums vēl salīdzinoši neliels – esam vienpadsmit cilvēki, to skaitā trīs līdzdibinātāji: Ivars Sudmalis, Ivars Mirošnikovs un es. Esmu uzņēmuma vadītājs un līderis, turu kopā mūsu komandu. Man jāredz tā \"tālā Ziemeļzvaigzne\", uz kuru mēs ejam, kā arī jāsaprot ar kādiem maziem solīšiem mēs tur nonāksim. Ivars Sudmalis ir ar ražošanas pieredzi tieši iepakojuma ražošanas rūpnīcā, kur strādājis vairākus gadus. Ivars Mirošnikovs pārrauga mūsu uzņēmuma IT attīstību. Mūsu uzņēmums ir interneta platforma, un viņš gādā par to, lai mūsu platformu varam izveidot tādu, kas vislabāk atbilst mūsu klientu vajadzībām un mūsu izvēlētajam biznesa modelim. – Piecpadsmit gadus biju pavadījis finanšu sfērā. Strādāju Latvijā finanšu kreditēšanas uzņēmumā \"SMS Credit\", vēlāk ar domubiedriem nodibinājām savu uzņēmumu \"Alfa Finance\". Vairākus gadus dzīvoju un strādāju Āzijā – Indonēzijā un Malaizijā, bet dažādu iemeslu dēļ man bija sajūta, ka atkal ir jāmeklē citi izaicinājumi. Pandēmijas krīze šo lēmumu vēl pastiprināja.", "link": "https://www.delfi.lv/bizness/44467736/tehnologijas/54528896/latvijas-jaunuznemums-grib-veicinat-videi-draudzigaka-iepakojuma-izmantosanu"},
{"title": "Sporta datu kompānija 'Genius Sports' slēdz biroju Lietuvā", "category": "Tehnoloģijas", "body": "\"Esam sākuši konsultācijas par atlaišanu ar dažiem mūsu darbiniekiem Viļņā, un daļu mūsu darbības no turienes pārcelsim uz citiem birojiem,\" informēja uzņēmumā. Lēmumu \"Genius Sports\" daļēji pamatoja ar ASV bāzētās māteskompānijas zaudējumiem. \"Genius Sports\", kuras akcijas kotē Ņujorkas biržā, biroju Viļņā atvēra 2015. gadā. Pašlaik Viļņas birojā strādā 105 cilvēki, liecina Lietuvas sociālās apdrošināšanas fonda (\"SoDra\") dati. Visā pasaulē \"Genius Sports\" ir 1800 darbinieku birojos Tallinā, Ņujorkā, Losandželosā un citviet. Kompānijas klientu vidū ir Starptautiskā Basketbola federācija ( FIBA ), Nacionālā koledžu sporta asociācija ( NCAA ), autosporta līga  NASCAR  un citas. Maijā \"Genius Sports\" informēja, ka pirmajā ceturksnī grupas apgrozījums sasniedzis 85,923 miljonus ASV dolāru (85,1 miljons eiro), kas ir par 59,9% vairāk nekā 2021.gada janvārī-martā, tomēr zaudējumi pieauguši līdz 40,198 miljoniem dolāru salīdzinājumā ar 1,199 miljonu dolāru zaudējumiem 2021.gada pirmajos trīs mēnešos.", "link": "https://www.delfi.lv/bizness/44467736/tehnologijas/54538262/sporta-datu-kompanija-genius-sports-sledz-biroju-lietuva"},
{"title": "Pagājušajā nedēļā pastiprinātus DDoS uzbrukumus piedzīvoja EM, FM un Ministru kabineta interneta resursi", "category": "Tehnoloģijas", "body": "Pagājušajā nedēļā pastiprinātus DDoS jeb piekļuves atteices uzbrukumus piedzīvoja  Ekonomikas ministrijas ,  Finanšu ministrijas  un Ministru kabineta interneta resursi, sacīja informācijas tehnoloģiju (IT) drošības incidentu novēršanas institūcijas \"Cert.lv\" pārstāve Madara Krutova. Vienlaikus viņa sacīja, ka visi minētie uzbrukumi tika veiksmīgi atvairīti un interneta resursu darbība netika traucēta. Tāpat arī sociālo tīklu platformās joprojām aktuālas ir krāpnieciskās investīciju reklāmas, kas izmanto AS \" Latvenergo \" logo un atpazīstamu valsts amatpersonu vārdus. Krāpnieku mērķis ir izvilināt iedzīvotāju datus, lai vēlāk ar viņiem sazinātos un izkrāptu naudu. Pagājušajā nedēļā pret VAS \"Latvijas Valsts radio televīzijas centra\" tehnoloģiskajiem resursiem tika vērsts apjomīgs un tehnoloģiski sarežģīts kiberuzbrukums, par ko jau ziņots iepriekš. Laikā, kad uzbrukums tika atvairīts, daļai no lietotājiem bija nepieejama LVRTC rīku nodrošinātā elektroniskās identitātes funkcionalitāte, tostarp \"e-paraksts mobile\". Uzbrukums ilga vairāk nekā 12 stundas, un raksturojams kā precīzi koordinēts un mērķēts, kas varētu liecināt par to, ka uzbrucēji jau savlaicīgi izpētījuši un padziļināti iepazinušies ar LVRTC nodrošinātajiem pakalpojumiem. Uzbrukums tika atvairīts un visiem klientiem tika atjaunota piekļuve \"e-Identitātes\" un \"eParaksta\" pakalpojumiem. Krutova norādīja, ka kiberuzbrukumi \"eParaksta\" un citām tehnoloģiskajām platformām šogad ir notikuši jau vairākkārt un līdz šim tikuši veiksmīgi atvairīti. Kopumā situācija Latvijas kibertelpā vērtējama kā stabila, bet ar augstu riska potenciālu plašākiem incidentiem, tomēr situācija tiek veiksmīgi kontrolēta, un \"Cert.lv\" sadarbībā ar partneriem turpina uzraudzīt tajā notiekošo, norādīja \"Cert.lv\" pārstāve. \"Cert.lv\" ir  Latvijas Universitātes  Matemātikas un informātikas institūta struktūrvienība, kuras uzdevumi ir uzturēt vienotu elektroniskās informācijas telpā notiekošo darbību atainojumu, sniegt atbalstu informācijas tehnoloģiju drošības incidentu novēršanā vai koordinēt to novēršanu Latvijas IP adrešu apgabalos un \".lv\" domēna vārdu zonā.", "link": "https://www.delfi.lv/bizness/44467736/tehnologijas/54543222/pagajusaja-nedela-pastiprinatus-ddos-uzbrukumus-piedzivoja-em-fm-un-ministru-kabineta-interneta-resursi"},
{"title": "'Google': Kiberdrošības vide kļūst arvien izaicinošāka", "category": "Tehnoloģijas", "body": "\" Google \" katru dienu saskaras ar simtiem tūkstošu dažāda veida apdraudējumu,  kuri ir jāiztur uzņēmuma sistēmām, lai pasargātu lietotājus, un kopumā kiberdrošības vide kļūst arvien izaicinošāka, intervijā sacīja \"Google\" viceprezidents globālās politikas un attiecību ar valdībām jautājumos Karans Bhatija. Viņš norādīja, ka kiberuzbrukumi nāk no visas pasaules, un \"Google\" iegulda miljardiem ASV dolāru uzņēmuma sistēmu drošībā. Vienlaikus arī dezinformācija un maldinoša informācija ir globāls izaicinājums, un \"Google\" ir veltījis 10 miljonus ASV dolāru, lai cīnītos ar šo problēmu, taču šim izaicinājumam bieži ir arī ļoti lokālas dimensijas, ko bieži ir grūti efektīvi novērst. Tādēļ \"Google\" sadarbojas ar faktu pārbaudes organizācijām un ar masu medijiem. Vienlaikus Bhatija sacīja, ka Covid-19 bija nozīmīgs globāla mēroga notikums, kura laikā uzņēmums pieņēma politiku, kas ļauj izņemt no platformas maldinošu informāciju, un viena lieta, kas no Covid-19 laika ir pārņemama attiecībā uz citām krīzēm, ir izaicinājumu mērogs, ar kādu tādi uzņēmumi kā \"Google\" var saskarties. Interneta platformās ir pieejams milzīgs informācijas apjoms, ar kuru ir jātiek galā ar mākslīgā intelekta un tehnoloģiju rīkiem, un \"Google\" tajā arvien turpina investēt. Vienlaikus daudz investēts datu drošībā, un izstrādāti rīki, kuri lietotājus mudina būt atbildīgākiem tajā, kā viņi izmanto internetu. \"Drošība ir lieta, uz kuru ir tiesības visiem,\" sacīja Bhatija. Savukārt runājot par dezinformāciju un vārda brīvību Bhatija sacīja, ka \"ne vienmēr to ir viegli atrisināt un informāciju diferencēt - pasaulē ir valstis, kuru valdības vai pie varas esoši cilvēki ļoti vēlētos daudz ko nosaukt par maldinošu informāciju, jo tā nav ērta viņiem politiski, nevis tādēļ, ka tā būtu nepatiesa\". Šādos gadījumos \"Google\" vadās pēc autoritatīviem avotiem konkrētajos jautājumos un tēmās. Kā piemēru Bhatija min, ka Covid-19 laikā \"Google\" vadījās pēc Pasaules veselības organizācijas un valstu veselības dienestu sniegtās informācijas, līdz ar to lēmumus pieņēma, ņemot vērā šādus autoritatīvus avotus. \"Tomēr galu galā mēs esam uzņēmums, kurš tic, ka vārda brīvība ir ļoti laba lieta, tādēļ mūsu galvenais uzdevums ir rūpēties, lai katru balsi varētu sadzirdēt. Arī tad, ja dažkārt tiek teiktas neērtas lietas. Taču tajā pašā laikā mēs koordinēti rīkosimies, lai apkarotu dezinformāciju,\" sacīja Bhatija.", "link": "https://www.delfi.lv/bizness/44467736/tehnologijas/54548758/google-kiberdrosibas-vide-klust-arvien-izaicinosaka"},
{"title": "Platjoslas optisko tīklu visplašāk izmanto elektronisko sakaru pakalpojumu sniedzēji Vidzemē", "category": "Tehnoloģijas", "body": "Pēdējo divu gadu laikā dubultojies operatoriem iznomātais VAS \" Latvijas Valsts radio un televīzijas centrs \" (LVRTC) izbūvētā platjoslas optiskā tīkla trases apjoms, sasniedzot 4130 km, informē LVRTC. Vairākus gadus visplašāk pakalpojumu sniegšanai iedzīvotājiem tīklu izmanto elektronisko sakaru pakalpojumu sniedzēji Vidzemē, kur iznomāti vairāk nekā 1580 km optiskā tīkla. Salīdzinot ar 2020. gadu, teju trīskāršojusies optiskā tīkla izmantošana Kurzemē, kur operatori iznomājuši 1020 km. Tāpat, salīdzinot ar 2020. gadu, trīskāršojusies tīkla izmantošana Zemgalē, kur šobrīd operatori pakalpojumu sniegšanai iedzīvotājiem iznomā 845 km LVRTC optiskā tīkla trases. Latgalē elektronisko sakaru operatori iznomājuši 679km optiskā tīkla trases. \"Pandēmijas laiks bijis pozitīvs stimuls operatoriem palielināt savas sakaru infrastruktūras kapacitāti, jo būtiski pieauga iedzīvotāju pieprasījums pēc stabiliem un jaudīgiem interneta sakariem reģionos. Tomēr pandēmija nav vienīgais straujā pieauguma iemesls. Tīkla būvniecība notiek divās kārtās, un otrās kārtas laikā izbūvētie kilometri loģiski papildina iepriekš izbūvēto trasi, veidojot tīklu izdevīgāku un pievilcīgāku. Platjoslas tīkla projekts ir bezpeļņas projekts un tīkla nomas maksu veido tikai tā uzturēšanas izmaksas. Pirms diviem gadiem radām iespēju nomas maksu samazināt. Kopsummā tas ir devis pozitīvu efektu. Paredzam, ka tīkla lietojamība būtiski pieaugs arī turpmākā gada laikā, mobilo sakaru operatoriem attīstot savu infrastruktūru, tostarp - izvēršot  5G  pārklājumus,\" uzsver LVRTC valdes priekšsēdētājs Ģirts Ozols. Šobrīd visplašāk tīklu izmanto operatori Madonas novadā, kur operatoriem izveidoti 30 pieslēgumi. Madonas novadam seko Valmieras un Talsu novads, kā arī Alūksnes, Rēzeknes un Dienvidkurzemes novads. Tīklu šobrīd izmanto 14 elektronisko sakaru pakalpojumu sniedzēji. Deviņi no tiem ir reģionālie komersanti, kuriem infrastruktūras pieejamība ir būtisks priekšnosacījums pakalpojumu sniegšanai gala lietotājiem, tā kā savu infrastruktūru augsto izmaksu dēļ visbiežāk operatori nevarētu izveidot. Platjoslas optisko tīklu izmato arī trīs nacionālie elektronisko sakaru pakalpojumu sniedzēji un divi mobilo sakaru operatori. Salīdzinoši zema ir pakalpojumu sniedzēju interese sniegt pakalpojumus teritorijās, kas noteiktas kā atbalstāmās un tīkla nomai šajās vietās tiek piešķirta 30% atlaide. No 67 atbalstāmajām teritorijām šobrīd tikai vienā operators sniedz pakalpojumu saņemot atlaidi nomas maksai. LVRTC ir izstrādājis priekšlikumus turpmākam optiskā tīkla trases nomas maksas samazinājumam. Šobrīd priekšlikumi ir iesniegti izvērtēšanai Optiskā tīkla uzraudzības komitejai. Ja priekšlikumi tiks atbalstīti, tad nomas maksas samazinājums elektronisko sakaru pakalpojumu operatoriem stāsies spēkā jau šogad. 2010. gadā Eiropas Savienība apstiprināja stratēģiju \"Eiropa 2020\", kas nosaka ES attīstības mērķus un to sasniegšanai īstenojamos uzdevumus. Viens no tiem ir uzlabot eiropiešu piekļuvi ātram un īpaši ātram internetam. Lai arī Latvijā izveidotu infrastruktūru, kas ļautu iedzīvotājiem, neatkarīgi no viņu atrašanās vietas, saņemt ātra un īpaši ātra interneta pakalpojumus, 2012. gadā VAS \"Latvijas Valsts radio un televīzijas centrs\" ar Eiropas Savienības struktūrfondu līdzfinansējumu uzsāka projektu \"Nākamās paaudzes elektronisko sakaru tīkla attīstība lauku reģionos\" (platjoslas projekts). Projekta īstenošana ir sadalīta divās kārtās. Projekta pirmajā kārtā, kas noslēdzās 2015.gada augustā, ir izbūvēti 177 piekļuves punkti un ieguldīti 1813 km optiskā kabeļa trases. Projekta otrā kārta tika uzsākta 2016.gada otrajā pusē. Tās laikā plānots ieguldīt aptuveni 2050 km optiskā kabeļa trases un izbūvēt 220 piekļuves punktus tādās Latvijas Republikas teritorijās, kur operatori iedzīvotājiem vēl nepiedāvā ātrgaitas platjoslas internetu. Otrās kārtas būvniecības darbi tika uzsākti 2018. gadā.", "link": "https://www.delfi.lv/bizness/44467736/tehnologijas/54550590/platjoslas-optisko-tiklu-visplasak-izmanto-elektronisko-sakaru-pakalpojumu-sniedzeji-vidzeme"},
{"title": "Kā kovids pielika punktu portatīvā datora 'Capital Gauja' atdzīvināšanas stāstam", "category": "Tehnoloģijas", "body": "Latvijas tehnoloģiju tirdzniecības uzņēmums \"Capital\", saskaroties ar izmaiņām tirgū un augsto pieprasījumu, bija iecerējis atdzīvināt portatīvo datoru \"Gauja\" līniju. Tomēr šai iecerei punktu pielika globālā sacensība par mikroshēmām – viena sīka detaļa, kuras cena pirms krīzes bija aptuveni 30 centi, nu maksāja jau vairākus desmitus eiro, fināla taisnē esošo projektu padarot finansiāli neiespējamu. To intervijā ar \" Delfi Bizness \" atklāj AS \"Capital\" valdes loceklis Aigars Bērziņš. Viņš arī stāsta, kā uzņēmums pēdējos gados gājis cauri jau trim krīzēm un kāda ir to ietekme gan uz \"Capital\", gan tirgu kopumā, gan patērētājiem. Pirms vairākiem gadiem AS \"Capital\" aizvēra savus mazumtirdzniecības veikalus, pēc kuriem uzņēmumu labi zināja plašākā sabiedrībā, un tagad savu darbību tas koncentrējis uz biznesa, valsts un pašvaldību segmentiem. \" Uzņēmums ir mainījies līdz ar mūsu sabiedrību un ekonomiku. Piemēram, deviņdesmitajos gados Latvijā tu varēji būt karalis, ja mācēji kaut ko atvest no ārzemēm, un bija pat diezgan mazsvarīgi, kas tas bija. Bija arī laiki, kad darbiniekam piešķīra jaunu datoru un tie bija lieli svētki. \"Capital\" pamata bizness cauri gadiem vienmēr ir bijis sadarbība ar biznesa, valsts un pašvaldību segmentiem, lai arī savulaik esam bijuši atpazīstamāki gan ar zīmoliem \"Gauja\" un \" Apple \", gan ar saviem veikaliem. Latvijas biznesa vide auga, uzņēmumi sāka novērtēt vairs ne tikai zemāko cenu vai citas vienkāršas, eksistenciālas lietas, bet arī pakalpojumus, arvien vairāk iedziļinājās, saprotot, ka ne visas vajadzības var atrisināt viena standarta prece vai risinājums, un līdzi ar klientiem augām arī mēs. Pagrieziena punkts \"Capital\" attīstībā bija 2017. gads, kad izlēmām atteikties no mazumtirdzniecības.", "link": "https://www.delfi.lv/bizness/44467736/tehnologijas/54549944/ka-kovids-pielika-punktu-portativa-datora-capital-gauja-atdzivinasanas-stastam"},
{"title": "'Google' paudis gatavību ieguldīt lielākas investīcijas Latvijā", "category": "Tehnoloģijas", "body": "Tehnoloģiju uzņēmums \" Google \" paudis gatavību ieguldīt lielākas investīcijas Latvijas digitālās spējas stiprināšanā, informē Ekonomikas ministrijā. Ekonomikas ministrija  (EM) sadarbībā ar Vides aizsardzības un reģionālās attīstības ministriju (VARAM), Latvijas Investīciju un attīstības aģentūru ( LIAA ) un nozares asociācijām turpina attīstīt sadarbību ar \"Google\" vairākos Latvijas tautsaimniecībai būtiskos virzienos, kā arī digitālo prasmju stiprināšanā un kiberdrošības uzlabošanā. Trīs Jūru foruma ietvaros Rīgā \"Google\" valdības lietu un sabiedriskās politikas viceprezidents Karans Bhatija (Karan Bhatia) paziņoja, ka \"Google\" vēlas dubultot savus ieguldījumus Centrālās un Austrumeiropas reģionā, jo Krievijas izraisītā kara Ukrainā rezultātā civiliedzīvotāji, uzņēmēji un investori jūtas satraukti par stabilitāti, resursu pieejamību un izaugsmes iespējām Eiropā. Programmā \"Izaugsme ar \"Google\"\", kuru Ekonomikas ministrija kopā ar LIAA no š.g. aprīļa īsteno sadarbībā ar Latvijas Tirdzniecības un rūpniecības kameru, Latvijas Darba devēju konfederāciju un nozaru asociācijām, jau apmācīti 2500 dalībnieki. Kā uzsver ekonomikas ministre  Ilze Indriksone , programmas rezultāti liecina par iedzīvotāju interesi un augošu pieprasījumu pēc instrumentiem, kuri palīdz attīstīt digitālās prasmes un stiprina noturību pret izaicinājumiem un pārmaiņām. Paredzams, ka 2022. gadā EM un  VARAM  izveidoto atbalsta programmu ietvaros darbu uzsāks arī divi Eiropas digitālie inovāciju centri, kas sniegs papildus atbalstu uzņēmējiem kā tehnoloģiju ieviešanā, tā jaunu digitālo produktu attīstībā. Specializētos un atvērtos tiešsaistes kursus uzņēmējiem un viņu nodarbinātajiem piedāvās Eiropas digitālo inovāciju centrs (EDIC). EDIC ir  Eiropas Komisijas  iniciatīva, kas izriet no programmas \"Digitālā Eiropa\" un kuras mērķis ir palīdzēt gan publiskā, gan privātā sektora organizācijām ieviest jaunākās digitālās tehnoloģijas, procesus, produktus un pakalpojumus. Paredzēts, ka šādi EDIC darbosies visā Eiropas Savienībā un kopā veidos centru tīklu. Tie būs kā vienas pieturas aģentūra, kas padziļināti izvērtēs komersantus, sniedzot tehnisko ekspertīzi, apmācības, prasmju pilnveidi, lai sekmētu digitālo transformāciju. Apmācību kopējais finansējums – 30 milj. eiro, atbalsts tiks ieviests caur EDIC un nozares asociācijām. Plānots, ka atbalsta programma būs pieejama ar 2022. gada 4. ceturksni. Pieteikšanās programmā \"Izaugsme ar Google\" turpinās . Nākamās apmācības sāksies augustā, un viena no tēmām būs kiberdrošība, lai palīdzētu ikvienam iepazīties ar izplatītākajiem drošības apdraudējumiem tiešsaistē un praktiskiem veidiem, kā aizsargāt uzņēmuma datus, ierīces un mājaslapas.", "link": "https://www.delfi.lv/bizness/44467736/tehnologijas/54557098/google-paudis-gatavibu-ieguldit-lielakas-investicijas-latvija"},
{"title": "LMT audzē apgrozījumu par 11,9%, turpina investīcijas 5G tīklā", "category": "Tehnoloģijas", "body": "Latvijas mobilo sakaru operators un tehnoloģiju inovāciju uzņēmums  LMT  2022. gada pirmajā pusgadā  5G  tīkla paplašināšanā ieguldījis vēl 14,7 miljonus eiro. LMT grupas apgrozījums salīdzinājumā ar 2021. gada pirmo pusgadu pieaudzis par 11,9% un sasniedzis 133,7 miljonus eiro. EBITDA rādītāji 2022. gada pirmajā pusgadā ir pieauguši par 8,4% un sasnieguši 41,9 miljonus eiro. Kopējais pieslēgumu skaits LMT tīklā pārsniedz 1,4 miljonus. \"Šobrīd būtiskāk nekā jebkad iepriekš ir stiprināt un attīstīt visu valsts infrastruktūru. Īpaši nozīmīgas ir investīcijas tehnoloģijās, kā arī jaunu inovatīvu risinājumu veidošana. Mobilie sakari un tehnoloģijas ir pamatā gandrīz visu nozaru veiksmīgai darbībai – gan valsts drošībai un sabiedrības mobilitātei, gan ekonomiski nozīmīgu jomu izaugsmei. LMT attīstītais 5G tīkls ar vairāk nekā 160 5G bāzes stacijām visā Latvijā jau tagad ļauj panākt efektīvus risinājumus gan pilsētās, laukos un mežos, gan gaisā un zem ūdens, lai arī šobrīd esam tikai šīs tehnoloģijas izaugsmes ceļa pašā sākumā,\" atzīst LMT prezidents Juris Binde 2022. gada pirmajā pusgadā LMT ir sniedzis nozīmīgu ieguldījumu sabiedrības vispārējās drošības risinājumu īstenošanā, gan veicinot kiberdrošību ar jauna produkta – LMT Interneta sarga – izveidošanu, gan sekmējot iedzīvotāju mediju un digitālo pratību. Spēcināta valsts aizsardzība, turpinot līdzšinējo sadarbību ar Nacionālajiem bruņotajiem spēkiem un attīstot militāro risinājumu 5G testa vidi Ādažu poligonā. Tas ļaus modelēt, izstrādāt un testēt dažādas militāras nozīmes scenārijus atbilstoši NBS un  NATO  drošības prasībām. Testa vide tiks izmantota arī dažādu  Eiropas  Aizsardzības fonda, Ziemeļatlantijas Inovāciju akseleratora (DIANA), kā arī  Aizsardzības ministrijas  atbalstītās nacionālās inovācijas grantu sistēmas un Aizsardzības valsts pētījumu programmas atbalstam. Sadarbībā ar starptautiskā projekta 5G-ROUTES partneriem veikti pirmie pārrobežu mobilitātes demonstrējumus 5G testa vidē. Šī testa vide ir pirmā, kurā divu valstu tīkli veido simulētu pārrobežu starp Latviju un Igauniju. Kā piemērotākā vieta šādiem demonstrējumiem izvēlēta Rīgā esošā  Biķernieku trase . Kopumā trasē tika demonstrēti četri pārrobežu risinājumi, tostarp vadot automašīnas bez pilota jeb autonomi. Šādi mobilitātes inovāciju izmēģinājumi ir svarīgi pirms to ieviešanas Eiropā, kas strauji virzās uz autonomo risinājumu ieviešanu ikdienas satiksmē. Sākta arī hidrogrāfisko mērījumu testa vides izveidošana un tehnoloģiju testēšana, lai nodrošinātu 5G tīklu ostās un  Baltijas  jūrā. Noslēgtais saprašanās memorands ar Rīgas Brīvostas floti ļaus inovatīvajām 5G tehnoloģijām sekmēt ostās sniegto pakalpojumu digitalizāciju, tehnisko līdzekļu un flotes modernizēšanu, reāllaika komunikācijas nodrošināšanu starp kuģiem un ar ostām, autonomu risinājumu attīstību, to ieviešanu un izmantošanu.", "link": "https://www.delfi.lv/bizness/44467736/tehnologijas/54561708/lmt-audze-apgrozijumu-par-11-9-turpina-investicijas-5g-tikla"},
{"title": "Sekojot 'Samsung' piemēram, 'LG' televizoros būs pieejama NFT tirdzniecība", "category": "Tehnoloģijas", "body": "Korejas tehnoloģiju ražotājs \"LG\" nule kā paziņojis, ka jaunākajos televīzijas iekārtu modeļos būs pieejama  NFT  tirdzniecības un izrādīšanas iespēja, ziņo \"Coindesk\". Korejā bāzētais “LG” nule kā ir izveidojis digitālās mākslas tidzniecības servisu ar nosaukumu “LG Art Lab”. Televizoru īpašnieki, kuru komplekti ir atjaunināti uz “LG” jaunāko programmatūru, varēs pirkt, pārdot un demonstrēt NFT no saviem ekrāniem. Jaunā platforma, kas tagad pieejama Amerikas Savienotajās Valstīs uzņēmuma ražotājos televizoros ar webOS 5.0 vai jaunāku versiju un kurai iespējams piekļūt no Home ekrāna. Jāmin gan, ka šis serviss būs balstīts uz nepopulārās “Hedera” blokķēdes tehnoloģijas. Saskaņā ar pēdējo trīsdesmit dienu datiem, Hedera NFT tirgus “Hash Axis\" tirdzniecības apjoms ir mērāms tikai 36 tūkstošu dolāru apjomā, kas ir nieks salīdzinot ar “Ethereum” 330 miljonu dolāru tirdzniecības apjomu platformā “OpenSea”. Lēmums pieņemts, visticamāk, lai veicinātu šīs blokķēdes popularitāti, jo “LG” ir bijis Hedera valdes padomē kopš 2020. gada. \"LG\" pārstāvji Latvijā skaidro, ka \"Hedera\" tīkla izmantošana padara pirkšanu un pārdošanu vienkāršāku, nodrošinot ekrānā redzamus QR kodus, kas ļauj lietotājiem ātri pabeigt darījumus, izmantojot uzņēmuma kriptovalūtu maku viedtelefoniem \"Wallypto\". “LG” NFT jomā seko “ Samsung ”, kas arī nesen izveidoja NFT tirgu servisu saviem viedtelevizoriem. Jāmin gan, ka kopumā digitālās mākslas tirgus, kas izmanto kriptotehnoloģijas balstītās blokķēdes, pēdējā pusgada laikā ir ievērojami krities. Dažu brīdi kopējais apgrozījums bija nokrities pat vairāk nekā desmit reizes, investoriem baidoties, ka digitālā māksla nav droša investīcija.", "link": "https://www.delfi.lv/bizness/44467736/tehnologijas/54706934/sekojot-samsung-piemeram-lg-televizoros-bus-pieejama-nft-tirdznieciba"},
{"title": "Norisināsies jaunuzņēmumu ekosistēmas forums 'Startup Day'", "category": "Tehnoloģijas", "body": "Aktivitātes ilgs no rīta līdz vakaram, un šajā laikā varēs uzzināt vairāk par jaunuzņēmumu ekosistēmu un tās aktualitātēm, kā arī tīkloties ar nozares vadošajiem ekspertiem. Pasākums ir bez maksas un notiek angļu valodā. Startup Day\" ir \"Startin.LV\" organizēts un Rīgas domes atbalstīts ikgadējs notikums, kas pulcina jaunuzņēmumu pārstāvjus, ekosistēmas politikas veidotājus, viedokļu līderus, investorus un atbalstītājus un citus ekosistēmas dalībniekus, lai pārrunātu šī brīža pārbaudījumus, gūtu platformu neērtu, bet svarīgu jautājumu uzdošanai, un satiktu domubiedrus sarunām par nākotnes izaugsmes prioritātēm. Tam sekos divas padziļinātas paneļdiskusijas – \"Riga of Today vs Riga of Tomorrow\" un \"VC Investment Outlook: Snakes or Ladders?\". Pirmajā diskusijā piedalīsies pārstāvji no Rīgas domes,  Latvijas Investīciju un attīstības aģentūras  ( LIAA ) un inovāciju kustības VEFRESH, apspriežot tēmu loku par pilsētā strauji augošo startup komūnu, kas būtu nepieciešams tās turpmākai nostiprināšanai un attīstībai. Savukārt investīciju jomu apspriedīs pārstāvji no valsts attīstības finanšu institūcijas \" Altum \", eņģeļu investoru sindikāta \"BADideas.fund\"¸ akseleratora \"Buildit Latvia\" un Latvijas Biznesa eņģeļu tīkla LatBAN – sarunā fokusējoties uz svarīgāko, kas jaunuzņēmumu dibinātājiem būtu jāzina par investīciju vidi nemiera pilnajā 2022. gadā un tuvākajā nākotnē. Rīta puses noslēgumā būs iespēja uzzināt vairāk par vienu no lielākajiem pēdējā laika notikumiem ekosistēmā – \" Nordigen \"   stāstu (šī gada jūlijā tas tika pārdots starptautiskajam tiešo banku maksājumu jomas uzņēmumam \"GoCardless\"). Pēc tam sekos īsas, taču daudzveidīgas diskusijas un paziņojumi no Latvijas jaunuzņēmumu ekosistēmas pārstāvjiem – universitātēm, valsts institūcijām, nevalstiskajām organizācijām, vairākiem Eiropas Inovāciju un tehnoloģiju institūta centriem, kā arī jaunuzņēmumiem. Vakarpusē visi dalībnieki un viesi tiek aicināti doties uz Spīķeriem, kur jaunuzņēmuma \" Printify \" pagalmā plkst. 18:00 sāksies tīklošanās pasākums \"Startup BBQ\". \"Startup BBQ\" organizē \"TechHub Riga\" un atbalsta Rīgas dome un Latvijas Investīciju un attīstības aģentūra (LIAA). Pasākuma norises vietā atradīsies arī LIAA stends, kurā būs iespēja piedalīties dažādās aktivitātēs, satikt LIAA Jaunuzņēmumu nodaļas darbiniekus, saņemt konsultāciju un uzzināt vairāk par sniegto atbalstu.", "link": "https://www.delfi.lv/bizness/44467736/tehnologijas/54709124/norisinasies-jaunuznemumu-ekosistemas-forums-startup-day"},
{"title": "'Tet' testē tehnoloģiju, kas bez vadu izbūves ļaus nodrošināt mājas internetu ar ātrumu līdz 1 Gbit/s", "category": "Tehnoloģijas", "body": "Uzņēmums \" Tet \" sācis testēt pasaules tirgū jaunu tehnoloģiju, kas ļautu nodrošināt jaudīgu mājas internetu ar ātrumu līdz pat 1 Gbit/s jeb 1000 Mbit/s bez vadu izbūves, informē uzņēmuma pārstāvji. \"Tet\" optiskais internets jau šobrīd ir pieejams 70% Latvijas mājokļu, taču joprojām ir lauku un pilsētu teritorijas, kur tā izbūve ir ekonomiski vai būvnieciski neiespējama. Šādās teritorijās jau tuvākajā nākotnē varētu ieviest bezvadu optisko internetu, jo ātrs un stabils internets ir kļuvis par vienu no ikviena cilvēka pamatvajadzībām, skaidro uzņēmumā. \"Jaunu tehnoloģiju pieejamība un gudra to izmantošana būtiski ietekmē tautsaimniecības izaugsmes attīstību valstī kopumā. Tāpēc strādājam, lai tuvākajā laikā būtu gatavi piedāvāt spēcīgu bezvadu internetu, kas spēj nodrošināt garantēti augstu ātrumu visiem pakalpojumu lietotājiem. Šī tehnoloģija būs īpaši piemērota vietām ar zemāku apdzīvotības brīvumu un palīdzēs mums nodrošināt plašāku pakalpojumu pieejamību visā Latvijā,\" norāda \"Tet\" valdes priekšsēdētājs Uldis Tatarčuks. Tikai nesen pasaules tirgū ir parādījušās iekārtas, ar kuru palīdzību var nodrošināt pietiekami ātru un vienlaikus arī stabilu bezvadu internetu, kura jauda konkrētos apstākļos ir vienlīdzīga optiskajam internetam. Tā darbība tiek nodrošināta ar bāzes stacijā uzstādītu raidītāju un pie lietotāja esošu īpašu iekārtu, kas uztver radioviļņus. Lai arī tehnoloģiju jau izmanto Austrālijā, ASV un citviet, pirms tās ieviešanas Latvijā ir jāveic testi, kuru laikā var noteikt konkrētu pakalpojuma specifikāciju – kādā attālumā, ar kādu ātrumu un citiem parametriem konkrēto internetu varēs piedāvāt klientiem. Jaunais tehnoloģiskais risinājums neparedz interneta kabeļu izbūves darbus, tādējādi ir izvēršams apdzīvotās vietās, kur optikas izbūves darbi ir ekonomiski neizdevīgi. Prognozējams, ka \"bezvadu optika\" jau tuvākajā laikā ļaus \"Tet\" nodrošināt internetu ar ātrumu līdz pat 1 Gbit/s noteiktā attālumā no raidītāja – apmēram 500-800 metru rādiusā. Līdzīgi kā optiskajam vadu internetam, katram klientam tiks \"rezervēts\" tīkla ātrums, tādējādi tas netiks sadalīts starp neskaitāmiem lietotājiem un būs stabilāks, noturīgāks un draudzīgāks ģimenes vajadzībām, nekā to spēj nodrošināt mobilais, tostarp  5G  tīkls. \"Tet\" eksperti jau ir veikuši tehnoloģijas testus laboratorijā un noslēguši lauka testus Rīgas nomalē, gūstot pozitīvus rezultātus. Šobrīd tiek sākta izpēte tehnoloģijas darbībai dažādās ģeogrāfiskās vietās, laika apstākļos un attālumos, septembrī veicot pirmās pārbaudes pie klientiem. Šāda izpēte ir būtiska, jo radiofrekvences signālu ietekmē vides reljefs un dažādi šķēršļi, piemēram, koki un ēkas, meteoroloģiskie apstākļi (vējš, lietus, sniegs utt.) u.c.", "link": "https://www.delfi.lv/bizness/44467736/tehnologijas/54717522/tet-teste-tehnologiju-kas-bez-vadu-izbuves-laus-nodrosinat-majas-internetu-ar-atrumu-lidz-1-gbits"},
{"title": "Jaunie 'iPhone' tagad ar satelīta sakariem, bet bez 'mini'", "category": "Tehnoloģijas", "body": "Klāt tā rudens diena, kad \" Apple \" izziņo savus jaunākos viedtālruņus un citus viedpalīgus. Šodien virtuālā prezentācijā tika pieteikti jauni \" iPhone \", kā arī divi dažādi \" Apple Watch \" un bezvadu austiņas. Produktu klāsts kļūst arvien plašāks, taču no tā ir pazudis mazākais \"iPhone\" modelis. Šogad \"parasto\" \"iPhone\" sērijā ir divi modeļi – lielais un vēl lielākais. \"iPhone 14\" ir ar 6.1 collu displeju, bet \"iPhone 14 Plus\" ar 6.7 collām. Vizuāli tālruņi nebūtu atšķirami no pērnā gada modeļiem, taču, kā ierasts, tiem ir jaunas krāsas, kas ļaus tos labāk atpazīt. Jaunos telefonus darbina pērn pieteiktais A15 procesors, kas arvien nodrošina milzu jaudu un minimālu enerģijas patēriņu. Kā vienmēr uzlabotas ir fotokameras. Galvenā kamera ieguvusi lielāku diafragmu, kas nodrošina vairāk gaismas un tātad augstāku attēlu kvalitāti. Attīstīta arī foto un video procesora jauda, kas ļaus uzņemt attēlus sliktākā apgaismojumā kā arī nodrošināt īpašu video stabilizāciju. Negaidīti jaunajos \"iPhone 14\" iestrādāti arī satelītu sakari ārkārtas situācijām. Gadījumos, ja notikusi nelaime un nav pieejams mobilais tīkls, lietotājs varēs izmantot satelītu savienojumu, lai nosūtītu ziņu glābšanas dienestam. Sakaru spējas gan ir ļoti ierobežotas – sazināties var tikai ar specifisku īsziņu palīdzību. Sākotnēji šī sistēma darbosies tikai  ASV  un Kanādā, par pieejamību citur pasaulē ziņu nav. Viedtālruņu klāstā ir arī \"Pro\" modeļi – arī liels un vēl lielāks. \"iPhone 14 Pro\" un \"14 Pro Max\" izmēri ir tādi paši kā \"parastajiem\" \"iPhone\", taču tiem ir krietni jaudīgākas fotokameras. Atšķiras arī korpusa materiāli un krāsas. Īpašais jaunums \"Pro\" telefonos ir 48 megapikseļu matrica galvenajai fotokamerai. Tā nodrošina īpaši augstu izšķirtspēju un attēla kvalitāti. Turklāt prasmīgākiem un prasīgākiem fotogrāfiem būs iespēja uzņemt \"RAW\" attēlus pilnā 48 megapikseļu izšķirtspējā. Arī pārējās kameras uzlabotas gan foto gan video vajadzībām, ieskaitot īpašo attēla stabilizāciju dinamiskām ainām. Vēl viens līdz šim nebijis jaunums \"iPhone\" pasaulē ir vienmēr ieslēgtais ekrāns. \"Pro\" telefoni spēs rādīt galveno informāciju arī slēgtā ekrānā, turklāt \"Apple\" sola īpaši pielāgot ekrāna tapeti. Arī \"kameru caurums\" šiem modeļiem atšķiras no pārējiem. Tas ir kapsulas formas izgriezums ekrānā, bet vairs ne pie pašas malas. Taču \"Apple\" ir attapuši šo \"defektu\" (nepieciešamību ekrānā izgriezt caurumu kamerām) pārvērst par efektu un laukums ap šo izgriezumu ir kļuvis par modernu ātro paziņoju interfeisu. Tajā tiks attēlota mūzika, zvanu indikators un cita fona informācija. \"iPhone 14 Pro\" modeļus darbina jauns A16 procesors, kas nodrošina visas iepriekš minētās un daudz citas iespējas arvien saglabājot vēlamo baterijas darbības ilgumu. Pasākumā tāpat tika pieteikts arī jauns astotās paaudzes viedpulkstenis \"Apple Watch\". Tas ieguvis tikai nelielus uzlabojumus. Savukārt krietni citādāks ir jauns viedpulkstenis īpaši mežonīga dzīvesveida baudītājiem – \"Apple Watch Ultra\". Tas ir lielāks, biezāks un izturīgāks. Tam ir vairāk pogu un vairāk spēju, kas īpaši pielāgotas ceļotājiem un sportotājiem. Pulksteni ērti varēšot lietot arī ar cimdiem zem ūdens. Kam nu tas būs aktuāli. Jaunas ir arī bezvadu austiņas \"Airpods Pro 2\", kam viens no būtiskākajiem uzlabojumiem ir caurumiņš, lai kastītei piesietu striķīti. Šobrīd nav zināms kad jaunās ierīces būs pieejamas Latvijas pircējiem. Aptuvenās sagaidāmās cenas \"iPhone 14\" modeļiem ir 1029 un 1179 eiro, bet \"Pro\" modeļiem 1339 un 1489 eiro. Savukārt pulksteņiem sākot no 499 un 999 eiro.", "link": "https://www.delfi.lv/bizness/44467736/tehnologijas/54719078/jaunie-iphone-tagad-ar-satelita-sakariem-bet-bez-mini"},
{"title": "Amerikāņu kriptovalūtu racēji zaudējuši vismaz miljardu dolāru", "category": "Tehnoloģijas", "body": "\"Kripto ziema\", kas piemeklējusi digitālo monētu tirgus, kā liecina \"Bloomberg\" apkopotā informācija, smagi iekodusi arī \" Bitcoin \" un citu valūtu \"racējiem\". Lielāko uzņēmumu zaudējumi pārsniedz miljardu dolāru. Kriptovalūtu tirgus un ar to saistītie uzņēmumi pēdējo sešu mēnešu laikā ir pieredzējuši grūtus laikus. Tirgus svarīgākā valūta \"Bitcoin\" ir vairākkārtīgi zaudējusi savu vērtību, virkne uzņēmumu sākuši atlaist darbiniekus vai ziņojuši par bankrotu. Kā liecina ASV biržās publisko tirgoto kriptovalūtu iegūšanas uzņēmumu finanšu pārskati, grūti laiki arī pienākušie šiem uzņēmumiem. Lai iegūtu \"Bitcoin\", vai citas valūtas, kas veidotas pēc līdzīgas sistēmas, ir nepieciešami datori, kas veic ārkārtīgi sarežģītas kriptogrāfiskās darbības. Šie datori patērē ļoti daudz enerģijas. Attiecīgi kriptovalūtu cenu kritums un elektrības cenu kāpums vienlaikus, ir iecirtis ievērojamus robus uzņēmumiem, kas agrāk apgrozīja milzu peļņu. Divi no tirgus līderiem \"Core Scientific\" un \"Marathon Digital Holdings\" ziņojuši par vairāk nekā simts miljonu dolāru zaudējumiem. Kopumā nozare zaudējusi vismaz miljardu. \"Delfi Bizness\" jau iepriekš vairākkārt ir ziņojuši, ka kriptovalūtu tirgus šobrīd atrodas visai sliktā stāvoklī. Investori ir tik neuzticīgi, ka pat “ BlackRock”, kas ir viena no pasaulē zināmākajām amerikāņu investīciju firmām , paziņojums augustā, ka uzņēmums sāks piedāvāt klientiem iespējas investēt kriptovalūtās, palika teju bez jebkādas pozitīvas ietekmes uz tirgu.", "link": "https://www.delfi.lv/bizness/44467736/tehnologijas/54725304/amerikanu-kriptovalutu-raceji-zaudejusi-vismaz-miljardu-dolaru"},
{"title": "Slavenības un zīmoli turpina izdot NFT un cer uz atkusni kriptovalūtu pasaulē", "category": "Tehnoloģijas", "body": "Digitālo monētu pasaulē valda tā sauktā kriptoziema. Vērtīgākā un senākā kriptovalūta “ Bitcoin ” nepilna gada laikā savu vērtību zaudējusi trīskārtīgi. Citām valūtām ir gājis vēl sliktāk.  Arī uz kriptovalūtu blokķēdes tehnoloģiju balstītajam digitālās mākslas ( NFT ) tirgum nav gājis pārāk labi. Izdevums “Fortune” vēsta, ka populārākajā NFT tirdzniecības platformā “OpenSea” tirdzniecības apjomi šogad ir kritušies fantastiskā tempā. Vien periodā no maija līdz augustam apjoms ir sarucis par 99%. Maijā tur tika apgrozīti līdzekļi 2,7 miljardu ASV dolāru apmērā, kamēr augusta izskaņā vien 9,3 miljoni dolāru. Attiecīgi digitālās mākslas tirgus, kur lietotājs, izmantojot  kriptovalūtas , var iegūt blokķēdē nostiprinātas unikālas tiesības uz digitālo mākslas projektu (bilde, skaņa, video utt.), pieredz smagus laikus.  Tomēr, neskatoties uz to visu, kā raksta tīmekļa vietne “Mashable”, ne viena vien ASV slavenība turpina atbalstīt dažādus NFT projektus.", "link": "https://www.delfi.lv/bizness/44467736/tehnologijas/54724128/slavenibas-un-zimoli-turpina-izdot-nft-un-cer-uz-atkusni-kriptovalutu-pasaule"},
{"title": "NVA un 'Google' piedāvā pieteikties bezmaksas digitālo prasmju kursiem", "category": "Tehnoloģijas", "body": "Nodarbinātības valsts aģentūra  (NVA) sadarbībā ar uzņēmumu \" Google \" piedāvā bezmaksas mācību iespējas bezdarbniekiem, darba meklētājiem un nodarbinātajiem, kuriem nepieciešams apgūt vai pilnveidot mūsdienu darba tirgū pieprasītās digitālās prasmes, informēja NVA. Uzņēmuma \"Google\" atbalstītās mācības tiek piedāvātas piecās izglītības programmās - \"IT atbalsts\", \"Datu analīze\", \"Lietotāju pieredzes dizains\", \"Projektu vadība\" un \"Digitālais mārketings un e-komercija\". Mācības notiek attālināti - starptautiskajā tiešsaistes izglītības platformā \"Coursera\". Programmā \"IT atbalsts\" ir paredzētas 100 mācību stundas, programmā \"Datu analīze\" - 200 stundas, programmā \"Lietotāju pieredzes dizains\" mācībām jāvelta 180 stundas, programmā \"Projektu vadība\"- 140 stundas, bet \"Digitālais mārketings un e-komercija\" - 240 mācību stundas. Izvēlētā izglītības programma jāapgūst līdz šī gada 14.decembrim. Piedāvāto izglītības programmu apguvei ir nepieciešamas datorprasmes lietotāja līmenī un angļu valodas lasīšanas prasmes vismaz B1 līmenī. NVA reģistrētajiem bezdarbniekiem un darba meklētājiem ir jāmācās ne retāk kā četras mācību stundas darba dienā, bet bezdarba riskam pakļautiem nodarbinātajiem - ne retāk kā divas mācību stundas darba dienā. Pieteikšanās mācībām ir iespējams elektroniski NVA mājaslapā. Pagājušajā gadā \"Google\" atbalstītās mācības sāka 320 cilvēki - 200 Covid-19 pandēmijas laikā NVA reģistrētie bezdarbnieki un darba meklētāji, kā arī 120 nodarbinātie, kuru darbavietas bija apdraudētas pandēmijas dēļ. Šī gada pirmajos septiņos mēnešos savukārt mācībās iesaistījās 740 iedzīvotāji - 322 bezdarbnieki un darba meklētāji, kā arī 418 nodarbinātie. Pieprasītākās izglītības programmas šogad ir bijušas \"Datu analīze\", \"Digitālais mārketings un e-komercija\" un \"Lietotāju pieredzes dizains\".", "link": "https://www.delfi.lv/bizness/44467736/tehnologijas/54727068/nva-un-google-piedava-pieteikties-bezmaksas-digitalo-prasmju-kursiem"},
{"title": "'Tet' augustā konstatējis vairāk nekā 120 DDoS uzbrukumu", "category": "Tehnoloģijas", "body": "Tehnoloģiju uzņēmums SIA \" Tet \" augustā konstatējis vairāk nekā 120 pakalpojumu atteices jeb DDoS uzbrukumu finanšu iestādēm, transporta un sakaru iestādēm, kā arī valsts sektoram, pavēstīja \"Tet\" pārstāvji. Tikpat liels uzbrukumu skaits konstatēts maijā, kad, īpaši ap 9. maiju, uzbrukumu skaits pieaudzis četras reizes, salīdzinot ar gada sākumu. Savukārt augustā īpaša uzbrucēju aktivitāte novērota laikā, kad Uzvaras parkā Rīgā tika veikti padomju pieminekļa nojaukšanas darbi. \"Tet\" informācijas tehnoloģiju (IT) drošības pārvaldnieks Uldis Lībietis norāda, ka augustā Krievijas kiberhuligānu \"NoName\" apakšgrupējumi, piemēram, \"PeopleDDoS\" un \"Noname057\" savos lietotnes \"Telegram\" kontos bija izvietojuši aicinājumus veikt uzbrukumus Latvijas valsts iestādēm, banku sektora, telekomunikāciju un enerģētikas uzņēmumiem. Aicinājumos tika norādīti konkrēti serveri, izmantojamās metodes un rīki. \"Paaugstināta aktivitāte novērota no 25. līdz 28. augustam, kad Rīgā notika Uzvaras parka pieminekļa demontāžas darbi, bet, neskatoties uz huligānu pūlēm, viņiem nav izdevies būtiski traucēt iestāžu, uzņēmumu darbu un ikdienišķo pakalpojumu saņemšanu mūsu valsts iedzīvotājiem,\" pauž Lībietis. Līdzīga situācija novērota arī Igaunijā, kad pēc padomju pieminekļu nojaukšanas Narvā un tās apkaimē valsts piedzīvoja lielākos DDoS uzbrukumus, kopš 2007.gada. Vienlaikus \"Tet\" brīdina arī par pikšķerēšanas gadījumiem, kas izplatās visā Latvijā. Augustā populārākie pikšķerēšanas mēģinājumi tika sūtīti \"Latvijas Pasts\" vārdā, aicinot cilvēkus atvērt pievienoto saiti un ievadīt personīgos datus. Uzņēmums atgādina, ka, saņemot jebkuru e-pastu, vispirms ir jāpievērš uzmanība sūtītājam un saturam. \"Tet\" koncerns pagājušajā gadā strādāja ar 253,253 miljonu eiro apgrozījumu, kas ir par 13,7% vairāk nekā gadu iepriekš, bet koncerna peļņa samazinājās par 5,1% - līdz 28,852 miljoniem eiro. Vienlaikus pašas \"Tet\" apgrozījums 2021.gadā bija 200,618 miljoni eiro, kas ir par 12,5% vairāk nekā 2020.gadā, bet kompānijas peļņa samazinājās par 11% un bija 26,778 miljoni eiro. \"Tet\" pieder valstij SIA \"Publisko aktīvu pārvaldītājs \"Possessor\"\" personā (51%) un telekomunikāciju kompānijas \"Telia Company\" meitasuzņēmumam \"Tilts Communications\" (49%). \"Tet\" grupā ir uzņēmumi \"Tet\", \"Citrus Solutions\", \"Data Experts\", \"Helio Media\" un \"Baltijas datoru akadēmija\". \"Tet\" pieder 23% SIA \"Latvijas mobilais telefons\" daļu.", "link": "https://www.delfi.lv/bizness/44467736/tehnologijas/54733676/tet-augusta-konstatejis-vairak-neka-120-ddos-uzbrukumu"},
{"title": "Igaunijas armijas kiberkomandas komandiera vietnieks: kiberpasaulē Krievija ir ikvienas valsts kaimiņš", "category": "Tehnoloģijas", "body": "\"Visvairāk būtu jāuztraucas par uzbrukumiem, kurus mēs nepamanām,\" intervijā portālam \"Delfi Bizness\" Tartu\" jaunuzņēmumu pasākuma \"Startup Day\" laikā teic Igaunijas Aizsardzības spēku kiberpavēlniecības komandiera vietnieks Mihkels Tiks ( ), kas ir atbildīgs par kiberoperācijām, tai skaitā militārajām.  Kopš Krievijas iebrukuma Ukrainā kiberuzbrukumu skaits Igaunijā, kā arī tās kaimiņvalstīs ir palielinājies. Uzbrukumu apjoms liecina ne tikai par kibernoziedznieku kāri iedzīvoties, bet arī noteiktu valstu vēlmi paust savu noskaņojumu attiecībā uz kādiem lēmumiem. Tāpat nedrīkst aizmirst, ka uzbrucēji ir nežēlīgi un tiks izmantotas jebkuras cilvēku vājības, arī veselības problēmas, lai kibernoziedznieki iegūtu kāroto aizliegto piekļuvi. Runājot par to, vai mums Baltijā ir savi vietējie kiberdrošības riski, Tiks atgādina, ka bijušais Igaunijas ārlietu un aizsardzības ministrs Juris Luiks ( ) reiz teicis, ka kiberpasaulē  Krievija  ir ikvienas valsts kaimiņš. Protams, salīdzinot ar Eiropu, Baltijā ir noteiktas atšķirības, vērtējot kiberriskus, tomēr Krievija mēģina īstenot savas intereses ikvienā valstī neatkarīgi no tā, vai valsts tiek uzlūkota kā draudzīga vai nē. Skaidrs, ka Baltijā Krievijai ir citi mērķi nekā, piemēram, Francijā. Būtībā ikvienai valstij ir noteiktas problēmas ar citām valstīm, tomēr atšķirīgs ir skatījums, kā ar tām tikt galā.", "link": "https://www.delfi.lv/bizness/44467736/tehnologijas/54721352/igaunijas-armijas-kiberkomandas-komandiera-vietnieks-kiberpasaule-krievija-ir-ikvienas-valsts-kaimins"},
{"title": "'Tet' uzsācis viedās pilsētas projektu Ķīpsalā", "category": "Tehnoloģijas", "body": "Uzņēmums \" Tet \" ir uzsācis darbus pie viedās pilsētas pilotprojekta Ķīpsalā un ievieš pirmo risinājumu – viedo apgaismojumu, informē uzņēmuma pārstāvji. \"Tet\" sadarbībā ar Rīgas domi plāno vairākas Ķīpsalas ielas aprīkot ar dažādiem viedajiem risinājumiem, ieskaitot viedo apgaismojumu, vides kvalitātes sensorus, gudrās stāvvietas, zīmes un citus risinājumus. Pirmais risinājums – viedais apgaismojums – jau tiek ieviests Ķīpsalas, Āzenes ielās un Zunda krastmalā. Saskaņā ar \"Tet\" prognozēm tas var palīdzēt pilsētai ietaupīt elektroenerģiju šajās ielās līdz 90%. \"Eiropas klimatneitralitātes kurss un saspīlētā energoresursu situācija mudina aizvien straujāk meklēt labākus risinājumus energoefektivitātes uzlabošanai Latvijas pilsētās. Tādējādi varam palīdzēt samazināt izdevumus jau tuvākos mēnešos un veicināt pilsētas iedzīvotāju kopējo labklājību nākotnē. \"Tet\" viedās pilsētas projekta mērķis ir izmēģināt dažādu risinājumu darbību un potenciālu, lai reālajā pilsētvidē saprastu, kā tos izmantot pēc iespējas efektīvāk un prātīgāk, lai to pievienoto vērtību izjūt ne tikai pašvaldības un uzņēmumi, bet arī ikviens iedzīvotājs,\" stāsta \"Tet\" valdes priekšsēdētājs Uldis Tatarčuks. \"Pirmajā projekta solī mēs aprīkojam Ķīpsalas, Āzenes ielu un Zunda krastmalas apgaismes stabus ar LED gaismekļiem un Latvijā ražotiem viedajiem kontrolieriem, kas pielāgo gaismas intensitāti braucēju un gājēju satiksmes plūsmai, tādējādi efektivizējot energopatēriņu. Uz stabiem, kur ir ierīkots viedais apgaismojums, būs arī pieejama informācija un QR-kods, kuru noskenējot ikviens varēs iepazīties ar elektroenerģijas patēriņa un satiksmes intensitātes datiem,\" viņš raksturo. Viedais apgaismojums top sadarbībā ar pašvaldības aģentūru \"Rīgas gaisma\" un \"Draugiem Group\" meitas uzņēmumu \"Idea Lights\", kas jau pirms tam ieviesis vairākus viedos risinājumus Cēsīs. \"Mūsu izstrādātais viedo ielu apgaismošanas risinājums palīdzēs pašvaldībām ietaupīt līdzekļus un kļūt videi draudzīgākām. Katra pilsēta ir citādāka, un šīs atšķirības nosaka iedzīvotāju vēlmes un vajadzības,\" komentē \"Draugiem Group\" runasvīrs Jānis Palkavnieks. Nākamais solis, ko \"Tet\" plāno ieviest vēl šogad, ir vides kvalitātes sensoru stacijas, kas mērīs gaisa kvalitāti, trokšņus, UV radiāciju, temperatūru un gaisa mitrumu.", "link": "https://www.delfi.lv/bizness/44467736/tehnologijas/54744822/tet-uzsacis-viedas-pilsetas-projektu-kipsala"},
{"title": "Jaunie ES kiberdrošības noteikumi nodrošinās drošāku aparatūru un programmatūru", "category": "Tehnoloģijas", "body": "Jauni Eiropas Savienības (ES) kiberdrošības noteikumi nodrošinās drošāku aparatūru un programmatūru, informēja  Eiropas Komisijas  (EK) pārstāvniecības Latvijā Preses nodaļā. EK ceturtdien nāca klajā ar jauna Kibernoturības akta priekšlikumu, kas patērētājus un uzņēmumus aizsargātu no ražojumiem ar neadekvātiem drošības elementiem. Pirmais šāda veida ES tiesību akts ievieš obligātas kiberdrošības prasības ražojumiem ar digitāliem elementiem visā to aprites ciklā. Akts, par kuru paziņots EK priekšsēdētājas  Urzulas fon der Leienas  pagājušā septembra uzrunā par stāvokli ES, 2020.gada ES kiberdrošības stratēģijā un kas balstās 2020.gada ES Drošības savienības stratēģijā, nodrošinās, ka digitālie ražojumi, piemēram, bezvadu un vadu sakaru izstrādājumi un programmatūra, patērētājiem visā ES ir drošāki - papildus ražotāju atbildības palielināšanai uzliekot tiem pienākumu sniegt drošības atbalstu un programmatūras atjauninājumus, lai novērstu konstatētās vājās vietas, tas ļaus patērētājiem iegūt pietiekamu informāciju par to ražojumu kiberdrošību, kurus viņi pērk un izmanto. Izspiedējprogrammatūras uzbrukumiem organizācijām visā pasaulē notiekot ik pēc 11 sekundēm un aplēstajām kibernoziedzības globālajām izmaksām 2021.gadā sasniedzot 5,5 triljonus eiro. Kopīgā pētniecības centra 2020.gada ziņojums \" Kiberdrošība  - mūsu digitālais enkurs. Eiropas perspektīva\", svarīgāk nekā jebkad agrāk ir nodrošināt augstu kiberdrošības līmeni un samazināt digitālo ražojumu viegli ievainojamās vietas, kas ir viens no galvenajiem sekmīga uzbrukuma objektiem. Tā kā viedu un savienotu ražojumu skaits aug, kiberdrošības incidents vienā ražojumā var ietekmēt visu piegādes ķēdi, iespējams, visā iekšējā tirgū izraisot nopietnus ekonomiskās un sociālās darbības traucējumus, mazinot drošību vai pat apdraudot dzīvību. Ierosināto pasākumu pamatā ir ES jaunais tiesiskais regulējums ražojumu jomā, un tajos izklāstīt noteikumi par ražojumu ar digitāliem elementiem laišanu tirgū, nodrošinot to kiberdrošību, pamatprasības ražojumu ar digitāliem elementiem projektēšanai, izstrādei un ražošanai un uzņēmēju pienākumi, kas attiecas uz šiem ražojumiem. Tāpat izklāstīti noteikumi par pamatprasības neaizsargātības novēršanas procesiem, ko ražotāji ievieš, lai nodrošinātu ražojumu ar digitāliem elementiem kiberdrošību visā aprites ciklā, un uzņēmēju pienākumi šajos procesos; ražotājiem būs arī jāziņo par aktīvi apdraudētajām vājajām vietām un kiberincidentiem, kā arī noteikumi par tirgus pārraudzību un to izpildes panākšanu. EK atzīmē, ka jaunie noteikumi no jauna līdzsvaros atbildību ražotājiem, kuriem jānodrošina tādu ražojumu ar digitāliem elementiem atbilstība drošības prasībām, kas tiek darīti pieejami ES tirgū. Tādējādi tie dos labumu patērētājiem un pilsoņiem, kā arī uzņēmumiem, kuri izmanto digitālos ražojumus, jo uzlabos drošības īpašību pārredzamību un veicinās uzticēšanos ražojumiem ar digitāliem elementiem, kā arī nodrošinās pamattiesību, piemēram, privātuma un datu aizsardzības, labāku aizsardzību. Lai gan likumdevēji visā pasaulē domā par šo jautājumu risināšanu, Kibernoturības akts, visticamāk, kļūs par starptautisku atskaites punktu arī ārpus ES iekšējā tirgus. ES standarti, kuru pamatā būs Kibernoturības akts, atvieglos tā īstenošanu un būs ES kiberdrošības nozares vērtība pasaules tirgos. Ierosinātā regula attieksies uz visiem ražojumiem, kas tieši vai netieši savienoti ar citu ierīci vai tīklu. Ir daži izņēmumi, kas attiecas uz ražojumiem, kuru kiberdrošības prasības jau noteiktas spēkā esošajos ES noteikumos, piemēram, par medicīniskām ierīcēm, aviāciju un automobiļiem. Tagad Kibernoturības akta projekts ir jāizskata Eiropas Parlamentam (EP) un ES Padomei. Pēc akta pieņemšanas ekonomikas dalībniekiem un dalībvalstīm būs doti divi gadi, kuros pielāgoties jaunajām prasībām. Izņēmums no šā noteikuma ir ražotāju pienākums ziņot par aktīvi apdraudētām vājajām vietām un kiberincidentiem, kas tiktu piemērots jau gadu pēc spēkā stāšanās dienas, jo tas prasa mazāk organizatorisku pielāgojumu nekā citi jaunie pienākumi. Komisija regulāri pārskatīs Kibernoturības aktu un ziņos par tā darbību. Kiberdrošība ir viena no EK galvenajām prioritātēm un digitālās un savienotās Eiropas stūrakmens. Kiberuzbrukumu pieaugums koronavīrusa krīzes laikā ir parādījis, cik svarīgi ir aizsargāt slimnīcas, pētniecības centrus un citu infrastruktūru. Šajā jomā ir vajadzīga apņēmīga rīcība, lai nodrošinātu ES ekonomikas un sabiedrības turpmāko attīstību. Ir aplēsts, ka datu aizsardzības pārkāpumu gada izmaksas ir vismaz 10 miljardi eiro un ikgadējie izdevumi pēc ļaunprātīgiem mēģinājumiem pārraut datplūsmu internetā ir vismaz 65 miljardi eiro. 2020.gada decembrī klajā laistajā Kiberdrošības stratēģijā ierosināts kiberdrošību iestrādāt katrā piegādes ķēdes elementā un vēl vairāk apvienot ES darbības un resursus četrās kiberdrošības kopienās: iekšējā tirgū, tiesībaizsardzībā, diplomātijā un aizsardzībā. Tās pamatā ir stratēģija ES digitālās nākotnes veidošana un ES Drošības savienības stratēģija, kā arī vairāki tiesību akti, darbības un iniciatīvas, ko ES ir īstenojusi, lai stiprinātu kiberdrošības spējas un nodrošinātu kibernoturīgāku Eiropu. Jaunais Kibernoturības akts būs papildus ES kiberdrošības satvaram, kas ir: Tīklu un informācijas sistēmu drošības direktīva, Direktīva par pasākumiem vienādi augsta līmeņa kiberdrošības panākšanai visā ES, par ko nesen vienojās EP un ES Padome, un ES Kiberdrošības akts.", "link": "https://www.delfi.lv/bizness/44467736/tehnologijas/54745808/jaunie-es-kiberdrosibas-noteikumi-nodrosinas-drosaku-aparaturu-un-programmaturu"},
{"title": "Komandai augot, ‘Tietoevry’ paplašina biroju Liepājā", "category": "Tehnoloģijas", "body": "Informācijas tehnoloģiju (IT) uzņēmums “ Tietoevry ”, turpinot biznesa attīstību, ir paplašinājis biroju Liepājā. Lēmums par modernizētu darba vidi pieņemts, ņemot vērā darbinieku skaita pieaugumu un nodarbinātības veicināšanu Kurzemē, ziņo kompānija. Nepieciešamību pēc pilnveidota biroja ar ergonomiskiem risinājumiem ietekmē uzņēmuma darbinieku skaita pieaugums, kas ir ievērojami palielinājies kopš Covid-19 izplatības mazināšanās. \"Tietoevry\" šajā laikā izdevies komandu teju trīskāršot no 10 speciālistiem līdz 28 profesionāļiem. \"Pirms vairāk nekā 15 gadiem atvērām filiāli Liepājā. Toreiz sākām ar trīs darbiniekiem. Kopš tā mirkļa piedzīvojām darba tirgus transformāciju un strauju biznesa izaugsmi. Esmu gandarīta, ka cilvēki izvēlas atgriezties un palikt reģionos, lai gan mēs iestājamies par hibrīda darba modeli. Tas ļoti atvieglo cilvēku dzīvi un darbinieku piesaisti, jo viņi var strādāt no jebkuras vietas,\" pauž IT uzņēmuma \"Tietoevry\" Latvijas filiāles vadītāja Valērija Vārna. Atvērtā tipa birojs Liepājā ir labiekārtots ar vairākām atpūtas zonām, divām konferenču telpām, kā arī tādiem ergonomiskiem risinājumiem kā papildu ekrāniem un regulējama augstuma darba virsmām. Uzņēmuma jaunatklāto biroju un daudzu gadu garumā veidoto sadarbību kā vērtīgu pienesumu izcēla Liepājas Universitātes Dabas un inženierzinātņu fakultātes dekāne Anita Jansone. Viņai pievienojās arī biedrības \"Digitālo inovāciju parks\" vadītāja Agate Ambulte: \"Šis ir notikums, kas ir ļoti svarīgs Liepājas un visas Latvijas IT ekosistēmai. Ticu, ka šeit strādājošo skaits trīskāršosies un četrkāršosies. Šī ir iespēja daudziem jauniem un arī pieredzējušiem speciālistiem būvēt Liepāju un Latviju par IT lielspēku kopā ar \"Tietoevry\".\" Tādējādi viens no lielākajiem digitālo pakalpojumu un programmatūras uzņēmumiem \"Tietoevry\", kas Latvijā nodarbina komandu virs 1100 cilvēkiem, lokālus un starptautiskus projektus turpinās attīstīt no diviem birojiem – Liepājā un Rīgā, kā arī attālināti visā valsts teritorijā. Starptautisko pieredzi aicināja līdzdalīt Liepājas domes priekšsēdētājs Gunārs Ansiņš: \"Ceru, ka izdosies arvien vairāk liepājniekus piesaistīt starptautiskām un praktiskām zinībām gan finansēs, gan IT segmentā.\" \"Tietoevry\" ir Ziemeļvalstu digitālo pakalpojumu un programmatūras produktu uzņēmums ar spēcīgu vietējo klātbūtni tirgos un globālām iespējām. Tā galvenais birojs ir Somijā. \"Tietoevry\" darbinieku skaits visā pasaulē ir gandrīz 24 tūkstoši. Uzņēmums apkalpo kompānijas un sabiedriskā sektora klientu vairāk nekā 90 valstīs. Tā apgrozījums gadā ir aptuveni trīs miljardi eiro, un tā akcijas tiek kotētas \"NASDAQ\" Helsinkos un Stokholmā, kā arī \"Oslo Børs\". \"Tietoevry\" Latvijas filiāle (SIA \"Tieto Latvia\"), apvienojot vairāk nekā 1100 talantīgus speciālistus un inovatīvas tehnoloģijas, ir viena no lielākajām informācijas tehnoloģiju sabiedrībām Latvijā, ierindojoties arī starp nozīmīgiem Latvijas eksportētājiem.", "link": "https://www.delfi.lv/bizness/44467736/tehnologijas/54748184/komandai-augot-tietoevry-paplasina-biroju-liepaja"},
{"title": "Sabrukušās kriptovalūtas \"Luna\" boss apgalvo, ka neslēpjas no policijas", "category": "Tehnoloģijas", "body": "Sabrukušo \"Luna\" un \"TerraUSD\" žetonu dibinātājs, dienvidkorejietis Do Kvons pagājušās nedēļās nogalē paziņoja, ka viņš nav “bēdzis” no policijas vien dažas stundas pēc tam, kad  Singapūras  policija konstatējusi, ka viņš vairs neatrodas valstī. Kvonam kopā ar vēl pieciem cilvēkiem draud arests Dienvidkorejā. 14. septembrī Seulas prokuratūra ziņoja, ka viņš un pārējie, kas tiek apsūdzēti kapitāla tirgus likumu pārkāpumos, visi atradās Singapūrā. Savukārt sestdien Singapūras policija nāca klajā ar paziņojumu, ka monētas veidotājs vairs neatrodas valstī, raksta \"Bloomberg\". Savukārt Kvons \"Twitter\" paziņoja, ka viņam nav ko slēpt un viņš \"pilnībā sadarbojas\" ar valdības aģentūrām. \"Ar jebkuru valsts aģentūru, kas ir izrādījusi interesi sazināties, mēs pilnībā sadarbojamies, un mums nav nekā slēpjama,\" sacīja Kvons, nesniedzot precīzāku informāciju par savu atrašanās vietu. Dienvidkorejas  prokurori gan svētdien apgalvojuši, ka Kvons \"acīmredzami bēg\", vēsta ziņu aģentūra \"Yonhap\". Ziņojumā teikts, ka viņš plānoja bēgt no valsts pirms \"Luna\" sabrukšanas maijā. Prokurori arī sacīja, ka Kvons nesadarbojas ar izmeklēšanām, un viņš ar advokāta starpniecību paziņoja izmeklētājiem, ka viņam nav nodoma ierasties uz nopratināšanu. Dienvidkoreja šobrīd izskata iespēju anulēt bēgļa pasi.", "link": "https://www.delfi.lv/bizness/44467736/tehnologijas/54755008/sabrukusas-kriptovalutas-luna-boss-apgalvo-ka-neslepjas-no-policijas"},
{"title": "Latvijā atklās prestižo 'Startup Wise Guys' akseleratora programmu", "category": "Tehnoloģijas", "body": "Latvijā 2016. gada septermbrī tiks atklāta prestižā  \"Startup Wise Guys\" (SWG)  akseleratora programma, trešdien tehnoloģiju konferencē  \"Latitude59\"  paziņoja viens no programmas dibinātājiem  Džons Bredfords . SWG ir vadošais \"Business to Business\" (B2B) un \"Software as a Service\" (SaaS) akselerators Baltijā un Austrumeiropā. Sadarbībā ar \"Lattelecom\" akseleratora programma Rīgā savu darbību sāks šī gada 19. septembrī. Pieteikšanās programmai sākas šī gada 1. jūnijā un ilgs līdz 31. jūlijam. Augusta beigās Top 20 startapi tiks uzaicināti uz divu dienu treniņu programmu pēc kuras tiks izvēlēti astoņi uzņēmumi, kas darbu turpinās trīs mēnešus, kuru laikā dalībniekiem būs pieeja aptuveni 150 B2B & SaaS mentoriem, investoriem un alumni pārstāvjiem, kā arī sākotnējam finansējumam 20 000 eiro apmērā. \"Mēs meklējam drosmīgus jaunos uzņēmējus! Un spēcīgas komandas, spējīgas ar datiem pamatot līdzšinējo biznesa attīstību un nākotnes perspektīvas. Īsāk sakot, jums ir jāspēj mūs pārliecināt, ka esat \"A komanda\", kas neraugoties uz grūtībām, darīs visu iespējamo! No savas puses mēs parūpēsimies par iespējams jūsu biznesa dzīves visintensīvākajiem 3 mēnešiem. Aizrautīgā un iedvesmojošā akseleratora vadības komanda, pieredzējušie un globālās kategorijās domājoši mentori un finansējums dos pamatīgu pozitīvu grūdienu akseleratorā uzņemto B2B uzņēmumu izaugsmē,\" konferencē sacīja \"SWG Riga powered by Lattelecom\" vadītājs Kristobals Alonso. John Bradford just announced  @StartupWiseGuys  is launching in Riga!!!! Applications open  #balticmafia   @Latitude59   pic.twitter.com/YqUHpI3BZa — Cristobal Alonso (@cristobalalonso)  June 1, 2016", "link": "https://www.delfi.lv/bizness/44467736/tehnologijas/47516409/latvija-atklas-prestizo-startup-wise-guys-akseleratora-programmu"},
{"title": "Fokuss uz 5G: 'Bite' nākamo trīs gadu laikā Latvijā plāno ieguldīt 50-70 miljonus eiro", "category": "Tehnoloģijas", "body": "\"Bite\" nākamo trīs gadu laikā Latvijā plāno ieguldīt 50-70 miljonus eiro, sacīja mobilo sakaru operatora \" Bite Latvija \" izpilddirektors Arūns Mickevičs. Viņš norādīja, ka konkrētais ieguldījumu apmērs būs atkarīgs no cenu līmeņa, sadarbības ar tīkla infrastruktūras piegādātājiem un pamatā būs saistīts ar  5G  tīkla attīstību. \"Turpināsim pārdot televīzijas (TV) pakalpojumus, ko mēs darām sadarbībā ar \"Go3\". Tāpat 5G tīkls dos mums iespēju daudz labāk konkurēt ar optisko tīklu pakalpojumu sniedzējiem. Mūsu klientiem tās visas būs ļoti praktiskas lietas,\" norādīja Mickevičs. Tāpat viņš norādīja, ka biznesa klientiem kompānija plāno nodrošināt būtiski jaudīgāku internetu birojos, kad vienlaicīgi jānodrošina daudzi interneta pieslēgumi. \"Mēs to spējām nodrošināt arī iepriekš, bet ne tik lielos apjomos, kā paši būtu vēlējušies. Līdz ar 5G attīstību šīs barjeras tiks noņemtas un mēs labāk varēsim konkurēt arī šajā segmentā,\" pauda Mickevičs. Runājot par nesen \"Bite\" noslēgto līgumu ar Zviedrijas \"Ericsson\" par 5G iekārtu piegādi, Mickevičs norādīja, ka to uzstādīšana jau ir sākta, un pirmās 5G stacijas strādā testa režīmā. \"Ja tiks noslēgts process pie mūsu pieteikuma par frekvenču koplietošanu, tad mēs jau šogad plānojam uzstādīt - negribētu vēl saukt precīzu skaitli -, pilnīgi noteikti vairākus desmitus 5G staciju vietās, kur ir daudz lietotāju un mēs varam sākt piedāvāt 5G tīkla pakalpojumus,\" viņš teica. Savukārt nākamgad, pēc Mickeviča sacītā, \"Bite\" būs gatava uzstādīt vairākus simtus 5G staciju. Viņš arī piebilda, ka iepriekš uzstādītās 5G stacijas bija Ķīnas \" Huawei \" ražojums, un šobrīd šīs stacijas tiek aizvietotas ar \"Ericsson\" stacijām. Tāpat \"Bite\" un \"Ericsson\" ir vienojušies par stratēģisku ilgtermiņa sadarbību gan par 5G ieviešanu, gan arī esošo 2G, 3G un 4G tīklu modernizēšanu. Tāpēc ne vien tiks attīstīts 5G tīkls, bet arī uzlabota esošo pakalpojumu kvalitāte. \"Lai panāktu attīstību, ir vajadzīgs 5G tīkls, ir vajadzīgas to atbalstošas ierīces un ir vajadzīgi izmantošanas piemēri. Kas attiecas uz privātpersonām, tad mēs varam piedāvāt nepieciešamās ierīces, un ir piemēri, kā 5G izmantot. Kas attiecas uz biznesa klientiem, tad situācija ir visai līdzīga, proti, ja mēs runājam par ātrgaitas interneta pakalpojumiem birojiem, mēs tos esam gatavi nodrošināt jau pašlaik,\" sacīja Mickevičs. Viņš atzīmēja, ka Skandināvijā 5G izmanto tieši specializētās nozarēs, tādēļ agrāk vai vēlāk tas notiks arī Latvijā, taču tas prasīs laiku. \"Ir jāattīsta 5G tīkls un tad jāiet pie uzņēmumiem un jādemonstrē iespējas, kādas tajā ir. Tas prasa laiku, bet pilnīgi noteikti tas vairs netiek uzskatīts par zinātnisko fantastiku,\" teica kompānijas izpilddirektors. Mickevičs piebilda, ka pašlaik 5G tīklu pirmām kārtām plānots ierīkot vietās, kur ir redzams, ka trūkst liela ātruma un augstas kvalitātes optiskā interneta. Sākumā tas notiks priekšpilsētās, kur ir liels cilvēku skaits un attiecīgi lielāka klientu bāze.", "link": "https://www.delfi.lv/bizness/44467736/tehnologijas/54758410/fokuss-uz-5g-bite-nakamo-tris-gadu-laika-latvija-plano-ieguldit-50-70-miljonus-eiro"},
{"title": "Drūmais tirgus biedē ASV tehnoloģiju jaunuzņēmumus izlikt akcijas biržās", "category": "Tehnoloģijas", "body": "Akciju tirgus  lejupslīde kopš gada sākuma ir izraisījusi ilgāko \"sausumu\"  ASV  tehnoloģiju uzņēmumu vēlmē kotēties biržās kopš šī gadsimta sākuma, vēsta \"Finacial Times,\" Trešdien apritēs 238 dienas bez jauna sākotnējā akciju piedāvājuma tehnoloģiju sektorā ar vērtību, kas pārsniegtu 50 miljonus ASV dolāru. Tas pārspēj iepriekšējos rekordus, kas tika sasniegti pēc 2008. gada finanšu krīzes un 2000. gadu sākumā pēc dotcom kraha, liecina \"Morgan Stanley\" tehnoloģiju akciju kapitāla tirgus komandas pētījums. Lai gan pērn tehnoloģiju uzņēmumi baudīja milzu kapitāla pieplūdumu, šogad enerģijas krīzes un citu negatīvo apstākļu rezultātā to izaugsme ir krietni sabremzējusies. Akciju tirgu vērtību krītas un līdz ar to arī uzņēmēju vēlme startēt biržās. \"Šobrīd tirgū valda milzīga nenoteiktība, un nenoteiktība ir IPO tirgus ienaidnieks,\" sacīja Mets Volšs, \"SVB Securities\" tehnoloģiju akciju kapitāla tirgu vadītājs, piebilstot gan, ka pērn tehnoloģiju uzņēmumi piesaistīja tik daudz privātā kapitāla, ka daudziem no tiem nav pamata steigties. \"Financial Times\" vēsta, ka virkne potenciāli veiksmīgu uzņēmumu ir lēmuši savu iziešanu publiskajos tirgos atlikt uz 2023. gadu.", "link": "https://www.delfi.lv/bizness/44467736/tehnologijas/54760998/drumais-tirgus-biede-asv-tehnologiju-jaunuznemumus-izlikt-akcijas-birzas"},
{"title": "Hakeri nozaguši 160 miljonus no kripto uzņēmuma 'Wintermute'", "category": "Tehnoloģijas", "body": "Hakeri  no digitālo monētu tirdzniecības platformas \"Wintermute\" ir nozaguši kriptovalūtu aptuveni 160 miljonu dolāru vērtībā, vēsta  CNN . Šis incidents jau ir kārtējais gadījums, kad šogad kriptovalūtu biržām nozagtas ievērojamas summas. Saskaņā ar uzņēmuma dibinātāja un izpilddirektora Jevgeņija Gajevoja otrdien publicēto tvītu sēriju, tiek ziņots, ka uzlaušanas mērķis ir bijis \"Wintermute\" decentralizētās finanšu (DeFi) operācijas. DeFi pakalpojumi izslēdz centralizētas apmaiņas un galvenokārt balstās uz \"Ethereum\" blokķēdes tehnoloģiju. Šie pakalpojumi tiek uzskatīti par “unikāli neaizsargātiem pret uzlaušanu”, saskaņā ar blokķēdes analīzes firmas \"Elliptic\" teikto, pateicoties to atvērtajam pirmkodam, lielajam aktīvu kopumam un straujajai izaugsmei, kas dažos gadījumos var būt izraisījusi drošības labākās prakses izzušanu. 2022. gada pirmajos septiņos mēnešos dažādu pakalpojumu uzlaušanas rezultātā tika nozagta kriptovalūta 1,9 miljardu dolāru vērtībā, kas ir par 60% vairāk nekā iepriekšējā gadā, liecina blokķēdes analīzes uzņēmuma \"Chainalysis\" pagājušajā mēnesī publicētais ziņojums. Cietušā uzņēmuma vadītājs gan ir apgalvojis, ka platforma vēl aizvien ir spējīga strādā un tās rīcībā ir divkārt nepieciešamā likviditāte.", "link": "https://www.delfi.lv/bizness/44467736/tehnologijas/54762380/hakeri-nozagusi-160-miljonus-no-kripto-uznemuma-wintermute"},
{"title": "Vairs nevar iedomāties dzīvi bez interneta", "category": "Tehnoloģijas", "body": "Internets  mūsu ikdienā ieņem ļoti būtisku vietu, piemēram, 80% Latvijas iedzīvotāju atzīst, ka viņi nevar iedomāties dzīvi bez interneta, jo tad viņi justos ierobežoti, liecina \" Tele2 \" un \"Berg Research\" veiktā Latvijas iedzīvotāju aptauja. Lielāku interneta trūkumu izjustu gados vecākie iedzīvotāji, kas sasnieguši 60 un vairāk gadu vecumu – tā domā 85% aptaujāto senioru. Tikai 9% atzīst, ka varētu iztikt bez interneta un dzīve tad būtu labāka. Biežāk pozitīvi par iespēju dzīvot bez interneta atsaucas jaunieši vecumā no 18 līdz 29 gadiem un cilvēki ar augstiem ienākumiem. \"Mūsdienās modernās tehnoloģijas, t.sk. internets ir kļuvušas par neatņemamu ikdienas sastāvdaļu. Turklāt tas neattiecas tikai uz ekonomiski aktīvajiem iedzīvotājiem vai jauniešiem, bet arī senioriem, kuri arvien vairāk apgūst tehnoloģijas, lai varētu ērti sazināties ar saviem tuviniekiem, izklaidētos un norēķinātos par dažādiem pakalpojumiem. Turklāt tieši seniori ir tā vecuma grupa, kurā visstraujāk aug mobilā interneta lietošanas telefonos,\" stāsta \"Tele2\" komercdirektors Raivo Rosts. Atbildot uz jautājumu, kā cilvēks justos, ja viņam nebūtu interneta, 40% atbildēja, ka justos garlaikoti, 18% justos mierīgi un 15% – brīvi. Laimīgi bez interneta justos vien 2% respondentu. \"Domāju, ikvienam ir skaidrs, ka internets un modernās tehnoloģijas mūsu ikdienā ir uz neatgriešanos, tādēļ būtisks ir jautājums, kā mēs tās lietojam un cik jēgpilni, jo ir būtiski saglabāt balansu. Ikvienam ir svarīgi apzināties ļoti vienkāršu patiesību – tehnoloģijām ir jākalpo cilvēkam, nevis otrādi,\" izsakās Rosts. Latvijas iedzīvotāju aptauja veikta sadarbībā ar \"Berg Research\" šā gada jūnijā. Kopumā tika aptaujāti 1007 respondenti vecumā no 18-74 gadiem.", "link": "https://www.delfi.lv/bizness/44467736/tehnologijas/54762518/vairs-nevar-iedomaties-dzivi-bez-interneta"},
{"title": "'airBaltic': 'TikTok' ir brīnišķīgs kanāls", "category": "Tehnoloģijas", "body": "Latvijas lidsabiedrība \" airBaltic \" lepojas, ka piesaistījusi vairāk nekā 115 000 sekotāju interneta platformā \" TikTok \". Aviokompānijas pārstāve uzsver, ka tas esot labs kanāls ne tikai zīmola atpazīstamības veicināšanai, bet arī darba devēja tēla stiprināšanai. Pirmais video lidsabiedrības kontā publicēts pirms gada – 2021. gada jūlijā. Kopš tā laika profils esot skatīts 36 miljonus reižu. \"airBaltic\" satura vadītāja Diāna Grudule norāda: \"Mēs cenšamies radīt saturu sociālo mediju kanālos, kurus lieto un ir iecienījusi mūsu auditorija. \"TikTok\" sevi ir pierādījis kā spēcīgs sociālais tīkls, kura lietotāji aktīvi mijiedarbojas ar citiem cilvēkiem un zīmoliem.\" \"Kā lidsabiedrība mēs priecājamies, ka tik plašu auditoriju interesē \"airBaltic\" ikdienas dzīve un veids, kā tā tiek attēlota. \"TikTok\" ir brīnišķīgs kanāls ne tikai zīmola atpazīstamības veicināšanai, bet arī darba devēja tēla stiprināšanai, lai piesaistītu potenciālos nākotnes darbiniekus,\" piebilst Grudule. Lidsabiedrība ir aktīva arī citās sociālo mediju platformās – \" Facebook \", \" Twitter \", \" Instagram \", \" YouTube \", \"LinkedIn\" – kopumā piesaistot gandrīz 800 000 sekotāju. \"airBaltic\" galvenais akcionārs ir Latvijas valsts ar 97,96% akciju, kamēr pārējiem akcionāriem pieder 2,04%.", "link": "https://www.delfi.lv/bizness/44467736/tehnologijas/54763074/airbaltic-tiktok-ir-briniskigs-kanals"},
{"title": "Igaunijas jaunuzņēmums 'Monese' piesaistījis 35 miljonu dolāru investīcijas no 'HSBC'", "category": "Tehnoloģijas", "body": "Igaunijas finanšu tehnoloģiju  jaunuzņēmums  \"Monese\" piesaistījis 35 miljonu dolāru lielas investīcijas no lielākās Eiropas bankas \" HSBC \", raksta ārvalstu mediji. Saskaņā ar \"Altfi\", līdz ar šīs investīcijas veikšanu, finanšu gigants iegūst mazākumakcionāra daļu \"Monese\" un kļūs par stratēģisko partneri. \"Monese\" ir biroji Tallinā un Londonā, un sadarbībā ar \"HSBC\" paredzēts attīstīt digitālos banku pakalpojumus. Līdz ar jauno finansējumu kopējais \"Monese\" piesaistīto investīciju apjoms sasniedz 208 miljonus dolāru. 2021. gada septembrī investīciju platforma \"Dealroom\" lēsa tās vērtību diapazonā no 360 līdz 540 miljoniem dolāru. Jaunuzņēmums dibināts 2013. gadā, un tas piedāvā privātpersonām iepirkties internetā, saņemt algu un iepirkties veikalā bez norēķinu kartēm.", "link": "https://www.delfi.lv/bizness/44467736/tehnologijas/54766400/igaunijas-jaunuznemums-monese-piesaistijis-35-miljonu-dolaru-investicijas-no-hsbc"},
{"title": "Kāpēc kriptomiljonārs Do Kvons bēg no Dienvidkorejas policijas?", "category": "Tehnoloģijas", "body": "Kriptovalūtu tehnoloģija ir jauna un tā turpina attīstīties. Aizvadītajos gados teju vai ikdienu, \" Bitcoin \" milzīgā ienesīguma iedvesmoti, parādījās gan jaunas  kriptovalūtas , gan servisi un ar tām saistīti uzņēmumi. Viens no šādiem uzņēmumiem bija Dienvidkorejā dibinātais \"Terraform Labs\". To radīja Do Kwons un Daniels Šins. Kriptovalūtas pēc savas būtības ir izteikti nestabilas vērtībā, jo tām nav īstajai pasaulei piesaistīta vērtības uzturētāja, tās netiek regulētas un principā vienīgais, kas nosaka, cik tā ir vērta, ir tirgus. Lai šo risinātu un savienotu kriptovalūtas ar centralizētajām finansēm, tika izstrādātās tā sauktās \"stabilās monētas\" (stable-coin), kuru vērtība tiek piesaistīta un faktiski vienlīdzīga ar kādu no pasaules valūtām. Visbiežāk stabilās monētas ir piesaistītas ASV dolāram. Tas ļauj kriptovalūtu pircējiem un pārdevējiem vieglāk tās iegādāties un izmantot kriptovalūtu biržās. Taču tas arī nozīmē, ka šo stabilo monētu vērtībai ir jābūt kaut kādā veidā garantētai, proti pretēji kriptovalūtām, to vērtība ir jāatbalsta ar noteiktiem īstās pasaules aktīviem. \"Terraform Labs\" piedāvāja citu risinājumu. Proti, algoritmisko stabilo monētu, kuras vērtību garantē nevis uzņēmuma reālie aktīvi, kas tiek, piemēram, glabāti bankā, bet gan algoritmiska sistēma, kas stabilās monētas \"UST\" vērtību garantē pārnesot svārstības uz šajā pašā blokķēdē esošo kriptovalūtu \"Luna\" un vajadzības gadījumā radot vairāk UST vai samazinot to skaitu apritē. Sistēma, šķietami, strādāja vairākus gadus. Un, lai gan dažādi eksperti brīdināja par riskiem, kā ziņo  Dienvidkorejas  mediji, tās radītājs Do Kvons, kurš mācījies ASV un īsi brīdi strādājis \"Apple\" un \"Microsfot\", kritiķus sauca par \"nabagiem\" un \"tarakāniem\". Vēl šī gada agrāk pavasarī kriptovalūta \"Luna\" bija starp desmit populārākajām digitālajām monētām pasaulē, apsteidzot tūkstošiem citus blokķēžu projektus. \"Luna\" izmantoja sistēmu, kas ļāva citiem tās lietotājiem aizdot savu kriptovalūtu tirgus likviditātes nodrošināšanai un pretī aizdevēji saņēma 19% lielu ienesīgumu. Salīdzinājumam var minēt, ka tradicionālajos finanšu tirgos drošāko obligāciju ienesīgums ir mērāms vien dažos procentos, kamēr kopfinansējuma platformas vidēji piedāvā 10% atdevi. Augstā atdeve, kā skaidrojis riska kapitāla firmas \"Blockchain Coinvestors\" partneris Lū Kerners, bija nepieciešama, jo visa sistēma bija būvēta kā piramīdas shēma. Proti, tā strādāja tikai tik ilgi, kamēr tur ieplūda investoru nauda. \"Tā bija \"Ponzi\" shēma. Viņi [Terra] teica, ko viņi dara, lai jūs varētu redzēt, ko viņi dara, un jūs varējāt paredzēt, kā tas galu galā atrisināsies,\" sacīja Kerners. Tas arī notika maijā. Finanšu pasaules problēmas, karš Ukrainā, enerģētikas resursu iztrūkums un citas problēmas jau no gada sākuma negatīvi ietekmēja gan klasiskos finanšu tirgus, gan kriptovalūtas un citus riska aktīvus. Investori sāka bažīties par savu naudu un kriptovalūtas (un citas riskantākās investīcijas) ir tās, kas pirmās to izjūt - cilvēki savu naudu pārvieto uz drošākiem aktīviem. Nauda pārstāja ieplūst, vērtība krita, investori krita panikā un \"Luna\" saka zaudēt cenu strauji. Nedēļas laikā šī kriptovalūta kļuva teju bezvērtīga un kopumā Terra blokķēde bija zaudējusi 45 miljardus dolāru vērtības. Straujais vērtības kritums, tiem, kas \"Luna\" bija iegājušies par augstu cenu, kad tās vērtība bija pie 119 dolāriem, lika zaudēt ievērojamas summas, kad kriptomonētas cena nokrita krietni zem 1 dolāra. Tas daudzus saniknoja un gan Dienvidkorejā, gan ASV un Eiropā aktualizēja jautājumu par kriptovalūtu tirgus regulāciju un atbildes piemērošanu blokķēžu projektu autoriem un kriptotirdzniecības platformām. Jāmin gan, ka jau 2021. gadā ASV tirgus regulators bija vērsies pret \"Terraform Labs\" un 2022. gadā turpinājās izmeklēšana par aizdevuma likmēm un to izmaksām. Šī gada aprīlī Dienvidkorejas nodokļu ieņēmumu birojs vērsās pret uzņēmuma īpašniekiem par izvairīšanos no nodokļu nomaksas simts miljonu dolāru vērtībā. Savukārt 14. septembrī, kā ziņoja \"Bloomberg\", Dienvidkoreja izdeva aresta orderi pret Do Kvonu un vēl piecām citām ar uzņēmumu saistītām personām saistībā ar krāpšanu un finanšu likumu pārkāpumiem. Kvons tajā laikā bijis Singapūrā. Taču jau pēc pāris dienām Singapūras policija vēstīja, ka kriptomiljonārs nav nekur atrodams. Kvons gan vietnē \"Twitter\" paziņoja, ka viņam nav ko slēpt un viņš \"pilnībā sadarbojas\" ar valdības aģentūrām. \"Ar jebkuru valsts aģentūru, kas ir izrādījusi interesi sazināties, mēs pilnībā sadarbojamies, un mums nav nekā slēpjama,\" sacīja Kvons, nesniedzot precīzāku informāciju par savu atrašanās vietu. Dienvidkorejas prokurori gan apgalvojuši, ka Kvons \"acīmredzami bēg\", vēsta ziņu aģentūra \"Yonhap\". Ziņojumā teikts, ka viņš plānoja bēgt no valsts jau pirms \"Luna\" sabrukšanas maijā. Prokurori arī sacīja, ka Kvons nesadarbojas, un ar advokāta starpniecību paziņoja, ka viņam nav nodoma ierasties uz nopratināšanu. Dienvidkoreja izskata iespēju anulēt Kvona pasi un vienlaikus valsts ir vērsusies Interpolā, lai bēgli iekļautu meklējamo personu sarakstā.", "link": "https://www.delfi.lv/bizness/44467736/tehnologijas/54771278/kapec-kriptomiljonars-do-kvons-beg-no-dienvidkorejas-policijas"},
{"title": "Hakeri varētu būt nozaguši Austrālijas telekomunikāciju operatora 'Optus' 10 miljonu klientu datus", "category": "Tehnoloģijas", "body": "Hakeru uzbrukumā   Austrālijas  otram lielākajam telekomunikāciju pakalpojumu sniedzējam \"Optus\", iespējams, nozagta sensitīva informācija par gandrīz 10 miljoniem abonentu, piektdien atklāja uzņēmums. \"Optus\" vadītāja Kelija Beijere-Rozmarina pavēstīja, ka kiberuzbrukumu īstenojis izsmalcināts izpildītājs, kurš ieguvis piekļuvi klientu vārdiem, dzimšanas datiem, tālruņa numuriem un e-pasta adresēm, kā arī daļai autovadītāja apliecību un pasu numuru. Netika nozagtas paroles vai bankas dati, norāda \"Optus\", kas pilnībā pieder Singapūras telekomunikāciju operatoram \"Singtel\" . Pagaidām nav skaidrs, vai uzbrukums nācis no kādas valsts atbalstītas vai ne ar vienu valsti nesaistītas noziedzīgas organizācijas, taču Beijere-Rozmarina sacīja, ka nav pieprasīta izpirkuma maksa. \"Ir pāragri izslēgt jebkādu iespēju,\" viņa teica, piebilstot, ka policija un Austrālijas valdība veic izmeklēšanu. \"Mēs vēl nezinām, kas ir šie uzbrucēji un ko viņi vēlas darīt ar šo informāciju,\" atzina \"Optus\" vadītāja.", "link": "https://www.delfi.lv/bizness/44467736/tehnologijas/54774012/hakeri-varetu-but-nozagusi-australijas-telekomunikaciju-operatora-optus-10-miljonu-klientu-datus"},
{"title": "'Personība biznesā': IT pakalpojumu uzņēmuma 'Emergn' jaunais vadītājs Latvijā Aldis Ērglis", "category": "Tehnoloģijas", "body": "Katru svētdienu  \" Delfi Bizness \" piedāvā nelielu sarunu ar kādu no biznesa vides pārstāvjiem par pašreizējām aktualitātēm, ceļu uz panākumiem, nākotnes plāniem un dzīves laikā gūtajām atziņām. Aldis Ērglis kopš 2021. gada strādā akciju sabiedrībā \"Emergn\", kur šobrīd ieņem valdes priekšsēdētāja amatu Latvijā. Pērn uzņēmuma peļņa pēc nodokļiem sasniedza 2,4 miljonus eiro. \"Emergn\" darbojas IT nozarē, sniedzot biznesa pakalpojumus. \"Emergn\" ir pārstāvēts vairāk nekā divpadsmit valstīs, tam ir divas galvenās mītnes vietas: ASV, Bostonā, un Eiropas, Tuvo Austrumu un Āfrikas reģiona (EMEA) centrālais birojs Londonā. Ar vairāk nekā 350 darbiniekiem divos birojos – Rīgā un Liepājā – Latvija ir kļuvusi par valsti ar lielāko \"Emergn\" darbinieku skaitu. \"Viena no aizraujošākajām lietām IT nozarē ir iespēja veidot ļoti dažādus karjeras izaugsmes stāstus. Pastāv maldīgi pieņēmumi, ka IT veiksmīgi būs tikai izcilnieki matemātikā vai programmēšanā. Manā pieredzē tieši humanitārajām un sociālajām zināšanām ir bijusi izšķiroša loma,\" atzīst Aldis Ērglis. Sarunā ar \"Delfi Bizness\" viņš atklāj, ka savulaik vēlējies kļūt par arhitektu, bet sākotnējais sapnis savienojās ar realitāti – kļuvis par IT risinājumu arhitektu.", "link": "https://www.delfi.lv/bizness/44467736/tehnologijas/54770598/personiba-biznesa-it-pakalpojumu-uznemuma-emergn-jaunais-vaditajs-latvija-aldis-erglis"},
{"title": "Kāpēc gadiem gaidītie 'Ethereum' uzlabojumi nepārtrauca 'kriptoziemu'?", "category": "Tehnoloģijas", "body": "Kriptovalūtas, ja lielo finanšu gigantu, piemēram, “Blockrock”, interese par tām ir uzskatāma par barometru, kas ļauj paredzēt nākotni, par spīti agrākiem pareģojumiem, nepazudīs no modernās ekonomikas. Tās, lai gan salīdzinājumā ar citiem riska aktīviem veido mazu globālo finanšu daļu, aizvien ciešāk tiek integrētas tradicionālajā, centralizētajā ekonomikā, un aizvien vairāk cilvēku ar tām saskaras. Piemēram, “ Delfi Bizness ” jau iepriekš rakstīja,  ka tās aktīvi izmanto Afganistānā un Ukrainā, lai apietu tradicionālo banku sistēmu lēnīgumu un citas problēmas . Arī pasaules bagātākie cilvēki, piemēram,  Īlons Masks , ir bijuši aktīvi šo digitālo monētu reklamētāji.  Taču līdz šim, ja runā par populārāko un pirmo kriptovalūtu “ Bitcoin ”, bijusi viena liela problēma, kas ar katru gadu kļūst aizvien sāpīgāka. Proti, lai uzturētu un iegūtu kriptovalūtas, veidotas pēc “Bitcoin” parauga, tiek patērēts liels daudzums enerģijas. Tas pirms pāris gadiem lika Maska uzņēmumam “ Tesla ” atteikties no to pieņemšanas, jo milzīgais elektrības patēriņš rada ārkārtīgi negatīvu ietekmi uz vidi.  Līdz šim “Ethereum” darbojās tāpat, bet jau gadiem tās radītājs – krievu izcelsmes kanādietis Vitaļiks Buķerins – solīja, ka tas mainīsies. Pagājušajā nedēļā solījums tika izpildīts.  “Ethereum” blokķēdē, lai gan tā piedāvā vairāk funkciju nekā “Bitcoin”, kriptomonētu ieguve un izmantošana strādāja pēc tāda paša principa kā nozares “zelta standarts”. Proti, simtiem un tūkstošiem specializētu datoru veica neticami sarežģītas, bet pamatā bezjēdzīgas kriptogrāfiskas darbības, lai tādējādi iegūtu (izraktu) jaunas monētas.  Aizvadītajos gados, kriptovalūtu vērtībai strauji augot, tas kļuva par veselu biznesa virzienu. Uzņēmēji veidoja tā sauktās fermas jeb raktuves, kur 24 stundas dienā milzu skaits datoru strādāja.  Pēc kriptovalūtu analītiķa Aleksa de Vrīsa aprēķiniem, “Ethereum” katru gadu patērēja tikpat daudz elektrības kā visa Austrija – 72 TWh, kamēr citi min, ka patēriņš drīzāk bija tuvāk Čīles apmēriem – 80 TWh.", "link": "https://www.delfi.lv/bizness/44467736/tehnologijas/54764200/kapec-gadiem-gaiditie-ethereum-uzlabojumi-nepartrauca-kriptoziemu"},
{"title": "Veidos vienotu platformu multimodālo kravu pakalpojumu digitālai transformācijai", "category": "Tehnoloģijas", "body": "Lai sekmētu kravu dokumentu un datu aprites digitalizāciju un attīstītu ostu un loģistikas procesu automatizāciju,  Rīgas brīvostas  pārvaldes vadībā tiek veidota integrēta koplietošanas platforma multimodālo kravu pakalpojumu nodrošināšanai jūras un sauszemes kravām, tostarp nodrošinot datu apmaiņu ar esošām valsts nozīmes informācijas sistēmām. Ik gadu Latvijas loģistikas ķēde apkalpo vairāk nekā 40 milj. tonnu dažādu veidu kravu, kas uz/no Latvijas ostām tiek nosūtītas un saņemtas, izmantojot auto, jūras un dzelzceļu. Starpvalstu un iekšzemes kravu loģistikas procesu realizācijā iesaistīti ne tikai kravu nosūtītāji un saņēmēji, bet arī pārvadātāji, stividori, ostu pārvaldes un kontroles dienesti –  VID  Muitas pārvalde,  Valsts robežsardze ,  Pārtikas un veterinārais dienests  u.c., šobrīd ģenerējot lielu apjomu ar dokumentiem, kurus nepieciešams saskaņot starp visām iesaistītajām pusēm. Projekta ieviešana ļaus ievērojami uzlabot multimodālo kravu aprites ātrumu, mazināt administratīvo slogu un ietekmi uz vidi. Projekts \"Ostu pārvaldības digitālā transformācija, pilnveidojot transporta un loģistikas datu apstrādi un analīzi\" tiek realizēts ES Atveseļošanas un noturības mehānisma plāna ietvaros. Tajā piedalīsies Rīgas un  Ventspils ostas , Liepājas speciālās ekonomiskās zonas pārvalde (SEZ), kā arī partneri no mazajām ostām, VSIA \"Latvijas Jūras administrācija\", VAS \"Latvijas Dzelzceļš\", Valsts ieņēmumu dienesta (VID) Muitas pārvalde un Valsts robežsardze. Projekta ieviešanas finansējums ir 3,2 miljoni eiro, savukārt tā uzturēšanu un attīstību nākotnē nodrošinās pašas ostas. Rīgas brīvostas valdes priekšsēdētājs Viesturs Zeps komentē: \"Ejam uz mērķi kļūt par līderi digitālo tehnoloģiju ieviešanā visā Baltijas reģionā. Pēdējos gados gan Rīgas ostas uzņēmumi, gan Rīgas brīvostas pārvalde aktīvi attīsta un investē zaļās enerģijas, viedo tehnoloģiju un IT projektos. Strādājam pie ostas procesu digitālās transformācijas, lai aizvien vairāk iedzīvinātu viedās ostas principus ikdienā, integrējot virkni informācijas sistēmu, kas veido ostu par multimodālu transporta mezglu un ļauj informācijai pārvietoties straujāk nekā reāliem kravu pārvadājumiem. Ostas digitalizācija ļauj ne tikai efektivizēt ostas un ostas uzņēmumu klastera darbību, audzējot savas pozīcijas reģiona loģistikas spēlētāju vidū, bet arī atvērt daļu datu jauniem risinājumiem sasaistei ar pilsētu, pilsētas transportu un citiem risinājumiem\".", "link": "https://www.delfi.lv/bizness/44467736/tehnologijas/54780518/veidos-vienotu-platformu-multimodalo-kravu-pakalpojumu-digitalai-transformacijai"},
{"title": "'Tele2' uzstādījis vēl 18 jaunas 5G bāzes stacijas", "category": "Tehnoloģijas", "body": "Pēdējā mēneša laikā \" Tele2 \" uzstādījis vēl 18 jaunas  5G  bāzes stacijas dažādās Latvijas vietās, informē uzņēmums. Tagad \"Tele2\" 5G tīkls darbojas arī Bukaišos, Gulbenē, Iecavā, Jaunpiebalgā, Sabilē, Sauriešos, Tārgalē ,Tērvetē un Tukumā. Kopumā \"Tele2\" ir uzstādījis 5G mobilo sakaru bāzes stacijas 34 apdzīvotās vietās Latvijā. 5G bāzes staciju skaits pēdējā mēneša laikā ir palielināts arī pilsētās, kur jau iepriekš 5G bija pieejams – Rīgā, Valmierā, Kuldīgā, Bauskā un Daugavpilī. \"Šobrīd lielā tempā uzstādām jaunās 5G bāzes stacijas dažādās apdzīvotās vietās, lai līdz gada beigām mūsu 5G tīkls būtu pieejams nepilnam pusmiljonam Latvijas iedzīvotāju. Visstraujāk 5G pārklājums palielinās Rīgā, un 5G stacijas tagad ir ne tikai galvaspilsētas centrā, bet arī Bolderājā, Imantā, Ķengaragā, Mūkusalā, Vecmīlgrāvī un citviet,\" stāsta \"Tele2\" tehniskā direktore Līga Krūmiņa. \"Paralēli 5G tīkla izvēršanai Latvijā mēs laboratorijā pārbaudām un pārliecināmies par 5G mobilā interneta ātrumu – lejupielādes ātrums \"Tele2\" tīklā sasniedz vairāk nekā 2 Gbps.\" Kā minēts iepriekš, ja viss noritēs kā plānots, tad līdz rudens beigām \"Tele2\" 5G tīkls būs pieejams aptuveni 50 apdzīvotās vietās Latvijā.", "link": "https://www.delfi.lv/bizness/44467736/tehnologijas/54786176/tele2-uzstadijis-vel-18-jaunas-5g-bazes-stacijas"},
{"title": "RTU ar partneriem izstrādājis tehnoloģiju piena lopkopības ražīguma paaugstināšanai", "category": "Tehnoloģijas", "body": "Piena un piena produktu ražošana un pārstrāde ir būtiska Latvijas tautsaimniecības sastāvdaļa, bet produkti pieprasīti kā vietējā, tā eksporta tirgos. Lai palielinātu izslaukumu un augstražīgo slaucamo govju mūžu,  Rīgas Tehniskās universitātes  (RTU) zinātnieku vadībā izstrādāts tehnoloģijas prototips, kas ļauj savlaicīgi konstatēt dzīvnieku saslimšanas riskus. Tehnoloģijas prototipa testi piena saimniecībās ir veiksmīgi. \"Atminos, kā padomju laikos labākās saimniecības lepojās, ka viena govs gadā dod ap pieciem tūkstošiem kg piena. Šobrīd vidējais izslaukums no vienas govs pārsniedz astoņus tūkstošus kg. Produktīvākajā saimniecībā 2021. gadā izslaukums pārsniedza pat 15 tūkstošus kg. Ražīgumu ietekmē gan ģenētika, gan barība,\" zina stāstīt RTU Elektrotehnikas un vides inženierzinātņu fakultātes Industriālās elektronikas un elektrotehnikas institūta vadošais pētnieks Anatolijs Zabašta. Tomēr augstražīgu slaucamo govju mūžs ir īss, tādēļ saimniecības pievērš lielu vērību dzīvnieku veselībai. Zabaštas vadībā RTU,  Elektronikas  un datorzinātņu institūta un Latvijas Biozinātņu un tehnoloģiju universitātes zinātnieki izstrādājuši automatizētu iekārtu, kas, ievietota dzīvnieka priekškuņģī, signalizē par temperatūras un ph līmeņa izmaiņām spureklī un ļauj agrīni diagnosticēt subakūtu spurekļa acidozi (SARA). \"Mūsu mērķis bija izstrādāt pieejamu iekārtu ar salīdzinoši garu lietošanas laiku. Ir pieejamas rūpnieciski ražotas monitoringa sistēmas, kas, piemēram, ph līmeni mēra vien divus mēnešus. Veidojot prototipu, viens no uzdevumiem, bija izstrādāt efektīvu elektrobarošanas, kā arī ekonomisku datu apstrādes un nodošanas risinājumu, lai iekārta darbotos vismaz gadu. Arī rast sensorus, kuru darbība ilgtu vairāk par diviem mēnešiem, bija izaicinoši,\" atzīst Zabašta. RTU zinātnieki izveidoja elektrobarošanas sistēmu. Pētījums tika īstenots sadarbībā ar Lauksaimnieku organizācijas sadarbības padomi, zemnieku saimniecību \"Zilūži\" un SIA \"Ogres piens\". Zinātnieki attīstīja četras prototipa paaudzes, pilnveidojot tehniskos parametrus un darbību, Latvijas Biozinātņu un tehnoloģiju universitātes stacionārā un reālos apstākļos saimniecībās tika testēti vairāk nekā seši prototipi. Lai testētu prototipu, Latvijā pirmo reizi veikta specifiska manipulācija, izveidojot dzīvnieka kuņģa sienā mākslīgu atveri – fistulu. Prototipa galīgais variants uzrāda labus rezultātus gan pārbaudēs stacionārā, gan SIA \"Ogres piens\". Zabašta norāda, ka līdz ar projekta noslēgšanu, pētījuma un eksperimentu rezultāti ir publiski pieejami. Viņš cer, ka tie noderēs pētniecībai un inovatīvu iekārtu attīstīšanai lauksaimniecības sekmēšanai un dzīvnieku turēšanas apstākļu uzlabošanai.", "link": "https://www.delfi.lv/bizness/44467736/tehnologijas/54791366/rtu-ar-partneriem-izstradajis-tehnologiju-piena-lopkopibas-raziguma-paaugstinasanai"},
{"title": "'Tet' tiesā apstrīdējis Datu valsts inspekcijas lēmumu par 1,2 miljonu soda piemērošanu", "category": "Tehnoloģijas", "body": "Tehnoloģiju uzņēmums SIA \" Tet \" iesniedzis tiesā prasību atcelt Datu valsts inspekcijas (DVI) lēmumu un piemēroto 1,2 miljonu eiro sodu, kas saistīts ar personas datu apstrādi, nodrošinot satura straumēšanas pakalpojumu \"Tet+\", apstiprināja Rīgas pilsētas tiesa Latgales priekšpilsētā. \"Tet\" pārstāvji uzsver, ka kompānija DVI lēmumu uzskata par nepamatotu, piebilstot, ka \"Tet+\" klientiem nav nodarīti zaudējumi, ko konstatējusi arī DVI. Kompānijā skaidro, ka uzņēmums ir ieviesis un ievēro stingras prasības privātpersonu datu aizsardzībai, ko turpina arvien pilnveidot atbilstoši jauninājumiem, labākajai praksei, ekspertu un uzraugošo institūciju rekomendācijām, kā arī biznesa attīstības prasībām. DVI lēmums saistīts ar notikumu 2020. gadā, kad kāda privātpersona, izmantojot citas personas datus, centās negodprātīgi iegūt piekļuvi \"Tet+\" platformas pakalpojumiem. Negodprātīgā personas rīcība bija saistīta ar mēģinājumu apiet jaunas paaudzes televīzijas pakalpojuma pieteikšanas procesā ietvertos drošības risinājumus. Kopš tā laika ir turpināta pakalpojuma lietošanas pilnveidošana, lai izslēgtu šādus negodprātīgas rīcības mēģinājumus. Arī DVI nav konstatējusi cietušo vai zaudējumu nodarīšanu kādai konkrētai personai, un \"Tet\" ir novērsis jebkādas iespējas, kas varētu radīt negatīvas sekas klientiem, norāda kompānijā. \"Tet\" valdes priekšsēdētājs Uldis Tatarčuks min, ka \"Tet\" iebilst pret lietas apstākļu vērtējumu un procesu, kā arī tā rezultātā uzņēmumam piemēroto sodu. \"Lai datu aizsardzības sistēma strādātu iedzīvotāju interesēs, primāri jānotiek uz konsultēšanu un prakses uzlabošanu vērstai sadarbībai, nevis sodīšanas iespēju meklēšanai,\" viņš pauž. Jau vēstīts, ka \"Tet\" koncerns pagājušajā gadā strādāja ar 253,253 miljonu eiro apgrozījumu, kas ir par 13,7% vairāk nekā gadu iepriekš, bet koncerna peļņa samazinājās par 5,1% - līdz 28,852 miljoniem eiro. Vienlaikus pašas \"Tet\" apgrozījums 2021. gadā bija 200,618 miljoni eiro, kas ir par 12,5% vairāk nekā 2020. gadā, bet kompānijas peļņa samazinājās par 11% un bija 26,778 miljoni eiro. \"Tet\" pieder valstij SIA \"Publisko aktīvu pārvaldītājs \" Possessor \"\" personā (51%) un telekomunikāciju kompānijas \"Telia Company\" meitasuzņēmumam \"Tilts Communications\" (49%). \"Tet\" grupā ir uzņēmumi \"Tet\", \"Citrus Solutions\", \"Data Experts\", \"Helio Media\" un \"Baltijas datoru akadēmija\". \"Tet\" pieder 23% SIA \"Latvijas mobilais telefons\" daļu.", "link": "https://www.delfi.lv/bizness/44467736/tehnologijas/54803612/tet-tiesa-apstridejis-datu-valsts-inspekcijas-lemumu-par-1-2-miljonu-soda-piemerosanu"},
{"title": "'Latvijas Pasta' vārdā turpina aktīvi uzdarboties krāpnieki", "category": "Tehnoloģijas", "body": "Kā informē VAS \" Latvijas Pasts \" Ārējo komunikāciju vadības daļas Vecākā sabiedrisko attiecību projektu vadītāja Vineta Kļaviņa, krāpniecības nolūkos tiek izsūtītas īsziņas, kurās aicināts atjaunināt sūtījuma piegādes adresi. Uzņēmums aicina īpašu uzmanību pievērst mājaslapas saitei, uz kuru tiek aicināts spiest – ja tā šķiet aizdomīga, informācija jāprecizē \"Latvijas Pasta\" Klientu centrā: 67008001, 27008001, \"info@pasts.lv\" vai rakstot ziņu sociālo mediju lapās: \"Twitter\", \"Facebook\", \"Instagram\", \"Linkedin\".", "link": "https://www.delfi.lv/bizness/44467736/tehnologijas/54805498/latvijas-pasta-varda-turpina-aktivi-uzdarboties-krapnieki"},
{"title": "'Fortes' iepazīstina ar inovatīvu energoresursu ražošanas tehnoloģiju", "category": "Tehnoloģijas", "body": "Tā ļauj ražošanas uzņēmumiem sevi apgādāt ar nepieciešamo enerģiju, kā izejmateriālu izmantojot salīdzinoši lētākus vietējos resursus – šķeldu. \"Lepojamies ar mūsu inženieru radīto koģenerācijas tehnoloģiju, kas, izmantojot biomasu, gāzģeneratorā rada kokgāzi, saražojot gan elektroenerģiju, gan siltumu, kā arī triģenerācijas procesā arī aukstumu,\" skaidro SIA \"Fortes\" vadītājs Armands Zemītis. Izmaksu ziņā process ir izdevīgs, salīdzinot ar dabasgāzes izmantošanu, tas ir arī videi draudzīgs, jo, kā stāsta Zemītis, pārsvarā biomasa tiek izmantota tikai viena veida enerģijas – siltuma – ražošanā. \"Turklāt šo tehnoloģiju ir iespējams integrēt jau esošajās dabasgāzes stacijās. Savukārt moduļu risinājums ļauj uzstādīt šādu pārvietojamu, iepriekš samontētu koģenerācijas staciju ar atvieglotām būvniecības procedūrām vai arī bez speciālas infrastruktūras. Vienu šādu sistēmu nākamajā mēnesī piegādāsim klientam Japānā, un ar Latvijas Investīciju attīstības aģentūras atbalstu prezentēsim arī citiem potenciālajiem klientiem,\" viņš norāda. Pašlaik šī tehnoloģija darbojas Horvātijā, kas ir uzņēmuma galvenais eksporta tirgus, drīzumā pirmā stacija darbosies Japānā. Taču uzņēmums aktīvi strādā pie tā, lai drīzumā šīs koģenerācijas stacijas nodrošinātu enerģiju arī vietējiem uzņēmumiem. Pasākumu Tukumā apmeklēja vides aizsardzības un reģionālās attīstības ministrs  Artūrs Toms Plešs ,  Ekonomikas ministrijas  Valsts sekretārs Edmunds Valantis,  Saeimas  Tautsaimniecības, agrārās, vides un reģionālās attīstības komisijas deputāts  Jānis Vitenbergs , kā arī Latvijas Atjaunojamās enerģijas federācijas un pārtikas ražošanas uzņēmumu un asociāciju pārstāvji. \"Zaļa enerģija no vietējiem resursiem palīdzēs ilgtermiņā samazināt rēķinus par elektrību un siltumu, turklāt šāda tipa koģenerācijas stacijas ir vēl viens veids, kā veicināt Latvijas enerģētisko drošību un neatkarību no  Krievijas  energoresursiem,\" pauž Plešs. Savukārt Valantis norāda uz risinājuma eksporta potenciālu: \"Spējam radīt ne tikai tādus risinājumus, kas veicina pašmāju enerģētisko neatkarību, bet arī tos eksportēt ārvalstu tirgos, kā to dara SIA \"Fortes\". Tādējādi varam arī pelnīt un spēcināt valsts ekonomiku. Īpaši pārdomāta man šķiet tehnoloģijas pielāgojamība dažādām enerģijas ražošanas vajadzībām, kā arī augstā automatizācijas pakāpe.\" Savukārt Latvijas Gaļas pārstrādes asociācijas ģenerāldirektors Normunds Štāls spriež, ka šī tehnoloģija, kas vienuviet spēj nodrošināt gan elektrību, gan siltumu, ir laba alternatīva energoietilpīgiem ražošanas uzņēmumiem, lai šajā neskaidrajā ģeopolitiskajā situācijā pārtikas ražošanas uzņēmumi spētu Latvijas iedzīvotājiem nodrošināt pārtikas pieejamības nepārtrauktību.", "link": "https://www.delfi.lv/bizness/44467736/tehnologijas/54562490/fortes-iepazistina-ar-inovativu-energoresursu-razosanas-tehnologiju"},
{"title": "Četrkāršojies kiberuzbrukumu skaits Latvijai, novērojis 'Tet'", "category": "Tehnoloģijas", "body": "Šī gada maijā kiberuzbrukumu skaits Latvijas uzņēmumiem un infrastruktūrai pieaudzis četras reizes, salīdzinot ar gada sākumu. Par to liecina tehnoloģiju uzņēmuma \" Tet \" pamattīkla apkopotā statistika par pakalpojumu atteices (DDoS) uzbrukumiem 2022. gada pirmajā pusgadā. Kopā tīklā ir reģistrēti vairāk nekā 900 uzbrukumi, 344 no tiem bija īpaši bīstami. \"Lielākais pieaugums bija vērojams maijā (īpaši pēc 9. maijā), kad notika vidēji 4-5 nozīmīgi uzbrukumu mēģinājumi dienā, un tie bija vērsti pret Latvijas sabiedrībai svarīgākajām sistēmām – valsts iestāžu un uzņēmumu lietojumiem, biļešu tirdzniecības servisiem, VPN (virtuālā privātā tīkla) vārtejām. Jūnijā uzbrukumu skaits joprojām saglabājās liels, bet redzam, ka fokuss tomēr mainījās, un vairāk uzbruka Lietuvai, kas bija saistīts ar tranzīta sankcijām uz Kaļiņingradu. Šobrīd uzbrucēju aktivitāte atkal ir pieaugusi arī Latvijas kibertelpā,\" stāsta \"Tet\" galvenais tehnoloģiju direktors, valdes loceklis Dmitrijs Ņikitins. Salīdzinot ar iepriekšējo gadu, šogad uzbrucējiem ir citi uzdevumi. \"Pirmkārt, iepriekš uzbrukumi pārsvarā bija vērsti uz naudas izspiešanu, un tāpēc bija jābloķē daudz uzbrukumu vienām un tām pašām finanšu iestādēm. Savukārt tagad uzbrukumiem ir izteikts ģeopolitisks raksturs – tos veic \"pēc pasūtījuma\", kad kāds cits par to jau visticamāk ir samaksājis. Otrkārt, uzbrucēji negrib tērēt laiku labi aizsargātajām sistēmām – ja redz, ka realizēt noziedzīgas darbības ir grūti, viņi izvēlas vieglākus, mazāk aizsargātus mērķus. Tas tikai apliecina to, ka par DDoS-uzbrukuma upuri var kļūt ikviena iestāde vai uzņēmums,\" turpina Ņikitins. Latvija šobrīd salīdzinoši labi tiek galā ar uzbrukumiem, lielākā daļa tiek atvairīta, un ja izdodas \"apgāzt\" sistēmas, tad vien uz dažām minūtēm. Bet tāpat ir vērojama tendence, ka par aizsardzību organizācijas sāk domāt pēc negadījuma, nevis pirms. To apliecina arī Tet digitālās drošības tests biznesam, ko aizpildīja 123 Latvijas uzņēmumi. \"Lielākajai daļai no aptaujātajiem (70%) nav kiberdrošības krīzes plāna, tie neveic ievainojamību diagnostiku, savukārt 40% vienīgais aizsarglīdzeklis uzņēmuma iekārtām ir vien antivīrusa programma. Tas viss liecina par to, ka mums vēl jāturpina aizsardzības uzlabošana, lai minimizētu riskus un sarežģītu dzīvi kibernoziedzniekiem,\" saka Tet pārstāvis. Joprojām ir aktuāla arī surogātpastu problēma – 70% no visiem e-pastiem, ko saņēma \"Tet\" klienti, ir bijuši surogātpasti.", "link": "https://www.delfi.lv/bizness/44467736/tehnologijas/54567094/cetrkarsojies-kiberuzbrukumu-skaits-latvijai-noverojis-tet"},
{"title": "'Personība biznesā': 'Bite Latvija' jaunais ģenerāldirektors Arūns Mickevičs", "category": "Tehnoloģijas", "body": "Katru svētdienu \" Delfi Bizness \" piedāvā nelielu sarunu ar kādu no biznesa vides pārstāvjiem par pašreizējām aktualitātēm, ceļu uz panākumiem, nākotnes plāniem un dzīves laikā gūtajām atziņām. Nule kā par jauno \" Bite Latvija \" ģenerāldirektoru kļuvušajam Arūnam Mickevičam stāšanās šajā amatā ir atgriešanās Latvijā, jo viņš šeit strādājis jau pirms divdesmit gadiem. Latviju pēc desmit gadiem viņš vēlētos redzēt kā modernu, digitāli attīstītu, iekļaujošu un mazāk birokrātisku valsti, kas būvē ekonomiku, balstoties uz augstas vērtības pakalpojumiem un produktiem, kas ir konkurētspējīgi globālajā tirgū. Esmu telekomunikāciju nozares profesionālis un šajā jomā darbojos jau kopš 2007. gada. Pirms tam ieguvu pieredzi, sniedzot biznesa konsultācijas uzņēmumā \"PricewaterhouseCoopers\" un palīdzot piedzimt jauniem uzņēmumiem. Man ir profesionālais maģistra grāds, bakalaura grāds un divi maģistra grādi – datorzinātnēs, inženierijā, kā arī informācijas sistēmu vadībā. Sakot, ka man patīk apgūt jaunas lietas, tiešām nebūs melots. 2007. gadā sāku strādāt \"Bite  Lietuva \" telekomunikāciju produktu vadītāja amatā, nākamo gadu laikā ieņemot privātpersonu segmenta vadītāja un mārketinga direktora pozīcijas šajā uzņēmumā. Visu šo gadu laikā mans darbs ir bijis saistīts arī ar Latvijas tirgu, palīdzot attīstīt dažādus telekomunikāciju produktus un pakalpojumus arī šeit. Tāpēc Latvijas tirgus man nebūt nav svešs. Šobrīd tas ir mans lēmums pieņemt izaicinājumu un kļūt par \"Bite Latvija\" ģenerāldirektoru. Tas ir atstājis lielu ietekmi uz manu un manas ģimenes dzīvi, jo šobrīd mainām dzīvesvietu un pārceļamies uz Latviju.", "link": "https://www.delfi.lv/bizness/44467736/tehnologijas/54572252/personiba-biznesa-bite-latvija-jaunais-generaldirektors-aruns-mickevics"},
{"title": "Stradiņa slimnīca vizīšu plānošanai sāk izmantot robotzvanus", "category": "Tehnoloģijas", "body": "Paula Stradiņa Klīniskā universitātes slimnīca  ar \"OSS Networks\" tehnisko atbalstu ir īstenojusi balss robotzvanu projektu,  informē uzņēmums. Sākot ar 15. jūliju, Paula Stradiņa Klīniskā universitātes slimnīca uzsākusi izmantot robotzvanu, kas pacientiem atgādinās par pierakstu uz vizīti vai izmeklējumu. Paula Stradiņa klīniskās universitātes slimnīcas robotizētais atzvans vienmēr tiks veikts no tālruņa 67133010, informē slimnīca. Īstenotais Paula Stradiņa Klīniskās universitātes balss bots katru dienu veic vairāk nekā pustūkstoti zvanu pacientiem, kuriem turpmākajās trīs dienās ir plānots medicīnas speciālista apmeklējums un informē par apmeklējuma laiku, speciālistu un atrašanās vietu slimnīcas teritorijā, noslēgumā, lūdz zvana saņēmējam apstiprināt vai noraidīt ierašanos, skaidro \"OSS Networks\". Tādējādi jau laikus slimnīca ir informēta par gadījumiem, kad klients nespēj ierasties uz noteikto vizīti, kas ļauj izmantot speciālistu laiku lietderīgi. Līdz šim zvanu centrā ikdienu bija nepieciešami astoņi darbinieki, kuri atzvanīja, lai atgādinātu par pierakstu un pārliecinātos, ka pacienti uz vizīti ieradīsies. Slimnīcā prognozē, ka līdz ar robotzvana ieviešanu, pacientu sazvanīšanai būs nepieciešams ievērojami mazāks darbinieku skaits, tādējādi varēs palielināt darbinieku skaitu, kuri ikdienā saņem pacientu zvanus. Robots Nils zvanīs un atgādinās par pierakstu pacientiem. Sazvanītajam pacientam būs četras izvēles iespējas: apstiprināt vizīti, to atteikt, norādīt, ka zvans uz viņu neattiecas, kā arī izvēlēties ziņu noklausīties vēlreiz. Ja gadījumā pacients nebūs sazvanīts, robots pēc četrām stundām zvanīs atkārtoti, kā arī pacientam būs iespēja pašam atzvanīt robotam un saņemt informāciju par pierakstu sev ērtā laikā un vietā. Viens no robotzvana piemēriem: \"Sveicināti! Atgādinām, ka esat pierakstīts Stradiņa slimnīcā pie speciālista: neirologs Zanda Ozola, divpadsmitajā maijā pulksten deviņos nulle, nulle. Lūdzam ierasties savlaicīgi reģistratūrā, ieeja Ā1. Lai apstiprinātu ierašanos - nospiediet taustiņu viens. Lai atteiktu pierakstu – nospiediet taustiņu divi. Lai noklausītos atkārtoti - nospiediet taustiņu trīs. Ja šis zvans neattiecas uz jums - nospiediet taustiņu deviņi.\" Atšķirībā no ierastajiem veselības aprūpes iestāžu īstenotajiem robotzvanu risinājumiem, lai saviem klientiem atgādinātu par plānoto speciālista apmeklējumu, \"OSS Networks\" īstenotais inteliģentā balss bota risinājums, veic izejošo zvanu un sarunas saturu pielāgo konkrētajai situācijai, izmantojot valodas apstrādes un sintēzes tehnoloģiju. Balss botu tehnoloģija ir nākošā attīstības fāze robotzvanam; līdztekus jau esošajām tehniskajām iespējām, tie spēj sarunas saturu dinamiski mainīt, pielāgojoties tās gaitai. Balss boti ir salīdzinoši jauna tehnoloģija, kuru izmantošana ikdienas pakalpojumu sniegšanā ir kļuvusi iespējama, pateicoties straujajai valodas apstrādes tehnoloģiju attīstībai pēdējo desmit gadu laikā. Un tehniskās iespējas, kuras vēl pirms pieciem gadiem bija pieejamas tikai plaši izplatīto valodu lietotājiem (angļu, spāņu, u.c.), bet tagad ir pieejamas arī tādām mazākām reģionālām valodām kā latviešu. Balss bota risinājumu nodrošina uzņēmums \"OSS Networks\". \"OSS Networks\" ir daļu no \"Enreach\", kas nodrošina neatkarīgi no uzņēmuma izmēra balss sakaru risinājumus un vienotās komunikācijas pakalpojumus.", "link": "https://www.delfi.lv/bizness/44467736/tehnologijas/54580772/stradina-slimnica-vizisu-planosanai-sak-izmantot-robotzvanus"},
{"title": "Kriptoziema piebremzējusi 'airBaltic' NFT plānus, bet aviokompānija apņēmīga turpināt", "category": "Tehnoloģijas", "body": "Lai gan pēdējo mēnešu laikā kriptovalūtu un  NFT  pasaule piedzīvo tā saukto  kriptoziemu , proti, strauju vērtības kritumu un investoru neuzticības vilni, Latvijas nacionālā aviokompānija \" airBaltic \" nav atteikusies no idejas izlaist savu NFT kolekciju. Pirmais jautājums, kas, šķiet, katru reizi, kad \"airBaltic\" ziņo par NFT projektiem, rodas daudzu prātos un atspoguļojas arī sociālajos tīklos, ir – kādēļ? Tātad – kāpēc \"airBaltic\" tas vispār ir vajadzīgs? To intervijā \"Delfi Bizness\" skaidro aviokompānijas eksperts Artūrs Garais. Mēs saprotam, ka NFT nav visiem: tehnoloģija pagaidām ir komplicēta, bet ieejas barjera – salīdzinoši augsta. Taču, ja paskatāmies uz tirgu, tad redzam, ka gan Z, gan Y, gan mileniāļu paaudze dodas uz digitālo pasauli.", "link": "https://www.delfi.lv/bizness/44467736/tehnologijas/54549306/kriptoziema-piebremzejusi-airbaltic-nft-planus-bet-aviokompanija-apnemiga-turpinat"},
{"title": "No 'Facebook' sludinājumiem līdz darba piedāvājumiem: populārākie finanšu krāpšanas veidi Latvijā", "category": "Tehnoloģijas", "body": "Mūsdienās savus finanšu līdzekļus iespējams pazaudēt daudz un dažādos veidos – krāpnieki savus upurus medij gan tiešā komunikācijā, gan izliek kvalitatīvas lamatas internetā, un, kā liecina jaunākie Finanšu nozares asociācijas dati, 2022. gada pirmajā pusgadā iedzīvotājiem ar pašu apstiprinātiem maksājumiem izkrāpti 4,9 miljoni eiro. Lai palīdzētu orientēties krāpnieku shēmās, banka \" Citadele \" apkopojusi Latvijā izplatītākās finanšu krāpšanas metodes. Krāpnieku veiksmes atslēga ir gan cilvēku nezināšana, gan neuzmanība, kā arī bankas un citu pakalpojumu sniedzēju darbības metožu perfekta pārzināšana, kas palīdz krāpniekiem pielāgot savas krāpšanas shēmas ļoti reālām dzīves situācijām. Lai arī bankas izmanto pietiekami attīstītas maksājumu monitoringa sistēmas un bloķē aizdomīgās transakcijas, arī krāpnieki nemitīgi maina savas metodes ar mērķi iegūt jūsu datus vai finanšu līdzekļus. Ja vairums iedzīvotāju būs gana informēti par to, kādi ir krāpnieku iecienītākie shēmošanas veidi un kādās situācijās tiem patīk darboties, krāpnieku rūpals kļūs krietni sarežģītāks,\" teic \"Citadeles\" IT drošības daļas vadītājs Roberts Birzgalis. Krāpnieki uzdodas par investīciju brokeriem vai bankas darbiniekiem un piedāvā veikt īpaši izdevīgus ieguldījumus akcijās, obligācijās, kriptovalūtās vai citur. Viņi aicina instalēt programmatūru (piemēram, Anydesk u.c.), lai veiktu ieguldījumus vai arī vienkārši lūdz pārskaitīt naudu uz krāpnieku kontiem. Krāpnieki bieži rada tīmekļa vietnes, kurās upuris var sekot līdzi \"augošajai peļņai\", jo maldinošie panākumi mudina investēt vēl un vēl. Līdz šim visi investīciju krāpšanas gadījumi atbilst shēmai, kur klients saņem telefona zvanu ar \"gadsimta labāko piedāvājumu\" investēt un nopelnīt. Piedāvātājs parasti runā tikai krievu valodā, kaut arī pēdējā laikā arvien biežāk tiek runāts arī latviešu valodā. Telefona numuri, uz kuriem zvana, tiek izvēlēti nejaušā veidā vai arī paņemti no kādas nelegāli iegūtas datu bāzes. Par šo krāpnieku upuriem bieži kļūst gados vecāki cilvēki, un visai bieži ir gadījumi, kur klienti ņem ātros kredītus, un pat vēlas paņemt kredītu bankā, lai izmantotu šo iespēju nopelnīt. Krāpniecības  metode, kur ar dažādiem paņēmieniem, piemēram, e-pastiem, īsziņām, telefona zvaniem, vai, manipulējot ar interneta meklētājprogrammu (piemēram,  Google  vai Bing) meklēšanas rezultātiem, tiek panākts, ka klients ievada savus personīgos internetbankas vai maksājumu karšu datus krāpnieku izveidotās vietnēs vai nosauc tos telefonsarunas laikā. Iegūtos datus krāpnieki izmanto, lai veiktu pirkumus, vai naudas pārskaitījumus no bankas konta. Krāpnieki izveido internetbankas mājas lapas vai interneta veikala dublikātus, kas parasti izskatās ļoti līdzīgi oriģinālajiem. Pēc tam šīs saites uz viltotajām tīmekļa vietnēm tiek izplatītas, izmantojot e-pastus, īsziņas vai arī interneta meklētājprogrammu meklēšanas rezultātus. E-pasti un īsziņas parasti tiek sūtīti it kā bankas vārdā, aicinot klikšķināt uz saites, lai, piemēram, apskatītu svarīgu ziņojumu, bloķētu izejošo maksājumu, vai nomainītu bankas pieejas datus. Ir gadījumi, kad krāpnieks ievieto reklāmu interneta meklētājprogrammā (piemēram, Google vai Bing) tā, lai tā parādītos kā pirmā meklēšanas rezultātā. Upuris reklāmā noklikšķina uz viltotās tīmekļa vietnes un tiek novirzīts uz pikšķerēšanas vietni, kas izskatās identiska oriģinālajai pakalpojumu sniedzēja tīmekļa vietnei. Krāpnieki sociālajos tīklos izvieto aizdevuma piedāvājumu ar ļoti labu procentu likmi. Lai pieteiktos aizdevumam, tiek prasīts nodot internetbankas pieejas vai maksājumu karšu datus, izliekoties, ka tas nepieciešams kredītspēju izvērtēšanai vai arī klienta identificēšanai. Bieži krāpšana notiek arī neiegūstot internetbankas vai maksājumu karšu datus, jo paši klienti veic maksājumus uz krāpnieku kontiem. Šajā gadījumā krāpnieki lūdz veikt dažādas maksājumus, lai varētu nokārtot kredītu, piemēram, līguma noformēšanas vai kredīta apdrošināšanas maksu, kā arī priekšapmaksu kredīta saņemšanai. Šie pārskaitījumi visbiežāk tiek veikti uz privātpersonu bankas kontu citā valstī, nevis uzņēmumam. Krāpnieki sociālajos tīklos izvieto īpaši izdevīgus preces pārdošanas piedāvājumus, taču, lai iegādātos šo preci, tiek prasīts veikt priekšapmaksu. Šobrīd izplatītākie viltus priekšapmaksas gadījumi ir  Facebook  sludinājumi, kad pēc samaksas saņemšanas preces netiek izsūtītas. Krāpnieki mēdz uzrunāt cilvēkus, kuri sociālajos tīklos vai dažādās interneta tirdzniecības platformās pārdod preci. Šo krāpnieku mērķis ir it kā iegādāties pārdošanā izlikto preci, taču, lai iegādātos preci, viņi izvirza nosacījumu - izmantot kurjera pakalpojumus (piemēram, DPD vai  Omniva ). Pēc vienošanās par preces iegādi, krāpnieki atsūta tīmekļa saiti uz viltotu kurjera pakalpojumu sniedzēju tīmekļa vietni, kurā tiek aicināts ievadīt maksājumu kartes datus, kā rezultātā tiek izkrāpta nauda. Krāpnieki, viltojot sadarbības partnera e-pasta adresi, nosūta upurim viltotus rēķinus, kur rēķinā atstāj firmas nosaukumu, bet norāda savu bankas kontu. Viltotā e-pasta adrese var būt ļoti līdzīga organizācijas izmantotajai. Krāpnieki var arī iegūt piekļuvi kādai no sadarbības partnera e-pasta kastītēm, pārtvert uzņēmumu saraksti un nosūtīt viltoto rēķinu arī no īstā sadarbības partnera e-pasta. Krāpnieki var uzdoties par organizācijas vadītāju un viņa vārdā nosūtīt e-pastu grāmatvedim, lūdzot veikt steidzamu pārskaitījumu. Šajā gadījumā e-pasta adrese, no kuras tiek sūtīts krāpnieciskais e-pasts, ir privātā \"@  gmail.com \" nevis organizācijas oficiālā e-pasta adrese. Krāpnieki meklē upurus tiešsaistes iepazīšanās vietnēs, sociālajos medijos vai e-pastu saziņā. Viltojot savas identitātes un uzrunājot cilvēkus, pēc kāda laika krāpnieki sāk lūgt palīdzību, piemēram, kādā ārkārtas situācijā, lidmašīnas biļetēm, lai apmeklētu ''mīļoto'', segt pārvākšanās izmaksas, lūgt palīdzību veselības pasliktināšanās dēļ, kā arī izteikt citus ieganstus, lai atsūtītu naudu. Izmantojot tiešo komunikāciju internetā un izmantojot viltus profilus, visbiežāk tiek izmantoti aizkustinoši un dramatizēti stāsti un pieprasījumi no personām, kurām nepieciešams finansiāls atbalsts, tādejādi pārliecinot pārskaitīt naudu un sniegt palīdzīgu roku grūtībās nonākušajiem. Krāpnieki izsūta e-pastus, parasti no nezināmas adreses, kurā tiek apgalvots, ka esat laimējis loterijā vai mantojis lielu naudas summu. Lai saņemtu loterijas laimestu vai mantojumu tiek prasīts veikt pārskaitījumu vai nosaukt maksājumu karšu datus. Krāpnieki, uzdodoties par dažādām sabiedrībā zināmām organizācijām, izsūta e-pastus, kuros informē par laimestu viltus loterijā, taču, lai iegūtu laimēto balvu, ir nepieciešams pārskaitīt naudu. Uzdodoties par bankas darbinieku, krāpnieki zvana un piedāvā darbu bankā, izvirzot dažādus priekšnosacījumus. Piemēram, lūdz sniegt internetbankas pieejas datus, atvērt kontu, veikt pārskaitījumu par it kā konta aktivizēšanu, ielādēt failus, kas ieraksta klientu datus u.tml. No šādiem gadījumiem īpaši jāuzmanās, ja klients informāciju par darba meklēšanu ir ievietojis sludinājumu portālos vai sociālajos tīklos, kur iespējams identificēt jūsu telefona numuru.", "link": "https://www.delfi.lv/bizness/44467736/tehnologijas/54585010/no-facebook-sludinajumiem-lidz-darba-piedavajumiem-popularakie-finansu-krapsanas-veidi-latvija"},
{"title": "'Sadales tīkls' saules paneļu pārbaudēs lūkos, vai sistēma ir droša", "category": "Tehnoloģijas", "body": "Uzņēmums \" Sadales tīkls \" (ST), kas plāno doties reidos uz mājsaimniecībām ar saules paneļiem, informē, ka mērķis ir palīdzēt lietotājiem uzstādīt sistēmai drošus invertorta iestatījumus, portāls \"Delfi\" uzzināja ST. Portāls \"Delfi\" otrdien, 26. jūlijā, vēstīja, ka AS \"Sadales tīkli\"  grasās doties reidos  uz tām mājsaimniecībām, kurām uzstādīti un tiek lietoti saules paneļi. Viedie skaitītāji liecinot, ka daļa mājsaimniecību kopējā tīklā ielaiž vairāk saules paneļu ražotās elektroenerģijas nekā atļauts. \"Diemžēl ir gadījumi, ka tiek uzstādīti dokumentācijai neatbilstoši invertori vai invertorā iestatītas lielākas jaudas vērtības nekā norādīts iesniegtajā dokumentācijā,\" portālam \"Delfi\" atzīst uzņēmuma pārstāve Alīna Kozlovska. Šādās situācijās apdraudējums ir kā pašiem gan paneļu un mikroģeneratoru īpašniekiem, gan arī citiem konkrētajā tīkla posmā ieslēgtajiem klientiem. \"Tā rezultātā var tikt bojātas klientu elektroiekārtas, traucēta citu klientu mikroģeneratoru darbība, kā arī var veidoties ugunsbīstamība,\" sacīja uzņēmuma pārstāve. Pie tam šādos gadījumos elektrotraumas risks ir arī elektrotīklu apkalpojošam personālam. Gaidāmo pārbaužu mērķis nav vērsties pret mikroģeneratoru uzstādītājiem, bet gan palīdzēt lietotājiem iestatīt sistēmai drošus invertora iestatījumus, akcentē uzņēmumā. Tāpat uzņēmumam nepieciešams konstatēt, vai sertificētie speciālisti ir rīkojušies kompetenti. Šaubu gadījumā ST vērsīsies pie sertificēšanas iestādes ar aicinājumu pārvērtēt to kompetenci. Sākotnēji pārbaudes tikšot veiktas attālināti. Caur viedajiem skaitītājiem \"Sadales tīkls\" cer konstatēt atsevišķas saskaņoto tehnisko parametru neatbilstības. Šādos gadījumos ST prakse ir sazināties ar klientu, norādīt uz drošības riskiem un aicināt tos novērst. Saziņa ar klientiem notiek gan nosūtot vēstuli, gan arī informējot telefoniski, vēstīja Kozlovska.", "link": "https://www.delfi.lv/bizness/44467736/tehnologijas/54585710/sadales-tikls-saules-panelu-parbaudes-lukos-vai-sistema-ir-drosa"},
{"title": "Pieaugs 'Tet' interneta pakalpojumu cena atlaižu programmas izmantojošajiem klientiem", "category": "Tehnoloģijas", "body": "Tehnoloģiju uzņēmums SIA \" Tet \" samazina internetam piešķirtās atlaides apjomu, kā rezultātā par vidēji 12% pieaugs pakalpojuma cena ar atlaidi, pavēstīja \"Tet\" Sabiedrisko attiecību un korporatīvās komunikācijas daļas direktore Lāsma Trofimova. Viņa norādīja, ka šobrīd netiek mainītas \"Tet\" pakalpojumu pamatcenas un cenu izmaiņas skars tikai to daļu klientu, kas izmanto atlaižu programmas. Vienlaikus Trofimova norādīja, ka arī \"Tet\" piedāvātos pakalpojumus ietekmē inflācija, tehniskā aprīkojuma un elektrības cenu, kas gada laikā kāpušas 2,5 reizes, kā arī citu resursu būtiskais izmaksu pieaugums, tomēr \"Tet\" turpinās darbu, lai klientiem sniegtu viņu pieaugošajām prasībām atbilstošus kvalitatīvus pakalpojumus, uzņēmums strādātu efektīvāk un nebūtu jāceļ pakalpojumu cenas. \"Tet\" klientu līgums paredz iespēju grozīt pakalpojumu tarifu, atbilstoši Elektronisko sakaru pakalpojumu likumam par to savlaikus jeb vienu mēnesi iepriekš informējot klientus, sacīja Trofimova. Jau vēstīts, ka \"Tet\" koncerns pagājušajā gadā strādāja ar 253,253 miljonu eiro apgrozījumu, kas ir par 13,7% vairāk nekā gadu iepriekš, bet koncerna peļņa samazinājās par 5,1% - līdz 28,852 miljoniem eiro. Vienlaikus pašas \"Tet\" apgrozījums 2021.gadā bija 200,618 miljoni eiro, kas ir par 12,5% vairāk nekā 2020.gadā, bet kompānijas peļņa samazinājās par 11% un bija 26,778 miljoni eiro. \"Tet\" pieder valstij SIA \"Publisko aktīvu pārvaldītājs \" Possessor \"\" personā (51%) un telekomunikāciju kompānijas \"Telia Company\" meitasuzņēmumam \"Tilts Communications\" (49%). \"Tet\" grupā ir uzņēmumi \"Tet\", \"Citrus Solutions\", \"Data Experts\", \"Helio Media\" un \"Baltijas datoru akadēmija\". \"Tet\" pieder 23% SIA \"Latvijas mobilais telefons\" daļu.", "link": "https://www.delfi.lv/bizness/44467736/tehnologijas/54605588/pieaugs-tet-interneta-pakalpojumu-cena-atlaizu-programmas-izmantojosajiem-klientiem"},
{"title": "Paldies 'Skype' 'mafijai'. Intervija ar Latvijas IT uzņēmuma 'TestDevLab' līdzdibinātāju", "category": "Tehnoloģijas", "body": "Latvijas programmatūras testēšanas uzņēmuma  \"TestDevLab\" vadītājs un līdzdibinātājs Ervins Grīnfelds (fotogrāfijā kopā ar otru līdzdibinātāju Andreju Frišfeldu) sarunā ar \" Delfi Bizness \" atklāj, kā savulaik jaunam un nepazīstamam uzņēmumam izdevies iegūt lielu, starptautisku kompāniju uzticību. Interesanti, ka būtiska loma tajā bijusi darbā \"Skype\" iepazītajiem cilvēkiem jeb, kā uzņēmumā dēvē, \" Skype \" \"mafijai\".  \"Neuzskatīsim viens otru par konkurentu, bet skatīsimies, kā varam palīdzēt, un beigās ieguvēji būs visi,\" mudina uzņēmējs. Sarunājoties ar Latvijas jaunuzņēmumu dibinātājiem, reizēm dzirdams, ka Latvijas uzņēmējdarbības vide ir samērā noslēgta un atturīga, trūkst savstarpējās izpalīdzības, biedriskuma un atbalsta. Kā pozitīvs piemērs tiek minēta  Igaunijas  pieredze, kur uzņēmēji daudz vairāk un enerģiskāk dalās ar savām zināšanām, biznesa kontaktiem, un šī savstarpējā atbalsta sistēma ir veicinājusi Igaunijas panākumus jaunuzņēmumu veidošanā. Tieši tāpēc notika mana saruna ar Ervinu Grīnfeldu un SIA \"TestDevLab\" Publisko attiecību nodaļas vadītāju Kristapu Skuteli.", "link": "https://www.delfi.lv/bizness/44467736/tehnologijas/54588780/paldies-skype-mafijai-intervija-ar-latvijas-it-uznemuma-testdevlab-lidzdibinataju"},
{"title": "Foto: Tallinā atklāj gada vērienīgāko Baltijas startapu konferenci 'Latitude59'", "category": "Tehnoloģijas", "body": "\"Latitude59\", kas Tallinā norisināsies no līdz 1. jūnijam, pulcē vairāk nekā 1500 startapu uzņēmēju, investoru, kā arī potenciālo biznesa partneru no Ziemeļeiropas, Silīcija ielejas, Eiropas, Krievijas un Āzijas. Lai attīstītu Latvijas startapu ekosistēmu uzņēmēju dalību, konferenci apmeklē arī aktīvākie Latvijas startapu asociācijas biedri \"Fabula\",\"TechHub Riga\" un citi. Tāpat reportāžas no konferences veido portāls \"Delfi\". \"Viens no mūsu asociācijas \"Startin.LV\" mērķiem ir veicināt ciešāku sadarbību starp Baltijas startapu ekosistēmām. Tādēļ mums ir jābūt pārstāvētiem visos lielākajos Baltijas startapu notikumos, jo tas signalizē nopietniem ārzemju investoriem un partneriem, ka Baltijas valstis ir vienots, spēcīgs reģions,\" pirms konferences sacīja asociācijas valdes priekšsēdētāja Jekaterina Zaiceva. \"Esam priecīgi, ka \"Twino\" atbalsta mūsu startapu biedru braucienu uz Igaunijas gada notikumu - \"Latitude59\" konferenci. Esmu pārliecināta, ka šāda iespēja palīdzēs mūsu biedriem spert vēl vienu soli pretī globālā tirgus iekarošanai.\" Konferenci atklāja Igaunijas premjers Tāvi Reivass, bet apmeklētāju rindās redzama arī valsts pirmā lēdija latviete Ieva Ilvesa. Savukārt konferences runātāju vidū atrodami pārstāvji no \"Google\", \"Angry Birds\" izstrādātāja - Somijas kompānijas \"Rovio\", Igaunijas \"Teleport\" un \"Pipedrive\", kā arī daudzām citām. Ar pasākuma programmu iespējams  iepazīties šeit.  Savukārt tiešraides no konferences  iespējams vērot šeit. Ziņots, ka 9. martā  svinīgi atklāta Latvijas startapu uzņēmumu asociācija . Tās mērķis ir attīstīt Latvijas startapu uzņēmumu ekosistēmu, popularizēt startapu kustību Latvijā un pasaulē, aizstāvēt tās intereses un sekmēt savstarpējo cieņu.", "link": "https://www.delfi.lv/bizness/44467736/tehnologijas/47512019/foto-tallina-atklaj-gada-verienigako-baltijas-startapu-konferenci-latitude59"},
{"title": "'Uber' uz Latviju dodas nesteidzīgi; uzsāk pārrunas ar politiķiem", "category": "Tehnoloģijas", "body": "Ziņots, ka Latvija ir palikusi pēdējā no Baltijas valstīm, kur pasaulē lielākā kopbraukšanas kompānija nepiedāvā savus pakalpojumus. Igaunijā un Lietuvā \"Uber\" strādā jau aptuveni gadu – abās valstīs, kā to apgalvo kompānijas pārstāvji, esot simtiem autovadītāju, kas uzņēmuma servisu izvēlas kā pamatdarbu vai brīvajā laikā vienkārši piepelnās. Uzņēmuma birojā Tallinā strādā trīs darbinieki, bet Lietuvā 20. Līdz gada beigām Viļņā plānots atrast vēl 20 speciālistus, kas lielākoties darbošoties IT jomā. Latvijā neviens oficiāls \"Uber\" pārstāvis pagaidām nestrādā. \"Mēs viennozīmīgi vēlamies uzsākt šeit savu biznesu. Katru nedēļu Latvijā simtiem cilvēku lejupielādē \"Uber\" aplikāciju, pat ja kompānija šeit vēl nemaz nestrādā,\" sarunā ar portālu \"Delfi\" stāsta \"Uber\" Baltijas valstu nodaļas vadītājs  Enns Metsars . \"Šobrīd varu teikt, ka pēdējo mēnešu laikā kompānija strādā, lai tiktos ar pēc iespējas vairāk politiķiem, domes un ministrijas pārstāvjiem un vēlas saprast, kāda politiskā līmenī ir attieksme pret uzņēmuma ienākšanu Latvijā. Meklējam legālos risinājumus, kā startēt Rīgā. Diemžēl, šobrīd ir ļoti grūti atbildēt, kad tas varētu notikt,\" sacīja Metsars. Pēc sarunām ar politiķiem Metsars domā, ka \"Uber\" Latvijā ir gaidīts viesis. Kompānijas pārstāvji tikušies ar Saeimas Tautsaimniecības un Publisko izdevumu un revīzijas komisijas vadītāju Romānu Naudiņu (NA), kurš portālam \"Delfi\" apliecina, ka kompānijas ienākšanai Latvijas tirgū šķēršļi netikšot likti. \"Nav tā, ka mēs būtu noraidoši vai kāds sarkans krusts būtu novilkts pār \"Uber\" ienākšanu Latvijā,\" saka Naudiņš. \"Tā ir tāda inovatīva ideja, bet svarīgi, lai tā inovācija ietu roku rokā ar nodokļu nomaksu, lai tas bizness būtu legāls. Valstij ir svarīgi, lai jauns biznesa modelis netraucētu tautsaimniecībai, un, lai maksātu nodokļus. Jo lielāka konkurence, jo pozitīvāk,\" saka Naudiņš, piebilstot, ka Saeimas komisijā pagaidām kopbraukšanas iniciatīvas Latvijā nav apspriestas. \"Vispirms šis jautājums jāskata ministrijai, tad vēlāk, kad ministrijas ierēdņi būs sagatavojuši juridiskos argumentus, tālāk varēs par to domāt komisijā,\" norāda Naudiņš. Arī ekonomikas ministrs  Arvils Ašeradens  (V) sarunā ar portālu \"Delfi\" apliecina, ka \"Uber\" ienākšanai vietējā tirgū šķēršļi netiks likti. Viņš gan piebilst, ka pats uzņēmums pagaidām nav drošs, ka varētu sekmīgi veidot savu biznesu Latvijā. \"Kādu laiku atpakaļ man bija tikšanās ar \"Uber\" pārstāvjiem. Mums bija divas lietas, par ko diskutējām. Viens ir tas, ka tādu taksometru cenu līmeni, kāds izveidojies Latvijā, izkonkurēt ir praktiski neiespējami, jo iedomāties zemāku cenu līmeni, ņemot vērā, ka lielākā daļa nemaksā nodokļus, ir gūti. \"Uber\" atzina, ka nebūs viegli te kaut ko piedāvāt,\" sacīja ministrs. \"Otrs jautājums ir tas, ka vienīgie iebildumi, kas varētu būt ekonomikas ministrijai, ir, ka viņi neuzņēmās garantijas par to, ka pakalpojumu sniedzēji tomēr nomaksā nodokļus, un Latvijā tas ir diezgan sensitīvs jautājums. Tas ir viss par ko šobrīd esam diskutējuši,\" portālam \"Delfi\" skaidro ministrs. Viņš norāda, ka ASV kompānija pagaidām nav pieprasījusi nekādu atbalstu vai risinājumus likumdošanas jomā. \"Tas tagad ir atkarīgs no pašas kompānijas, nav būtisku traucējumu ienākšanai tirgū,\" skaidro Ašeradens. Tikmēr Metsars ir pārliecināts, ka Latvijas taksometru pakalpojumu zemais cenu līmenis \"Uber\" no Rīgas neaizbaidīs. \"Jā, cenas ir ļoti zemas. \"Uber\" nav tikai par zemām cenām, bet ļoti lielā mērā par ērtumu lietotājiem – ir jāpiespiež podziņa telefonā un dažu minūšu laikā mašīna ir klāt. Tallinā vidējais gaidīšanas laiks uz mašīnu ir zem četrām minūtēm, Lietuvā zem piecām minūtēm,\" norāda \"Uber\" pārstāvis Baltijā. \"\"Uber\" iestājas arī par augstu drošību – norēķins notiek ar aplikācijas palīdzību, nav jānēsā līdzi skaidra nauda, vai jāveic papildus darbības ar maksājumu kartēm. Pasūtot mašīnu, redzams mašīnas reģistrācijas numurs, redzams šofera vārds un fotogrāfija. Uzņēmums nodrošina šoferu dosjē pārbaudi, viņiem nevar būt iepriekšējā kriminālā sodāmība, mašīnas nevar būt vecākas par 10 gadiem,\" iemeslus, kāpēc cilvēki varētu aktīvi izmantot \"Uber\" pakalpojumus, skaidro Metsars. Arī Latvijas taksometru pārvadātāju darba devēju biedrības valdes priekšsēdētāja Iveta Silionova sarunā ar \"Delfi\" pauž atbalstu \"Uber\" ienākšanai, taču vienlaikus piebilst, ka tas var notikt tikai tad, ja valstī tiek sakārtots nozares normatīvais regulējums. \"\"Uber\" ir progresīvi un apsveicami, bet būtu labi, ja šoreiz, kaut ko šajā valstī ieviešot, varētu to izdarīt uz likumīgiem pamatiem, un taksometru vadītājiem nebūtu visu laiku jādomā, kā izlīst caur adatas aci, lai spētu izdzīvot,\" saka Silionova. \"Taksometru vadītāji nav zagļi, viņi ir ieinteresēti strādāt godīgi un maksāt nodokļus, bet šobrīd šis bizness ir spiests dzīvot tā, ka visu laiku ir kaut kā jāpiespiežas, kaut kas ne tā jādara, lai varētu izdzīvot. Es nerunāju par peļņu, bet par izdzīvošanu kā tādu,\" skaidro nozares pārstāve. \"Jāņem vērā citu valstu pieredze, piemēram, Igaunijas. Tur ir sakārtota sistēma – viņiem, \"Uber\" vadītājiem, ir iespēja stāties uzskaitē kā nodokļu maksātājam. Jāskatās, ka šī \"Uber\" maksa, kas tiek veikta par kilometru, būtu tāda, kas ļautu visiem vadītājiem nopelnīt. Problēma, ka viņi daudzās valstīs dempingo cenu. Iespējams, jāpieņem likums, ka cena nevar būt zemāka par kādu noteikto summu. Tad nerastos vajadzība meklēt dažādas alternatīvas izejas un neuzskaitīt visus ienākumus vai izejošos maksājumus,\" skaidro Silionova. Vairāk par to, kas ir \"Uber\" un kā tas darbojas, iespējams  lasīt šeit.", "link": "https://www.delfi.lv/bizness/44467736/tehnologijas/47476081/uber-uz-latviju-dodas-nesteidzigi-uzsak-parrunas-ar-politikiem"},
{"title": "Iedzīvotāji ceļo pa Eiropu tikpat aktīvi kā pirms pandēmijas, liecina 'Bite' tīkla dati", "category": "Tehnoloģijas", "body": "Salīdzinot mobilo datu patēriņa apjomu 2022. gada un 2019. gada otrajā ceturksnī, tas pārsniedz 200 000 MB. Lai gan 2022. gada otrajā ceturksnī patērētais mobilā interneta apjoms ir par 2% mazāks nekā identiskā laika periodā 2019. gadā, atšķirība ir maznozīmīga un datu patēriņš viesabonēšanā EEZ robežās kopumā ir atgriezies pirmspandēmijas līmenī. Savukārt ārpus EEZ valstīm datu patēriņš pieaug lēzenāk. Proti, 2019. gada otrajā ceturksnī ārpus EEZ patērēti 65 448 MB mobilā interneta, bet līdzīgā periodā 2022. gadā – 45 520 MB, kas ir par 30% mazāk nekā pirmspandēmijas laikā. Starp EEZ valstīm augstākais datu patēriņš ir Vācijā, Zviedrijā, Norvēģijā un Nīderlandē, savukārt ārpus tām - Turcijā, kas vienlaikus zināma kā iecienīts vasaras ceļojumu galamērķis. Augsts mobilā interneta patēriņš viesabonēšanā novērots arī Šveicē, ASV un Gruzijā. \"Ņemot vērā pandēmijas ietekmi uz ceļošanas iespējām, aizvadīto gadu laikā novērojām, ka mobilo datu patēriņš viesabonēšanā samazinās. Turpretim šī gada otrajā ceturksnī vērojams, ka iedzīvotāji aktīvi patērē datus viesabonēšanā, īpaši EEZ valstīs. Acīmredzot, cilvēki ir noilgojušies pēc iespējas ceļot, aktīvi dodoties uz dažādām Eiropas valstīm. Atsākušies arī biznesa braucieni, darba komandējumi. Tajā pašā laikā redzams, ka došanās uz tālākiem galamērķiem ārpus Eiropas vēl nav atgriezusies pirmspandēmijas līmenī. Tiesa, datu patēriņš ārpus EEZ arī turpina augt,\" stāsta \"Bite\" Korporatīvo un sabiedrisko attiecību vadītāja Una Ahuna–Ozola.", "link": "https://www.delfi.lv/bizness/44467736/tehnologijas/54613466/iedzivotaji-celo-pa-eiropu-tikpat-aktivi-ka-pirms-pandemijas-liecina-bite-tikla-dati"},
{"title": "Izsludināts iepirkums dronu IT sistēmas izveidei Latvijā", "category": "Tehnoloģijas", "body": "Piedāvājumu iesniegšanas termiņš ir šī gada 20. oktobris. Vienotas informācijas sistēmas izstrādes un ieviešanas mērķis ir uzlabot gaisa satiksmes drošību un samazināt riskus - traucētus komercaviācijas un vispārējās aviācijas gaisa kuģu lidojumus saistībā ar neautorizētu bezpilota gaisa kuģu (dronu) lidojumiem lidlauku tuvumā. Ne mazāk svarīgs mērķis ir veicināt komunikāciju starp dronu lietotājiem, pilotējamās aviācijas pārstāvjiem, sabiedrību, uzraugošajām iestādēm un citiem Latvijas iedzīvotājiem. Platformas pamatā ir datu apstrāde par dronu operācijām, kas nodrošinās pakalpojumu pieteikšanu, saņemšanu un informācijas apriti digitālā formā. Tādējādi tiks nodrošināta ātrāka pakalpojuma saņemšanas, informācijas pieejamības un informācijas apmaiņas iespēja bezpilota gaisa kuģu tālvadības pilotiem un sadarbības iestādēm. Modernas un ērtas vienotas informācijas platformas nepieciešamību aptaujā apstiprinājuši turpat 80% Latvijas dronu nozares pārstāvji. Līdz ar jaunās platformas izstrādi tiks modernizēta arī CAA pakalpojumu pieejamība klientiem. CAA direktors Māris Gorodcovs uzsver: \"Jaunajai informācijas platformai jākļūst par stūrakmeni dronu dinamiskai attīstībai Latvijā un drošai kopējai Latvijas gaisa telpai. Lai sistēma būtu efektīva, nepieciešams nodrošināt ērtu, uzticamu un liela apjoma datu apmaiņu starp dronu lietotājiem, pakalpojumu sniedzējiem un ar šo jomu saistītajām iestādēm, kopumā uzlabojot civilās aviācijas drošumu un drošību.\" 2021. gadā CAA uzsāka Darbības programmas \"Izaugsme un nodarbinātība\" prioritārā virziena \"Ilgtspējīga transporta sistēma\" 6.1.2. specifiskā atbalsta mērķa \"Veicināt drošību un vides prasību ievērošanu starptautiskajā lidostā \"Rīga\"\" Kohēzijas fonda projekta Nr. 6.1.2.0/20/I/001 \"Bezpilota gaisa kuģu pārvaldības un uzraudzības sistēmas izveide\" īstenošanu. Projekta mērķis ir izveidot bezpilota gaisa kuģu jeb dronu pārvaldības un uzraudzības sistēmu, lai veicinātu vides un drošības pasākumus Latvijas Republikas gaisa telpā, kā arī novērstu nesankcionētus dronu lidojumus lidlauku tuvumā.", "link": "https://www.delfi.lv/bizness/44467736/tehnologijas/54617596/izsludinats-iepirkums-dronu-it-sistemas-izveidei-latvija"},
{"title": "Latvijas Pasts atkal brīdina par krāpniekiem", "category": "Tehnoloģijas", "body": "Krāpnieki e-pasta vēstulēs norāda, ka nepieciešams apmaksāt muitas nodokli, klikšķinot uz saites, –  Latvijas Pasts  aicina neatvērt saites, ja ir kaut mazākās šaubas par e-pasta ziņas patiesumu. Krāpnieki darbojas, izmantojot tulkošanas programmas. Tas ir viens no veidiem, kā saprast, ka e-pasta ziņa ir krāpnieciska. Latvijas Pasts aicina vienmēr pārbaudīt sūtītāja e-pasta adresi – Latvijas Pasta e-pasta adreses beidzas ar \"@ pasts.lv \" Ja rodas šaubas par e-pasta ziņu vai sociālo mediju lapu patiesumu, uzņēmums aicina informāciju precizēt Latvijas Pasta Klientu centrā: 67008001, 27008001,  info@pasts.lv  vai rakstot ziņu sociālo mediju lapās.", "link": "https://www.delfi.lv/bizness/44467736/tehnologijas/54619206/latvijas-pasts-atkal-bridina-par-krapniekiem"},
{"title": "Publisko iepirkumu sistēma Latvijā ir bezjēdzīga, sašutis ir 'Tele2'", "category": "Tehnoloģijas", "body": "Iepirkumu uzraudzības biroja (IUB) lēmums ļaut Rīgas pašvaldībai turpināt iepirkumu, kur piedāvājumu iesniedzis viens pretendents, kuram iepirkums ticis pielāgots, apliecina, ka mobilo sakaru publisko iepirkumu sistēma Latvijā ir bezjēdzīga, pavēstīja mobilo sakaru operators SIA \" Tele2 \". No pēdējā pusotra gada laika izsludinātajiem publiskajiem iepirkumiem 77% gadījumu uzvarējis viens pretendents - vēsturiskais operators. Turklāt teju trešdaļā iepirkumu startējis tikai viens pretendents, jo pārējie tirgus dalībnieki ir atteikušies tajos piedalīties. \"Tele2\" uzskata, ka šobrīd brīva un godīga konkurence mobilo sakaru publiskajos iepirkumos faktiski nav iespējama, jo IUB neievēro atbildīgās nozares ministrijas izstrādātās rekomendācijas šādu iepirkumu veikšanā, turpinot novecojušu un atšķirīgu praksi no citām  Eiropas  valstīm, tostarp arī  Lietuvas  un  Igaunijas . \"Tele2\" komercdirektors Raivo Rosts norāda, ka \"ja privātpersonu segmentā starp trim mobilo sakaru operatoriem valda asa, bet godīga konkurence, tad valsts un pašvaldību iepirkumos tādas nav, un tajā faktiski valda monopols\". Jau vēstīts, ka \"Tele2\" pagājušajā gadā strādāja ar 152,246 miljonu eiro apgrozījumu, kas ir par 9,5% vairāk nekā gadu iepriekš, bet kompānijas peļņa samazinājās par 7,6% un bija 31,864 miljoni eiro. Kompānija reģistrēta 1995.gada novembrī, un tās pamatkapitāls ir 3,486 miljoni eiro. \"Tele2\" vienīgais īpašnieks ir  Zviedrijas  \"Tele2 Sverige Aktiebolag\".", "link": "https://www.delfi.lv/bizness/44467736/tehnologijas/54621488/publisko-iepirkumu-sistema-latvija-ir-bezjedziga-sasutis-ir-tele2"},
{"title": "'Smart-ID' lietotāju skaits Latvijā pārsniedz vienu miljonu", "category": "Tehnoloģijas", "body": "“SK ID Solutions” nodrošina pakalpojumu iedzīvotājiem vairāk nekā 40 valstīs. Šo gadu laikā risinājums  Baltijas  valstīs ieguvis lietotāju, tostarp juridisko personu, uzticību – 2019. gadā “Smart-ID” bija populārākais mobilās autentifikācijas risinājums visā Baltijā. “Šobrīd raugāmies turpmākas izaugsmes virzienā – darbības valstu loka paplašināšanā. Piedāvājot uzticamības pakalpojumu risinājumus atbilstoši starptautiskajiem drošības standartiem plašākā valstu zonā, tas spēs atvieglot ikdienu kā dažādu pakalpojumu sniedzējiem, tā arī to saņēmējiem. Elektroniskā autentifikācija bez šaubām ir mūsu nākotne, tādēļ arī turpmāk strādāsim pie lietotāju pieredzes uzlabošanas un citiem būtiskiem parametriem,” norāda “SK ID Solutions” Latvijas filiāles vadītāja Sanita Meijere. “SK ID Solutions” jau tuvākajā nākotnē iedzīvotājiem piedāvās risinājumu, kas jauniem lietotājiem ļaus atvērt kontu attālināti – ar biometrijas palīdzību. Ņemot vērā arī būtiskās izmaiņas Latvijā e-autentifikācijas jomā no 2023. gada, “SK ID Solutions” plānos ietilpst skaidrojošā darba turpināšana par elektroniskās autentifikācijas un ar tās saistīto drošības risku nozīmi ikviena cilvēka ikdienā. \"SK ID Solutions\" starptautiskais risinājums “Smart-ID” prezentēts 2017. gada sākumā Tallinā. Tas ir viens no unikālajiem pārrobežu risinājumiem, kas ir kvalificēts  Eiropas  Savienībā. Jaunās paaudzes elektroniskās identitātes risinājums balstās uz drošām tehnoloģijām, izmantojot drošu dalītās atslēgas tehnoloģiju. “Smart-ID” ir izstrādāts saskaņā ar Eiropas Savienības regulām “eIDAS” un “PSD2” starptautiskajiem tirgiem. \"SK ID Solutions\" uzticamības pakalpojumu risinājumi (e-autentifikācija, e-paraksti, e-zīmogi un laika zīmogi) atbilst Eiropas \"eIDAS\" regulējuma tehniskajai specifikācijai.", "link": "https://www.delfi.lv/bizness/44467736/tehnologijas/54621798/smart-id-lietotaju-skaits-latvija-parsniedz-vienu-miljonu"},
{"title": "'WhatsApp' ievieš jaunas privātuma funkcijas, lai uzlabotu lietotāju drošību", "category": "Tehnoloģijas", "body": "Populārā saziņas platforma \" WhatsApp \" atļaus lietotājiem atstāt tērzēšanas grupas, nebrīdinot par to citus, un kontrolēt, kam redzama to atrašanās tiešsaistē. Jaunās \"WhatsApp\" privātuma funkcijas stāsies spēkā šomēnes un ļaus lietotājiem arī nobloķēt citu iespējas uzņemt ekrānuzņēmumus \"View Once\" ziņām, kuras tiek izdzēstas uzreiz pēc apskatīšanās. Ekrānuzņēmumu bloķēšanas instruments pašreiz tiek pārbaudīts un drīzumā būs pieejams lietotājiem. Patlaban, kad lietotājs pamet tērzēšanas grupu, pārējie grupas biedri tiek informēti par šo soli. Lietotājiem jau tagad ir iespēja liegt citiem redzēt, vai viņi izlasījuši ziņu, taču pašlaik nav iespējams noslēpt faktu, ka lietotājs tiešsaistē izmanto \"WhatsApp\". \"WhatsApp\" skaidroja, jauninājumu mērķis ir uzlabot privātuma aizsardzību.", "link": "https://www.delfi.lv/bizness/44467736/tehnologijas/54623154/whatsapp-ievies-jaunas-privatuma-funkcijas-lai-uzlabotu-lietotaju-drosibu"},
{"title": "'Samsung' prezentē jaunos salokāmā ekrāna telefonus 'Flip' un 'Fold'", "category": "Tehnoloģijas", "body": "Trešdien \" Samsung \" izziņo jaunu mobilo ierīču klāstu, tostarp jaunus salokāmā ekrāna viedtālruņus. Tie ir lielākoties saglabājuši līdzšinējo izskatu, taču tiem ir uzlabotas spējas un funkcionalitāte. Tāpat ražotājs piesaka arī jaunu viedpulksteni un bezvadu austiņas. \"Flip 4\" ir standarta izmēra viedtālrunis, kas pārlokāms uz pusēm, lai kļūtu divreiz mazāks. \"Fold 4\" savukārt no standarta izmēra ir atverams, lai kļūtu divreiz lielāks. Abi šie modeļi jau iepriekš izpelnījušies ievērojamu uzmanību un atzinību. \"Flip\" aprīkots ar 6.7 collu ekrānu, kas tagad stiepjas tuvāk korpusa malām, salīdzinot ar iepriekšējo modeli. Ekrānam ir arī 120 hercu atsvaidzes ātrums, kas nodrošina īpaši gludas saskarnes un satura animācijas. Savukārt tālruņa aizmugurē ir garens 1.9 collu ekrāns, kas tagad spēj parādīt vairāk informācijas un piedāvāt vairāk iespējas ātrām darbībām ar to. Tālruni darbina astoņu kodolu procesors un tam ir astoņu gigabaitu operatīvā atmiņa un 128 līdz 512 GB atmiņa. 3700 mAh akumulators piedāvā īpaši ātru uzlādi - 30 minūtēs iespējams uzlādēt līdz pat 50 %. \"Flip 4\" ir iebūvētas uzlabotas fotokameras. Iekšpusē 10 megapikseļu kamera, savukārt ārpusē - platlenķa un īpaši platā leņķa kameras, abas ir ar 12 megapikseļu matricu. Arī \"Fold 4\" ticis pie vairākiem uzlabojumiem. Tam ir 7.6 collu galvenais ekrāns, kam arī ir 120 hercu atsvaidze. Savukārt ārējais ekrāns ir 6.2 collas liels - lielāks kā līdz šim un arī tam ir mazākas korpusa apmales. Arī šo tālruni darbina astoņu kodolu procesors, taču tam ir jau 12 gigabaitu operatīvā atmiņa. Lietotājam pieejama ir 256 GB, 512 GB un pat 1 terabaita atmiņa. 4400 mAh akumulators arī nodrošina ātro uzlādi. Šis ir pirmais ražotāja viedtālrunis, kurā iestrādāta \" Android  12L\" operētājsistēma, kas izstrādāta īpaši salokāmā ekrāna tālruņiem. Atvērtā veidā tas piedāvā spējīgāku daudzuzdevumu režīmu. Tam ir arī jauna rīkjosla, kas darbojas līdzīgi kā datoros. \"Fold\" tālrunis tagad aprīkots ar īpaši spējīgām kamerām. Korpusa ārpusē atrodas trīs - no tām galvenā aprīkota ar 50 megapikseļu sensoru. Īpaši platā leņķa kamerai ir 12 MP, savukārt tālskata kamerai ir 10 megapikseļi un trīskāršs optiskais palielinājums. Līdz ar jaunajiem viedtālruņiem pieteikts arī jauns spējīgāks viedpulkstenis \"Watch 5\" un bezvadu austiņas \"Buds Pro\". Ierīces pieejams iepriekšpārdošanā internetā, un mēneša beigās arī veikalos.", "link": "https://www.delfi.lv/bizness/44467736/tehnologijas/54626880/samsung-prezente-jaunos-salokama-ekrana-telefonus-flip-un-fold"},
{"title": "Veikti uzlabojumi meža inventarizācijas datu saņemšanā un dokumentu iesniegšanā", "category": "Tehnoloģijas", "body": "Tāpat grozījumi paredz, ka meža inventarizācijas veicējs sagatavotos meža inventarizācijas datus iesniegs tiešsaistē informācijas sistēmā \"Meža valsts reģistrs\". Veiktie grozījumi noteikumos ievērojami uzlabos Valsts meža dienesta sadarbību un komunikāciju ar meža īpašniekiem, kā arī samazinās administratīvo slogu dokumentu apritē. Zemkopības ministrijas  sagatavotie grozījumi veikti Ministru kabineta noteikumos Nr. 384 \"Meža inventarizācijas un Meža valsts reģistra informācijas aprites noteikumi\", tie stājušies spēkā 2022. gada 12. augustā. Veiktie grozījumi būtiski uzlabos meža inventarizācijas datu saņemšanu un dokumentu iesniegšanu Valsts meža dienestā. Valsts meža dienesta uzturētajā informācijas sistēmā \"Meža valsts reģistrs\" (https://gis.vmd.gov.lv/) reģistrētie meža inventarizācijas dati būs pieejami ikvienam interesentam atvērto datu portālā data.gov.lv. Dienests ir uzsācis darbu pie datu sagatavošanas un iesniegšanas portālā. Meža inventarizācijas datus portālā data.gov.lv  Valsts meža dienests  ievietos līdz katra gada 1. aprīlim atbilstoši noteikumos minētajam saturam. Līdz šim aktuālo meža inventarizācijas datu iegūšana tiešsaistē Meža valsts reģistrā bija nodrošināta meža īpašniekam vai tā pilnvarotai personai. Noteikumu grozījumi paredz, ka tos turpmāk varēs iegūt arī meža inventarizācijas veicējs, izmantojot valsts pārvaldes pakalpojumu portāla Latvija.lv autentifikācijas rīkus. Attīstot tiešsaistes pakalpojumus Meža valsts reģistrā, noteikumu grozījumi paredz atvieglot meža inventarizācijas datu iesniegšanu Valsts meža dienestā, kā arī atbildes saņemšanu par pieņemto lēmumu datu reģistrācijā. Noteikumu grozījumi paredz, ka meža inventarizācijas veicējs sagatavotos meža inventarizācijas datus iesniegs tiešsaistē Meža valsts reģistrā. Valsts meža dienests saņemto informāciju izskatīs pēc tam, kad no meža īpašnieka vai tiesiskā valdītāja saņems iesniegumu meža inventarizācijas datu reģistrēšanai. Iesniegums dienestā jāiesniedz sešu mēnešu laikā no inventarizācijas lietas sagatavošanas datuma vai arī jāizdara atzīme par iesniegšanu tiešsaistē Meža valsts reģistrā. Noteikumu grozījumi arī paredz, kādā veidā dokumentus tiešsaistē var saņemt un iesniegt Meža valsts reģistrā. Ja meža īpašnieks vai tiesiskais valdītājs mežsaimnieciskās darbības pārskatu iesniedz tiešsaistē Meža valsts reģistrā, arī lēmumu paziņo tiešsaistē. Par to tiks nosūtīta informācija arī uz Meža valsts reģistra tiešsaistes lietotāja norādīto elektroniskā pasta adresi un oficiālo elektronisko adresi, ja personai ir aktivizēts oficiālās elektroniskās adreses konts. Valsts meža dienests ir vadošā iestāde meža ilgtspējai. Dienests uzrauga meža apsaimniekošanu un izmantošanu, medības reglamentējošo normatīvo aktu prasību ievērošanu, kā arī īsteno meža ugunsapsardzību un uzkrāj informāciju par mežu un tajā notikušo mežsaimniecisko darbību. Valsts meža dienests ir uz attīstību vērsta, mūsdienīgi domājoša iestāde, kura pārmaiņas un ikviena darbinieka profesionalitāti uztver kā gudru ceļu uz izaugsmi. Valsts meža dienests ir pārliecināts, ka pastāvēs, kas mainīsies. Valsts meža dienests ir zemkopības ministra padotībā esoša valsts pārvaldes iestāde.", "link": "https://www.delfi.lv/bizness/44467736/tehnologijas/54634774/veikti-uzlabojumi-meza-inventarizacijas-datu-sanemsana-un-dokumentu-iesniegsana"},
{"title": "'Tele2' uzstādījis 18 jaunas 5G bāzes stacijas", "category": "Tehnoloģijas", "body": "Telekomunikāciju uzņēmums \" Tele2 \" uzstādījis 18 jaunas  5G  mobilo sakaru bāzes stacijas, informē uzņēmums. Tās atrodas Rīgā, Rēzeknē, Bauskā, Baložos, Jelgavā, Līvānos, Salaspilī, kā arī Līčos (Ropažu novads), Dalbē (Jelgavas novads), Dāliņos (Bauskas novads), Jāņupē (Olaines novads). Kopumā 5G tīkls šobrīd ir pieejams 26 apdzīvotās vietās Latvijā. Jau iepriekš \"Tele2\" 5G mobilo sakaru bāzes stacijas darbojās Rīgā, Daugavpilī, Jēkabpilī, Jelgavā, Jūrmalā, Kuldīgā, Liepājā, Mārupē, Saldū, Salacgrīvā, Siguldā, Talsos, Ogrē, Olainē, Valmierā un Ventspilī. \"Šī gada otrais pusgads ir tas brīdis, kad mēs aktīvāk izvēršam mūsu 5G tīklu. Šovasar jaunas 5G bāzes stacijas tika uzstādītas deviņās apdzīvotās vietās, kurās iepriekš 5G nebija pieejams, savukārt vairākās apdzīvotās vietās 5G tīkla pārklājums tika paplašināts. Ja viss noritēs kā plānots, tad līdz rudens beigām 5G tīkls parādīsies vēl vairāk nekā 20 apdzīvotās vietās Latvijā. Ņemot vērā iedzīvotāju skaitu un 4G tīkla noslodzi, visvairāk 5G staciju tiks uzstādītas visblīvāk apdzīvotajās vietās,\" teic \"Tele2\" tehniskā direktore Līga Krūmiņa. Kā atzīmē \"Tele2\", uzņēmums 5G tīklu primāri izvērš vietās, kur nepieciešama papildu kapacitāte 4G tīklā.", "link": "https://www.delfi.lv/bizness/44467736/tehnologijas/54646432/tele2-uzstadijis-18-jaunas-5g-bazes-stacijas"},
{"title": "PTAC aicina komersantus uzlabot čatbotu kvalitāti", "category": "Tehnoloģijas", "body": "2021. gadā Patērētāju tiesību aizsardzības centra ( PTAC ) darbinieki veica komercprakses uzraudzību saistībā ar konsultēšanas rīku (t.s. čatbotu) izmantošanu saziņai ar patērētājiem. Veicot uzraudzības aktivitātes, PTAC ierosināja 12 administratīvās lietas un visiem iesaistītajiem komersantiem nosūtīja informatīvas vēstules. Turpmāka iesaistīto subjektu preventīva aicināšana ievērot normatīvo aktu prasības nākotnē varētu novērst dažādas problēmsituācijas un nepieļaut patērētāju tiesību pārkāpumus. Projekta \"Komercprakses, piedāvājot patērētāju konsultēšanas rīkus, apzināšana un analīze, pārkāpumu novēršana\" īstenošana bija plānota 2020. gadā, taču ārkārtas situācijas un ar to saistīto uzraudzības aktivitāšu izmaiņu dēļ paredzētie pasākumi tika pārcelti uz 2021. gadu. Šo uzraudzības aktivitāšu nepieciešamības pamatā ir apstākļi un tendences, kas saistītas ar pieaugošu patērētāju tiesisko interešu apdraudējuma risku tirgus digitalizācijas apstākļos, pārdevējiem un pakalpojuma sniedzējiem ieviešot dažādas automatizācijas vai robotizācijas sistēmas, kas komunicē ar patērētājiem digitālajā vidē (Virtuālās palīdzības sistēmas). Praksē tās mēdz saukt dažādos terminos, piemēram, tērzēšanas roboti, virtuālie asistenti un virtuālie palīgi (no angļu valodas –  ). Projekta mērķis bija apzināt tirgus situāciju un izdarīt secinājumus par Virtuālo palīdzības sistēmu izmantošanas riskiem, konsultēt pārdevējus un pakalpojumu sniedzējus par konstatētajām neatbilstībām, kā arī būtisku patērētāju tiesību pārkāpumu konstatēšanas gadījumos veikt nepieciešamos uzraudzības pasākumus. Īstenojot projektu, tika ierosinātas 12 administratīvās lietas. Divu lietu izskatīšana tika izbeigta, jo sarakste ar Virtuālo palīdzības sistēmu nebija iespējama, neskatoties uz to, ka sarakstes sadaļa tīmekļvietnē patērētājam bija pieejama. Sešas lietas tika pabeigtas, secinot, ka sarakste notiek ar komercprakses īstenotāja darbinieku - konsultantu. Trīs lietas pabeigtas, nekonstatējot pārkāpumus, izsakot viedokli par komercprakses īstenotāja izmantotās un uzraudzītās Virtuālās palīdzības sistēmas darbības atbilstību patērētāju tiesību aizsardzības principiem, vienlaikus komercprakses īstenotāju aicinot turpināt godprātīgu sistēmas izmantošanu arī nākotnē. Viena lieta tika pabeigta, nekonstatējot pārkāpumus, taču PTAC novēroja Virtuālās palīdzības sistēmas vizuālās un saturiskās nepilnības un aicināja komersantu tām pievērst uzmanību. Izvērtēto Virtuālo palīdzības sistēmu darbībā nav konstatētas būtiskas neatbilstības un pazīmes, kuras pirmšķietami norādītu uz būtiskiem patērētāju tiesību pārkāpumiem. Biežākie pārkāpumi ir saistīti ar to, ka patērētājam nav sniegta skaidra un nepārprotama informācija par faktu, vai viņš komunicē ar cilvēku-konsultantu vai ar Virtuālās palīdzības sistēmu, tāpat patērētājs netiek informēts par to, ka Virtuālās palīdzības sistēmu sarunas gaitā nomaina cilvēks-konsultants. Ir novērots, ka Virtuālās palīdzības sistēmas vizuālais noformējums patērētājiem var būt grūti uztverams un nav pārredzams. Papildus PTAC konstatēja tendences, kas liecina par normatīvajiem aktiem neatbilstošu datu apstrādes procesu. Visiem komersantiem, kuru izmantotie asistenti tika izvērtēti projekta laikā, PTAC nosūtīja vēstules, informējot par projekta laikā veiktajiem novērojumiem un izklāstot izstrādātos ieteikumus sistēmas uzlabošanai. Vienlaikus komersantiem izteikti aicinājumi pievērst uzmanību PTAC konstatētajiem lietošanas prakses trūkumiem un patērētājiem radītajiem riskiem. PTAC prognozē, ka tuvāko gadu laikā Latvijā atsevišķi komercprakses īstenotāji varētu ieviest tehnoloģiski spēcīgas un attīstītākas Virtuālās palīdzības sistēmas, savukārt mazāki uzņēmumi (saimnieciskās darbības veicēji) varētu sākt izmantot tehnoloģiski vienkāršākas Virtuālās palīdzības sistēmas. Līdz ar to Virtuālo palīdzības sistēmu izmantošanas jomā iesaistīto subjektu preventīva aicināšana ievērot normatīvo aktu prasības nākotnē varētu novērst dažādas problēmsituācijas un nepieļaut patērētāju tiesību pārkāpumus. Turpmāk PTAC pievērsīs īpašu uzmanību negodīgas komercprakses un neatbilstošas patērētāju datu apstrādes pārkāpumu prevencijas pasākumiem.", "link": "https://www.delfi.lv/bizness/44467736/tehnologijas/54652910/ptac-aicina-komersantus-uzlabot-catbotu-kvalitati"},
{"title": "Izstrādā prasības salīdzināšanas rīka izstrādei elektronisko sakaru nozarē", "category": "Tehnoloģijas", "body": "Sabiedrisko pakalpojumu regulēšanas komisija ( SPRK ) ir izstrādājusi prasības, kādas ir jāievēro, nodrošinot salīdzināšanas rīku elektronisko sakaru pakalpojumu izpētei tirgū. Tajā būs iekļauta informācija gan par interneta piekļuves pakalpojumiem, gan arī balss sakaru pakalpojumiem. Lai uzzinātu tirgus dalībnieku viedokli, SPRK izsludina publisko konsultāciju. Sabiedrisko pakalpojumu regulēšanas komisija (SPRK) ir izstrādājusi prasības, kādas ir jāievēro, nodrošinot salīdzināšanas rīku elektronisko sakaru pakalpojumu izpētei tirgū. Tajā būs iekļauta informācija gan par interneta piekļuves pakalpojumiem, gan arī balss sakaru pakalpojumiem. Lai uzzinātu tirgus dalībnieku viedokli, SPRK izsludina publisko konsultāciju. Noteikumu projektā SPRK ir paredzējusi virkni ar prasībām salīdzināšanas rīka nodrošināšanā saskaņā ar š.g. 29.jūlijā spēkā esošo Elektronisko sakaru likumu. \"Salīdzināšanas rīks ļaus lietotājam salīdzināt un izvērtēt dažādus interneta piekļuves pakalpojumus, kā arī publiski pieejamus balss sakaru pakalpojumus. Ar šī rīka palīdzību lietotājs varēs izpētīt pakalpojumu cenas un tarifus, un rezultātā izvēlēties sev piemērotāko pakalpojuma sniedzēju,\" stāsta SPRK Elektronisko sakaru un pasta departamenta direktors Ivars Tauniņš. Noteikumu projektā SPRK detalizēti apraksta, kādus pakalpojumus un pakalpojumu komplektus paredzēts iekļaut salīdzināšanas rīkā. Jāatzīmē, ka šajā rīkā nebūs pieejama informācija par tirgū pieejamiem televīzijas pakalpojumiem, ņemot vērā šo pakalpojumu daudzveidīgās nodrošināšanas iespējas. Lai lietotājs gūtu skaidru priekšstatu par komersanta interneta piekļuves pakalpojuma funkcionalitāti, SPRK ir noteikusi, ka salīdzināšanas rīkā ir jābūt norādītai informācijai ne tikai par maksimālo, bet arī minimālo datu pārraides ātrumu. Lietotājam, izmantojot šo rīku, būs iespēja filtrēt komersantu pakalpojumus pēc dažnedažādākajiem parametriem, piemēram, atlasīt pakalpojumu veidus to salīdzināšanai un attiecīgi norādīt paredzamo patēriņa apjomu. Piemēram, ja lietotājs ir izvēlējies mobilos datu pakalpojumus, rīkam ir jānodrošina iespēja norādīt datu apjomu mēnesī. Vienlaikus rīkam ir jānodrošina iespēja lietotājam izvēlēties slēgt beztermiņa vai terminētu vienošanos uz noteiktu laika periodu par attiecīgā pakalpojuma izmantošanu. Turklāt SPRK noteikumu projektā paredz to, ka salīdzināšanas rīka sniedzējs atbild par rīka funkcionalitātes nodrošināšanu un pakalpojumu informācijas (komersantu pakalpojumu tarifiem, atlaidēm) ievadīšanu rīkā. Savukārt komersanti ir atbildīgi par aktuālas tarifu informācijas nodrošināšanu un tās publicēšanu. Pamatojoties uz Elektronisko sakaru kodeksa prasībām, salīdzināšanas rīku šobrīd ir ieviesušas 15 valstis no SPRK analīzē aplūkotajām 27 valstīm. No 15 valstīm 11 valstīs ir ieviests regulējošo iestāžu pārvaldīts salīdzināšanas rīks, bet četrās valstīs – akreditētu trešās puses pakalpojumu sniedzēju izveidots rīks. Priekšlikumus un komentārus par konsultāciju dokumentu projektu iestāde lūdz sniegt līdz šā gada 12.septembrim. Sabiedrisko pakalpojumu regulēšanas komisija ir neatkarīga valsts iestāde, kas Latvijā uzrauga sabiedrisko pakalpojumu sniedzēju (ap 600 regulēto komersantu) darbību, tirgus attīstību un rūpējas, lai iedzīvotāji saņemtu nepārtrauktus, drošus un kvalitatīvus sabiedriskos pakalpojumus par ekonomiski pamatotu cenu. SPRK regulē sabiedriskos pakalpojumus enerģētikas, ūdenssaimniecības, elektronisko sakaru, pasta, depozīta iepakojuma un sadzīves atkritumu apsaimniekošanas nozarē.", "link": "https://www.delfi.lv/bizness/44467736/tehnologijas/54655512/izstrada-prasibas-salidzinasanas-rika-izstradei-elektronisko-sakaru-nozare"},
{"title": "‘Riga TechGirls’ misija – piešķirt dzirkstelīti tehnoloģijām", "category": "Tehnoloģijas", "body": "Daudziem cilvēkiem tehnoloģijas joprojām saistās tikai ar programmēšanu un citām sarežģītām lietām. Lai mainītu priekšstatu par tām, biedrība \"Riga TechGirls\" jau trīs gadus organizē mācību programmu \"Iepazīsti tehnoloģijas\". Šīs apmācības paplašina redzesloku un raisa interesi par tehnoloģijām, ļaujot saprast, ka to apgūšana ne vienmēr ir kaut kas \"no citas pasaules\", uzskata programmas vadītāja Elīna Smilga. Starp programmas absolventiem ir gana daudz tādu, kas savu profesiju jau nomainījuši diezgan radikāli. \"Riga TechGirls\" par to tikai priecājas. Apmācības šogad notiek trešo reizi. Tām pieteikušies vairāk nekā 5000 interesentu – gan sievietes, gan arī vīrieši. \"Pirmajā gadā mērķauditorija šīm apmācībām patiešām bija sievietes, meitenes. (..) Tomēr pagājušajā gadā, kad tika izsludināta programmas otrā pieteikšanās, saņēmām arī jautājumus no vīriešiem par to, vai arī viņi drīkst pieteikties. Mēs, protams, nevienam neatsakām,\" \"Delfi Bizness\" teic Smilga.", "link": "https://www.delfi.lv/bizness/44467736/tehnologijas/54650438/riga-techgirls-misija-pieskirt-dzirksteliti-tehnologijam"},
{"title": "'ALSO Latvia' apgrozījums pārsniedzis 100 milj. eiro – līdz šim augstāko rezultātu", "category": "Tehnoloģijas", "body": "Informācijas tehnoloģiju produktu vairumtirgotāja SIA \"ALSO Latvia\" apgrozījums 2021.gadā sasniedza 100,95 milj. eiro, kas ir par 20,11% vairāk nekā gadu iepriekš. \" Lursoft  Multi atskaites dati liecina, ka tas ir SIA \"ALSO Latvia\" līdz šim augstākais rezultāts. Līdz ar apgrozījumu palielinājusies arī vairumtirgotāja peļņa, kas pērn pēc nodokļu nomaksas sasniedza 1,13 milj. eiro. \"2021.gadā IT produktu vairumtirdzniecības pieaugums bija 9%, bet IT risinājumu sektora apgrozījuma pieaugums sasniedza 32%. Šādai pozitīvai dinamikai ir vairāki iemesli. Pirmkārt, \"ALSO Holding\" AG iegādājās \"ABC Data\" uzņēmumu Polijā, rezultātā palielinot \"ALSO Latvia\" tirgus daļu. Otrkārt, Covid-19 radīto ierobežojumu dēļ mainījās patērētāju ieradumi, kas veicināja pieprasījumu kāpumu. Būtiska tendence ir Latvijas uzņēmumu stratēģijas virzība digitālās transformācijas jomā,\" savā vadības ziņojumā par 2021.gadu norādījusi SIA \"ALSO Latvia\". Pērn uzņēmums bija darba devējs 56 strādājošajiem. Nodokļu maksājumos valsts kopbudžetā tas 2021.gadā samaksājis 10,12 milj. eiro. Uzņēmuma galvenās prioritātes 2022.gadā ir apgrozījuma un rentabilitātes līmeņa noturēšana gan vietējā, gan eksporta tirgū, kā arī turpināt darbu pie iekšējo procesu un korporatīvās pārvaldības pilnveidošanas. SIA \"ALSO Latvia\" klientu lokā ir vairāk nekā 600 Latvijas uzņēmumi, kuru darbība saistīta ar datortehnikas, programmatūras, telekomunikāciju un plaša patēriņa elektronikas precēm. \"Lursoft\" esošā informācija rāda, ka SIA \"ALSO Latvia\" reģistrēta 1995.gadā un pieder \"ALSO Holding\" AG no  Šveices .", "link": "https://www.delfi.lv/bizness/44467736/tehnologijas/54661604/also-latvia-apgrozijums-parsniedzis-100-milj-eiro-lidz-sim-augstako-rezultatu"},
{"title": "Latvijas jaunuzņēmums 'Longenesis' ieguvis investīcijas 100 000 eiro apmērā", "category": "Tehnoloģijas", "body": "Iekļūstot jaunuzņēmuma festivāla \"Startup Day\" ( Tartu , Igaunijā) sacensību finālā, Latvijas veselības tehnoloģiju jaunuzņēmums \"Longenesis\" ieguvis investīcijas 100 000 eiro apmērā no iespējkapitāla uzņēmuma \"Cocoon Ventures\". \"Longenesis\" ir veselības tehnoloģiju jaunuzņēmums no Rīgas, kas vairākkārt paātrina farmācijas industrijas klīnisko pētījumu gaitu, vienlaikus nodrošinot drošu un caurskatāmu pacientu datu apstrādi. \"Cocoon Ventures\" dibinātājs Aleksandrs Tonisons norādījis, ka jaunuzņēmuma komandas vērtība saskan ar \"Cocoon Ventures\" vērtībām, piemēram, vēlmi mācīties, izaugsmes domāšanas veidu un centību. Turklāt jaunuzņēmums ir īstajā fāzē, kurā investori var sniegt vislielāko ieguldījumu to turpmākajā izaugsmē. Savukārt  Igaunijas  Biznesa eņģeļu tīkls (EstBAN) izvēlējās veikt sindicētos ieguldījumus divos jaunuzņēmumos \"LightCode Photonics\" un \"Nanordica Medical\", attiecīgi 200 000 eiro un 150 000 eiro. EstBAN sākotnēji bija plānojis sindicēto ieguldījumu līdz 200 000 eiro vienā uzņēmumā, taču, redzot jaunuzņēmumu kvalitātes līmeni, tā vietā nolēma piešķirt divus. Jāatgādina, ka ceturtdien, 25. augustā, norisinājās Pasaules Uzņēmējdarbības kausa (\"Entrepreneurship World Cup\" – EWC) Latvijas nacionālais fināls, kur pieci Latvijas jaunuzņēmumi sacentās par iespēju nokļūt globālajā finālā Rijāda, Saūda Arābijā, kā arī par balvu fondu 1 miljona ASV dolāru apmērā. Pēc žūrijas balsojuma par Latvijas uzvarētāju kļuva uzņēmums \"Longenesis\" – veselības tehnoloģiju jaunuzņēmums no Rīgas, kas vairākkārt paātrina farmācijas industrijas klīnisko pētījumu gaitu. Savukārt skatītāju simpātijas balvu ieguva \"Uniscopia Group\", kas izstrādājis e-komercijas platformu \"Printscopia\", piedāvājot gan iegādāties dažādus ar 3D tehnoloģiju radītus produktus, gan arī pašiem pasūtīt dažādu 3D produktu izveidi. Latvijas fināla uzvarētājs saņēma īpašu kausu, ceļazīmi uz starptautisko biznesa konferenci \"WebSummit\" Lisabonā, Portugālē, kā arī dalību Pasaules Uzņēmējdarbības kausa akseleratorā. Šajā konkursā ieguvēji ir visi dalībnieki – visiem pieciem fināla dalībniekiem būs iespēja apgūt \"Franklin Covey\" biznesa treniņus un saņemt konsultācijas izcilības sasniegšanai. Pēc uzvaras Latvijas nacionālajā finālā jaunuzņēmums \"Longenesis\" savu ceļu turpinās nākamajā kārtā – globālā līmenī, sacenšoties ar vēl 200 valstu uzvarētājiem, lai iekļūtu top 100 labāko uzņēmumu vidū. Lai labāk sagatavotos Pasaules Uzņēmējdarbības kausa globālajam finālam, \"Longenesis\" piedalīsies īpašās tiešsaistes apmācībās, kuru ietvaros tiks nodrošinātas mentoringa sesijas starptautisku mentoru pavadībā ar mērķi labāk izprast jaunuzņēmuma šī brīža attīstības stadiju un potenciālās izaugsmes iespējas. Globālais fināls norisināsies šī gada novembrī Rijādā, Saūda Arābijā un uz to tiks uzaicināti top 25 labāki uzņēmumi. Pasaules Uzņēmējdarbības kausa Latvijas nacionālajā finālā piedalījās pieci uzņēmumi – \"Longenesis\", \"My3D.Cloud\", \"Naco Technologies\", \"OX Drive\" un \"Uniscopia Group\".", "link": "https://www.delfi.lv/bizness/44467736/tehnologijas/54680658/latvijas-jaunuznemums-longenesis-ieguvis-investicijas-100-000-eiro-apmera"},
{"title": "Pilotējamo 'Space X' misiju uz SKS komandēs igauņu izcelsmes astronaute", "category": "Tehnoloģijas", "body": "Aunapu-Mannas pirmais lidojums uz SKS ar pilotējamo kosmosa kuģi \" SpaceX  Crew-5 Dragon\" paredzēts 29. septembrī. Viņas vadītajā komandā būs arī ASV astronauts Džosš Kasada, japāņu astronauts Koiči Vakata un krievu kosmonaute Anna Kikina. Aunapu-Manna ir ASV jūras kājnieku pulkvežleitnante. 1999.gadā viņa beigusi ASV Karaflotes akadēmiju, bet 2001.gadā ieguvusi Stenforda Universitātes grādu inženierzinātnēs. Viņa piedalījusies divās kaujas misijās Irākā un Afganistānā, kur, pilotējot iznīcinātāju \"F/A-18s\", veikusi 47 kaujas lidojumus. Kopumā viņa gaisā pavadījusi 2500 stundas, pilotējot 25 tipu lidmašīnas, un veikusi 200 nosēšanās uz aviācijas bāzes kuģa. 2013.gadā viņa bija viena no astoņiem kandidātiem, kas tika atlasīti no vairāk nekā 6800 pretendentiem uz  NASA  astronautu apmācībām, un vēlāk ASV Nacionālā Aeronautikas un kosmosa pārvalde paziņoja, ka Aunapu-Manna varētu būt starp pirmajiem astronautiem, kas dosies misijā uz Marsu. Aunapu-Mannas vectēvs pa tēva līniju Helmuts Aunapu emigrēja no Igaunijas pagājušā gadsimta divdesmitajos gados un galu galā apmetās uz dzīvi ASV. Otrā pasaules kara laikā viņš dienēja ASV armijas sapieru daļās, uzdienējoties līdz pulkvežleitnanta pakāpei. Tomēr Nikola savu vectēvu nekad nav redzējusi, jo viņš mira, kad viņas tēvs Hovards bija tikai 11 gadus vecs. Aunapu-Manna 2020.gadā intervijā laikrakstam \"Postimees\" atzinusi, ka viņa neko daudz nezina par savām igauņu saknēm. Līdz šim viņa nav bijusi arī Igaunijā, taču izteikusies, ka varētu apmeklēt sava vectēva dzimteni pēc atgriešanās no SKS. Viņa būs pirmā igauņu izcelsmes astronaute, kas devusies kosmosā. Taču pirms viņas kosmosā pabijusi vēl viena igauņu izcelsmes persona. 2021.gadā lidojumu uz SKS veica krievu aktrise Jūlija Peresiļda, kuras igauņu vecvecvecākus komunistiskais okupācijas režīms savulaik deportēja uz PSRS. Viņa devās kosmosā, lai piedalītos toreizējā Krievijas kosmosa uzņēmuma \"Roskomos\" ģenerāldirektora Dmitrija Rogozina iecerētas propagandas filmas uzņemšanā.", "link": "https://www.delfi.lv/bizness/44467736/tehnologijas/54682088/pilotejamo-space-x-misiju-uz-sks-komandes-igaunu-izcelsmes-astronaute"},
{"title": "'Facebook' panāk mierizlīgumu kolektīvajā prasībā saistībā ar 'Cambridge Analytica' skandālu", "category": "Tehnoloģijas", "body": "Sociālo tīklu kompānija \" Facebook \" ir panākusi sākotnējo mierizlīgumu ilgstošajā tiesvedībā ASV par zaudējumu piedzīšanu no sociālā tīkla par to, ka tas ļāvis trešajām pusēm, cita starpā arī kompānijai \"Cambridge Analytica\", piekļūt lietotāju privātajiem datiem. Kā liecina piektdien tiesā Sanfrancisko iesniegts dokuments, \"Facebook\" ir paziņojis, ka iesniedz \"principiālas vienošanās\" projektu un lūdzis procesa apturēšanu uz 60 dienām, lai to pabeigtu. Sociālais tīkls neatklāja vienošanās ar kolektīvās prasības iesniedzējiem nosacījumus un summu. Mierizlīguma projekts sagatavots pirms septembrī gaidāmās tiesas sēdes, kurā būtu jāliecina \"Facebook\" māteskompānijas \" Meta \" vadītājam Markam Zakerbergam un kompānijas bijušajai galvenajai izpilddirektorei Šerilai Sendbergai. Tiesvedība sākta 2018.gadā, un \"Facebook\" lietotāji tajā apsūdzēja kompāniju par privātuma aizsardzības pārkāpšanu, sniedzot lietotāju personas datus trešajām pusēm. \"Facebook\" iekļuva privāto datu aizsardzības skandālā pagājušā gada sākumā pēc ziņām, ka \"Cambridge Analytica\", kuru bija nolīgusi Donalda Trampa ASV prezidenta vēlēšanu kampaņa, var būt izmantojis 87 miljonu ASV vēlētāju \"Facebook\" profilu informāciju bez viņu atļaujas. \"Cambridge Analytica\" vācis arī vismaz viena miljona britu lietotāju datus. 2019.gadā ASV federālās institūcijas noteica \"Facebook\" piecu miljardu dolāru (4,4 miljardu eiro pēc tābrīža kursa) sodu par lietotāju maldināšanu un noteica neatkarīgu uzraudzību personas datu pārvaldībai kompānijā. Kopš skandāla izcelšanās \"Facebook\" ir atcēlusi piekļuvi saviem datiem tūkstošiem lietotņu, kas tiek turētas aizdomās par to ļaunprātīgu izmantošanu. Tāpat lietotājiem ir atvieglotas iespējas noteikt ierobežojumus savu personas datu izplatīšanai.", "link": "https://www.delfi.lv/bizness/44467736/tehnologijas/54683830/facebook-panak-mierizligumu-kolektivaja-prasiba-saistiba-ar-cambridge-analytica-skandalu"},
{"title": "'Tele2' bāzes staciju Jelgavā pieslēgšanai optiskajam tīklam ieguldīs 150 000 eiro", "category": "Tehnoloģijas", "body": "Mobilo sakaru operators \" Tele2 \" līdz nākamā gada beigām plāno savas mobilo sakaru bāzes stacijas Jelgavā pieslēgt optiskajam tīklam, projektā kopumā ieguldot aptuveni 150 000 eiro, \"Delfi Bizness\" informēja \"Tele2\" sabiedrisko attiecību vadītājs Latvijā Oskars Fīrmanis. Viņš informē, ka \"Tele2\" mobilo sakaru bāzes staciju Jelgavā savienošana ar \" Tet \" optisko interneta tīklu ļaus palielināt 4G un  5G  mobilā tīkla jaudu aptuveni desmit reizes. Fīrmanis uzsver, ka mobilo sakaru tīkla jaudas palielināšana ir būtiska, jo strauji pieaug ne tikai datu patēriņš telefonos, bet turpina arī augt mobilā mājas interneta pieslēgumu skaits, kas ir kļuvis par Latvijā straujāk augošo mājas interneta pieslēguma veidu. \"Tā kā radiokanālu frekvences ir ierobežots resurss, tad izbūvēt bezvadu pārraides līnijas blīvā pilsētvidē ir ļoti izaicinoši. Kā risinājums šai situācijai ir projekts, kas paredz  Jelgavas  bāzes staciju pieslēgšanu optiskajā pārraides tīklā. Tas ļaus atbrīvot ēteru, uzlabot tīkla kapacitāti un stabilitāti, kas ir būtiski 4G un 5G pakalpojumu sniegšanai,\" stāsta \"Tele2\" tehniskā direktore Līga Krūmiņa. Optiskajam pārraides tīklam\"Tele2\" ir pieslēgusi bāzes stacijas Latvijas lielākajās pilsētās, kā arī stratēģiski svarīgākajos centros. \"Lai arī \"Tet\" optiskais tīkls ir pieejams lielākajā daļā Latvijas mājsaimniecību, dažviet šī stabilā un jaudīgā tīkla izbūve aizvien nav iespējama. Taču mūsdienās internets ir iedzīvotāju pamatvajadzība un pamats nākotnes tehnoloģiju attīstībai. Tāpēc priecājamies atbalstīt partnerus, kas attīsta tehnoloģiju izmantošanu iedzīvotāju vidū, īpaši valsts reģionos, jo tas ir viens no veidiem kā veicināt arī tautsaimniecības izaugsmi valstī kopumā,\" norāda \"Tet\" galvenais tehnoloģiju direktors Dmitrijs Ņikitins.", "link": "https://www.delfi.lv/bizness/44467736/tehnologijas/54684138/tele2-bazes-staciju-jelgava-pieslegsanai-optiskajam-tiklam-ieguldis-150-000-eiro"},
{"title": "'Telia Lietuva', 'Tele2' un 'Bite Lietuva' izsolē iegūst tiesības uz 5G nepieciešamo radiofrekvenču blokiem Lietuvā", "category": "Tehnoloģijas", "body": "Lietuvas mobilo sakaru operatori \"Telia Lietuva\", \" Tele2 \" un \"Bite Lietuva\" ir ieguvuši  5G  pakalpojumu sniegšanai Lietuvā nepieciešamos radiofrekvenču blokus. Lielāko no tiem 2x10 megahercu (MHz) radiofrekvenču loku 700 MHz joslā, solot 23 miljonus eiro, izsolē ieguva \"Telia Lietuva\". Ar 3,9 miljonu eiro piedāvājumu 2x5 MHz bloku iegūs \"Tele2\", bet \"Bita Lietuva\" par tādu pašu bloku maksās trīs miljonus eiro. Lietuvas Sakaru regulators (RRT) pirmdien apstiprināja izsoles rezultātus. Izsoles process ilga trīs mēnešus. RTT izsole bija par 20 gadu tiesībām uz vienu 2x10 MHZ un diviem 2x5 MHz blokiem 713-733 MHz un 768-788 MHz frekvenču joslās, kas galvenokārt tiks izmantotas mazāk apdzīvotās teritorijās. Sākumcena 2x10 MHz blokam bija pieci miljoni eiro, bet 2x5 MHz blokam - trīs miljoni eiro. Citā frekvenču izsolē iepriekš kļuva zināms, ka 3,4-3,7 gigahercu (GHz) frekvenci dalīs \"Bite Lietuva\", \"Tele2\" un \"Telia Lietuva\", proti, \"Bite Lietuva\" būs 3,6-3,7 GHz frekvence, \"Tele2\" strādās 3,4-3,5 GHz frekvencē, bet \"Telia Lietuva\" ieguvusi 3,5-3,6 GHz frekvenci.", "link": "https://www.delfi.lv/bizness/44467736/tehnologijas/54688174/telia-lietuva-tele2-un-bite-lietuva-izsole-iegust-tiesibas-uz-5g-nepieciesamo-radiofrekvencu-blokiem-lietuva"},
{"title": "Kriptovalūtu birža kļūdas pēc klientei nosūtīja 7,2 miljonus dolāru", "category": "Tehnoloģijas", "body": "Nule kā nācis gaismā, ka viena no pasaulē populārākajām  kriptovalūtas  tirdzniecības platformām \"Crypto.com\" pērn darbinieka kļūdas rezultātā, kādai  Austrālijas  pilsonei izmaksāja 7,2 miljonus vajadzīgo 68 dolāru vietā. Portāls \"The Verge\" vēsta, ka biržai vajadzēja veikt līdzekļu atmaksu simts Austrālijas dolāru (68 ASV dolāri) apmērā, bet darbinieka pārrakstīšanās rezultātā sieviete ir saņēmusi 10 miljonus Austrālijas dolāru (7,2 miljoni ASV dolāru). Pārskaitījums tika veikts 2021. gada maijā un uzņēmumā to kāds pamanīja tikai decembrī veiktajā auditā. Kā raksta \"The Guardian\" sieviete daļu naudas jau bija izņēmusi no biržas un par apmēram 1,3 miljoniem Austrālijas dolāru bija iegādājusies greznu piecistabas dzīvokli savas māsas vārdā, kurā dzīvo Malaizijā. Tagad kriptobirža cīnās, lai atgūtu savu naudu atpakaļ. Sūdzība ir iesniegta Austrālijas Viktorijas štata tiesā. Lietas izskatīšana vēl turpinās.", "link": "https://www.delfi.lv/bizness/44467736/tehnologijas/54695968/kriptovalutu-birza-kludas-pec-klientei-nosutija-7-2-miljonus-dolaru"},
{"title": "Otrdien īslaicīgi nebija pieejams 'Tet' internets; pēta iemeslus", "category": "Tehnoloģijas", "body": "Otrdien īslaicīgi bija traucēta tehnoloģiju kompānijas \" Tet \" nodrošinātā interneta pieslēguma darbība. \"Tet\" Sabiedrisko attiecību un korporatīvās komunikācijas daļas direktore Lāsma Trofimova \"Delfi Bizness\" apliecināja, ka otrdien īslaicīgi vietām tīklā bija novērojami interneta piekļuves traucējumi, kas jau ir novērsti. Tromifova norādīja, ka traucējumi bija ne ilgāk par 15 minūtēm un bija novērojami tikai daļā no tīkla. Tomēr konkrētu ietekmēto klientu skaitu viņa šobrīd nevarēja pateikt. \"Tet\" pārstāve arī uzsvēra, ka eksperti pēta iemeslus, lai līdzīgas situācijas novērstu nākotnē.", "link": "https://www.delfi.lv/bizness/44467736/tehnologijas/54875222/otrdien-islaicigi-nebija-pieejams-tet-internets-peta-iemeslus"},
{"title": "'Swedbank' nodrošinās pret tehnoloģiskām kļūmēm: ievieš jaunu papildu autentifikācijas rīku", "category": "Tehnoloģijas", "body": "\" Swedbank \" saviem klientiem pakāpeniski sāk piedāvāt jaunu autentifikācijas metodi – PIN koda tehnoloģiju \"Swedbank\" mobilajā lietotnē, liecina kredītiestādes sniegtā informācija. Tā kļūs par jaunu autentifikācijas alternatīvu visā Baltijā līdzās jau esošajām metodēm – \"Smart-ID\", biometrijai, kodu kalkulatoram, eID kartei. Vadims Frolovs, \"Swedbank\" Klientu servisa pārvaldes vadītājs, skaidro: \"Iesakām saviem klientiem nodrošināties ar vairāk nekā vienu autentifikācijas metodi, lai jebkurā laikā varētu piekļūt bankas pakalpojumiem. Dzīvojam tik aktīvā tehnoloģiju laikmetā, ka bieži vien uz īsu brīdi kāds pakalpojums var pēkšņi nebūt tehniski pieejams. Tāpēc, lai nodrošinātu saviem klientiem aizsardzību pret šādiem gadījumiem, esam ieviesuši alternatīvas. Ja viena no autentifikācijas metodēm kādu iemeslu dēļ pēkšņi nedarbosies, tad klients varēs turpināt izmantot bankas pakalpojumus ar citu rīku. PIN kods ir ne tikai ērts un drošs veids, kā klienti varēs autorizēties mūsu mobilajā lietotnē un internetbankā, bet ar to arī varēs apstiprināt maksājumus līdz 100 eiro.\" PIN koda ieviešana \"Swedbank\" lietotnē tiks ieviesta pakāpeniski līdz šī gada beigām. Tas nozīmē, ka tuvāko trīs mēnešu laikā katram \"Swedbank\" klientam bankas mobilajā lietotnē būs iespēja reģistrēt savu unikālo PIN kodu. \"Swedbank\" mobilo lietotni Latvijā izmanto teju 590 tūkstoši klientu. Šobrīd lielākā daļa jeb 60% kā pamata autentifikācijas rīku bankas mobilajā lietotnē izmanto \"Smart-ID\".", "link": "https://www.delfi.lv/bizness/44467736/tehnologijas/54877974/swedbank-nodrosinas-pret-tehnologiskam-klumem-ievies-jaunu-papildu-autentifikacijas-riku"},
{"title": "Loģistikas uzņēmums 'DB Schenker' sāk izmantot elektriskās kravas automašīnas 'Volta Zero'", "category": "Tehnoloģijas", "body": "\"Šodien ir pāragri spriest, kad tieši pirmais šāds auto parādīsies Rīgas ielās. Nākamais \"DB Schenker\" solis būs sākt izmantot jaunās \"Volta Zero\" kravas automašīnas lielākajās Eiropas pilsētās,\" stāsta AS \"Schenker\" valdes loceklis Kristo Vragers. Viņš ir pārliecināts, ka jau pēc dažiem gadiem preču pārvadājumi ar elektriskajiem transportlīdzekļiem kļūs par ierastu parādību lielajās Eiropas pilsētās. Pilnībā elektriskais 16 tonnu smagais \"Volta Zero\" ir paredzēts izmantošanai \"DB Schenker\" Eiropas termināļos, lai transportētu preces no sadales mezgliem uz pilsētas centru un pieguļošajām teritorijām. \"Volta Zero\" ar vienu uzlādi var nobraukt 150-200 kilometrus. Pagājušajā gadā tika noslēgts līgums starp \"DB Schenker\" un \"Volta Trucks\", saskaņā ar kuru tuvākajos gados loģistikas gigantam kopumā tiks uzbūvētas aptuveni 1500 kravas automašīnas \"Volta Zero\".", "link": "https://www.delfi.lv/bizness/44467736/tehnologijas/54878460/logistikas-uznemums-db-schenker-sak-izmantot-elektriskas-kravas-automasinas-volta-zero"},
{"title": "'Facebook' mātesuzņēmuma 'Meta' peļņa trešajā ceturksnī samazinājusies vairāk nekā uz pusi", "category": "Tehnoloģijas", "body": "Sociālā tīkla \" Facebook \" mātesuzņēmums \"Meta\" šī gada trešajā ceturksnī strādāja ar 4,4 miljardu dolāru peļņu, tai samazinoties vairāk nekā uz pusi salīdzinājumā ar 9,2 miljardiem dolāru attiecīgajā laika periodā pirms gada, teikts kompānijas trešdien publiskotajā paziņojumā. Peļņas kritums galvenokārt tiek skaidrots ar nelabvēlīgiem ekonomiskajiem apstākļiem un reklāmas ienākumu samazināšanos. Tikmēr uzņēmuma ienākumi kopumā trešajā ceturksnī samazinājušies līdz 27,7 miljardiem dolāru, salīdzinot ar 29 miljardiem dolāru pirms gada. Savukārt \"Facebook\" ikmēneša aktīvo lietotāju skaits uz septembra beigām veidoja 2,96 miljardus, kas ir vien par 2% vairāk nekā pērn.", "link": "https://www.delfi.lv/bizness/44467736/tehnologijas/54883026/facebook-matesuznemuma-meta-pelna-tresaja-ceturksni-samazinajusies-vairak-neka-uz-pusi"},
{"title": "'Apple' ceturkšņa peļņa pieaugusi par 1%", "category": "Tehnoloģijas", "body": "ASV tehnoloģiju kompānija \" Apple \" pagājušajā finanšu gada ceturtajā ceturksnī, kas noslēdzās septembra beigās, strādājusi ar 20,7 miljardu dolāru peļņu, kas ir par 1% vairāk nekā attiecīgajā ceturksnī pirms gada, liecina uzņēmuma pārskats. Peļņas kāpumu veicinājis pārdošanas apjoma pieaugums, pateicoties stabilam pieprasījumam. \"Apple\" tirdzniecības apjoms pagājušajā ceturksnī pieaudzis par 8% un sasniedzis 90,1 miljardu dolāru. Tikmēr no \" iPhone \" pārdošanas gūtie ienākumi ceturksnī palielinājušies par aptuveni 10% - līdz 42,6 miljardiem dolāru, bet ieņēmumi no \"Apple\" sniegtajiem pakalpojumiem kāpuši par 5%.", "link": "https://www.delfi.lv/bizness/44467736/tehnologijas/54887440/apple-ceturksna-pelna-pieaugusi-par-1"},
{"title": "Helovīna akcijas pirmajā dienā 'Rīgas piena kombināta' internetveikals piedzīvo botu uzbrukumu", "category": "Tehnoloģijas", "body": "Jāatgādina, ka \"Rīgas piena kombināts\" ietilpst \" Food Union \" grupā. Lai gan kopš svētdienas \"pienaveikals.lv\" darbībā ir novērojamas problēmas, proti, ir pārslogots tā serveris, vēlamies uzsvērt, ka mūsu klientu dati ir drošībā,\" \"Delfi Bizness\" informē pārtikas ražotāja pārstāve Oļesja Lauska. Internetveikala pārslodzi izraisīja DDoS uzbrukums jeb botu plūsma uz interneta vietni, kuru pastiprināja arī ļoti augsta klientu interese jaunās akcijas dēļ, skaidro uzņēmumā. Oļesja Lauska gan akcentē: \"Mērķtiecīga uzbrukuma nebija, tāpēc to ir korektāk saukt par interneta vietnes sistēmas traucējumiem un lēndarbību. Tas ilgst kopš 30. oktobra, un pašreiz mēs strādājam pie tehnisko problēmu novēršanas.  Food Union\" internetveikals netika pilnībā paralizēts, bet tas strādāja būtiski lēnāk.\" \"Food Union\" norāda, ka arī šajos apstākļos internetveikals strādā, - ja klientiem izdodas pārvarēt tehniskās problēmas, pasūtījumi tiek pieņemti un apstiprināti. \"Delfi Bizness\" gan vairākas reizes pārliecinājās, ka svētdien veikt pirkumu internetveikalā bija teju neiespējami. Internetveikala un tā servera lēndarbību saistām ar Helovīna akciju, kas sākās tieši vakar, 30. oktobrī. Akcijas rezultātā uz vietni devās būtiski lielāks klientu loks un apstākļu sakritības rezultātā tajā pat laikā vietnē mēģināja ieplūst boti, kas rezultātā radīja servera pārslodzi. Šis nebija hakeru uzbrukums. Gluži kā jebkura cita interneta vietne pasaulē, arī mēs iepriekš esam saskārušies ar botiem. Tāpēc jau pirms laika pastiprinājām mūsu sistēmas aizsardzību ar \"Cloudflare\", kas darbojās arī vakar un turpina darboties šodien, proti, ieejot \"pienaveikals.lv\", klientiem ir jāuzgaida pāris sekundes, lai sistēma automātiski viņus atpazītu kā īstus lietotājus,\" tehnisko problēmu cēloni skaidro Oļesja Lauska. \"Mēs risināsim problēmas ar iekšējo tehnisko infrastruktūru, lai tā kļūtu ātrdarbīgāka un noturīgāka. Plānojam to izdarīt tuvākā mēneša laikā,\" viņa saka. Ražotāja internetveikalu \"pienaveikals.lv\" \"Rīgas piena kombināts\" izveidoja 2020. gada sākumā. \"Food Union\" grupā ir Latvijas \"Rīgas piena kombināts\", kas 2020. gada februārī pievienoja \"Rīgas piensaimnieku\", un \"Valmieras piens\", tāpat grupā ir vairāki uzņēmumi citās valstīs.", "link": "https://www.delfi.lv/bizness/44467736/tehnologijas/54894028/helovina-akcijas-pirmaja-diena-rigas-piena-kombinata-internetveikals-piedzivo-botu-uzbrukumu"},
{"title": "'Mikrotīkls' apgrozījums sasniedzis 374,6 milj. eiro, šogad prognozē kritumu", "category": "Tehnoloģijas", "body": "Datu komunikācijas sistēmu ražotājs SIA \" Mikrotīkls \" apgrozījums turpinājis augt arī 2021.gadā, sasniedzot 374,60 milj. eiro. Taču pastiprinātie ražošanas ierobežojumi Ķīnā saistībā ar Covid-19 nulles tolerances politiku ietekmēs tā darbību šogad. Uzņēmums iesniegtajā vadības ziņojumā norādījis, ka savu attīstību tas vērsis uz jaunu produktu izstrādi un eksporta realizācijas apjoma palielināšanu, izriet no \" Lursoft \" Klientu portfeļa apkopotajiem datiem. Salīdzinot ar 2020. gadu, apgrozījums pērn ir audzis par 5,9%. \"Lursoft\" pieejamais gada pārskats rāda, ka augusi arī SIA \"Mikrotīkls\" peļņa pēc nodokļu nomaksas, rādītājam palielinoties līdz 90,58 milj. eiro. Pagājušajā gadā nodokļu maksājumos valsts kopbudžetā SIA \"Mikrotīkls\" samaksājis 27,77 milj. eiro. Uzņēmumā pērn bija nodarbināti 343 strādājošie. SIA \"Mikrotīkls\" norādījusi, ka ietekmi uz tā darbību, apgrozījuma samazinājumu radīs 2022.gada pavasarī pastiprinātie ražošanas ierobežojumi Ķīnā saistībā ar Covid-19 nulles tolerances politiku, kas atstāja iespaidu uz piegādes ķēdēm visā pasaulē, tāpat arī to ietekmēs apstāklis, ka ostu darbības ierobežojumu dēļ paaugstinājās transporta izmaksas. \"Covid-19 pandēmijas radītie pārrāvumi globālajās pusvadītāju, mikročipu un citu ražošanai nepieciešamo komponenšu piegāžu ķēdēs 2021.gada otrajā pusē izraisīja ražošanas aizkavēšanos un pasūtījumu uzkrājumus, kas turpina pieaugt, tāpēc novedīs pie apgrozījuma un peļņas samazinājuma 2022.gadā,\" teikts SIA \"Mikrotīkls\" vadības ziņojumā. 2021.gada pirmajā pusē SIA \"Mikrotīkls\" realizēja lielas ātrdarbīgu mājas pieslēgumu iekārtu piegādes par 2020.gadā saņemtajiem pasūtījumiem, kas saistīts ar masveidīgo pāreju uz attālinātu darbu Covid-19 pandēmijas ietekmē. Gada otrajā pusē pieauga pieprasījums viesmīlības segmentā (viesnīcas, lidostas u.tml.), ko veicināja Covid-19 pandēmijas ietekmes mazināšanās pastiprinātas vakcinācijas aptveres ietekmē. Iesniegtajā vadības ziņojumā uzņēmums norādījis, ka šogad turpinās pieprasījuma pieaugums pēc augstas veiktspējas datu pārraides iekārtām. Lai to apmierinātu, SIA \"Mikrotīkls\" gada pirmajā pusē pārdošanā laida virkni inovatīvu produktu, tostarp ātrjaudīgus maršrutētājus un augstas caurlaidības komutatorus ar 100Gbps pieslēgumvietām, kā arī nākamās paaudzes 60BHz ierīces bezvadu datu pārraidei. 1996.gadā reģistrētā SIA \"Mikrotīkls\" patiesie labuma guvēji ir Arnis Riekstiņš un Džons Martins Tallijs.", "link": "https://www.delfi.lv/bizness/44467736/tehnologijas/54897068/mikrotikls-apgrozijums-sasniedzis-374-6-milj-eiro-sogad-prognoze-kritumu"},
{"title": "Attālināto pieeju IKT sistēmām nodrošina vairums uzņēmumu", "category": "Tehnoloģijas", "body": "2022. gada sākumā tāpat kā divos iepriekšējos gados Latvijā internetu lietoja gandrīz visos uzņēmumos (99,9 %), liecina  Centrālās statistikas pārvaldes  ikgadējā aptauja par informācijas un komunikāciju tehnoloģiju (IKT) lietošanu un e-komerciju uzņēmumos. Darba vajadzībām internetu lietoja 55,4% no visiem uzņēmumu darbiniekiem, un tas ir par 2,9 procentpunktiem vairāk nekā pirms gada. Fiksēto internetu lietoja 77,1% no visiem uzņēmumiem, no tiem lielajos – 99%, vidējos – 88,3%, bet mazajos – 74,5%. 88,1% no visiem uzņēmumiem nodrošināja darbiniekus ar portatīvajām ierīcēm, ar kurām var piekļūt mobilajam internetam. Lielajos uzņēmumos šis rādītājs bija salīdzinoši augstāks. 77,6% no visiem uzņēmumiem daļai darbinieku nodrošināja attālināto pieeju uzņēmuma e-pastam, dokumentiem vai uzņēmuma programmatūrai. Un arī šajā gadījumā gandrīz visi lielie uzņēmumi (darbiniekus skaits virs 250) nodrošināja šādu iespēju. Šogad attālinātās sanāksmes internetā rīko 38,6% no visiem uzņēmumiem. Savukārt 40,9% uzņēmumu bija izstrādātas vadlīnijas, lai komandējumu vietā veicinātu attālinātas sanāksmes. Visvairāk par šo iespēju domā lielajos uzņēmumos – 90,3%, vidējos – 60,8%, mazajos – 36,1%. Viens no e-komercijas attīstību raksturojošiem rādītājiem ir uzņēmumu īpatsvars, kas preces vai pakalpojumus pārdod internetā vai citos datortīklos. 2021. gadā, salīdzinot ar 2020. gadu, šis rādītājs pieauga par 0,9 procentpunktiem, sasniedzot 18%. Vislielākais pieaugums – par 5,7 procentpunktiem – bija vidējo uzņēmumu grupā, kur rādītājs sasniedzis 26,5%. Mazo uzņēmumu grupā izmaiņas bija minimālas – pieaugums par 0,2 procentpunktiem, bet lielo uzņēmumu grupā preču vai pakalpojumu pārdošana internetā samazinājās par 1,6 procentpunktiem.", "link": "https://www.delfi.lv/bizness/44467736/tehnologijas/54898228/attalinato-pieeju-ikt-sistemam-nodrosina-vairums-uznemumu"},
{"title": "LMT atvaira vairāk nekā miljonu kiberuzbrukumu mēnesī", "category": "Tehnoloģijas", "body": "Saasinoties ģeopolitiskajai situācijai pasaulē, arvien biežāk Latvijas interneta lietotājiem nākas saskarties ar kiberuzbrukumiem, kas tiek veikti ar mērķi nozagt datus, izkrāpt finanses, izmantot ierīču resursus un apgrūtināt ikdienas darbu. Tā, piemeram, drošības risinājums \" LMT  Interneta sargs\" septembrī novērsis 1,2 miljonus kiberuzbrukumu, ziņo tehnoloģiju kompānija LMT. Kopš šī gada marta, kad tas sākta tā darbība, šis risinājums novērsis vairāk nekā 8 miljonus apdraudējumu. Īpaša interneta ļaundaru aktivitāte sākās augustā un turpinās arī rudenī. Septembrī apdraudējums nācis no 515 inficētām mājaslapām, kas nepietiekamas aizsardzības gadījumā varēja nopietni sabojāt lietotāju ierīces. \"Mūsdienās ikvienai ierīcei – datoram, viedtelefonam, planšetei un citām – ir būtiski svarīgi pieslēgt antivīrusu programmas, taču vienmēr pastāv arī cilvēciskais faktors. Drošības rīks aptur apdraudējumu, kā arī neļauj lietotājam doties uz vietām, kur viņu apkrāps, piemēram, noklikšķināt uz kādas kaitīgas saites, banera vai reklāmas. Tas arī brīdina klientu par potenciāli bīstamas lapas apmeklēšanu. \"LMT Interneta sarga\" datubāze sadarbībā ar citām drošības organizācijām, tostarp CERT.LV, tiek nepārtraukti papildināta, tādējādi garantējot augstākā līmeņa aizsardzību,\" skaidro LMT  Kiberdrošības  daļas vadītājs Mārtiņš Kaļķis. Visbiežāk \"LMT Interneta sargs\" novērsis dažādu ļaunatūru, tostarp bēdīgi slavenā \"trojānu\" tipa vīrusu uzbrukumus. Šī ļaunatūra nozog paroles no lietotāju pārlūkprogrammām un ieraksta lietotāju darbības, tā iegūstot personīgu informāciju, kuru var izmantot dažādi grupējumi. Šie dati tiek lietoti visdažādākajiem nolūkiem – mēstuļu izsūtīšanai, pikšķerēšanas mēģinājumiem vai ziņojumiem lietotāja kontaktpersonām, tā turpinot vīrusa izplatīšanu. Tāpat iespējams, ka uzbrucējs var izmantot iegūto informāciju upura šantažēšanai. Pieaudzis arī pikšķerēšanas gadījumu skaits, kuros uzbrucēji lielākoties mēģina nosūtīt e-pastus, īsziņas vai ziņas dažādos čatos, piesolot iegūt balvas, laimestus loterijā vai citus vilinošus piedāvājumus. Taču kārotās balvas vietā krāpnieciskā saite aizved uz inficētu lapu, kuras galvenais mērķis ir nozagt lietotāja datus – paroles, bankas informāciju un citus.", "link": "https://www.delfi.lv/bizness/44467736/tehnologijas/54900870/lmt-atvaira-vairak-neka-miljonu-kiberuzbrukumu-menesi"},
{"title": "'TestDevLab' iegūst ISO 9001 sertifikātu, kas paver plašākas iespējas konkurences cīņā", "category": "Tehnoloģijas", "body": "Ar šīs sertifikācijas palīdzību uzņēmumā ir standartizēti iekšējie darbības procesi, definētas darbinieku pilnvaras un atbildība, kā arī ieviesta efektīva informācijas vadības sistēma. Tādējādi ir uzlabota uzņēmuma iekšējā komunikācija, plānošana un darba efektivitāte. \"Pēdējos gados piedzīvojām strauju darbinieku skaita pieaugumu, piesaistījām arvien lielākus projektus un sapratām nepieciešamību pēc iekšējo procesu sakārtošanas un uzlabošanas. Jau 2019. gadā ieguvām informācijas drošības pārvaldības standarta ISO/IEC 27001 sertifikātu un šogad arī veiksmīgi saņēmām ISO 9001. To vērtējam kā investīciju veiksmīgai uzņēmuma attīstībai, kas ļaus efektīvāk strādāt ar esošajiem resursiem, kā arī piesaistīt arvien lielākus un prasīgākus klientus,\" skaidroja \"TestDevLab\" Informācijas drošības pārvaldnieks un ISO konsultāciju vadītājs Viktors Trifanovs. Kopš 2021. gada uzņēmums nodrošina arī ISO standartu konsultācijas. 2011. gadā Latvijā izveidotais uzņēmums \"TestDevLab\" nodarbojas ar programmatūras testēšanas pakalpojumu sniegšanu un testēšanas produktu izstrādi. Starp uzņēmuma klientiem ir gan jaunuzņēmumi, gan starptautiski milži kā \" Microsoft \", \" Skype \", \"Orange\", \"Telefonica\", \" Airbnb \" u.c.", "link": "https://www.delfi.lv/bizness/44467736/tehnologijas/54902236/testdevlab-iegust-iso-9001-sertifikatu-kas-paver-plasakas-iespejas-konkurences-cina"},
{"title": "Piedzīvot viesuļvētru drošībā. 'Aerodium' pieredze palīdz izveidot jaunu atrakciju", "category": "Tehnoloģijas", "body": "Vēja tuneļu ražotāja \" Aerodium \" līdzīpašnieks Ingus Augstkalns paralēli attīsta citu biznesa ideju – nebijušu atrakciju, kurā jebkurš interesents var piedzīvot dažāda stipruma vētru drošos apstākļos. Pirmais uzņēmuma \"Storm Adventures\" produkts \"Beat The Storm\" šovasar jau uzstādīts zinātnes parkā Dānijā, un ir vēlme šādu atrakciju atvērt arī Latvijā. Turklāt šis produkts varētu būt interesants ne tikai izklaides nozarei. Ingus Augstkalns saskata tā pielietojumu arī militārajā jomā un glābšanas dienestu darbā. \"Piedzīvot otrās kategorijas viesuļvētru – izklausās dulli, vai ne? Tā tam arī jābūt – mazliet biedējoši un izaicinoši, bet galvenais – droši,\" stāsta idejas autors. Sarunā ar \" Delfi Bizness \" viņš \"Storm Adventures\" biznesa uzsākšanu salīdzina ar barjerskrējienu un uzsver, ka šādi produkti parasti rodas, tikai pateicoties iepriekšējai pieredzei industrijā. \"Storm Adventures\" radījis pasaulē jaunu atrakciju, kurā jebkurš interesents jau no dažu gadu vecuma var piedzīvot vētru drošos apstākļos. Atkarībā no spējām tiek piedāvāti dažādi izaicinājuma līmeņi. Maziem bērniem tas ir līdz 50 km/h ātrs vējš, bet tīņiem un pieaugušajiem līdz pat 165 km/h spēcīga otrās kategorijas viesuļvētra. \"Beat The Storm\" atrakcijas darbības pamatā ir recirkulārs horizontāls vēja tunelis.  Pirmais produkta makets 1:1 tapis dārzā Salacgrīvā no koka un plēves, bet pirmie testi ar vēja spēku veikti Limbažu lidlaukā, izmantojot \"An-2\" lidmašīnu.", "link": "https://www.delfi.lv/bizness/44467736/tehnologijas/54902380/piedzivot-viesulvetru-drosiba-aerodium-pieredze-palidz-izveidot-jaunu-atrakciju"},
{"title": "'Tailwind' sadarbībā ar 'Nordigen' izveido jaunu naudas plūsmas pārvaldības un vizualizācijas rīku", "category": "Tehnoloģijas", "body": "Latvijas uzņēmums \"Tailwind\" (\"Tailwind Technologies\") ir nācis klajā ar inovatīvu naudas plūsmas pārvaldības un vizualizācijas rīku, kurš ir bāzēts uz \" Nordigen \" atvērto banku datiem. Kā skaidro uzņēmums, \"Tailwind\" ir naudas plūsmas pārvaldības rīks, kas ļauj ietaupīt laiku un gūt praktiskus reāllaika ieskatus profesioānālu pakalpojumu sniedzējiem un uzņēmējiem. Tā priekšrocības ir tā vienkāršība, kā arī scenāriju modelēšanas un vizualizācijas iespējas, ko piedāvā atvērto banku datu lietotne. Klientu dati tiek aizsargāti, izmantojot \"Smart ID\" kombinācijā ar tiešo kontu savienojumu caur \"Nordigen\" lietojumprogrammu saskarni (API). \"Mēs ar līdzdibinātāju esam vadījuši vairākus profesionālu pakalpojumu uzņēmumus un vienmēr bijām vīlušies par to, cik daudz laika vajadzēja, lai kontrolētu savu naudas plūsmu. Nolēmām nointervēt vairāk nekā 100 citus uzņēmējus sešās dažādās Eiropas valstīs un sapratām, ka mūsu pieredze nav unikāla. Izrādās, daudziem mazo uzņēmumu īpašniekiem un vadītājiem nākas pavadīt vairākas stundas nedēļā sarežģītu izklājlapu atjaunināšanai vai arī vispār neveikt prognozēšanu un cerēt uz to labāko. Tas nešķita pareizi, tāpēc ar \"Nordigen\" palīdzību izveidojām \"Tailwind\" rīku. \"Nordigen\" atvērto banku savienojumi deva iespēju īstenot mūsu idejas,'' stāsta \"Tailwind\" dibinātājs un izpilddirektors Kārlis Mikoss, \"Tailwind\" integrācija ar \"Nordigen\" ļauj savienot bankas kontus tieši ar naudas plūsmas plānošanas rīku, neizmantojot manuālu datu ievadi un nodrošinot, ka dati, kas ir piejami platformā, vienmēr ir aktuāli un rada precīzākās prognozes un analītiku. \"Tailwind\" šobrīd ir pieejams lietotājiem Igaunijā, Latvijā un Lietuvā. Rīks būs pieejams lietotājiem citās Eiropas valstīs 2023. gada sākumā. \"Priecājamies redzēt, ka tirgū ienāk vēl viens Baltijas uzņēmums ar modernu, tehnoloģiski progresīvu rīku, kas palīdzēs uzņēmumējiem kontrolēt savas finanses un prognozēt nākotnes naudas plūsmas savam uzņēmumam,\" norāda \"Nordigen\" līdzdibinātājs un izpilddirektors. Rolands Mesters. \"Nordigen\" ir atvērtā banku platforma, kas nodrošina bezmaksas piekļuvi atvērtajiem bankas datiem un augstākās kvalitātes datu ieskatiem. Tā bezmaksas lietojumprogrammu saskarne (API) savienojas ar vairāk nekā 2300 bankām Eiropā un apkalpo uzņēmumus 31 Eiropas valstīs, tostarp Lielbritānijā. \"Nordigen\" ir licencēts konta informācijas pakalpojumu sniedzējs (AISP), kuru regulē Latvijas Finanšu un kapitāla tirgus komisija un kurš ir pilnvarots 31 Eiropas valstīs.", "link": "https://www.delfi.lv/bizness/44467736/tehnologijas/54904530/tailwind-sadarbiba-ar-nordigen-izveido-jaunu-naudas-plusmas-parvaldibas-un-vizualizacijas-riku"},
{"title": "'Twitter' piektdien sāks darbinieku atlaišanu", "category": "Tehnoloģijas", "body": "Sociālais tīkls \" Twitter \" ir paziņojis, ka piektdien sāks savu darbinieku atlaišanu, jaunajam īpašniekam Īlonam Maskam ar strauju rīcību mēģinot padarīt šo uzņēmumu par finansiāli drošu. Piektdien sākoties darba dienai pēc Kalifornijas laika, \"Twitter\" darbinieki saņems e-pasta vēstuli ar ziņu par savu turpmāko likteni, liecina ziņu aģentūras AFP rīcībā nonākusi šī uzņēmuma e-pasta vēstule. Tajā nebija minēts skaits, bet laikraksti \"Washington Post\" un \"New York Times\" ziņoja, ka tiks atlaisti apmēram puse no \"Twitter\" 7500 darbiniekiem. \"Twitter\" personāls gatavojās šādām sliktām ziņām, kopš Masks pagājušajā nedēļā pabeidza \"Twitter\" iegādes darījumu 44 miljardu ASV dolāru vērtībā un atlaida uzņēmuma vadītājus un direktoru padomi. Ceturtdien nosūtītā e-pasta vēstulē darbinieki saņēma norādījumu doties mājās un piektdien neierasties darbā. \"Cenšoties nostādīt \"Twitter\" uz veselīga ceļa, mēs iziesim caur grūto procesu samazināt mūsu globālo darbaspēku,\" bija teikts šajā e-vēstulē. \"Mēs atzīstam, ka tas skars vairākas personas, kas devušas vērtīgu ieguldījumu \"Twitter\", bet šī rīcība diemžēl ir nepieciešama, lai nodrošinātu uzņēmuma panākumus virzībā uz priekšu.\" LASI ARĪ:  Īlons Masks un viņa impērija: kā naudu pelnījis un ieguldījis jaunais 'Twitter' saimnieks", "link": "https://www.delfi.lv/bizness/44467736/tehnologijas/54908894/twitter-piektdien-saks-darbinieku-atlaisanu"},
{"title": "Mobilo sakaru operators LMT sācis piedāvāt eSIM", "category": "Tehnoloģijas", "body": "Mobilo sakaru operators  LMT  sācis piedāvāt LMT Kartes eSIM. Tas ļauj Latvijas iedzīvotājiem un viesiem lietot vairākus numurus vienā tālrunī – arī tādos modeļos, kuros nav iespējams ievietot divas fiziskās SIM kartes, ja tālrunis atbalsta eSIM. \"Šobrīd eSIM vēl ir inovatīva tehnoloģija, taču agri vai vēlu tā pilnvērtīgi ienāks tehnoloģiju pasaulē un kļūs par SIM karti nr. 1. Tās lietošana ir daudz ērtāka nekā fiziskas SIM kartes lietošana – eSIM nav jātransportē, jāuzglabā, jāveic nekādas manuālas darbības, piemēram, līmējot to uz plastikāta, jo visa informācija ir pieejama digitāla faila veidā. Tādējādi eSIM risina arī ilgtspējas izaicinājumus,\" stāsta LMT prezidents Juris Binde. Kā skaidro uzņēmumā, eSIM ir sevišķi noderīgs, ja papildu tālruņa numurs nepieciešams uz laiku, piemēram, lai reģistrētos kāda pakalpojuma saņemšanai vai kaut ko iegādātos internetā. Atšķirībā no pēcapmaksas numura LMT Kartes eSIM priekšapmaksas numura iegādei nav nepieciešams līgums, līdz ar to, paveicot nepieciešamās darbības, numuru var viegli slēgt. Šāds risinājums ir piemērots arī ārvalstu tūristiem, īpaši no valstīm, kas atrodas ārpus Eiropas Savienības, jo ļauj ceļotājiem ietaupīt līdzekļus, nelietojot sava mājas operatora pakalpojumus. eSIM karte atbrīvo no nepieciešamības atvērt telefonu, lai nomainītu vai ieliktu citu SIM karti. LMT Kartes eSIM pieslēgumu varēs izmantot gan īstermiņā, gan ilgtermiņā, un to varēs ielādēt iekārtās, kas atbalsta eSIM.", "link": "https://www.delfi.lv/bizness/44467736/tehnologijas/54909246/mobilo-sakaru-operators-lmt-sacis-piedavat-esim"},
{"title": "Latvijā izveido 'Stopify' – ziedojumu straumēšanas servisu Ukrainas atbalstam", "category": "Tehnoloģijas", "body": "Vēloties atbalstīt Ukrainu, domubiedru grupa sadarbībā ar \" Ziedot.lv \" un  Ukrainas  vēstniecību Latvijā radījusi straumēšanas servisu nelieliem, bet regulāriem ziedojumiem ikmēneša abonementa formātā, lai palīdzētu nodrošināt Ukrainas armijas akūtās ikdienas vajadzības ziemas apstākļos un palīdzētu ātrāk izbeigt  Krievijas  uzsākto karu. Platformas  darbības pirmajās divās dienās pieteikušies 1405 abonenti un saziedoti vairāk nekā 16 332 eiro no 27 valstīm. \"Prātojot, kā varētu aktivizēt ziedojumus un atkal raisīt par tiem interesi, nonācu pie ļoti vienkāršas idejas. Mūsdienās ir pašsaprotami abonēt dažādus straumēšanas servisus seriālu un filmu baudīšanai par pāris kafijas tašu cenu mēnesī. Kā būtu, ja varētu abonēt mūsu kontinenta brīvību un nākotni, kas šobrīd reāli izšķiras tur, kaujaslaukā?\" stāsta idejas autors un iniciators Māris Upenieks. Platforma darbojas pēc ikmēneša abonementa principa: lietotājs izvēlas vienu no trim \"abonēšanas plāniem\", ko jebkurā brīdī var mainīt vai atcelt.  Ziedojums  nonāk projekta partnera – labdarības organizācijas \"Ziedot.lv\" – speciālajā \"Stopify\" fondā. Par savāktajiem līdzekļiem tiks iegādāts ekipējums un citas nepieciešamās lietas karavīriem, savukārt Ukrainas vēstniecība Latvijā nodrošinās informāciju par akūtajām bruņoto spēku vajadzībām. Informācija par ziedojumu izlietojumu tiks publicēta \"Stopify\" soctīklu kontos. Serviss darbosies līdz Ukrainas uzvaras dienai vai brīdim, kad tiks parakstīts uz Ukrainas nosacījumiem balstīts miera līgums. Platforma \"Stopify\" pieejama angļu un ukraiņu valodā. Projekta idejas autors un radošais direktors ir Māris Upenieks, izstrādātājs – digitālā aģentūra \"Cube\", stratēģiskie partneri – \"Ziedot.lv\" un Ukrainas vēstniecība Latvijā.", "link": "https://www.delfi.lv/bizness/44467736/tehnologijas/54909916/latvija-izveido-stopify-ziedojumu-straumesanas-servisu-ukrainas-atbalstam"},
{"title": "'Personība biznesā': 'Commercialization Reactor' dibinātājs un uzņēmuma 'Eventech' vadītājs Nikolajs Adamovičs", "category": "Tehnoloģijas", "body": "Nikolajs Adamovičs pirms 13 gadiem nodibināja starptautisko platformu zinātnes komercializācijai \" Commercialization Reactor \", kurā satiekas zinātnieki un cilvēki ar uzņēmēja garu, lai kopīgi izveidotu zinātņietilpīgus jaunuzņēmumus. Viņš arī vada uzņēmumu \"Eventech\", kas ražo īpaši precīzus laika mērīšanas taimerus kosmosa industrijai. Ik svētdienu piedāvājam nelielu sarunu ar kādu biznesa vides pārstāvi, tādējādi iepazīstinot ar Latvijas uzņēmumu vadītājiem un īpašniekiem. atradīsiet šeit \"Es ticu uzņēmējdarbībai, cilvēka potenciālam, spējai novest līdz galam šķietami visneiespējamākās lietas. Manā dzīvē ir bijuši gadījumi, kad cilvēki ir attīstījuši tehnoloģijas, kuras es sākumā neuzskatīju par perspektīvām, taču beigās man atlika tikai teikt – cepuri nost! Tāpēc mana atziņa ir – zinātņietilpīgajā uzņēmējdarbībā nav nekā neiespējama. Tas ir tikai entuziasma, sadarbības un spēku ieguldījuma jautājums,\" sarunā ar \" Delfi Bizness \" uzsver Nikolajs Adamovičs. Esmu starptautiskās zinātnes komercializācijas platformas \"Commercialization Reactor\" dibinātājs un valdes priekšsēdētājs. Tā savieno zinātniekus ar cilvēkiem, kuriem ir uzņēmēja gars. Pēc tam, kad jaunuzņēmums ir izveidots, mēs to atbalstām, gan palīdzot ar investīciju piesaisti, gan citos veidos. Trīspadsmit gados platforma \"Commercialization Reactor\" guvusi vērā ņemamus panākumus un šobrīd ir starp Austrumeiropas \"deep tech\" jeb zinātņietilpīgās industrijas līderiem attiecībā uz jaunuzņēmumu sākumposma attīstību. Esmu viens no pirmajiem, kas Latvijā sāka sistemātiski nodarboties ar zinātnes komercializāciju. Tas sākās vēl tad, kad biju biznesa eņģelis. \"Commercialization Reactor\" ideja radās, kad es pārdevu savu \"klasisko\" biznesu.", "link": "https://www.delfi.lv/bizness/44467736/tehnologijas/54904932/personiba-biznesa-commercialization-reactor-dibinatajs-un-uznemuma-eventech-vaditajs-nikolajs-adamovics"},
{"title": "Elektronisko sakaru operatoriem samazina platjoslas optiskā tīkla nomas tarifus", "category": "Tehnoloģijas", "body": "Par to informē  ERAF  līdzfinansētā platjoslas optiskā tīkla izbūves projekta īstenotājs VAS \" Latvijas Valsts radio un televīzijas centrs \" ( LVRTC). Tāpat operatoriem būs 30% atlaide optiskā tīkla nomai 69 Latvijas apdzīvotās vietās, kas noteiktas kā atbalstāmās. Slēdzot līgumu par tīkla nomu uz 36 mēnešiem un nodrošinot pakalpojumus iedzīvotājiem, tīkla nomas maksa šajās vietās būs 7 eiro par kilometru mēnesī. Par atbalstāmām teritorijām noteikti gan ciemi, gan apdzīvotas vietas 60 Latvijas pagastos. Visvairāk atbalstāmo teritoriju ir Vidzemē. Atbalstāmās teritorijas tiks pārskatītas un aktualizētas vienlaikus ar Piekļuves tarifu aprēķināšanas metodikas pārskatīšanu, kas notiek reizi gadā. Šobrīd atlaide tiek piemērota diviem elektronisko sakaru komersantu iznomātiem posmiem. Šogad tīklu iznomājuši kopumā 15 elektronisko sakaru komersanti, tostarp trīs lielākie mobilo sakaru operatori. Deviņi no komersantiem, kas jau izmanto tīklu, ir reģionālie elektronisko sakaru operatori, kas par saviem līdzekļiem infrastruktūras izbūvi konkrētajās teritorijās nevarētu veikt augsto izmaksu dēļ. Aizvien vairāk optisko tīklu izmanto visi mobilo sakaru komersanti, būtiski pieaug mobilo sakaru pieslēgumu skaits. Kopējais operatoru iznomātā tīkla kilometru skaits šomēnes pārsniedzis 4900 km. Iznomāto km skaits kopš 2020.gada palielinājies vairāk nekā divas reizes. Pēc iznomāto kilometru skaita visvairāk optisko tīklu izmanto  Madonas  novadā, kur operatori iznomājuši 577km, no 400- 500km optiskā tīkla operatori iznomājuši  Valmieras , Alūksnes, Rēzeknes un  Dobeles  novadā, bet 378km optiskā tīkla operatori izmanto Bauskas novadā. Pēc tarifu izmaiņu stāšanās spēkā operatoriem vairs netiks piemērota apjoma atlaide jeb fiksēta nomas maksa, kas līdz šim bija paredzēta gadījumos, kad operatora iznomāto kilometru apjoms sasniedz 1800 km. Operatori, kuri šobrīd jau nomā platjoslas tīklu, pēc tarifu stāšanās spēkā varēs izvēlēties – 3 gadus saglābāt esošos tarifus vai arī piemērot jaunos. Tā kā platjoslas projekts ir bezpeļņas projekts, tīkla nomas maksa ietver tikai tīkla uzturēšanas izmaksas. Nomas tarifus un to metodiku reizi gadā saskaņā ar valsts atbalsta programmas nosacījumiem pārskata un apstiprina  Satiksmes ministrija  un valsts atbalsta programmas uzraudzībai izveidotā Optiskā tīkla uzraudzības komiteja. Platjoslas optiskais tīkls saskaņā ar 2010. gadā ES apstiprināto stratēģiju \"Eiropa 2020\" tiek izbūvēts, lai attālajos novados, vietās, kur iedzīvotāju blīvums ir neliels un elektronisko sakaru komersantiem ir finansiāli neizdevīgi un neiespējami būvēt savu optisko tīklu, nodrošinātu iedzīvotājiem piekļuvi ātram un īpaši ātram internetam. Īpaši nozīmīgs tīkls ir reģionālajiem elektronisko sakaru komersantiem, kuru rocība nereti neļauj veikt ilgtermiņa investīcijas savas sakaru infrastruktūras izveidē. 2012.gadā LVRTC ar ES struktūrfondu līdzfinansējumu uzsāka projektu \"Nākamās paaudzes elektronisko sakaru tīkla attīstība lauku reģionos\" (platjoslas projekts). Tā īstenošana ir sadalīta divās kārtās. Pirmajā kārtā, kas noslēdzās 2015.gada augustā, ir izbūvēti 177 piekļuves punkti un ieguldīti 1813 km optiskā kabeļa trases. Otrā kārta tika sākta 2016.gada otrajā pusē. Tās laikā plānota 2050 km optiskā kabeļa trases izbūve, tādās teritorijās, kur operatori iedzīvotājiem vēl nepiedāvā ātrgaitas platjoslas internetu. Otrās kārtas būvniecības darbi tika sākti 2018.gadā. Tīkla noma pieejama visiem elektronisko sakaru operatoriem uz vienādiem, nediskriminējošies nosacījumiem. Tīkla noma ir pieejama tikai Latvijā reģistrētiem elektronisko sakaru pakalpojumu sniedzējiem, kuri nodrošina pakalpojumus iedzīvotājiem, iestādēm vai organizācijām. Operators nomā no LVRTC optisko šķiedru (pāra) savienojumu starp diviem paša izvēlētiem pieslēguma punktiem, turklāt vienam no pieslēguma punktiem ir jāatrodas tā saucamajā baltajā teritorijā.", "link": "https://www.delfi.lv/bizness/44467736/tehnologijas/54920662/elektronisko-sakaru-operatoriem-samazina-platjoslas-optiska-tikla-nomas-tarifus"},
{"title": "Pieaug kiberuzbrukumu skaits valstu kritiskajai infrastruktūrai", "category": "Tehnoloģijas", "body": "Gada laikā ievērojami pieaudzis to kiberuzbrukumu skaits, kas vērsti pret valstu kritisko infrastruktūru – to īpatsvars citu nacionāla līmeņa kiberdraudu vidū sasniedz 40%, kas ir par 20% vairāk nekā attiecīgajā periodā gadu pirms tam, liecina \" Microsoft \" jaunākā globālā digitālajā aizsardzības ziņojuma dati. Kiberdrošība  būtiski pasliktinājusies kopš Krievijas iebrukuma Ukrainā. No Krievijas īstenotie kiberuzbrukumi lielā mērā vērsti ne tikai pret Ukrainas kritisko infrastruktūru, bet arī NATO dalībvalstīm – 90% Krievijas uzbrukumu, ko \"Microsoft\" konstatēja pēdējā gada laikā, bijuši vērsti pret NATO dalībvalstīm. \"Microsoft\" ziņojumā analizēta situācija laikā no 2021. gada jūlija līdz 2022. gada jūnijam. Tas iezīmē jaunākās tendences kibernoziedzības jomā, pieaugošos digitālās drošības draudus, kiberietekmes operācijas un citus būtiskus digitālās drošības aspektus. Kā secināts ziņojumā, straujo kāpumu uzbrukumos valstu kritiskajai infrastruktūrai lielā mērā izraisījis Krievijas mērķis nodarīt kaitējumu Ukrainas infrastruktūrai un agresīvā spiegošana, kas vērsta pret Ukrainas sabiedrotajiem, tostarp Amerikas Savienotajām Valstīm. Tāpat Krievija intensificējusi mēģinājumus kompromitēt IT uzņēmumus, lai nodarītu kaitējumu vai iegūtu izlūkdatus no šo uzņēmumu valsts aģentūru klientiem NATO dalībvalstīs, secināts ziņojumā. 90% Krievijas uzbrukumu, kas atklāti pēdējā gada laikā, bija vērsti pret NATO dalībvalstīm, un 48% no šiem uzbrukumiem bija vērsti pret IT uzņēmumiem, kas atrodas NATO valstīs. Krievija nav vienīgā valsts, kas agresīvu politisko retoriku un fizisku agresiju nereti kombinē ar kiberuzbrukumiem. Kiberdrošības situācijas pasliktināšanās saistīta arī ar situāciju Irānā, Ziemeļkorejā un Ķīnā. Kiberdraudi no Irānas pastiprinājušies pēc prezidenta varas maiņas, kad īstenoti gan destruktīvi uzbrukumi Izraēlai, gan virkne izspiedējvīrusu, uzlaušanas un nopludināšanas operāciju. To mērķis bija gan reģionālie pretinieki, gan Eiropas Savienības valstis un ASV, tostarp ASV kritiskās infrastruktūras mērķi, piemēram, ostu iestādes. Vismaz vienā gadījumā Microsoft atklāja uzbrukumu mērķtiecīgai izraēliešu datu dzēšanai, kas bija maskēts kā izspiedējvīrusa uzbrukums. Citā gadījumā no Irānas veikts uzbrukumu Izraēlā iedarbināja ārkārtas raķešu trauksmes sirēnas. No Ziemeļkorejas 2022.gada pirmajā pusē, kad tika intensificēti raķešu izmēģinājumi, īstenoti uzbrukumi, kuru mērķis bija iegūt datus no tehnoloģiju no kosmiskās aviācijas uzņēmumiem un pētniekiem visā pasaulē. Tāpat no Ziemeļkorejas konstatēti uzbrukumi kriptovalūtu uzņēmumiem, no kuriem mēģināts nozagt digitālo valūtu. Laikā, kad iezīmējas ASV un Ķīnas interešu sadursmes, un Ķīna tiecas panākt lielāku reģionālu ietekmi Dienvidaustrumāzijā, spiegošanas un informācijas zādzību kiberuzbrukumi pastiprinājušies arī no Ķīnas. Februārī un martā no šīs valsts īstenots uzbrukums, kura mērķis bija 100 ar kādu nozīmīgu starpvalstu organizāciju Dienvidaustrumāzijā saistīti konti, - šis kibernoziegums īstenots laikā, kad konkrētā organizācija paziņoja par ASV valdības un reģiona līderu tikšanos. No Ķīnas īstenotu kiberuzbrukumu mērķi bija arī \"globālo dienvidu\" valstis kopumā (Latīņamerika, Āzija, Āfrika un Okeānija), tostarp Namībija, Maurīcija, Trinidada un Tobāgo. Kibernoziedzības ekonomikas industrializācija arvien pazemina dalībai tajā nepieciešamo prasmju līmeni, kā arī nodrošina arvien plašāku piekļuvi dažādiem šim arodam nepieciešamajiem rīkiem un infrastruktūrai, tāpēc kibernoziedzības līmenis arvien pieaug. Tiek lēsts, ka pagājušajā gadā vien ik sekundi notikušo uzbrukumu skaits parolēm palielinājās par 74%. Daudzi no šiem incidentiem tālāk veicināja izspiedējvīrusu uzbrukumus, kā rezultātā vairāk nekā divas reizes pieauga arī izpirkuma maksu pieprasījumu apjoms. Tāpat ziņojumā konstatēts, ka ārvalstu aģenti nereti izmanto ārkārtīgi efektīvas darba metodes, kas bieži līdzinās kiberuzbrukumiem, lai ar propagandas ietekmi grautu uzticību un ietekmētu sabiedrisko domu gan iekšzemes, gan starptautiskā mērogā. Ziņojumā cita starpā analizēta arī Krievijas mērķtiecīgā rīcība, lai ar dažādiem instrumentiem un metodēm pārliecinātu gan savus, gan daudzu citu valstu pilsoņus, ka tās iebrukumam Ukrainā bijis attaisnojams. Tāpat konstatētas Krievijas propagandas aktivitātes, kuru mērķis ir rietumos diskreditēt Covid-19 vakcīnas, bet popularizēt to efektivitāti savā valstī. Kā norāda Microsoft, šāda veida informatīvās operācijas arvien vairāk pārklājas ar kiberuzbrukumiem, un ietekmes operācijās tiek izmantota pazīstamā trīs pakāpju pieeja: 1) kiberietekmes operācijas ietvaros vispirms publiskajā telpā un interneta resursos tiek izvietoti nepatiesi ziņojumi un ziņas, piemēram, uzbrucēji izvieto ļaunprogramatūru kādas organizācijas datortīklā; 2) tiek uzsākta koordinēta kampaņa – bieži vien brīdī, kas ir visizdevīgākais tās autoru mērķu sasniegšanai, tiek izplatīts propagandas naratīvs, izmantojot valsts atbalstītos un ietekmētos plašsaziņas līdzekļus un sociālo tīklus; 3) valsts kontrolēti plašsaziņas līdzekļi un pilnvarotās personas pastiprina šos stāstus konkrētās mērķauditorijās. Tamlīdzīgu stratēģiju globālās ietekmes stiprināšanai dažādos jautājumos nereti izmanto ne tikai Krievija, bet arī citas valstis, tostarp Ķīna un Irāna. Kā norāda ziņojuma autori, vislabākā aizsardzība pret uzbrukumiem joprojām ir laba kiberhigiēnas prakse, kā arī datu glabāšana mākonī. Viens no galvenajiem ieteikumiem risku mazināšanai ikdienā ir drošības pamatprincipu ievērošana: izmantot daudzfaktoru autentificēšanu, atjaunināt lietotās programmas un izmantot drošības ielāpus, apzināti izvērtēt, kam piešķirta privileģēta piekļuve sistēmām, kā arī izmantot jebkura vadošā pakalpojuma sniedzēja piedāvātos mūsdienīgos drošības risinājumus. Vidēja izmēra uzņēmumam ir pat 3500 dažādu savienotu ierīču, kas nav aizsargātas ar endpoint security pamata rīkiem, un uzbrucēji to bieži izmanto. Izšķiroša nozīme ir arī savlaicīgai uzbrukuma atklāšanai. Daudzos gadījumos kiberuzbrukuma iznākums ir skaidrs jau ilgi pirms uzbrukuma sākuma. Uzbrucēji izmanto neaizsargātu vidi, lai iegūtu sākotnējo piekļuvi, veiktu novērošanu un radītu postījumus, izmantojot sāņkustību paņēmienus, šifrēšanu vai eksfiltrēšanu. Visbeidzot, kā atklāts šī gada ziņojumā, problēmu saasina arī IT drošības profesionāļu trūkums, – šī būtiska problēma, kuras risināšanā jāiesaistās gan privātajam, gan valsts sektoram.", "link": "https://www.delfi.lv/bizness/44467736/tehnologijas/54938762/pieaug-kiberuzbrukumu-skaits-valstu-kritiskajai-infrastrukturai"},
{"title": "'Meta' ieviesusi programmu ciešākai tiešsaistes sadarbībai ar partneriem un kopienām Latvijā", "category": "Tehnoloģijas", "body": "Līdz ar iesaistes programmas ieviešanu, uzņēmums \" Meta \" paziņojis par apņēmību veidot ciešāku klātbūtni Latvijā, lai diskutētu un tieši sadarbotos ar kopienām un vietējiem partneriem Latvijā. Uzņēmums plāno vairākas publiski pieejamas programmas, lai ar organizācijām un cilvēkiem Latvijā apspriestu digitālās pasaules nākotni un izaicinājumus, kā arī iespējas, kādas jaunās tehnoloģijas sniedz iedzīvotājiem un uzņēmējiem un to, kā kopīgi veidot atbildīgas inovācijas, informē uzņēmuma pārstāvji. Šī aktivitāšu sērija tiks piedāvāta, izmantojot šodien ieviestu uzņēmuma Latvijas \" Facebook \" lapu latviešu valodā. Šis jaunais komunikācijas kanāls kalpos kā vienota saziņas vietne uzņēmuma programmām un iniciatīvām Latvijā. Jaunās lapas ieviešana ļaus \"Meta\" stiprināt vietēju klātbūtni un aktīvāk piedalīties domu apmaiņā Latvijā. \"Mēs ar prieku uzsākam jaunu sadarbības platformu, kas mums ļaus labāk jēgpilni iesaistīties diskusijās Latvijā un sadarboties ar pilsonisko sabiedrību, izglītības nozari, politikas veidotājiem, uzņēmējiem un citām kopienām. Mēs saskatām lielu potenciālu ideju apmaiņai ar mūsu vietējiem partneriem un redzam jaunas iespējas, lai mācītos viens no otra. Līdz ar mūsu iesaistes aktivitātēm mēs ceram veidot ciešākas saites starp cilvēkiem un stiprināt sabiedrības izaugsmi,\" saka Vitnija Saldava, \"Meta\" sabiedriskās politikas vadītāja Baltijā. \"Par digitalizācijas iespēju īstenošanu atbildību nes gan politikas veidotāji, gan uzņēmēji. Tāpēc mūsu uzdevums ir kopīgiem spēkiem veidot atbildīgu, iekļaujošu un drošu digitālo vidi. No gudras šī brīža stratēģijas ir atkarīgs tas, cik lielā mērā spēsim izmantot digitalizācijas sniegtās iespējas valsts attīstībai un mūsu uzņēmēju peļņai starptautiskajā tirgū un ceru, ka \"Meta\" ciešāka iesaiste Latvijā palīdzēs pilnvērtīgi īstenot digitālās ekonomikas potenciālu,\" saka ekonomikas ministre  Ilze Indriksone . \"Meta\" jaunajā lapā pirmais pasākums būs Latvijas ekspertu diskusija par metaversu, kurā piedalīsies Latvijas Investīciju un Attīstības aģentūras ( LIAA ) direktors  Kaspars Rožkalns , \"Vividly\" dibintāja Gunita Ķiesnere – Kuļikovska un \"Delfi\" sociālo mediju redaktors Jānis Sildniks, bet diskusiju vadīs tehnoloģiju zinātājs Artis Ozoliņš. Viņi apspriedīs metaversa vīziju – kas tas ir, kas tas varētu būt un kā metaverss varētu palīdzēt cilvēkiem un vietējām kopienām. \"Mēs vēlamies, lai mūsu kopējais ceļš metaversa ieviešanā būtu balstīts uz ciešu sadarbību ar plašu iesaistīto pušu loku. Tādēļ mēs strādājam kopā ar citu nozaru līderiem un ieguldām vietējās izpētes partnerattiecībās ar izglītības ekspertiem un citiem visā pasaulē – un tādēļ mēs arī pastiprinām dialogu ar mūsu partneriem Latvijā. Jaunā lapa to atspoguļos,\" turpina Saldava. Nākotnē Latvijas \"Meta\" lapā tiks piedāvātas apmācības, pārraidīti vebināri, konferences un cits noderīgs saturs. Jaunajai lapai būs vadoša loma \"Meta\" vietējo projektu virzībai, kas būs saistīti ar tehnoloģiju attīstību, drošības jautājumiem tiešsaistē, digitālo iekļaušanu, kā arī ar mazās un vidējās uzņēmējdarbības attīstību.", "link": "https://www.delfi.lv/bizness/44467736/tehnologijas/54939010/meta-ieviesusi-programmu-ciesakai-tiessaistes-sadarbibai-ar-partneriem-un-kopienam-latvija"},
{"title": "Austrālija par uzbrukumu 'Medibank' tur aizdomās krievu hakerus", "category": "Tehnoloģijas", "body": "Austrālijas  policija par kiberuzbrukumu Austrālijas veselības apdrošināšanas uzņēmumam \"Medibank\" tur aizdomās krievu hakerus. Hakeri  trešdien sāka \"tumšajā tīmeklī\" publicēt konfidenciālus datus, kurus tie nozaguši \"Medibank\", kas atteicās maksāt hakeru pieprasīto izpirkuma naudu. Tiek uzskatīts, ka kopš oktobra hakeri piekļuvuši 9,7 miljoniem bijušo un esošo \"Medibank\" klientu datiem. Austrālijas Federālā policija piektdien paziņoja, ka kiberuzbrukumu sarīkojusi krievu hakeru grupa, kas, ļoti iespējams, ir atbildīga arī par citiem nozīmīgiem uzbrukumiem citur pasaulē. Policijas komisārs Rīss Keršovs brīdināja noziedzniekus, ka policija zina, kas viņi ir, un tai ir labi rezultāti ārzemēs mītošo noziedznieku nogādāšanā Austrālijā, lai sauktu viņus tiesas priekšā. Kā atzinis Keršovs, viņš apzinās, ka austrālieši ir dusmīgi un vēlas atbildes par hakeru uzbrukumu \"Medibank\". \"Šis kiberuzbrukums ir nepieņemams uzbrukums Austrālijai un tas ir pelnījis atbildi, kas atbilst ļaunprātīgajām un tālejošajām sekām, ko radījis šis noziegums,\" uzsvēra Keršovs. \"Medibank\" vadītājs Deivis Kočkars stingri nosodīja hakeru uzbrukumu un norādīja, ka aiz \"Medibank\" datiem stāv reāli cilvēki, un viņu datu ļaunprātīga izmantošana var viņus atturēt no medicīniskās palīdzības meklēšanas nākotnē. Arī Austrālijas premjerministrs Entonijs Albanīzs nosodīja šo kiberuzbrukumu. \"Mēs zinām, no kurienes viņi nāk, mēs zinām, kurš ir atbildīgs un mēs uzskatām, ka viņi ir jāsauc pie atbildības,\" norādīja Albanīzs. Hekeri ieguvuši \"Medibank\" klientu konfidenciālus personas datus - vārdus, dzimšanas datumus, adreses, pasu numurus un informāciju par izmaksājamām apdrošināšanas summām.", "link": "https://www.delfi.lv/bizness/44467736/tehnologijas/54933232/australija-par-uzbrukumu-medibank-tur-aizdomas-krievu-hakerus"},
{"title": "Latvijas uzņēmumiem digitalizācijai tuvāko gadu laikā būs pieejami vairāk nekā 13 miljoni eiro", "category": "Tehnoloģijas", "body": "Līdz 2026. gada vidum no dažādiem finansējuma avotiem Latvijas uzņēmumu digitalizācijai piešķirti vairāk nekā 183 miljoni eiro, tostarp no programmas \"Digitālā Eiropa\", Eiropas Reģionālā attīstības fonda ( ERAF ), kā arī no Atveseļošanas fonda uzņēmumu digitalizācijai atvēlētais finansējums kopsummā sasniedz gandrīz 13,5 miljonus eiro. Eiropas  5G  ekosistēmas forumā \"5G Techritory\" uzņēmumiem būs iespēja uzklausīt ekspertu paneļdiskusijās un citos pasākumos sniegto informāciju, lai uzzinātu, kādi nākamie priekšdarbi veicami uzņēmumu digitalizācijas ieviešanai nepieciešamā finansējuma piesaistei un tālākajiem rīcības plāniem. Eiropas Savienības (ES) programmas \"Digitālā Eiropa\" ietvaros 2022. gadā savu darbību visā Eiropā uzsāka Eiropas Digitālo inovāciju centri (EDIC). Tā kā šādi centri darbojas visās ES dalībvalstīs, arī Latvija tika iekļauta kopējā Eiropas digitālo tehnoloģiju ekosistēmā un  Ministru kabinets  2022. gada septembrī apstiprināja  Ekonomikas ministrijas  (EM) izstrādāto Atveseļošanas fonda (https://www.em.gov.lv/lv/atveselosanas-fonds) atbalsta programmu \"Atbalsts Digitālo inovāciju centru un reģionālo kontaktpunktu izveidei\". Atveseļošanas fonda viena no prioritātēm ir atbalsts uzņēmējdarbības digitālajai transformācijai, kā arī digitālo pakalpojumu un nepieciešamo spēju un prasmju attīstība. \"Uzņēmēju konkurētspēja globālajā tirgū lielā mērā būs atkarīga no digitalizācijas. To apliecina arī dati. Saskaņā ar ES Digitālās ekonomikas un sabiedrības indeksu 2022. gadam Latvija šobrīd ierindojas 17. vietā starp 27 ES dalībvalstīm, pietuvojoties ES vidējiem rādītājiem, bet digitālo tehnoloģiju integrācijas ziņā esam 23. vietā. Tas nozīmē, ka uzņēmējiem daudz aktīvāk jāiesaistās digitalizācijas procesos un digitālā brieduma testi būs izšķirosi svarīgi, lai uzņēmumi primāri investētu tajos pakalpojumos un procesos, kuri sniegs vislielāko atdevi. Jāuzsver, ka digitalizācija ir viena no Atveseļošanas fonda galvenajām prioritātēm, kurai atvēlēti aptuveni 20% no 1,82 miljardu kopējā budžeta,\" norāda  Latvijas Investīciju un attīstības aģentūras  direktors  Kaspars Rožkalns . Latvijā ar mērķi veicināt uzņēmumu un publiskā sektora digitālu transformāciju, kā arī uzlabot iedzīvotāju digitālās prasmes, izturot Eiropas mēroga atlasi un nodrošinot visu kritēriju izpildi, darbojas divi Digitālo inovāciju centri – biedrība \"Latvijas Digitālais akselerators\", kas fokusējas uz produktu inovācijām, sniedzot atbalstu jaunu digitālo platformu, preču un pakalpojumu dizainam, testēšanai un ieviešanai ražošanā, un biedrība \"Latvijas Informācijas tehnoloģiju klasteris\", kas koncentrējas uz atbalstu uzņēmumu esošo procesu pilnveidei, mārketinga un inovatīvu digitalizācijas risinājumu ieviešanai un attīstībai. \"Digitālo inovāciju centri ir publiskā sektora un uzņēmumu digitālās transformācijas ceļa biedri, kuru mērķis ir padarīt uzņēmumus vēl konkurētspējīgākus un iestādes - modernākas. Centru galvenais uzdevums - veicināt digitālo tehnoloģiju lietojumu un integrāciju uzņēmējdarbībā, kā arī sekmēt jaunu digitālo produktu un pakalpojumu rašanos Latvijā, kas atspoguļotos arī Latvijas makroekonomiskajos rādītājos, attīstot mūsu spējas savu labklājību un tautsaimniecības izaugsmi veidot, efektīvi pielietojot digitālās tehnoloģijas,\" stāsta  Vides aizsardzības un reģionālās attīstības ministrijas  valsts sekretāra vietnieks Digitālās transformācijas jautājumos Gatis Ozols. Digitālo inovāciju centru darba kārtībā ir digitālā brieduma testu veikšana, digitālās attīstības ceļa kartes izstrāde, lai uzņēmumi var piedalīties valsts atbalsta digitalizācijai programmās, digitālās transformācijas konsultācijas​, mentorings, apmācības, informēšana par digitālās transformācijas veicināšanas pakalpojumiem, kā arī visu uzņēmumu sasniegšanai tiks veidoti reģionālie kontaktpunkti. EDIC reģionālie kontaktpunkti būs Liepājā, Ventspilī, Jelgavā, Valmierā, Cēsīs, Rēzeknē, Daugavpilī, kā arī uzņēmēji varēs iegūt sev nepieciešamo informāciju lielākajās industriju asociācijās. \"Digitālo inovāciju centri ir vieta, kur saņemt padomus un testēt digitālās inovācijas, kā arī apmainīties un iegūt informāciju par sev nepieciešamā risinājuma izstrādi un attīstību. Tā kā centri ir savienoti kopējā tīklā, informāciju un pakalpojumus iespējams saņemt arī citviet Eiropā esošajos centros un izmantot citas ES valsts pieredzi un tehnoloģijas, tādējādi sekmējot inovāciju atvērtību,\" stāsta biedrības \"Latvijas Digitālais akselerators\" pārstāve Liene Strazdiņa. \"Esam kā digitalizācijas gids Latvijas uzņēmumiem, kas palīdzēs piemeklēt atbilstošākos risinājumus, lai uzlabotu to produktivitāti, optimizētu procesus un veidotu tos par mūsdienīgiem un digitāliem uzņēmumiem. Lai spētu uzņēmumiem sniegt vislabāko atbalstu un ekspertu viedokļus un, lai dalītos dažādu valstu digitalizācijas pieredzē un zināšanās, pērn noslēdzām arī sadarbības memorandu ar Baltijas jūras reģiona valstu, tostarp Somijas, Zviedrijas, Norvēģijas, Dānijas, Polijas, Lietuvas un Igaunijas digitālajiem inovāciju centriem,\" uzsver biedrības \"Latvijas Informācijas tehnoloģiju klasteris\" izpilddirektore Aiga Irmeja.", "link": "https://www.delfi.lv/bizness/44467736/tehnologijas/54939098/latvijas-uznemumiem-digitalizacijai-tuvako-gadu-laika-bus-pieejami-vairak-neka-13-miljoni-eiro"},
{"title": "Latvijas jaunieši hakatonā rada ideju par digitālo pacienta karti", "category": "Tehnoloģijas", "body": "\"\"I-Days\" hakatons ir vieta, kur pulcējas jaunieši ar atvērtu prātu radīt ko jaunu un inovatīvu. Tas ir arī labs starta punkts, no kura savas idejas attīstīt līdz pilnvērtīgam produktam, ko ieviest darbībā, sniedzot pievienoto vērtību veselības aprūpes nozarei. Esmu patiesi priecīga par jauniešiem, kuri piedalās hakatonos, un ar savu radošumu, uzņēmību, entuziasmu un mērķtiecību rada idejas, no kurām kāda var ikvienam no mums kādu dienu uzlabot dzīves kvalitāti, palīdzēt atveseļoties vai pat glābt dzīvību,\" stāsta  Rīgas Stradiņa universitātes  Starptautisko sakaru departamenta direktore un EIT Health centra vadītāja Baiba Pētersone. Pirmo vietu ieguva komanda \"E-med space\", izstrādājot ideju par pacienta karti jeb digitālo aplikāciju, kas nodrošina personas datu apkopojumu. Tā ir vietne, kas uzglabā visu izmeklējumu datus (analīzes, sonogrāfijas utt.), turklāt tā ar mākslīgā intelekta palīdzību cilvēkam nosūta atgādinājumu par obligāto vakcināciju un ārsta apmeklējumu (par ikgadējo apmeklējumu pie speciālista, piemēram, zobārsta, higiēnista vai ginekologa). Aplikāciju var izmantot, lai palīdzētu vecākiem sekot līdzi bērna veselībai, vecākiem saņemot atgādinājumu par būtiskiem jautājumiem, regulārajiem ārsta apmeklējumiem u.c. Hakatonā komandu dalībnieki trīs dienu garumā varēja noklausīties nozares profesionāļu lekcijas, iedvesmoties no dažādiem veiksmes stāstiem un radīt inovatīvus risinājumus veselības aprūpē. Toties pirms brauciena uz Vīni uzvarētāju komandai palīdzēs sagatavoties tehnoloģiju un biznesa attīstības mentors un Digitālās veselības biedrības dibinātājs Andre Nitšmans. Uzvarētāju komanda varēs tālāk pilnveidot savu ideju, izmantojot \"EIT Health\" piedāvāto profesionālo mentoringu un izglītojošas aktivitātes. Tāpat \"EIT Health\" iekļauj visas komandas savā absolventu kopienā (alumni network), kura sniedz iespējas iegūt finansējumu, piedalīties tīklošanās pasākumos, satikties ar investoriem, apgūt profesionālos kursus par mākslīgo intelektu un citiem inovatīviem tematiem, saņemt atbalstu piekļuvei starptautiskajiem tirgiem, u.c. Arī žūrija, kuras sastāvā bija ārsti, uzņēmēji un inovāciju konsultanti, ir ieinteresēti un gatavi palīdzēt komandām realizēt viņu idejas. \"45% jauniešu regulāri seko līdzi aktualitātēm veselības jomā Latvijā, turklāt 34% – aktualitātēm un inovācijām veselības jomā ārvalstu avotos. Tas apliecina, ka liela daļa jauniešu domā un interesējas par veselības nozari, un es vēlos aicināt šos un arī citus jauniešus turpmāk piedalīties jaunu ideju ģenerēšanā, tādā veidā rūpējoties par Latvijas nākotni,\" turpina Rīgas Stradiņa universitātes Starptautisko sakaru departamenta direktore un \"EIT Health\" centra vadītāja Baiba Pētersone. \"i-Days\" piedāvā iespēju studentiem, rezidentiem un jaunajiem profesionāļiem piedalīties inovatīvu veselības aprūpes ideju izstrādē dažādos EIT Health pasākumos visā Eiropā. Pasākumu laikā dalībnieki gūst padziļinātu ieskatu par veselības aprūpes jautājumiem, iepazīstas ar jaunākajām inovācijām veselības nozarē un sacenšas komandās, lai risinātu reālās dzīves problēmas. Katras valsts uzvarētājkomanda iegūst galveno balvu – ceļazīmi uz i-Days Eiropas konkursa finālu Vīnē.", "link": "https://www.delfi.lv/bizness/44467736/tehnologijas/54939152/latvijas-jauniesi-hakatona-rada-ideju-par-digitalo-pacienta-karti"},
{"title": "'Tet' atvēris savu pirmo sadzīves tehnikas veikalu", "category": "Tehnoloģijas", "body": "Uzņēmums \" Tet \" lielāku uzsvaru liks uz klātienes tirdzniecību, un tirdzniecības centrā \" Spice  Home\" atvēris savu pirmo sadzīves tehnikas veikalu, liecina tā sniegtā informācija. Uzņēmumā skaidro, ka digitālā iepirkšanās e-veikalos kļūst arvien iecienītāka, tomēr joprojām 42% iedzīvotāju tehnikas preces labprāt pērk veikalā uz vietas, un vairāk nekā trešdaļai ir būtiski pirms tehnikas iegādes veikalā saņemt konsultāciju. Par to liecina \"Tet\" aptauja. Apgrozījums: 200 618 346 eiro Peļņa pēc nodokļiem: 26 778 405 eiro Darbinieku skaits: 1221 Īpašnieki:  Privatizācijas aģentūra , A/S \"Tilts Communications\" Avots: \" Lursoft \"", "link": "https://www.delfi.lv/bizness/44467736/tehnologijas/54953408/tet-atveris-savu-pirmo-sadzives-tehnikas-veikalu"},
{"title": "Онкологическая пациентка: \"Исследование показало будто бы двух маленьких светлячков на темном фоне\"", "category": "Tehnoloģijas", "body": "Известие о полном выздоровлении женщина получила менее двух месяцев назад, когда повторно прошла ПЭТ/КТ (PET/CT), или комбинированную позитронно-эмиссионную компьютерную томографию. Это исследование проводится в центре диагностики онкологических заболеваний \"MedVision\", и на данный момент — это самый точный метод, с помощью которого можно определить, свободен организм от рака или все-таки нет. Первый раз на эту проверку Синтия отправилась вскоре после того, как закончила курс химиотерапии. \"Муж и родители настаивали, чтобы я записалась на обследование. Да, анализы крови были хорошие, но какое-то внутреннее беспокойство было и у меня, и у моего мужа. Вроде бы я должна была выздороветь после такой дозы химиотерапии, но внутренний голос не давал мне покоя. Контрольную проверку я могла пройти и с помощью других методов, но родственники настаивали именно на этом, так как ПЭТ/КТ просматривает все тело. Надо сказать, хорошо, что так\", - радуется Синтия.   Она приняла собранные заботами мужа, друзей и родителей деньги и отправилась на судьбоносную проверку, которая должна была в конце концов внести ясность и дать возможность обрести покой. \"Ясности я добилась, но покой на какое-то время снова исчез\", - говорит женщина. \"На снимках было отчетливо видно, что химиотерапия не смогла победить два маленьких метастаза рядом с подмышкой, что позже подтвердила и биопсия. Их нужно было срочно прооперировать\". Так как ПЭТ/КТ показала точное место, где гнездятся плохие клетки, оперирующий врач Синтии провел щадящую операцию, удалив только больные ткани. Врачебный консилиум постановил, что Синтии не нужно повторно проходить курс химиотерапии, будет достаточно облучения, являющегося более щадящим методом лечения. В конце осени повторная ПЭТ/КТ подтвердила - избранная врачами тактика была верной, и в организме Синтии больше нет образований из злокачественных клеток. \"Конечно, исследование недешевое, но оно незаменимо. Во-первых, мой врач четко видел место, где находится зло, и удалил только его. Во-вторых, я теперь действительно спокойна и знаю, что здорова. И в-третьих, я получила огромную порцию душевного тепла от своей семьи и друзей, которые всего лишь за несколько дней общими усилиями собрали необходимую сумму, чтобы я могла пройти обследование\", - во время рассказа голос Синтии надламывается, но в ее глазах светится неизмеримая радость и благодарность. Она добавляет: \"Я считаю, что такое обследование необходимо каждому онкологическому пациенту. И для того чтобы поставить точный диагноз, и для того чтобы на душе было спокойно\".   Синтия читала, что в Латвии уже тоже какое-то время существует возможность пройти ПЭТ/КТ, или комбинированную позитронно-эмиссионную компьютерную томографию, которая (в отличие от других методов визуальной диагностики обнаружения опухоли по видимым изменениям в тканях) способна оценить функциональную природу опухоли. Другими словами,        : доброкачественная она или злокачественная, насколько она активна и агрессивна или, наоборот, неактивна. Синтия рассказывает: \"Мне ввели в вену глюкозу, помеченную радиофармацевтическим веществом, которая выглядела как простая жидкость. Раковым клеткам очень нравится сахар, поэтому они потребляют его намного активнее, чем здоровые ткани. Глюкоза распространяется по организму и интенсивнее всего всасывается именно в очагах рака. Приблизительно через час я прошла обследование - и компьютерную томографию, и сразу же после нее позитронно-эмиссионную томографию. Вся процедура в целом длилась чуть более получаса\". Очень часто врачи рекомендуют ПЭТ/КТ именно пациентам с лимфомой, потому что такие опухоли могут распространяться по всему организму. Если сразу знать, в каких лимфатических тканях находятся раковые клетки, это очень облегчает врачам подбор правильной тактики лечения. После курса лечения тоже очень важно проходить регулярные проверки для подтверждения, что болезнь не вернулась, или чтобы в случае необходимости своевременно начать лечение. \"В первый раз я волновалась, не представляю ли я опасности для своей семьи из-за введенного мне радиоактивного вещества, но врачи меня успокоили, сказав, что ПЭТ - исследование с очень низкой степенью риска. Радиофармацевтический препарат, который вводится человеку в вену, очень легко переносится, аллергия, лихорадка, тошнота или рвота практически не наблюдаются. И радиоактивное излучение в человеческом организме сохраняется недолго и выводится из организма полностью. Часть радиации от введенного лекарства остается в помещении, где я ждала процедуру, и в туалете. Уровень остаточной радиации стремительно понижается во время обследования\", - вспоминает слова врача женщина. Отправляясь на обследование во второй раз, опасений по поводу возможного вреда для себя и близких пациентка больше не испытывала. \"Главное, о чем я думала, - поскорее бы получить результаты исследования и успокоиться, узнав, что я здорова!\", - говорит Синтия.   Узнав про опыт подруги, это исследование выбрала и Инта, которая вылечилась от опухоли груди менее трех лет назад. Она рассказывает: \"Я по-прежнему регулярно хожу к своему врачу на проверки, сдаю анализы крови, в том числе и на онкологические маркеры, но все равно постоянно тревожусь, действительно ли я здорова. Особенно в те моменты, когда прооперированная грудь почему-то начинает болеть. Я знаю, что такое может быть, что все это нормальный процесс. Понятен и страх перед возвращением рака, но очень тяжело, когда охватывают такие мысли. То, что рассказала Синтия, было для меня открытием, потому что я не знала о такой возможности. После получения результатов обследования я наконец-то обрела долгожданный покой - в моем организме рака нет\". Подруга Синтии рассказала о своем решении повторно пройти ПЭТ/КТ примерно через три года решила, для того чтобы снова убедиться - рак не вернулся. Для этого она уже сейчас откладывает деньги, хоть и надеется на оплату исследования государством. \"Не у всех есть возможность что-то отложить с зарплаты, но я считаю, что бюджет здравоохранения только выиграл бы от включения ПЭТ/КТ в список оплачиваемых услуг. Людям назначали бы соответствующее лечение и таким образом экономили бы деньги на напрасно потраченных медикаментах. Кроме того, организмы больше не отравляли бы химией, и люди могли бы быстрее вернуться к работе, чтобы зарабатывать деньги и платить налоги\", - считает женщина. В 90 % случаев ПЭТ/КТ используют для диагностики рака. Чаще всего исследование рекомендуют в следующих случаях: Также с помощью ПЭТ/КТ можно на раннем этапе определить эффективность лучевой и химиотерапии. Не нужно ждать, пока неуничтоженные раковые клетки размножатся настолько, что станут видны с помощью методов визуальной диагностики. Очень точная и ранняя диагностика также позволяет лечить целенаправленно, избегая и лишних доз медикаментов, если оказывается, что рак уже остановлен, и недостаточно эффективных для конкретного вида рака лекарств, быстрее переходя к другим. Полученные в ходе ПЭТ/КТ данные значительно сокращают общее время диагностики, повышают избирательность и точность предстоящего лечения, дают возможность адекватно корректировать проводимую терапию, а в ряде случаев уменьшить стоимость дальнейшей диагностики и лечения. ПЭТ/КТ исследование доступно в Латвии в диагностическом центре \"MedVision\" в Риге, на улице Гарденес 13, в Агенскалнсе. Для ПЭТ/КТ исследования необходимо направление от врача. Если направления нет, возможна консультация с врачом-онкологом \"MedVision\", который при необходимости направит на исследование. www.medvision.lv www.facebook.com/MedVisionLV", "link": "https://www.delfi.lv/bizness/44467736/tehnologijas/54927874/medicinas-tehnologiju-jaunuznemums-samazina-darbinieku-skaitu-latvija-lai-varetu-attistities-asv"},
{"title": "'TestDevLab' atver biroju Lietuvā", "category": "Tehnoloģijas", "body": "IT uzņēmums \"TestDevLab\" 24. novembrī ir oficiāli atklājis biroju  Lietuvas  galvaspilsētā Viļņā, kurā strādā 11 no uzņēmuma vairāk nekā 550 darbiniekiem. Biroja izveide ļaus izvērst savu klātesamību Lietuvā, ziņo uzņēmums. Šobrīd \"TestDevLab\" ir seši biroji Latvijā (Ventspilī, Liepājā, Rīgā, Jelgavā, Valmierā un Daugavpilī), kā arī šī gada sākumā tika atvērts pirmais starptautiskais birojs  Ziemeļmaķedonijas  galvaspilsētā Skopjē un rudenī savas durvis vēra vaļā arī Igaunijas birojs Tartu. Attālināti uzņēmumā strādā darbinieki no Albānijas, Azerbaidžānas, Bulgārijas, Igaunijas, Kazahstānas, Polijas, Rumānijas, Spānijas, Turcijas un citām valstīm. Uzņēmums piedāvā darbu pieredzējušiem programmatūras testēšanas un izstrādes inženieriem vairāk nekā 20 dažādos amatos, kā arī piedāvā prakses iespējas cilvēkiem, kas tikai plāno sākt veidot veiksmīgu IT karjeru. \"Pieaugot darba apjomam, Latvijā saskārāmies ar nepieciešamā darbaspēka pieejamību un to pirms vairākiem gadiem sākām risināt, algojot IT speciālistus ārzemēs. Pieeja izrādījās pareiza un šī gada laikā atveram jau trešo ārzemju biroju,\" jaunā Lietuvas biroja atvēršanu komentē \"TestDevLab\" līdzdibinātājs Ervins Grīnfelds. Šo biroju uzņēmums uzskata par stratēģiski svarīgu un plāno to attīstīt, ne tikai nodrošinot darba vietas inženieriem, bet arī veicot pārdošanas aktivitātes šajā valstī. \"Lietuva ir mājvieta daudziem tehnoloģiju uzņēmumiem un mēs uzskatām, ka ar savu plašo pieredzi varam tiem būt noderīgi. Tāpat plānojam sadarboties arī ar vietējo IT komūnu dažādos pasākumos, kā arī piedalīties studentu izglītošanā programmatūras izstrādes un testēšanas jomā,\" viņš saka. 2011. gadā Latvijā izveidotais uzņēmums \"TestDevLab\" nodarbojas ar programmatūras testēšanas pakalpojumu sniegšanu un testēšanas produktu izstrādi. Starp uzņēmuma klientiem ir gan jaunuzņēmumi, gan starptautiski milži kā \"Microsoft\", \"Skype\", \"Orange\", \"Telefonica\", \"Airbnb\" u.c.", "link": "https://www.delfi.lv/bizness/44467736/tehnologijas/54974364/testdevlab-atver-biroju-lietuva"},
{"title": "Konkurences padome atļauj 'HansaMatrix' iegādes darījumu", "category": "Tehnoloģijas", "body": "Konkurences padome  (KP) atļāvusi privātā un riska kapitāla investīciju fonda \"BaltCap\" grupas uzņēmumam SIA \"Emsco\" iegādāties augsto tehnoloģiju uzņēmumu AS \" HansaMatrix \", informēja KP pārstāvji. KP nekonstatēja būtisku kaitējumu konkurencei, tāpēc lēma par darījuma atļaušanu. \"Emsco\" ir \"HansaMatrix\" akciju iegādei dibināta komercsabiedrība, kas ietilpst \"BaltCap\" ieguldījumu portfelī. \"BaltCap\" ir privātā kapitāla un riska kapitāla ieguldītājs un pārvaldītājs, kas primāri darbojas Baltijā. Savukārt \"HansaMatrix\", kuras akcijas kotē biržas \" Nasdaq Riga \" oficiālajā sarakstā, sniedz elektronikas ražošanas pakalpojumus tādās nozarēs kā transports, telekomunikācijas, enerģijas pārvaldība, medicīna un aizsardzība. Izvērtējot uzņēmumu sniegto un iestādes rīcībā esošo informāciju, KP secināja, ka apvienošanās dalībnieki un ar tiem saistītie uzņēmumi nedarbojas vienā konkrētajā tirgū vai ar to vertikāli saistītā tirgū. Līdz ar to nemainīsies tirgus struktūra, nemazināsies konkurence un neizveidosies vai nenostiprināsies dominējošais stāvoklis ietekmētajos tirgos Latvijā, kuros darbojas apvienošanās dalībnieki. \"Emsco\" plāno \"HansaMatrix\" akcionāriem izteikt akciju atpirkšanas brīvprātīgo piedāvājumu. Pēc pozitīva KP lēmuma saņemšanas \"Emsco\" vērsīsies ar iesniegumu Finanšu un kapitāla tirgus komisijā ( FKTK ), lai saņemtu atļauju brīvprātīgā akciju atpirkšanas piedāvājuma izteikšanai.", "link": "https://www.delfi.lv/bizness/44467736/tehnologijas/54987896/konkurences-padome-atlauj-hansamatrix-iegades-darijumu"},
{"title": "'Cert.lv': vēlēšanu dienā kopējais novērotais kiberuzbrukumu skaits bija neliels", "category": "Tehnoloģijas", "body": "\" Vēlēšanas  pagāja mierīgi no kiberdrošības viedokļa,\" atzīmēja Kaškina, norādot, ka \"Cert.lv\" sestdien, 1. oktobrī, kad Latvijā notika 14. Saeimas vēlēšanas, sekoja līdzi notikumiem kibertelpā gan saistībā tieši ar vēlēšanu rezultātu atspoguļošanu, gan ar piekļuvi  Centrālās vēlēšanu komisijas  (CVK) mājaslapai, gan arī daudz plašāk, proti, kas vispār notiek Latvijā. \"Cert.lv\" vadītāja atzina, ka kopējais uzbrukumu skaits vēlēšanu dienā bija neliels. \"Uzbrukumi mērķēti tieši vēlēšanu sistēmām netika novēroti. Piekļuves lieguma uzbrukumi arī nē,\" sacīja Kaškina. Vienlaikus viņa atzīmēja, ka tika novēroti īslaicīgi pārtraukumi sistēmu darbībā, bet tie nebija saistīti ar ārēju ietekmi. \"Šajā gadījumā traucējumi bija saistīti ar to, ka \"bruņas\" bija ļoti izturīgas un brīžiem pat pārāk izturīgas - gribējām sargāt sevi no sevis. Par laimi, tas ātri tika atrisināts,\" skaidroja Kaškina. \"Cert.lv\" ir Latvijas Universitātes Matemātikas un informātikas institūta struktūrvienība, kuras uzdevumi ir uzturēt vienotu elektroniskās informācijas telpā notiekošo darbību atainojumu, sniegt atbalstu informācijas tehnoloģiju drošības incidentu novēršanā vai koordinēt to novēršanu Latvijas IP adrešu apgabalos un \".lv\" domēna vārdu zonā.", "link": "https://www.delfi.lv/bizness/44467736/tehnologijas/54806914/certlv-velesanu-diena-kopejais-noverotais-kiberuzbrukumu-skaits-bija-neliels"},
{"title": "Hakeri šogad jau nozaguši kriptovalūtas divu miljardu ASV dolāru apmērā", "category": "Tehnoloģijas", "body": "Šī gada sākumā, pirms enerģētikas krīzes,  kriptovalūtas  \"Luna\" sabrukuma un kriptoziemas iestāšanās, kriptovalūtu kopējā tirgus vērtība, pēc \"CoinGecko\" aprēķiniem, pārsniedza 2,2 triljonus ASV dolāru. Nav brīnums, ka arī digitālie garnadži šogad sāka arvien aktīvāk mest acis uz kriptovalūtu pasauli, kur bieži vien arī kiberdrošības standarti nav tik augsti kā tradicionālajiem finanšu pakalpojumu sniedzējiem. Augustā blokķēdes analītikas uzņēmums \"Chainalysis\" ziņoja, ka garnadži gada pirmajos astoņos mēnešos vien ir pamanījušies nozagt kriptovalūtas vismaz 1,9 miljardu ASV dolāru vērtībā. Taču jau septembrī atklātībā nāca ziņas par kārtējo zādzību, kas šo skaitli tuvina jau diviem miljardiem. 2021. gadā tika nozagta apmēram tāda pati summa, bet jāņem vērā, ka pērn kriptovalūtu vērtība bija vismaz 50% augstāka, tādējādi šī gada zaudējumi, ja pieņem, ka kriptovalūtu tirgus atgūsies, ir uzskatāmi par lielākiem. Marta izskaņā mediji vēstīja, ka kriptovalūtu tirdzniecības platformai \"Ronin Network\" ir nozagtas kriptovalūtas 600 miljonu ASV dolāru vērtībā (pēc tā laika kriptovalūtu vērtības). \"Ronin Network\" ir serviss, uz kura ir balstīta tiešsaistes spēle \"Axie Infinity\", kurā spēlētāji var nopelnīt resursus, ko var samainīt pret kriptovalūtu \"Ethereum\", kuru savukārt var pārdot pret īstās pasaules valūtām.", "link": "https://www.delfi.lv/bizness/44467736/tehnologijas/54796150/hakeri-sogad-jau-nozagusi-kriptovalutas-divu-miljardu-asv-dolaru-apmera"},
{"title": "Ilgi gaidītais vienotais ierīču lādētājs 2024. gadā Eiropas Savienībā kļūs par realitāti", "category": "Tehnoloģijas", "body": "Eiropas Parlaments  atbalstījis tiesību aktu, kas pavisam drīz ļaus patērētājiem Eiropas Savienībā visas savas elektroniskās ierīces uzlādēt ar vienu lādētāju, informē Eiropas Parlamenta Preses sekretārs Latvijā Jānis Krastiņš. Līdz 2024. gada beigām visiem mobilajiem tālruņiem, planšetdatoriem un kamerām, ko pārdod Eiropas Savienībā, vajadzēs būt aprīkotiem ar  USB  C tipa uzlādes pieslēgvietu. No 2026. gada pavasara šī prasība attieksies arī uz klēpjdatoriem. Jaunā direktīva, kuru Eiropas Parlaments otrdien pieņēma plenārsēdē ar 602 balsīm par, 13 pret un 8 deputātiem atturoties, ir daļa no plašākiem savienības centieniem samazināt elektrisko un elektronisko iekārtu atkritumus. Saskaņā ar direktīvas noteikumiem patērētājiem vairs nebūs jāiegādājas jauns lādētājs katrai jaunai ierīcei, jo daudzas maza un vidēja izmēra pārnēsājamās elektroniskās ierīces būs iespējams uzlādēt ar vienu lādētāju. Ar USB C tipa pieslēgvietu vajadzēs būt aprīkotām visu ražotāju ierīcēm, kuras ir uzlādējamas ar vadu kabeli un kuru elektriskā jauda ir līdz 100 vatiem, — mobilajiem tālruņiem, planšetdatoriem, digitālajām kamerām, visu veidu austiņām, rokas videospēļu konsolēm, portatīvajiem skaļruņiem, e-lasītājiem, tastatūrām, pelēm, portatīvajām navigācijas sistēmām un klēpjdatoriem. Visām ierīcēm, kas nodrošina ātru uzlādi, turpmāk būs vienāds uzlādes ātrums. Tas nozīmē, ka lietotāji savas ierīces varēs uzlādēt tajā pašā ātrumā ar jebkuru saderīgu lādētāju.", "link": "https://www.delfi.lv/bizness/44467736/tehnologijas/54808446/ilgi-gaiditais-vienotais-iericu-ladetajs-2024-gada-eiropas-savieniba-klus-par-realitati"},
{"title": "Masks ir gatavs turpināt darījumu par 'Twitter' iegādi", "category": "Tehnoloģijas", "body": "ASV elektromobiļu ražošanas uzņēmuma \"Tesla Motors\" vadītājs  Īlons Masks  paudis gatavību turpināt darījumu par mikroblogošanas vietnes \" Twitter \" iegādi par 44 miljardiem ASV dolāru, atsaucoties uz anonīmiem avotiem, otrdien ziņoja aģentūra \"Bloomberg News\". Masks piedāvājis 54,20 ASV dolārus par akciju, vēstīja \"Bloomberg News\". Uzreiz pēc šo ziņu izplatīšanās \"Twitter\" akciju cena pieauga par gandrīz 13% līdz 47,95 dolāriem, pirms akciju tirdzniecība tik apturēta. \"Bloomberg News\" ziņoja, ka Masks nosūtījis vēstuli \"Twitter\" ar piedāvājumu pabeigt darījumu, kas jau saņēmis \"Twitter\" akcionāri atbalstu. \"Twitter\" šīs ziņas vēl nav komentējis. Masks \"Twitter\" iegādes līgumu par 44 miljardiem dolāru parakstīja aprīlī, bet jūlijā paziņoja, ka atsakās no darījuma, un apsūdzēja \"Twitter\" maldinošu paziņojumu izteikšanā par viltus kontu daudzumu šajā platformā. \"Twitter\" advokāti izteikušies, ka Maska argumenti ir tikai iegansts, lai atteiktos no darījuma, un iesūdzējuši Masku tiesā Delavēras štatā. Plānots, ka tiesa sūdzību sāks izskatīt 17.oktobrī.", "link": "https://www.delfi.lv/bizness/44467736/tehnologijas/54810192/masks-ir-gatavs-turpinat-darijumu-par-twitter-iegadi"},
{"title": "'Capitalia' kopā ar Somijas riska kapitāla fondu investējusi 150 000 eiro Lietuvas jaunuzņēmumā", "category": "Tehnoloģijas", "body": "\"Aispeco\" ir Lietuvas jaunuzņēmums, kas nodrošina ģeotelpiskas novērošanas sistēmas helikopteriem, lidmašīnām, bezpilota lidaparātiem un sauszemes transportlīdzekļiem. Uzņēmums ir izstrādājis daudzpusīgu platformu, kur operators var apvienot dažādus sensorus (kameras, LiDAR skenerus, u.c.) atkarībā no novērošanas parametriem un objekta specifikācijas. Līdz šim, piemēram, elektropārvadu līniju inspekcija ir bijusi ļoti neefektīva, tādēļ ka esošās sensoru sistēmas ir masīvas un grūti darbināmas. AISPECO tehniskais risinājums ir vienkārši uzstādāms un pielāgojams dažādiem objektiem un novērošanas uzdevumiem. Turklāt ierīces programmatūra ļauj datus ievākt ar mazāku lidojumu skaitu, kas ievērojami samazina izmaksas un padara novērošanas procesu dabai draudzīgāku. Šobrīd \"Aispeco\" produktus izmanto dažādi elektropārvadu līniju operatori, tostarp \"Elia Group\", \"Manitoba Hydro\", \"Geodigital\" un citi. Šī finansējuma raunda mērķis ir iekarot jaunus tirgus un izplesties uz citām industrijām, piemēram, dzelzceļu un gāzes vadu pārbaudi. \"Šī ir mūsu pirmā sadarbības pieredze ar fondu ārpus Baltijas valstīm. Var novērot, ka ārvalstu riska kapitāla fondi ir pastiprināti ieinteresēti investēt Baltijas valstu uzņēmumos, un tas ir lielisks indikators augstai tirgus aktivitātei un gaidāmiem citiem ārvalstu ieguldījumiem,\" saka \"Capitalia\" vadītājs Juris Grašins. Kopumā \"Aispeco\" šajā finansējuma piesaistes raundā no \"Superhero capital\", \"70Ventures\" un \"Capitalia\" piesaistījiis finansējumu vairāk nekā 1 miljona eiro apmērā. 2020. gadā \"Aispeco\" veiksmīgi noslēdza savu dalību \"70Ventures\" akseleratorā, un kopš tā laika fonds turpina iesaistīties uzņēmuma attīstībā. Līdz šim Aispeco ir piesaistījis finansējumu kopumā 1,4 miljonu eiro apmērā. \"Mēs esam ļoti pateicīgi par nebeidzamo atbalstu un uzticību, ko saņemam no tik pieredzējušiem un panākumiem bagātiem fondiem. Šī sadarbība uzlabo \"Aispeco\" progresīvo attīstību,\" stāsta Mantas Vaskela, \"Aispeco\" vadītājs. Šis ir septītais \"Capitalia Co-Investment Fund\" veiktais ieguldījums kopš uzņēmuma dibināšanas 2021. gada nogalē. Fonds jau ir investējis tādos veiksmīgos uzņēmumos kā \"Aerones\", \" Bolt \", \"Cenos\", \"Favro\", \"Inzmo\" un \"Scratcher\". Lai turpinātu attīstīt stauji augošus Eiropas jaunuzņēmumus, \"Capitalia Co-Investment Fund\" aktīvi piesaista jaunus investorus ar minimālo ieguldījuma 25 000 eiro apmērā. \"Capitalia Co-Investment Fund\" ir \"Capitalia\" meitas uzņēmums. Kopš dibināšanas 2021. gadā fonds jau ir piedāvājis riska kapitāla finansējumu septiņiem strauji augošiem Eiropas jaunuzņēmumiem. Capitalia arī ir finansējusi apgrozāmos līdzekļus un veikusi kapitāla ieguldījumus vairāk nekā 5 000 uzņēmumos, investējot to attīstībā vairāk nekā 100 miljonu eiro. \"Superhero Capital\" ir 2015. gadā dibināts agrīnās stadijas riska kapitāla fonds, kas fokusējas uz  Somijas  un Baltijas valstu jauno uzņēmēju atbalstu. Uzņēmums šobrīd veic ieguldījumus no sava otrā fonda EUR 40 miljonu vērtībā. Līdz šim Superhero Capital ir ieguldījis tādos jaunuzņēmumos kā Leadfeeder, Flowpayer, Printonpack.com, Cloud Factory un daudzos citos.", "link": "https://www.delfi.lv/bizness/44467736/tehnologijas/54816620/capitalia-kopa-ar-somijas-riska-kapitala-fondu-investejusi-150-000-eiro-lietuvas-jaunuznemuma"},
{"title": "Kripto projekta 'Celsius' šefi pirms kraha izņēmuši 30 miljonus", "category": "Tehnoloģijas", "body": "Vasaras sākumā, kad sākās tā sauktā \"kripto ziema\", kuras laikā \" Bitcoin \" un faktiski visas  kriptovalūtas  sāka zaudēt vērtību un investori pārnesa savus līdzekļus uz drošākiem aktīviem, krīzi pieredzēja vairāki ar šo nozari saistīti uzņēmumi. Viens no tiem bija tirdzniecības un apmaiņas platforma \"Celsius Network\", kas jūnijā, kad kriptovalūtu vērtība sāka kristies ārkārtīgi ātri, apturēja iespēju saviem klientiem izņemt naudu ārā no tās. Mēnesi vēlāk uzņēmums pieteica bankrotu. Bankrota tiesnesis, kas vadīja lietu, nesen iecēla pārbaudītāju, lai izpētītu apgalvojumus par uzņēmuma un tā vadītāju pārkāpumiem. Tā laika uzņēmuma izpilddirektors Alekss Mašinskis, līdzdibinātājs Daniels Leons un galvenais tehnoloģiju direktors Nūks Goldstīns maijā no servisa izņēma kriptovalūtas vairāk nekā 30 miljonu ASV dolāru apmērā. Tādējādi redzams, ka vadītāji juta, ka tuvojas problēmas, kā arī lielās summas izņemšana pasliktināja servisa iespēju izmaksāt naudu klientiem.", "link": "https://www.delfi.lv/bizness/44467736/tehnologijas/54818878/kripto-projekta-celsius-sefi-pirms-kraha-iznemusi-30-miljonus"},
{"title": "Noskaidroti biznesa iespēju festivāla 'Icebreakers'22' uzvarētāji", "category": "Tehnoloģijas", "body": "Grantu konkursa fināla posmā sacentās un žūrijai savas biznesa idejas prezentēja septiņas komandas. Ideju pārbagātībai nebija robežu – dalībnieki, sekojot festivāla vadmotīvam \"Misija: radīt\", bija padomājuši par vairākām inovāciju idejām, kas cilvēkiem ikdienā atvieglotu dzīvi un risinātu dažādus aktuālus jautājums. Pirmās vietas un 8000 eiro granta ieguvēji \"OG Sense\" izstrādā jauna veida optisko gāzes sensoru amonjaka (NH3), CO2 un gaistošo organisko savienojumu identifikācijas un koncentrācijas mērījumiem, kā arī temperatūras mērīšanai. Šādi sensori tiek izmantoti pārsvarā mājputnu fermās, bet izmantojams visur, kur jāizmēra minēto gāzu līmeņi. Komandas pārstāvis Valters Slava ir gandarīts par uzvaru: \"Patiesi priecājamies par augsto novērtējumu un izcīnīto pirmo vietu \"Icebreakers\" festivālā. Tajā pašā laikā arī skaidri apzināmies, ka šis ir tikai viens no pirmajiem soļiem ceļā uz mūsu projekta veiksmīgu realizāciju. \"OG Sense\"\" ir Latvijas zinātnieku komandas radīta tehnoloģija, kas vēlreiz apstiprina patiesi spēcīgu zinātnieku darbu tepat Latvijā.\" Otrās vietas un 2000 eiro granta ieguvēji \"AR Wheels\" izstrādā 3D paplašinātās realitātes vizualizatoru, kas palīdzēs klientiem virtuāli piemērīt auto diskus un aksesuārus pirms to iegādes. Komandas pārstāvis Rolands Ivdra jau skaidri zina tālākos uzdevumus: \"Līdz šī gada beigām ir mērķis panākt galējo vienošanos ar klientiem par produkta specifikāciju, cenu un vienoties par iepriekšpārdošanu, pēc kā tiks izstrādāta produkta minimālā versija jeb MVP.\" Festivāls \"Icebreakers'22\" norisinājās klātienē LU Akadēmiskā centra Zinātņu mājā. Visas dienas garumā festivāla apmeklētājiem bija iespēja darboties radošajās darbnīcās un meistarklasēs, klausīties ekspertu diskusijās par aktuāliem mūsdienu pasaules un pēdējā gada jautājumiem, tostarp savu datu aizsardzību interneta vidē, emocionālo inteliģenci, jaunumiem tehnoloģijās, atbalsta instrumentiem biznesa idejas attīstībai, kā arī radošumu biznesa vidē. Šogad festivāla apmeklētājiem tika piedāvāta iespēja iepazīt dažādas prakses un karjeras iespējas, kā arī izmēģināt dronu simulāciju un virtuālās realitātes risinājumus uzņēmumu un organizāciju ekspo zonā.", "link": "https://www.delfi.lv/bizness/44467736/tehnologijas/54821854/noskaidroti-biznesa-iespeju-festivala-icebreakers-22-uzvaretaji"},
{"title": "Hakeri nozaguši teju 600 miljonus no populārās kriptobiržas 'Binance'", "category": "Tehnoloģijas", "body": "Hakeri izmantojuši ievainojamību divu \"Binance\" blokķēžu sistēmā, kas ļāva pārnest digitālās monētas starp tām. Lai gan, kā norāda uzņēmums, lielākā daļā \"Binance\"  kriptovalūtas  - BNB - ir drošībā, garnadži esot tikuši pie monētām, kas ir apmēram 570 miljonu ASV dolāru vērtībā. \"Binance\" gan vēsta, ka daļa no līdzekļiem gan ir iesaldēti un, iespējams, hakeru guvums nebūs tik liels kā šobrīd lēsts. \"Problēma ir saprasta. Jūsu finanses ir drošībā. Mēs atvainojamies par neērtībām un ziņosim par to, kas notiks tālāk,\" sarunā ar CNBC piektdien teica uzņēmuma vadītājs Čanpens Džao. Šis ir jau kārtējais hakeru uzbrukums šogad. \"Delfi Bizness\"  nesen kā vēstīja, ka kriptovalūtu zagļi šogad ir pamanījušies nozagt jau teju divus miljardu s. Visticamāk, ka \"Binance\" uzlaušana šobrīd arī ļaus kolektīvajiem noziedznieku nodarītajiem zaudējumiem pārsniegt divu miljardu atzīmi. Iepriekšējie noziegumi ir bijuši ļoti līdzīgi un eksperti cer, ka tagad, kad ir iestājusies \"kripto ziema\" un nozarē neieplūst vairs tik lieli līdzekļi kā iepriekš, kripto uzņēmumi sāks pievērst lielāku uzmanību drošībai.", "link": "https://www.delfi.lv/bizness/44467736/tehnologijas/54822812/hakeri-nozagusi-teju-600-miljonus-no-popularas-kriptobirzas-binance"},
{"title": "LMT deviņos mēnešos uzstādījis vairāk nekā 70 jaunas 5G bāzes staciju", "category": "Tehnoloģijas", "body": "SIA \"Latvijas mobilais telefons\" ( LMT ) šogad deviņos mēnešos uzstādījusi vairāk nekā 70 jaunu  5G  bāzes staciju, informē uzņēmumā. Kompānijā norāda, ka 50 apdzīvotās vietās ir pieejamas kopumā 180 5G bāzes staciju. Tostarp visvairāk 5G bāzes staciju darbojas Rīgā, seko Pierīga, Ogres apkaime, Jelgava, Daugavpils, Jūrmala un Ventspils. Vienlaikus starp pilsētām plašākais LMT 5G pārklājums ir Ventspilī, Jelgavā, Daugavpilī, Liepājā, Tukumā, Talsos un Valmierā. LMT prezidents Juris Binde norāda, ka, pēc LMT novērojumiem, lietotāji, kuri izmēģina 5G internetu, to izvēlas pastāvīgai lietošanai. Tāpat kompānijā minēja, ka atbilstoši datu analītikas uzņēmuma \"Tefficient\" datiem LMT klienti 2021.gadā ierindojās devītajā vietā pasaulē pēc mobilo datu patēriņa apmēra - vidējais datu patēriņš uz vienu SIM karti pērn LMT bija 26,8 gigabaiti. Sabiedrisko pakalpojumu regulēšanas komisijas dati liecina, ka Latvijā vidēji lietotājs izmanto 18 gigabaitus mēnesī. LMT reģistrēta 1992. gada janvārī, un tās pamatkapitāls ir 817 000 eiro, liecina \"Firmas.lv\" informācija. LMT kapitālā 49% pieder \"Telia Company\" un tās meitasfirmai \"Sonera Holding\", pa 23% akciju pieder SIA \"Tet\" un Latvijas Valsts radio un televīzijas centram, bet 5% - SIA \"Publisko aktīvu pārvaldītājs \"Possessor\"\". \"Telia Company\" pieder 49% \"Tet\" kapitāldaļu, bet Latvijas valstij \"Possessor\" personā - 51%.", "link": "https://www.delfi.lv/bizness/44467736/tehnologijas/54828720/lmt-devinos-menesos-uzstadijis-vairak-neka-70-jaunas-5g-bazes-staciju"},
{"title": "Puse Latvijas iedzīvotāju nezina interneta ātrumu savā mājoklī, atklāj aptauja", "category": "Tehnoloģijas", "body": "Aptuveni puse jeb katrs otrais Latvijas iedzīvotājs zina, kāds interneta ātrums ir viņa mājoklī. Gandrīz 40% nezina, cik ātrs internets viņiem patiesībā būtu nepieciešams, atklāj daudzpakalpojumu uzņēmuma \" Tele2 \" un \"Berg Research\" veiktā aptauja. No tiem respondentiem, kas zināja, cik ātrs internets viņiem būtu vajadzīgs, visvairāk jeb 30% atzina, ka viņiem būtu nepieciešams internets ar ātrumu no 100 līdz 500 Mbit/s. 14% ir pārliecināti, ka viņiem nepieciešams būtu vēl lielāks ātrums – vairāk nekā 500 Mbit/s, un tikpat daudz iedzīvotājiem pietiktu ar 50-100 Mbit/s. \"Kā rāda pētījuma dati, interneta lietotājiem ir visnotaļ vispārīgs priekšstats par to, kāds internets viņiem ir šobrīd un kāds viņiem būtu nepieciešams. Iemesli tam var būt dažādi – gan tas, ka nav pietiekamas izpratnes par interneta ātruma mērvienībām, gan arī fakts, ka lielākā daļa iedzīvotāju ir apmierināti ar interneta ātrumu, kas viņiem šobrīd ir pieejams,\" komentē \"Tele2\" komercdirektors Raivo Rosts. Gan fiksētais, gan mobilais internets spēj nodrošināt pietiekamu interneta ātrumu, lai apmierinātu cilvēku pamatvajadzības. Izvēli starp šiem diviem interneta pieslēguma veidiem faktiski nosaka tas, cik mobils viņš vēlas būt, vai konkrētajā vietā ir pieejams fiksētais internets un vai klients vēlas veikt nelielus urbšanas darbus savā dzīvesvietā, ierīkojot internetu, viņš turpina. Tie respondenti, kuri uzskata, ka viņiem ir nepieciešams  5G  internets, vairāk nekā citi vēlas un sagaida ļoti ātru internetu – virs 500 Mbit/s. Aptauja veikta šī gada jūnijā. Kopumā tajā piedalījās 1007 respondenti vecumā no 18-74 gadiem.", "link": "https://www.delfi.lv/bizness/44467736/tehnologijas/54830162/puse-latvijas-iedzivotaju-nezina-interneta-atrumu-sava-majokli-atklaj-aptauja"},
{"title": "Par 48 000 eiro uzturēs attālinātajām parlamenta sēdēm izstrādāto rīku 'eSaeima'", "category": "Tehnoloģijas", "body": "Attālinātajām parlamenta sēdēm izstrādāto rīku \"e Saeima \" par 48 000 eiro bez pievienotās vērtības nodokļa ( PVN ) uzturēs SIA \"I\", liecina informācija Iepirkumu uzraudzības biroja mājaslapā. Saeima bija izsludinājusi iepirkumu par attālinātas sēdes organizēšanai nepieciešamā tehnoloģiskā risinājuma uzturēšanu. Atklātā konkursā bija saņemts viens piedāvājums, kas arī atzīts par pieņemamu. SIA \"I\" pakalpojumus rīka uzturēšanā sniegs 12 mēnešus no līguma spēkā stāšanās dienas vai līdz līguma kopējās cenas (48 000 eiro bez PVN) sasniegšanai atkarībā no tā, kurš apstāklis iestājas pirmais. Pusēm, rakstveidā vienojoties, ir tiesības pagarināt līgumu vienu reizi par periodu, kas nepārsniedz 12 mēnešus, ar nosacījumu, ka līguma izpildes laikā sniegto pakalpojumu apjoms nepārsniedz noteikto līguma kopējo cenu. Saeimas attālinātas sēdes organizēšanai nepieciešamais tehnoloģiskais risinājums \"eSaeima\" ir izvietots Saeimas Informācijas un komunikāciju tehnoloģijas infrastruktūrā - fiziskie serveri un virtualizācijas risinājums. Risinājumam ir izveidota produkcijas vide un testa vide, kuras ir identiski konfigurētas vides. Saeimas attālinātās sēdes laikā \"eSaeimu\" vienlaikus lieto līdz 130 lietotājiem, kuriem tiek nodrošināta runātāja video un audio attēlošana portatīvajos datoros un Saeimas sēdes deputātu pamatfunkciju izpilde, piemēram, pieteikties debatēm, balsot, iepazīties ar balsojuma rezultātiem u.tml. procesiem. Šāds risinājums Saeimas darbā tika ieviests  Covid-19  pandēmijas laikā, kad tostarp parlaments pārgāja uz attālināta darba režīmu. Portālā \"Firmas.lv\" pieejamā informācija liecina, ka SIA \"I\" dibināta 2019. gadā un tās pamatkapitāls ir 4000 eiro. Uzņēmuma īpašnieks ir Kirils Solovjovs. Kapitālsabiedrības apgrozījums 2021. gadā bija 0,28 miljoni eiro, peļņai sasniedzot 0,18 miljonus eiro.", "link": "https://www.delfi.lv/bizness/44467736/tehnologijas/54834556/par-48-000-eiro-uztures-attalinatajam-parlamenta-sedem-izstradato-riku-esaeima"},
{"title": "Sārts: jaunās tehnoloģijas pavērs iespējas efektīvāk manipulēt ar cilvēkiem", "category": "Tehnoloģijas", "body": "Attīstoties papildinātās un virtuālās realitātes tehnoloģijām, pavērsies iespējas efektīvāk manipulēt ar cilvēkiem, un tā kļūs par fundamentālu problēmu, intervijā Latvijas Radio sacīja  NATO  Stratēģiskās komunikācijas izcilības centra direktors  Jānis Sārts . Viņš stāstīja, ka tuvākajā nākotnē sociālie tīkli mainīsies - tīmeklī aktīvo cilvēku dzīvēs arvien vairāk ienāks \"metaverse\" tehnoloģijas, apvienojot reālo dzīvi ar virtuālo. \"Tas, ko mēs šobrīd izmantojam vairāk viedtālruņos, pārcelsies jau uz citām tehnoloģiskajām ierīcēm, un, ja mēs redzam, kādu ietekmi var atstāt sociālie tīkli, kuros mēs tikai paskatāmies, tad, protams, ir bažas, ka vidēs, kurās fiziskā realitāte saplūst ar digitālo realitāti, (..) iespējas to izmantot ļaunprātīgi un ietekmēšanas nolūkos būs daudz lielākas,\" sacīja eksperts. Sārts brīdināja, ka \"metaverse\" vidē daudziem būs grūtāk atšķirt īsto no neīstā, un tas radīs problēmas, īpaši, kad kāds būs ieinteresēts manipulēt ar cilvēku prātiem un uztveri. Viņš gan piebilda, ka minētās tehnoloģijas mūsu dzīvēs ienāk pakāpeniski. Vaicāts, kā varēs cīnīties ar šo jauno tehnoloģiju nelabvēlīgajām blaknēm, Sārts atbildēja, ka visnotaļ nevajadzētu pieļaut tās pašas kļūdas, kas tika pieļautas, izplatoties pašreizējiem sociālajiem medijiem, proti, par jaunās vides regulējumu, kontroles mehānismiem un atbildības sadalījumu būtu jādomā jau laicīgi - pirms šīs tehnoloģijas ir kļuvušas plaši pieejamas. Detalizētāk par minētajiem jautājumiem plānots runāt šodien plkst.10 gaidāmajā konferencē \"Sociālo mediju jaunās tendences\", ko rīko NATO Stratēģiskās komunikācijas izcilības centrs.", "link": "https://www.delfi.lv/bizness/44467736/tehnologijas/54838382/sarts-jaunas-tehnologijas-pavers-iespejas-efektivak-manipulet-ar-cilvekiem"},
{"title": "Pētījums: 'Microsoft' vairākās valstīs izvairās no nodokļu maksāšanas", "category": "Tehnoloģijas", "body": "ASV datortehnoloģiju gigants \" Microsoft  Corp.\" izvairījies no nodokļu maksāšanas vairāku miljardu apmērā Lielbritānijā, Austrālijā un Jaunzēlandē, lai arī uzņēmums šajās valstīs ieguvis ienesīgus valsts sektora līgumus, liecina Uzņēmumu nodokļu uzskaites un pētniecības centra (CICTAR) veikts pētījums. Uzņēmums, kas vienmēr apgalvojis, ka ievēro to valstu likumdošanu un noteikumus, kur tas darbojas, valstu kasēm liedzis tik ļoti nepieciešamos ienākumus, vienlaikus saņemot nodokļu maksātāju naudu, norāda CICTAR. \"Vairākos gadījumos \"Microsoft\" pēdējos gados nav maksājis nodokļus, ienākumus novirzot uz uzņēmumiem ar nodokļu rezidenci Bermudu salās vai citās labi zināmās nodokļu patvērumu valstīs,\" skaidro centrs. Pētījumā teikts, ka uzņēmuma Īrijas struktūrvienība \"Microsoft Global Finance\", kuras nodokļu rezidence ir Bermudu salās, 2020. gadā investīcijās konsolidēja vairāk nekā 100 miljardus doolāru un, neskatoties uz 2,4 miljardu dolāru pamatdarbības peļņu, nesamaksāja nekādus nodokļus. Tikmēr kādā citā piemērā \"Microsoft Singapore Holdings\" 2020. gadā no dividendēm reģistrēja 22,4 miljardu dolāru ienākumus, taču paziņoja par nodokļu saistībām vien 15 dolāru apmērā. Vienlaikus \"Microsoft\" pēdējos piecos gados Lielbritānijā, ASV, Austrālijā un Kanādā noslēdzis valstu līgumus vismaz 3,3 miljardu dolāru apmērā.", "link": "https://www.delfi.lv/bizness/44467736/tehnologijas/54839504/petijums-microsoft-vairakas-valstis-izvairas-no-nodoklu-maksasanas"},
{"title": "Latvija dalīsies pieredzē un atbalstīs Moldovu digitalizācijas jautājumos", "category": "Tehnoloģijas", "body": "Ārlietu ministrs  Edgars Rinkēvičs  ticies ar  Moldovas  Republikas delegāciju, kuru vada premjerministres vietnieks digitalizācijas jautājumos Jurijs Curkanu (Iurie Turcanu). Moldovas delegācija atrodas vairāku dienu vizītē Latvijā, lai iepazītos ar Latvijas pieredzi un plānotu sadarbības iespējas digitalizācijas jomā, informē  Ārlietu ministrija . Ārlietu ministrs paudis gandarījumu par Moldovas Eiropas Savienības kandidātvalsts statusu, uzsverot digitalizāciju kā svarīgu instrumentu, Moldovai uzsākot  Eiropas Komisijas  nosacījumu izpildi tālākai ES integrācijai. Rinkēvičs akcentējis Latvijas gatavību atbalstīt Moldovu digitālās transformācijas jomā. Curkanu kā prioritāti sadarbībā ar Latvijas partneriem uzsvēris pieredzes apmaiņu izglītības un veselības jomas digitalizācijā, kiberdrošībā un cīņā pret dezinformāciju. Curkanu izteicis interesi par Latvijas e-identitātes risinājumiem un e-parakstu savienojamību starp Latviju un Moldovu. Moldovas delegācijas vizīti Latvijā organizē \"Moldovas nākotnes tehnoloģiju organizācija\" (Moldova Future Technologies Activity), ko dibinājuši ASV Starptautiskā attīstības aģentūra (USAID), Zviedrijas Starptautiskā attīstības aģentūra (SIDA) un  Rīgas Biznesa skola  kā Rīgas Tehniskās Universitātes struktūrvienība. Vizītes mērķis ir iepazīstināt delegāciju ar Latvijas inovāciju un digitalizācijas sasniegumiem akadēmiskā, nozaru un politiskā līmenī. Tās laikā notiek tikšanās ar atbildīgajām valsts pārvaldes iestādēm, augstākās izglītības iestādēm un IT nozares uzņēmējiem, kas strādā  5G , kiberdrošības, mākslīgā intelekta un zaļo tehnoloģiju jomās.", "link": "https://www.delfi.lv/bizness/44467736/tehnologijas/54841540/latvija-dalisies-pieredze-un-atbalstis-moldovu-digitalizacijas-jautajumos"},
{"title": "Latvijā darbu sācis uzņēmums, kas arī fiziskajos veikalos piedāvās 'pērc tagad, maksā vēlāk' pakalpojumu", "category": "Tehnoloģijas", "body": "Latvijā darbu sācis \"Sun Finance\" inkubētais jaunuzņēmums \"Dali Dali\", kas patērētājiem piedāvā pasaulē populāro \"buy-now-pay-later\"(BNPL) jeb \" pērc tagad, maksā vēlāk \" finanšu rīku. Pakalpojums tiks nodrošināts arī pirkumiem uz vietas, fiziskos veikalos, informē uzņēmuma pārstāvji. Pakalpojums \"buy-now-pay-later\" ļauj cilvēkiem sevis kāroto preci iegādāties un sākt lietot uzreiz, bet par to norēķināties vēlāk. Šobrīd pasaulē pazīstamākie uzņēmumi, kas piedāvā šādu finanšu pakalpojumu, ir tādi fintech milži kā \"Affirm\" un \"Afterpay\". Tagad šiem uzņēmumiem pievienojas arī \"Sun Finance\", kas ir izvēlējies Latviju kā pirmo valsti, kur palaist šo pakalpojumu. \"Lai gan pasaules prakse ir tāda, ka preces var iegādāties tikai pie partneriem, mēs šo finanšu pakalpojumu paceļam jaunā līmenī, ļaujot mūsu mobilo lietotni izmantot jebkurā no Latvijas veikaliem. Tāda ir arī mūsu pieeja biznesam – mēs ņemam labāko no pasaules prakses, pievienojam tam savu pieredzi un redzējumu konkrētajā tirgū un radām jaunus finanšu pakalpojumus, kuri ir patiešām pielāgoti patērētāju vajadzībām,\" stasta Toms Jurjevs, \"Sun Finance\" dibinātājs un vadītājs. \"Sun Finance\" grupas inkubētais jaunuzņēmums \"Dali Dali\" piedāvā ikvienā no Latvijas veikaliem iegādāties preces gan tiešsaistē, gan arī klātienē, fiziskā veikalā. Ierasti populārākās preču grupas, ko iedzīvotāji izvēlas \"pirkt tagad un maksāt vēlāk\" ir modes, sporta un saimniecības preces. Mobilajā lietotnē \"Dali Dali\" ir iespējams norēķināties ne tikai par precēm, bet arī par dažādiem pakalpojumiem, piemēram, friziera apmeklējumu. Turklāt ar \"Apple Pay\" un \" Google  Pay\" starpniecību ir iespējams pirkumu uzsākt un noslēgt aptuveni vienas minūtes laikā, kas ir Eiropā vēl nebijis risinājums šāda tipa pakalpojumiem. \"Mobilo lietotni var izmantot pirkumiem izmērā no 20 līdz 2000 EUR, tādēļ tā būs piemērota dažādiem pircējiem un dažādiem produktiem. Šobrīd redzam, ka lietotājiem it īpaši interesē mode un saimniecības preces,\" komentē Mārtiņš Vaivars, \"Dali Dali\" līdzdibinātājs.", "link": "https://www.delfi.lv/bizness/44467736/tehnologijas/54843046/latvija-darbu-sacis-uznemums-kas-ari-fiziskajos-veikalos-piedavas-perc-tagad-maksa-velak-pakalpojumu"},
{"title": "'BADideas.fund' investējis pusmiljonu eiro Baltijas un Ukrainas jaunuzņēmumos", "category": "Tehnoloģijas", "body": "\"BADideas.fund\" līdz šim ir ieguldījis piecos jaunuzņēmumos, tostarp \"Breezit\" ( Lietuva ), \"Recruitlab\" ( Igaunija ), \"Lande\" (Latvija), \"Fuel Finance\" (Ukraina), \"Rapidworks\" (Igaunija). \"BADideas.fund\" kopā ir gatavi investēt vairāk nekā trīs miljonus eiro gadā, bet vienā biznesa risinājumu un programmatūras projektā – no 50 līdz 100 tūkstošiem eiro. \"BADideas.fund\" ieguldījuma fokuss ir pirmssēklas un sēklu stadijas jaunuzņēmumi, bet sagaidot, ka ir jau izstrādāts un tirgū palaists produkta prototips, un novērojama pirmā sazobe ar tirgu. Pirmajā darbības gadā komanda mērķē investēt desmit jaunuzņēmumos. Vēlāk – divos līdz trijos jaunuzņēmumos mēnesī. Starp \"BADideas.fund\" biedriem ir dibinātāji un jaunuzņēmumu veidotāji, kas būvējuši tādus uzņēmumus kā \"Vimeo\", \" Printify \", \"Pandadoc\", \" Pipedrive \", \" Bolt \", \"Apollo\", \"Bird\", \"Shopify\", \"Whimsical\", \"Lokalise\", \"Deel\", \"Printful\", \"Twilio\", \"Veriff\", \" Wise \".", "link": "https://www.delfi.lv/bizness/44467736/tehnologijas/54843790/badideasfund-investejis-pusmiljonu-eiro-baltijas-un-ukrainas-jaunuznemumos"},
{"title": "ASV uzraugi izmeklē slavenāko un dārgāko NFT veidotāju rīcību", "category": "Tehnoloģijas", "body": "ASV Vērtspapīru un biržu komisija (SEC) cenšas noskaidrot, \"Yuga Labs\", kas populārās  NFT  kolekcijas \"Bored Ape Yacht Club\" veidotāji, nav pārkāpuši vērtspapīru tirgošanas noteikumus. SEC pārbauda, ​​vai Maiami bāzētā uzņēmuma pārdotie attēli līdzīgi akcijām un vai tiem nebūtu jāievēro tie paši noteikumi, raksta \"Bloomberg\" atsaucoties uz avotiem komisijā. Volstrītas galvenais regulators arī pārbauda \"ApeCoin\" izplatīšanu, kas tika piešķirta \"Bored Ape\" un saistīto NFT īpašniekiem. Medijs gan norāda, ka pagaidām \"Yuga Labs\" nav apsūdzēta par pārkāpumiem, un SEC izmeklēšanas sākšana nenozīmē, ka aģentūra iesūdzēs firmu. “Ir labi zināms, ka politikas veidotāji un regulatori ir centušies uzzināt vairāk par web3 jauno pasauli. Mēs ceram sadarboties ar pārējo nozari un regulatoriem, lai definētu un veidotu plaukstošo ekosistēmu,” teikts \"Yuga Labs\" paziņojumā \"Bloomberg\". \"Kā līderis, Yuga ir apņēmusies pilnībā sadarboties ar jebkādiem jautājumiem.\" NFT ir kriptovalūtu ieviestajā blokķēdes tehnoloģijā izvietoti digitālie produkti. NFT var kalpot arī kā autentiskuma sertifikāti, kurus nevar pavairot.", "link": "https://www.delfi.lv/bizness/44467736/tehnologijas/54843976/asv-uzraugi-izmekle-slavenako-un-dargako-nft-veidotaju-ricibu"},
{"title": "Masks paziņo, ka turpinās maksāt par 'Starlink' Ukrainā", "category": "Tehnoloģijas", "body": "Amerikāņu miljardieris  Īlons Masks  sestdien paziņoja, ka viņa uzņēmums turpinās maksāt par \" Starlink \" satelītinternetu Ukrainā, ar šo paziņojumu nākot klajā dienu pēc tam, kad bija ļāvis noprast, ka vairs nevar finansēt šo projektu. \"Kaut arī \"Starlink\" joprojām zaudē naudu un citi uzņēmumi saņem nodokļu maksātāju dolāru miljardus, mēs turpināsim finansēt Ukrainas valdību par brīvu,\" tviterī ierakstījis pasaules bagātākais cilvēks. Vēl piektdien Masks norādīja, ka uzņēmums \" SpaceX \" nevarēs maksāt par \"Starlink\" Ukrainā bezgalīgi. Pentagons apliecināja, ka runā ar miljardiera uzņēmumu par finansējumu šim būtiski svarīgajam tīklam.", "link": "https://www.delfi.lv/bizness/44467736/tehnologijas/54847322/masks-pazino-ka-turpinas-maksat-par-starlink-ukraina"},
{"title": "'Personība biznesā': biedrības 'Riga TechGirls' vadītāja, uzņēmēja Anna Andersone", "category": "Tehnoloģijas", "body": "Katru svētdienu \" Delfi Bizness \" piedāvā sarunu ar kādu no biznesa vides pārstāvjiem par pašreizējām aktualitātēm, ceļu uz panākumiem, nākotnes plāniem un dzīves laikā gūtajām atziņām. Anna Andersone ar savām aktivitātēm un zināšanām guvusi plašu atpazīstamību Latvijas IT un jaunuzņēmumu vidē. Viņa ir biedrības \" Riga TechGirls \" līdzradītāja un vadītāja, kā arī vairāku uzņēmumu dibinātāja, turklāt arī mamma divām meitām. atradīsiet šeit \"Riga TechGirls\" iedvesmo un izglīto sievietes ar mērķi mudināt viņas iesaistīties un darboties informācijas tehnoloģiju nozarē. \"Riga TechGirls\", lai arī ir nevalstiska organizācija, aug jaunuzņēmuma izaugsmes ātrumā, uzsver vadītāja, norādot, ka arī  NVO  sektorā var piesaistīt finansējumu un augt ļoti strauji.  Anna Andersone šobrīd meklē partneri un vadītāju savam uzņēmumam \"be-with\", lai zīmolu paceltu nākamajā līmenī.  Esmu uzņēmēja, kas veidojusi vairākus IT jaunuzņēmumus, un jau ilgāku laiku publiski iestājos par dažādību un iekļaušanu tehnoloģiju jomā. Esmu arī mamma un sieviete, kas atklāti runā par ģimenes dzīves un biznesa vadīšanas apvienošanu un attiecību nozīmi veiksmīgas dzīves veidošanā. ?  Ikviens saskaras ar talantu trūkumu. Latvijā ir ļoti zems bezdarba līmenis un katastrofāli trūkst kompetentu, spēcīgu un konkurētspējīgu cilvēku, kas varētu palīdzēt arī uzņēmumiem konkurēt starptautiskā mērogā. Īpaši tas ir jūtams IT jomā, kas ir viena no visstraujāk augošajām visā pasaulē. Trūkst programmētāju, un īpaši trūkst programmētāju ar dažādiem profiliem, tai skaitā sieviešu.", "link": "https://www.delfi.lv/bizness/44467736/tehnologijas/54844146/personiba-biznesa-biedribas-riga-techgirls-vaditaja-uznemeja-anna-andersone"},
{"title": "'Tet' pametis vēl viens uzņēmuma valdes loceklis", "category": "Tehnoloģijas", "body": "Veiktas izmaiņas telekomunikāciju uzņēmuma SIA \" Tet \" valdē, ziņo \" Lursoft \" \"Klientu portfelis\". Jau vēstīts, ka oktobra sākumā uzņēmuma valdi atstāja tā ilggadējā valdes locekle Ingrīda Rone, savukārt pirmdien, 17.oktobrī, no amata atcelts arī Sergejs Kostjučenko. Viņš šajā amatā atradās vien kopš šā gada aprīļa beigām. Līdz ar izmaiņām SIA \"Tet\" valdē turpina darbu četras amatpersonas – valdes priekšsēdētājs Uldis Tatarčuks un valdes locekļi Gints Bukovskis, Alla Krūmiņa un Dmitrijs Ņikitins. 2021. gadā SIA \"Tet\" veica ieguldījumus pamattīkla un esošo pakalpojumu pilnveidē, kā arī jaunu risinājumu izstrādē, investējot 35,8 miljonus eiro. Iesniegtais gada pārskats liecina, ka 2021. gadā SIA \"Tet\" kāpināja apgrozījumu par 12,52%, rādītājam sasniedzot 200,62 miljonus eiro. Finanšu gadu uzņēmums noslēdza ar 26,78 miljonu eiro peļņu. \"Tet\" konsolidētais apgrozījums aizvadītajā gadā palielinājies līdz 253,25 miljoniem eiro, bet konsolidētā peļņa veidoja 28,85 miljonus eiro. \"Lursoft\" pieejamā informācija liecina, ka pagājušajā gadā SIA \"Tet\" ar darba vietām nodrošināja 1221 strādājošo, kopumā nodokļu maksājumos valsts kopbudžetā samaksājot 40,72 miljonus eiro. No tiem 10,15 miljonus eiro veidoja valsts sociālās apdrošināšanas obligātās iemaksas, bet 4,89 miljonus eiro – iedzīvotāju ienākuma nodoklis. Pērn uzņēmums uzbūvējis un nodevis ekspluatācijā 6.datu centru ar 60 statnēm, kā arī uzsāka mākoņpakalpojuma platformas paplašināšanu. Iesniegtajā vadības ziņojumā SIA \"Tet\" norāda, ka pagājušajā gadā tas arī turpināja investēt digitālajā transformācijā, kas ietver būtiskāko uzņēmuma darbībai nepieciešamo IT sistēmu nomaiņu un visaptverošu biznesa procesu pārskatu, efektivizējot uzņēmuma darbību, uzlabojot klientu pieredzi un ievērojami paātrinot klientu apkalpošanu. Šogad SIA \"Tet\" turpinās tālāko attīstību, turpinot digitālās transformācijas programmu. Programmā tiek pārskatīts uzņēmuma produktu portfelis, biznesa procesi un biznesa līnijas pakāpeniski pārceltas uz jaunu IT infrastruktūru ar mērķi uzlabot klientu pieredzi, ievērojami paātrināt klientu apkalpošanu un turpināt celt uzņēmuma darbības efektivitāti.", "link": "https://www.delfi.lv/bizness/44467736/tehnologijas/54852938/tet-pametis-vel-viens-uznemuma-valdes-loceklis"},
{"title": "Divi Latvijas jaunuzņēmumi guvuši panākumus veselības aprūpes inovāciju konkursā", "category": "Tehnoloģijas", "body": "Šogad dalībnieki no Latvijas ieguva prestižo \"InnoStars Award\" balvu veselības aprūpes inovāciju jomā, prezentējot divus unikālus risinājumus. Viens no tiem ir \"MedHydrogel\" – risinājums ķīmijas nozarē, kas piedāvā terapeitiskās kontaktlēcas, lai aizsargātu redzi pēc ķīmiskas acs traumas. Tikpat nozīmīgus rezultātus ir guvis \"Vigo\" – jaunuzņēmums, kas izstrādā rehabilitācijas rokasgrāmatu, izmantojot mākslīgo intelektu, lai palīdzētu cilvēkiem ātrāk un efektīvāk atgūties no insulta. Programmatūra viedtālrunī paredz terapeitiskus ieteikumus, praktisku palīdzību un rīkus, balstoties uz kognitīvās uzvedības terapiju. \"Vigo\" dibinātājs Kristaps Krafte atzīst, ka \"EIT Health\" un \"InnoStars Awards\" palīdz uzņēmumam spert pirmos soļus Eiropas tirgū: \"Šī programma mums ir devusi trīs ieguvumus. Kā pirmais jāuzsver iespēja doties uz semināriem Eiropā un papildināt zināšanas kopā ar 14 citiem veselības aprūpes jaunuzņēmumiem. Otrkārt, pieeju starptautiski atzītiem padomdevējiem, izmantojot \"EIT Health\" mentoringa tīklu ( ), savukārt trešais ieguvums ir finansiālie līdzekļi 12 500 eiro apmērā biznesa attīstībai.\" Savukārt \"MedHydrogel\" līdzdibinātāja un izpilddirektore Anastasija Drebota par balvu stāsta, ka tā ir devusi iespēju sākt mūsu terapeitisko kontaktlēcu izstrādi. \"Saņemtie finanšu līdzekļi mums ļāvuši pieteikties starptautiskajam patentam. Turklāt \"EIT Health\" investoru tīkla mentors mūs iepazīstināja ar vadošo oftalmologu un nodrošināja viņa palīdzību pirmo pētījumu organizēšanā un vadībā ar cilvēkiem. Mēs pat nenojautām, ka to varam sasniegt tik ātri. Arī komunikācija ar citiem \"InnoStars Award\" balvas pretendentiem bija ļoti noderīga. Uzzinājām par modernākajiem acu \"in vitro\" diagnostikas modeļiem, kas palīdzēs turpmākai lēcu izstrādei. Un, protams, vienmēr ir aizraujoši un emocionāli atrasties starp līdzīgi domājošiem cilvēkiem, kuri ar savu aizrautību, enerģiju un neatlaidību iesaistās veselības aprūpes uzlabošanā!\" Konkurss norisinājās jau trešo gadu, un tā uzvarētāji tika izvēlēti no 116 dalībniekiem, kuri pārstāvēja 13 valstis, kas iekļaujas \"EIT Health\" programmā \"Reģionālā inovācijas shēma\" (RIS). Kā šī gada uzvarētāji tika atzīti 15 jaunuzņēmumi no Centrālās, Austrumu un Dienvideiropas valstīm, kas joprojām turpina pilnveidoties veselības aprūpes inovāciju jomā. Ekspertu komisijas izvirzīto jaunuzņēmumu vidū bija pieci uzņēmumi no Portugāles, pa diviem no Latvijas, Polijas, Ungārijas un pa vienam no Čehijas, Lietuvas, Itālijas un Rumānijas. Katram finālistam tika piešķirts finansējums 25 000 eiro apmērā, kā arī apmācības, individuālais mentorings četru mēnešu garumā un iespēja piedalīties divās apmācību programmās Eiropā. \"InnoStars Awards 2019\" balvu ieguvējiem tiks organizētas arī trīs izvērtēšanas intervijas ar potenciālajiem klientiem, investoriem un partneriem. Pēc četru mēnešu ilgās apmācību programmas tiks atlasīti desmit finālisti, kuri novembrī piedalīsies \"InnoStars Awards\" fināla konkursā un sacentīsies par trīs galvenajām balvām: papildu 25 000, 15 000 vai 10 000 eiro finansējumu. \"Austrumeiropā, Vidusjūras valstīs un Portugālē tiek veikta izcila zinātniskā darbība un veidotas talantīgas komandas,\" sacīja \"EIT Health InnoStars\" biznesa izveides vadītājs Nuno Viegass. \"\"InnoStars Awards\" šo valstu jaunuzņēmumiem piešķir līdzekļus, lai tie spētu turpināt pilnveidot un juridiski noformēt savus izstrādātos veselības risinājumus, iegūtu papildu zināšanas par biznesa plāna izveidi, veiksmīgi komunicētu ar investoriem un sazinātos ar mentoriem citos Eiropas reģionos, kuri var dalīties ar savu pieredzi un atbalstīt tīklošanos.\" \"EIT Health\" ir bezpeļņas organizācija un viena no lielākajām Eiropas publiskā privātā sektora partnerībām veselības aprūpes inovāciju jomā. \"EIT Health\" veido vairāk nekā 140 partneri, un tas ir unikāls Eiropas vadošo uzņēmumu, universitāšu, pētniecības un attīstības centru, kā arī slimnīcu un institūtu tīkls. \"EIT Health\" galvenais uzdevums ir izveidot ekosistēmu, kas ļautu nākotnē attīstīt veselības aprūpi, kā rezultātā Eiropas iedzīvotāji varētu dzīvot ilgāk un veselīgāk. Izmantojot budžetu divu miljardu eiro apmērā, \"EIT Health\" uzlabo veselības aprūpes speciālistu prasmes visā Eiropā. Tā ir viena no lielākajām finansētajām veselības nozares iniciatīvām, un to atbalsta  Eiropas Komisija  un Eiropas Inovāciju un tehnoloģiju institūts (EIT). Plašāks \"InnoStars Award 2019\" laureātu saraksts pieejams  šeit .", "link": "https://www.delfi.lv/bizness/44467736/tehnologijas/51429479/divi-latvijas-jaunuznemumi-guvusi-panakumus-veselibas-aprupes-inovaciju-konkursa"},
{"title": "'EIT Health' meklē risinājumus acu, redzes aprūpes un sāpju ārstēšanas jomā", "category": "Tehnoloģijas", "body": "Konkursa rezultātā divas komandas saņems finansējumu līdz pat 1,5 miljoniem eiro un atbalstu no organizācijas divu gadu garumā. Pieteikšanās pārmaiņu ieviesējiem no Eiropas - \"EIT Health InnoStars\" valstīm ( Ungārija ,  Itālija ,  Polija ,  Portugāle ) un arī \"EIT Health RIS\" reģioniem, tostarp Latvijas, ir atvērta līdz 15. martam. Tiek lēsts, ka Eiropā vien ir vairāk nekā 30 miljoni neredzīgu un vājredzīgu cilvēku. Vidēji 1 no 30 eiropiešiem piedzīvo redzes zudumu. Šī problēma saasinās gados vecāku iedzīvotāju vidū, kur ar šo problēmu saskaras 1 no katriem 3 cilvēkiem, kas vecāki par 65 gadiem. Acu slimību tiešās veselības aprūpes izmaksas Eiropā pārsniedz 18 miljardus eiro gadā - liecina 11 ES dalībvalstu pētījums. Lai palīdzētu atrast acu un redzes problēmu risinājumu, \"EIT Health\" par vienu no izaicinājumiem šī gada \"EIT Health Wild Card\" programmā izvēlējās acu un redzes aprūpi. \"EIT Health\" aicina talantīgus novatorus no visas Eiropas rast risinājumu, kā mazināt, novērst un izārstēt acu darbības un redzes traucējumus. Otrs izaicinājums konkursā ir sāpju ārstēšana. Šajā gadījumā ir nepieciešams atbildēt uz jautājumu, kā mazināt akūtas un hroniskas sāpes. Izprotot, kā un kāpēc dažādos apstākļos rodas sāpes, novatoriskiem sāpju mazināšanas risinājumiem būs patiesi nozīmīga ietekme uz pacientu dzīvi. Atlasīto komandu ceļš sākas ar hakatonu; soli pa solim izejot cauri visam, sākot ar komandas veidošanu, kritisko domāšanu, biznesa modeļa apstiprināšanu un prezentēšanu. Visbeidzot, dalībnieki prezentēs savu risinājumu nozares līderu panelim, lai nodrošinātu vietu finālā. Tajā viņi sacentīsies par \"EIT Health\" investīcijām, lai virzītu savu uzņēmumu un risinājumu tirgū. Atlases procesa rezultātā līdz divām komandām divu gadu garumā saņems atbalstu no \"EIT Health\" projektu vadītājiem, vadošajiem mentoriem un organizācijas treneriem, kā arī piekļuvi \"EIT Health\" sadarbības tīklam un partneriem. Papildus tam katra komanda saņems finansējumu līdz 750 tūkstošiem eiro gadā.", "link": "https://www.delfi.lv/bizness/44467736/tehnologijas/52939161/eit-health-mekle-risinajumus-acu-redzes-aprupes-un-sapju-arstesanas-joma"},
{"title": "Latvijas IT uzņēmums 'TestDevLab' atver biroju Igaunijā", "category": "Tehnoloģijas", "body": "Latvijā aizsāktais starptautiskais IT uzņēmums \"TestDevLab\" oficiāli atklājis biroju  Igaunijas  pilsētā  Tartu . Šajā birojā strādā 18 no uzņēmuma vairāk nekā 550 darbiniekiem, un biroja izveide ļaus palielināt darbinieku skaitu Igaunijā. \"TestDevLab\" līdzdibinātājs Andrejs Frišfelds stāsta: \"Pēdējos gados esam piedzīvojuši strauju izaugsmi, jo sāk atmaksāties mūsu investīcijas inovatīvu un pieprasītu programmatūras testēšanas pakalpojumu un produktu izstrādē. Ir audzis arī pieprasījums pēc kvalificētiem inženieriem, kurus pēdējos gados arvien vairāk piesaistām arī ārpus Latvijas. Igaunija mums ir labi zināma un pievilcīga kā tehnoloģiski spēcīga kaimiņvalsts ar labi attīstītu augstākās izglītības sistēmu, kas spēj sagatavot kvalificētus speciālistus. Tā kā daži darbinieki attālinātā formā jau iepriekš strādāja no Tartu, izvēlējāmies biroju izveidot šajā pilsētā. Tā ir aktīva pilsēta ar spēcīgām izglītības iestādēm. Plānojam attīstīt šo biroju un audzēt darbinieku skaitu Igaunijā.\" 2011. gadā Latvijā izveidotais uzņēmums \"TestDevLab\" nodarbojas ar programmatūras testēšanas pakalpojumu sniegšanu un testēšanas produktu izstrādi. Starp uzņēmuma klientiem ir gan jaunuzņēmumi, gan starptautiski milži kā \" Microsoft \", \" Skype \", \"Orange\", \"Telefonica\", \" Airbnb \" u.c.", "link": "https://www.delfi.lv/bizness/44467736/tehnologijas/54864074/latvijas-it-uznemums-testdevlab-atver-biroju-igaunija"},
{"title": "'Mapon' valdei pievienojas 'Draugiem Group' padomnieks Dāvis Siksnāns", "category": "Tehnoloģijas", "body": "\"Draugiem Group\" uzņēmuma \"Mapon\" valdei pievienojas \" Printful \" līdzdibinātājs un \"Draugiem Group\" padomnieks Dāvis Siksnāns, liecina uzņēmumu grupas sniegtā informācija. \"Līdz šim no malas sekoju līdzi \"Mapon\" pēdējo gadu progresam. Esmu priecīgs, ka tagad varēšu ar savām zināšanām un \"Printful\" iegūto pieredzi palīdzēt otram lielākajam \"Draugiem Group\" uzņēmumam sasniegt jaunas virsotnes,\" stāsta Siksnāns. \"Mapon\" valdē Siksnāna atbildība būs palīdzēt uzņēmumam sagatavoties iespējamai investīciju piesaistei nākotnē. Valdes komandā strādā arī Andris Dzudzilo, kura atbildībā ir uzņēmuma tirdzniecības un eksporta jautājumi, Ingus Rūķis, kurš pārrauga tehnoloģiju attīstību, finanšu direktors Aleksejs Avanesovs, kurš pārvalda \"Mapon\" uzņēmumu grupas saimnieciskās darbības sniegumu un apvienošanas un pievienošanas (merger & acquisition) aktivitātes, kā arī Edmunds Riekstiņš, kurš veic visu \"Draugiem Group\" uzņēmumu uzraudzību. \"Pirms 16 gadiem sākām veidot savu autoparka pārvaldības platformu un sadarboties ar vairākiem uzņēmumiem, no kuriem daudzi joprojām ir mūsu klienti. Kopš tā laika esam auguši, izveidojuši spēcīgu starptautisku komandu un nodibinājuši sadarbību ar vairākiem tūkstošiem klientu un partneru visā pasaulē. Esmu pārliecināts, ka Dāvja pievienošanās mūsu komandai dos spēcīgu impulsu jauniem sasniegumiem,\" izmaiņas valdē komentē \"Mapon\" direktors Ingus Rūķis. \"Mapon\" autoparka pārvaldības tehnoloģiju izstrādātājs. Uzņēmumam ir vairāk nekā 21 000 klientu un plašs partneru tīkls sešos kontinentos, kuri, izmantojot \"Mapon\" risinājumus, kopā ir izsekojuši vairāk nekā 25 miljardus kilometru. Kopumā \"Mapon\" šobrīd strādā 168 darbinieki, un tas ir otrs lielākais \"Draugiem Group\" uzņēmums. Uzņēmuma apgrozījums 2021. gadā bija 10 miljoni eiro un peļna 962 614 eiro.", "link": "https://www.delfi.lv/bizness/44467736/tehnologijas/54864218/mapon-valdei-pievienojas-draugiem-group-padomnieks-davis-siksnans"},
{"title": "LMT deviņos mēnešos apgrozījumu audzē par 13%, attīstībā investēti 20 milj. eiro", "category": "Tehnoloģijas", "body": "Mobilo sakaru operators un tehnoloģiju inovāciju uzņēmums  LMT  2022. gada deviņos mēnešos par 4,2% kāpinājis investīciju apjomu  5G  tīkla, infrastruktūras un tehnoloģiju attīstībā; kopējais ieguldījumu apjoms   20,6 miljoni eiro. LMT grupas apgrozījums 2022. gada deviņos mēnešos salīdzinājumā ar 2021. gada deviņiem mēnešiem audzis par 24,2 miljoniem eiro (+13,3%) un sasniedzis 205,7 miljonus eiro, tomēr rentabilitātes pieaugums nav bijis tik straujš – EBITDA (peļņa pirms procentu, nodokļu, nolietojuma un amortizācijas atskaitījumiem) palielinājusies par 2,5%, jo strauji cēlušās resursu cenas, lai nodrošinātu nepārtrauktu bāzes staciju darbību. Kopējais klientu pieslēgumu skaits šobrīd ir 1,43 miljoni. Jaunākās paaudzes tehnoloģijas, ko uzņēmums mērķtiecīgi apguvis un ieviesis sakaru tīkla infrastruktūrā, ļauj LMT šobrīd nodrošināt plašāko 5G tīklu Latvijā, saka LMT prezidents Juris Binde. Pašlaik 50 apdzīvotās vietās pavisam pieejamas 180 5G bāzes stacijas; 5G telefonos lieto vairāki simti tūkstošu LMT klientu. Šobrīd visvairāk LMT 5G bāzes staciju darbojas Rīgā, kur ir arī vislielākais 5G lietotāju skaits, kā arī Pierīgā, Ogres rajonā, Jelgavā, Daugavpilī, Jūrmalā un Ventspilī, un tīkls tiek pastāvīgi paplašināts. LMT 2022. gada trešajā ceturksnī arī turpinājis dažādus inovatīvu tehnoloģiju projektus, tostarp radījis viedo gaisa kvalitātes un dūmu sensoru \"Elpo\", tas ir vienīgais, kas darbojas mobilo sakaru tīklā un kam nav nepieciešams Wi-Fi savienojums. Sensors nominēts starptautiskajam apbalvojumam \"Drošības un ugunsdrošības izcilības balva\" kategorijā \"Drošības vai ugunsdrošības ierīces produkts – gada inovācija\", kā arī izvēlēts starp labākajiem nacionālajiem digitālajiem risinājumiem 2022. gada \"Pasaules samita balvai\" kategorijā \"Veselība un labklājība\", sacenšoties ar vairāk nekā 350 citām inovācijām no visas pasaules. \"Pasaules samita balva\" ir starptautiska iniciatīva ANO Pasaules informācijas sabiedrības samita ietvaros un vienīgā starptautiskā IKT balva pasaulē, kas iekļauj mobilo risinājumu izstrādātājus vairāk nekā 182 valstīs.", "link": "https://www.delfi.lv/bizness/44467736/tehnologijas/54864650/lmt-devinos-menesos-apgrozijumu-audze-par-13-attistiba-investeti-20-milj-eiro"},
{"title": "Deviņos mēnešos 'Tet' grupas apgrozījums sasniedz 231 miljonu eiro", "category": "Tehnoloģijas", "body": "2022. gada pirmajos deviņos mēnešos \" Tet \" grupas apgrozījums audzis par 32%, sasniedzot 231 miljonu eiro, liecina neauditētie finanšu rezultāti. Vienlaikus infrastruktūras un pakalpojumu attīstībā līdz šim jau veiktas investīcijas 25,2 miljonu eiro vērtībā. \"Šobrīd atrodamies izaicinošā un vienlaikus iespēju pilnā laikā. Uzņēmējdarbībā saskaramies ar inflācijas un īpaši energoresursu izmaksu pieaugumu. Tas liek ar lielāku prioritāti turpināt ieviest efektivitātes risinājumus un īstenot biznesa procesu digitalizāciju, lai veiksmīgāk pielāgotos mainīgajai situācijai,\" saka \"Tet\" valdes priekšsēdētājs Uldis Tatarčuks. \"No citas puses – ir īstais brīdis ieviest jaunus uz nākotni orientētus risinājumus. Piemēram, esam sākuši viedās pilsētas projektu Ķīpsalā, ieviešot viedā apgaismojuma pilotprojektu. Tam ir potenciāls samazināt šobrīd īpaši aktuālās elektroenerģijas izmaksas līdz pat 90%, turklāt tas ir tikai sākums nākotnes iespējām.\" Stabilu vietu TV nozarē saglabā pasaules klases televīzijas platforma \"Tet TV+\", lietotāju skaitam augot par 40%. Turpinot pakalpojumu kvalitātes uzlabošanas projektus klientiem ir nogādāti jau 60 tūkstoši jauni papildu WiFi rūteri, lai uzlabotu interneta lietošanas pieredzi mājās. Ar labiem rezultātiem aizrit testi pasaules tirgū jaunai tehnoloģijai, kas bez vadu izbūves ļaus nodrošināt jaudīgu mājas internetu ar optiskā interneta ātrumu līdz pat 1 Gbit/s. Strauji attīstās arī mākoņpakalpojumu bizness, pateicoties stabili augošam pieprasījumam Latvijā un eksporta tirgos. Šobrīd Tet ir vairāk nekā divas reizes paplašinājis mākoņu platformu Tet Cloud un sāk piedāvāt datu izvietošanu ne tikai Latvijā, bet arī Dānijā, veicinot kopējo Latvijas IT pakalpojumu konkurētspēju.", "link": "https://www.delfi.lv/bizness/44467736/tehnologijas/54866822/devinos-menesos-tet-grupas-apgrozijums-sasniedz-231-miljonu-eiro"},
{"title": "Foto: Rīgā svinīgi atklāj Latvijas startapu asociāciju", "category": "Tehnoloģijas", "body": "Vēstīts, ka  asociācijas mērķis ir attīstīt Latvijas startapu uzņēmumu ekosistēmu , popularizēt startapu kustību Latvijā un pasaulē, aizstāvēt tās intereses un sekmēt savstarpējo cieņu. Asociācijas valdes priekšsēdētāja Jekaterina Zaiceva ir pārliecināta, ka Latvijai ir visi nepieciešamie potenciālie priekšnosacījumi, lai kļūtu par Ziemeļaustrumu Eiropas startapu uzņēmumu kustības centru. \"Lai gan ekosistēma ir pietiekami jauna, izpratne par tās nozīmī valdības līmenī aug, kā arī privātā sektora iniciatīvas un interese par nozari palielinās ļoti strauji. Pēc \"Riga Venture Summit\" konferences 2015. gada novembrī, kļuva acīmredzama nepieciešamība apvienot šīs iniciatīvas. \"Latvijas Start-up uzņēmumu asociācija\" izveidota, lai savestu kopā visas ieinteresētās puses un sasniegtu mūsu kopīgos mērķus labāk un ātrāk,\" trešdien sacīja Zaiceva. Pašreizējais biedru saraksts ir ietver \"Infogr.am\" līdzdibinātāju – Uldi Leitertu, starptautisko veiksmes stāstu, bezpilota lidaparātu ražotāju \"Airdog\", Latvijas vecāko un lielāko start-up uzņēmumu kopā strādāšanas telpu \"TechHub Riga\", nesenā un veiksmīgā uz zinātni balstīto, pārdošanas darījumu veikušo uzņēmumu \"Naco Technologies\", Latvijas Privātā un Riska kapitāla asociāciju, bijušo Latvijas Republikas ekonomikas ministru – Danielu Pavļutu, \"Rietumu Bank\" valdes locekli – Renātu Lokometu, Eiropas Investīciju Fonda reģionālo menedžeri Krišjāni Zariņu un daudzus citus start-up uzņēmumus, organizācijas un privātpersonas. Pilns asociācijas biedru saraksts  pieejams šeit.", "link": "https://www.delfi.lv/bizness/44467736/tehnologijas/47165011/foto-riga-svinigi-atklaj-latvijas-startapu-asociaciju"},
{"title": "'Samsung Electronics Baltics': planšetdatoru tirgus atkal bez ievērojamas izaugsmes", "category": "Tehnoloģijas", "body": "SIA \" Samsung Electronics Baltics \" aizvadītajā gadā turpināja pārorientēties uz e-komercijas risinājumiem, ērtu iepirkšanos tiešsaistē un bezkontakta piegādi. Uzņēmuma galvenie darbības virzieni arī 2021. gadā saglabājās nemainīgi – plaša patēriņa elektronikas preces, IT un mobilo ierīču vairumtirdzniecība, informē \" Lursoft  Klientu portfelis\". SIA \"Samsung Electronics Baltics\" strādājis, lai visaptveroši attīstītu savu mobilo ierīču produktu portfeli, kas veicinājis visu mobilo ierīču kategoriju pieaugumu. Iesniegtajā vadības ziņojumā SIA \"Samsung Electronics Baltics\" norādījis, ka pērn Baltijā turpinājis pieaugt pieprasījums pēc viedpulksteņiem. Tāpat arī audzis pieprasījums pēc bezvadu austiņām, savukārt planšetdatoru tirgus kļuvis stabilāks. \"Aizvadītajos gados strauju izaugsmi veicināja  Covid-19  pandēmija, taču šobrīd tas atkal nostabilizējies, bez ievērojamas izaugsmes,\" par planšetdatoru tirgu teikts SIA \"Samsung Electronics Baltics\" vadības ziņojumā. Par spīti dažādiem izaicinājumiem piegādes ķēdēs, aizvadītajā gadā izaugsmi piedzīvojis arī sadzīves tehnikas virziens. 2021. gadā SIA \"Samsung Electronics Baltics\" apgrozījums palielinājies par 13,17%, sasniedzot 422,28 miljonus eiro. Uzņēmuma peļņa pēc nodokļu nomaksas pagājušajā gadā veidoja 8,8 miljonus eiro. \"Lursoft\" dati rāda, ka aizvadītajā gadā uzņēmumā bija nodarbināti 52 strādājošie. Pērn tas nodokļu maksājumos valsts kopbudžetā samaksājis 6,38 miljonus eiro. Divi no SIA \"Samsung Electronics Baltics\" galvenajiem uzņēmējdarbības mērķiem 2022. gadā ir tirgus daļas saglabāšana visos produktu segmentos un pārdošanas apjomu palielināšana. Lai saglabātu vadošo pozīciju plaša patēriņa elektronikas, IT un mobilo ierīču segmentos, SIA \"Samsung Electronics Baltics\" turpinās attīstīt uz B2B un gala patērētājiem orientētu biznesu.", "link": "https://www.delfi.lv/bizness/44467736/tehnologijas/54868790/samsung-electronics-baltics-plansetdatoru-tirgus-atkal-bez-ieverojamas-izaugsmes"},
{"title": "Novembra beigās Rīgā tiks aizvadīts forums '5G Techritory'", "category": "Tehnoloģijas", "body": "Nākamā mēneša beigās, 29. un 30. novembrī, Rīgā tiks aizvadīts  5G  ekosistēmas forums \"5G Techritory\", \"Delfi Bizness\" informēja pasākuma organizatori. Paredzēts, ka forumā nozares eksperti un politikas veidotāji parakstīs sadarbības memorandus par tādām Latvijas tautsaimniecībai būtiskām nozarēm kā ūdeņraža tehnoloģiju attīstība un metapilsētas izveide. Viens no memorandiem paredz metapilsētas (metacity) izveidi, lai koordinēti strādātu pie virtuālās un papildinātās realitātes tehnoloģijām un to ieviešanas izaicinājumiem reālā pilsētvidē, attīstot un testējot nākamās paaudzes tehnoloģiju risinājumus Rīgā, īpaši šim nolūkam paredzētās teritorijās. Otrs memorands, pamatojoties uz nestabilo situāciju enerģētikas jomā ne vien Eiropā, bet visā pasaulē, ietver ūdeņraža tehnoloģiju attīstības koncepcijas izstrādi, arvien skaidrāk paredzot nākotni ūdeņradim kā alternatīvam enerģijas avotam, kas spētu risināt šobrīd vairāk kā jebkad aktuālās enerģētikas problēmas. Memorandu parakstīs nozares, zinātnes, ministriju pārstāvji, definējot jomas īstermiņa un ilgtermiņa mērķus, kā arī vienojoties par galvenajiem atbalsta mehānismiem, saprotot, kādas kam ir vajadzības, lai šīs tehnoloģijas pēc iespējas drīzāk attīstītos arī Latvijā. Tāpat pasākumā tiks diskutēts par labās prakses piemēriem 5G tehnoloģijas izmantošanā, piedaloties tādiem tehnoloģiju uzņēmumiem, kā \" Meta \", \" Nokia \", \"Dell\", \"Cisco\", \" Google \", \"Deutsche Telekom\", \"Frequentis\" un citiem. Šī gada foruma virstēma ir \"Future Life\" (\"Nākotnes dzīve\"). Tās ietvaros tiks diskutēts par nākotnes tīkliem, tehnoloģijām, pakalpojumiem, inovatīviem uzņēmējdarbības modeļiem, politikām un visu nepieciešamo ekosistēmas veidošanai, lai šo nākotni īstenotu iespējami drīz. \"5G Techritory 2022\" arī šogad notiks hibrīda formātā, proti, fiziski un digitāli no 29. līdz 30. novembrim ar runātājiem un viesiem klātienē Rīgā, kā arī nodrošinot foruma tiešraidi digitālajā komunikācijas platformā. Forumu organizē VAS \"Elektroniskie sakari\" sadarbībā ar Latvijas Investīciju un attīstības aģentūru, Vides aizsardzības un reģionālās attīstības ministriju un Starptautisko telekomunikāciju apvienību (ITU). Foruma stratēģiskais partneris ir \"Latvijas mobilais telefons\" un to atbalsta Ziemeļvalstu ministru padome un Eiropas Reģionālās attīstības fonds ( ERAF ).", "link": "https://www.delfi.lv/bizness/44467736/tehnologijas/54873014/novembra-beigas-riga-tiks-aizvadits-forums-5g-techritory"},
{"title": "'Personība biznesā': IT uzņēmuma 'Tietoevry' Latvijas filiāles vadītāja Valērija Vārna", "category": "Tehnoloģijas", "body": "Katru svētdienu \" Delfi Bizness \" piedāvā sarunu ar kādu no biznesa vides pārstāvjiem par pašreizējām aktualitātēm, ceļu uz panākumiem, nākotnes plāniem un dzīves laikā gūtajām atziņām. Valērija Vārna informācijas tehnoloģiju (IT) nozarē strādā jau vairāk nekā 20 gadus un kopš 2017. gada ir uzņēmuma \" Tietoevry \" Latvijas filiāles vadītāja. atradīsiet šeit Sarunā ar \"Delfi Bizness\" Valērija Vārna atklāj, ka jau 16 gadu vecumā gribēja kļūt par labo hakeri un uzrakstīt programmu vai skriptu, kas glābs pasauli. Savā ziņā tas, par ko sapņoja, ir piepildījies. \"Ar ko mani aizrauj IT? Ar fantastisku attīstības ātrumu,\" viņa saka. Es domāju, ka tā joprojām būtu IT joma. Tiesa, mūsdienās IT ir daudz plašākas iespējas – var vairāk specializēti profilēties. Kādreiz IT bija no programmēšanas līdz testēšanai un analītikai, tagad mācību programmas ne vien Latvijā, bet arī visā pasaulē ir vairāk specializētas. Turklāt universitātēs arvien vairāk parādās interesantas starpnozaru un starpdisciplināras izglītības programmas, piemēram, medicīna un IT. Iespējams, ar savu šodienas pieredzi un zināšanām IT es izvēlētos kaut ko saistītu ar medicīnu un tehnoloģiju sinerģiju.", "link": "https://www.delfi.lv/bizness/44467736/tehnologijas/54869504/personiba-biznesa-it-uznemuma-tietoevry-latvijas-filiales-vaditaja-valerija-varna"},
{"title": "Nobalso par 'Platīna peles 2022' nominantiem", "category": "Tehnoloģijas", "body": "Balsošana norisinās LIKTA \"Facebook\" lapā  https://ej.uz/likta-balsosana  līdz 06.12.2022. plkst 23.59. Balvas ieguvēji tiks paziņoti LIKTA gadskārtējā konferencē \"Digital Essentials 2023\" 7. decembrī. Finālists, kura pieteiktais projekts būs ieguvis lielāko \"Facebook\" \"like\" skaitu, saņems \"Platīna peles\" Sabiedrības simpātiju balvu. Nominācijā \"Uzņēmuma digitālā transformācija\" mazo un vidējo uzņēmumu kategorijā finālā iekļuvuši SIA \"Gammaplasts\" ar veikto ražošanas procesu digitalizāciju, SIA \"Autoskola Einšteins\" ar savu digitālo transformāciju un SIA \" Lursoft  IT\" ar sankciju risinājumiem – monitoringu un automātisko pārbaudi. Savukārt lielo uzņēmumu kategorijā – SIA \" Vidzemes slimnīca \" ar balss atpazīšanas sistēmas ieviešanu ārstniecības dokumentācijas digitalizācijā, AS \" Sadales tīkls \" ar viedo skaitītāju uzstādīšanas programmu un SIA \" Tet \" ar biznesa atbalsta sistēmu ieviešanu, optimizējot pārdošanas, piegādes un klientu apkalpošanas iespējas. Nominācijā \"Valsts digitālā transformācija\" pakalpojumu kategorijā finālā iekļuvuši  Valsts ieņēmumu dienests  ar elektronisko muitas datu apstrādes sistēmu \"Importa muitas deklarācija pasta sūtījumiem\",  Bērnu klīniskā universitātes slimnīca  ar Pacientu portālu un  Valsts zemes dienests , atverot visas tā rīcībā esošās datu sistēmas. Savukārt sistēmu kategorijā – Valsts kanceleja ar Vienoto tiesību aktu izstrādes un saskaņošanas portālu,  Būvniecības valsts kontroles birojs  ar Aizsargāto lietotāju datu informācijas sistēmu un  Neatliekamās medicīniskās palīdzības dienests  ar dispečerizācijas risinājuma \"Emy\" pilnveidošanu un uzturēšanu \"Emy Tab Android\" lietotnē. Par labākā E-skolotāja godu finālā sacentīsies Āgenskalna Valsts ģimnāzijas bioloģijas, datorikas un programmēšanas skolotāja Agnese Kramēna-Juzova, Rīgas Juglas vidusskolas kultūras kursu un sociālo zinību skolotājs Ļevs Rusilo un Siguldas pilsētas vidusskolas programmēšanas skolotāja Ance Kancere. Par Labākās kiberdrošību veicinošās iniciatīvas balvu spēkosies Liepājas pašvaldības organizētais  Kiberdrošības  simulācijas tests un e-apmācības Liepājas pilsētas pašvaldības darbiniekiem, kā arī igauņu kompānijas \"Veriff\" izstrādātā sejas atpazīšanas sistēmas integrācija videokonferences funkcionalitātē, kas tiek izmantota Latvijas Zvērinātu notāru padomes portālā latvijasnotars.lv. Balvai \"Women for IT – sieviešu iesaistes veicināšana digitālajos darbos un IT nozarē\" nominēti SIA \" Accenture \" ar mācību programmu \"SheGoesTech\", SIA \"Mitigate\" ar izaugsmes programmu jaunietēm \"Beat IT\" un \"If P&C Insurance\" AS Latvijas filiāle par dalību projektā \"Women4IT\". Konkrētajā kategorijā Latvijā Platīna pele tiks pasniegta pirmo reizi. Starptautiskas partnerības projekts WOMEN4IT (Nr. 2017-1-094) tiek finansēts Norvēģijas, Islandes un Lihtenšteinas fonda jauniešu nodarbinātības programmas ietvaros. Projekta mērķis ir veicināt jaunu sieviešu iesaisti IKT profesijās un digitālajos darbos. Savukārt speciālbalvai \"Veiksmīgākais E-paraksta integrācijas risinājums\" nominēti Failiem.lv dokumentu vadības, koplietošanas un e-parakstīšanas sistēma, SIA \"Visma Enterprise\" izveidotais \"Visma\" paraksts klientiem un SIA \"Ģeotelpiskie risinājumi\" elektroniskā paraksta \"eZīmogs\" integrācija uzņēmuma klientu vadības un uzskaites sistēmā. Konferences \"Digital Essentials 2023\" tiešraidi būs iespējams vērot LIKTA \"Facebook\", portālā \"Delfi\" un  LMT  vedtelevīzijā https://viedtelevizija.lv/. Interesenti tiek aicināti reģistrēties konferencei LIKTA mājaslapā https://likta.lv/likta-konference-2022/, tur iespējams iepazīties arī ar pilnu konferences programmu. Konferences galvenie atbalstītāji – tehnoloģiju uzņēmumi \"LMT\" un \"Tet\", partneri \"Emergn\", Latvijas Digitālās inovācijas centrs,  Latvijas valsts meži ,  Latvijas Valsts radio un televīzijas centrs  un projekts \"Women4IT\". Informatīvais atbalstītājs – portāls \"Delfi\".", "link": "https://www.delfi.lv/bizness/44467736/tehnologijas/54995168/nobalso-par-platina-peles-2022-nominantiem"},
{"title": "'Booommsss' istabā jeb pāris iespaidi par 'Sonos Sub mini'", "category": "Tehnoloģijas", "body": "Šoruden ASV tehnoloģiju kompānija \"Sonos\" akcentēja savus izplešanās plānus Latvijas tirgus virzienā, produktu portfelī virzot arī savu nule kā izstrādāto zemo frekfenču skaļruni \"Sonos Sub mini\". Latvijā kompānijas šobrīd ienāk ar vairāku lielo tirgotāju starpniecību. Līdz šim \"Sonos\" savos publiskajos paziņojumos uzsvērusi, ka \"inženieru un skaņas ekspertu komanda strādā tā, lai klausītājs vienmēr būtu pirmajā vietā, lai tas uzlabotu skaņas un klausīšanās pieredzi\". Pieredze neizbēgami maksā naudu, tamdēļ pircējiem jārēķinās, ka konkrēti šīs akustiskās sistēmas cena mūsu tirgū būs ap 500 eiro. Santabarbarā, Kalifornijā bāzētais uzņēmums šobrīd ir viens no pasaules vadošajiem audio zīmoliem un pārstāvēts visos lielākajos tirgos. Kā jaunākajā ceturkšņa ziņojumā biržai novembra sākumā uzver \"Sonos\" izpilddirektors Patriks Spence, uzņēmuma produkti nostiprina savu vietu tirgos un mērķis ir arī jaunas produktu kategorijas, lai iegūtu vairāk no 96 miljardu ASV dolāru vērtā pasaules audio tirgus. Šā gada \"Sonos\" ieņēmumi sasnieguši 1,7 miljardu ASV dolāru (1,63 miljardi eiro), kas veido 2,1% pieaugumu salīdzinot ar attiecīgo periodu pērn. Savukārt EBITDA peļņas rādītājs bijis 226,5 miljoni ASV dolāru (217,2 miljoni eiro). \"Tirgus tendences stabilizējas 4. ceturksnī un uzrāda labu reakciju uz mūsu jaunāko produktu \"Sub Mini\". Mēs paliksim disciplinēti, investējot nākamajā gadā, un veiksim visus nepieciešamos pasākumus, lai aizsargātu uzņēmuma finanšu veselību. Mana pārliecība par \"Sonos\" ilgtermiņa potenciālu nekad nav bijusi spēcīgāka. Tā kā \"virpuļviesuļi\" pazeminās, esmu pārliecināts, ka mēs atgriezīsimies pie divciparu ieņēmumu pieauguma,\" turpinājis Spence. \"Sonos\" tehnoloģiju ierīces izmanto WiFi savienojumu, lai pārraidītu TV skaņu vai straumētu mūziku no vairāk nekā 100 straumēšanas pakalpojumu saraksta, tādiem kā \" Spotify \", \" Amazon  Music\" vai \" Apple Music \", kā arī bezmaksas radio, podkāstu plašā tirgus. Kompānijas izstrādātā aplikācija darbojas gandrīz visās lielākajās mobilajās platformās un tā tehnoloģiju portfelis veidojas no vairāk nekā 2100 patentētām vienībām. Uzņēmums akcentē, ka veids, kādā mūzika tiek atskaņota mājās, šobrīd pasaulē ir sācis mainīties. Lai gan \"Sonos\" ar savu produkciju Baltijas reģionā bijis pārstāvēts pēdējos četrus gadus, nu kompānijas stratēģija esot būtiski vairot savu klātbūtni, palielināt produkcijas apjomus un piedāvāt visu \"Sonos\" produktu portfeli, bet Latvijā - palielināt mazumtirgotāju skaitu, kuri piedāvājot \"Sonos\" tehnoloģijas. Mēs esam iegājuši pārdomātākā straumēšanas laikmetā, kas par prioritāti izvirza kvalitāti salīdzinājumā ar kvantitāti, ar jaunajām platformām investējot izklaidē, kas priekšplānā nostāda augstākās kvalitātes skaņu – ziņojumā biržai par \"Sub mini\" norāda kompānija. Jaunākās izstrādātās iekārtas tehnoļoģijas \"uzlabotā digitālo signālu apstrāde maksimāli palielina basa reakciju un atveido pilntoņu zemas frekvences\", uzņēmuma mājas lapā akcentē kompānija, bet, kādas tad ir pirmās sajūtas mājas apstākļos? Ja runājam par pašu produktu. \"Sonos Sub mini\" nosaukumā minētais \"mini\", manuprāt, ir krietni pārspīlēts, jo telpā vieta ir jārod turpat septiņus kilogramus smagai, pamatīgai cilindrveida ierīcei. Atšķirībā no citiem tirgū sastopamajiem zemfrekvences skaļruņiem, piemēram, \"kvadrātiem\", \"Sub Mini\" ir apaļas formas, kas ļauj tam organiski saplūst mājas interjerā, neaizņemot pārāk daudz vietas. Vienalga, iekārta novietota istabas stūrī vai uz plaukta pie sienas. Iekārtas dizains saplūst un neuzbāzīgi iederas dažādos telpu noformējumos, tā nav jāslēpj aiz dīvāna, vai televizora. Tās izskats ir neuzbāzīgs, bet vienlaikus – acis piesaistošs. Droši var apgalvot, ka konkrētā skaņas pastiprinošā iekārta ir piemērota dažādas platības un mēbeļu piepildītības telpām. Ieslēgta, tās darbība ir jūtama uzreiz, skaņas vibrācijām un sekojošām atšķirībām piedodot pavisam citu – klātbūtnes sajūtu. Vienlaikus pati ierīce nevibrē, nekustas, \"nestaigā\" pa istabu. Iekārtai darbojoties pašai nav nekādu vibrāciju un neviļus tā liek aizdomāties par svara un izmēra proporciju, jo liekas, ka šim skaņas efektu radošajam \"verķim\" jābūt daudz lielākam pēc tās skaņas jaudas, ko tas izdala. Iekārtai ir tikai viena ieslēgšanas/izslēgšanas poga. Tā strādā Wi-Fi tīklā un tās darbību ar elektrību nodrošina viens kabelis. Iekārtu var brīvi pārvietot no telpas uz citu telpu vai terasi, jo pieslēgta tīklam un instalēta kopējā skaņas iekārtu \"virtenē\", tā pērējās iekārtas atrod automātiski. Iekārta tiek ražota divu veidu krāsās – balta un melna. Pēc pirmajām sajūtām, baltais dizains ir kopjams vieglāk, jo uz tā putekļi neizceļas tik ļoti. Līdzīgi kā ar automašīnām, kur baltās vienmēr ir \"tīrākas\" par melnajām. Tiesa, ja mājās ir mazi bērni, jārēķinās, ka \"taukainie pirksti\" itin labi rotās arī balto ierīci. Ja mājsaimniecībā jau tiek lietoti \"Sonos\" produkti, tad iekārtas pieslēgšana mobilajai aplikācijai prasa dažas minūtes. Piedāvātā instalācijas darbību instrukcija jeb ceļvedis ir tik vienkāršs, ka neprasa kādas specifiskas prasmes vai papildu \"guglēšanu\". Sabvūferis atrod un automātiski pievienojas citām \"Sonos\" ierīcēm, sinhronizējot kopēju skaņu plūsmas ķēdi. Piemēram, pievienots pie \"Sonos One SL\" tas piedodot jau pavisam citu skanējumu jebkurai no pasaules radio stacijai vai \"Spotify\" platformai. Līdzīgi tas \"sadzīvo\" arī ar TV skaņas pastiprinātāju \"Sonos Beam\" – tā skanējuma spektrs ir plašs, no ikdienas fona ziņām, mājas viesībām vai bērnu filmas skatīšanos ar \"kinoteātra sajūtu\". \"Sub mini\" iekārtu tehniski viedo divi pielāgotie skaļruņi cilindra viducī. To vibrācija rada dziļu, dinamisku, zemu basu skaņu, bez dūkoņas vai graboņas. Sajūtu līmenī, šāds skanējums liek vairāk iejusties un iegremdēties TV ainās vai dziesmu akordos. Ja ikdienas skaņu patēriņā pamatā ir ziņas ar labi iestatītu diktora balsi, podkāsti vai arī audio grāmatas, \"Sub mini\" raisa drīzāk nepierastas, kā efektu raisošas sajūtas. Ja klausies mūziku, vai skaties filmu – dzīvokļa formātā īr iespējams gūt sajūtas, it kā tu atrastos pat kinoteātrī. \"Sonos\" šo bezvadu zemfrekvences atskaņotāju izziņoja šā gada septembrī. Lietotājs var precīzi pielāgot \"Sub Mini\" skaņu ar \"Trueplay\" tehnoloģiju, kas nosaka un pielāgo skaļruņa skaņu, lai tā atstarotos no sienām un mēbelēm, puķupodiem, nodrošinot vislabāko iespējamo klausīšanos konkrētajā telpā. \"Sonos\" pēdējos gados ieguvis arī virkni nozares apbalvojumu. Piemēram, \"Sonos Ray\" ieguvis labākā skaņu paneļa balvu \"GQ Home Awards 2022\". \"Sonos Roam\" ieguvis labākās ārtelpu skaļruņa redakcijas izvēles balvu \"Trusted Reviews Awards 2021\", bet kompānijas izstrādātais SUB ir iekļauts Henrija Forda muzeja pastāvīgajā kolekcijā kā \"IDEA 2013\" kuratora izvēles balvas ieguvējs.", "link": "https://www.delfi.lv/bizness/44467736/tehnologijas/54954596/booommsss-istaba-jeb-paris-iespaidi-par-sonos-sub-mini"},
{"title": "Foto: Gaisa spēki saņēmuši divus Latvijā ražotus lidaparātus", "category": "Tehnoloģijas", "body": "Piektdien, 2. decembrī, Nacionālo bruņoto spēku  Aviācijas  bāzē notika Latvijā ražoto lidmašīnu \"Tarragon\" svinīgā sagaidīšanas ceremonija. Lidaparāti būs pirmie gaisa kuģi, kuri turpmāk tiks izmantoti pilotu un apkalpes apmācībām, kā arī operacionālo uzdevumu nodrošināšanai, portālu \"Delfi\" informēja Aizsardzības ministrijā. No Ādažu lidlauka Gaisa spēku piloti ar lidmašīnām \" Tarragon \" veica lidojumu uz Nacionālo bruņoto spēku Aviācijas bāzi, kur jaunie lidaparāti atradīsies pastāvīgi. Nacionālo bruņoto spēku Aviācijas bāzē piektdien notika lidmašīnu \"Tarragon\" svinīgā sagaidīšanas ceremonija, kurā piedalījās Gaisa spēku komandieris pulkvedis Viesturs Masulis, novēlot jaunajiem gaisa kuģiem labi kalpot Gaisa spēku uzdevumu izpildē, uzturēt pilotu kvalifikāciju, kā arī sekmīgi atbalstīt sauszemes spēku operācijas. Gaisa spēku rīcībā šie ir pirmie gaisa kuģi, kuri tiks izmantoti pilotu un apkalpes apmācībām, kā arī kvalifikācijas uzturēšanai un operacionālo uzdevumu nodrošināšanai. \"Tarragon\" ir divvietīga lidmašīna, kas var lidot ap 70 kilometriem stundā un sasniegt ātrumu līdz 370 kilometriem stundā. Šie gaisa kuģi var lidot līdz pat līdz 3,5 kilometru augstumam. Lidaparātam ir ekonomiskas uzturēšanas izmaksas. Nosēšanās distance uz asfaltēta seguma ir 150 metri, bet pacelšanās minimums ir 225 metri. Nacionālie bruņotie spēki  pastāvīgi turpina Aviācijas bāzes attīstību, stiprinot Gaisa spēku kaujas spējas. Aizsardzības ministrija  prioritāri iesaista pašmāju uzņēmumus un pētniecības iestādes Nacionālo bruņoto spēku spēju attīstības projektu īstenošanā, tādējādi sekmējot piegāžu drošību un Latvijas aizsardzības industrijas attīstību.", "link": "https://www.delfi.lv/bizness/44467736/tehnologijas/55000894/foto-gaisa-speki-sanemusi-divus-latvija-razotus-lidaparatus"},
{"title": "'Tet' testē caurspīdīgu optiskā interneta kabeli", "category": "Tehnoloģijas", "body": "Tehnoloģiju uzņēmums \" Tet \" sācis testēt vienu no pasaulē jaunākajiem optiskā interneta tehnoloģiskajiem risinājumiem – caurspīdīgu optiskā interneta kabeli, informē uzņēmumā. Pirms tas tiek piedāvāts klientiem un uzstādīts mājokļos, eksperti pēta, vai caurspīdīgais vads saglabā īpašības un tehniskos parametrus – spēj stabili nodrošināt līdzšinējo mājas internetu ar ātrumu līdz 1 Gbit/s jeb 1000 Mbit/s un vairāk. Jaunā tehnoloģija, kas šobrīd tiek testēta laboratorijā, ir paredzēta optiskā interneta izbūvei iekštelpās vai vietās, kur laba interneta nodrošināšanai ir nepieciešams izmantot vairākus WiFi rūterus un starp tiem izbūvēt iekštelpu optisko kabeli. Atšķirībā no šī brīža risinājumiem visjaunākā caurspīdīgā optikas vadu instalācija to padara praktiski neredzamu – līdz ar to piemērota tiem, kuriem būtisks ir mājas interjera dizains un tādēļ dzīvoklī vai mājā vēlas iztikt bez vadiem. \"Meklējam jaunus risinājumus interneta pakalpojumu attīstībai. Sekojam līdzi nozares tendencēm un jaunumiem, kā arī tirgus piedāvājumam pasaulē,\" saka \"Tet\" valdes priekšsēdētājs Uldis Tatarčuks. Jaunais optiskais kabelis – optiskā dzīsla kopā ar apvalku – ir tievāks, nekā līdz šim izmantotie. Vizuāli tas pēc izmēra ir līdzīgs biezai makšķerauklai, un viena no tā būtiskākajām priekšrocībām ir caurspīdīgums. Optika, kas ir ražota no stikla šķiedras, ir vada iekšpusē, tai apkārt ir aizsargslānis, virs kura ir caurspīdīgs materiāls, kas, ar īpašu aparātu karsējot 190°C temperatūrā, tiek nedaudz izkausēts un \"pielīmēts\" pie virsmas. Vada iekšpusē esošā stikla šķiedra karsēšanas procesā netiek ietekmēta, jo to spēj iespaidot krietni augstāka temperatūra. To viegli \"pielīmēt\" pie gludām virsmām, labi pieguļ durvju ailēs un stūros, jo saglabā optiskā vada lokanību, skaidro uzņēmumā. Par turpmāko rīcību caurspīdīgā optiskā interneta kabeļa risinājuma ieviešanā mājokļos pie klientiem tiks lemts pēc testiem un izmēģinājumiem.", "link": "https://www.delfi.lv/bizness/44467736/tehnologijas/54986650/tet-teste-caurspidigu-optiska-interneta-kabeli"},
{"title": "'Microsoft' un 'LinkedIn' izsludina pieteikšanos 350 jauniem digitālo prasmju bezmaksas kursiem", "category": "Tehnoloģijas", "body": "Uzņēmumi \" Microsoft \" un \"LinkedIn\" izziņojuši nākamo posmu programmā \"Skills for Jobs\", kas darba ņēmējiem un darba meklētājiem dod iespēju uzlabot digitālās prasmes, \"Delfi Bizness\" pavēstīja uzņēmumu pārstāvji. Programmā uzņēmumi nodrošinās bezmaksas piekļuvi 350 jauniem apmācību kursiem un sešiem jauniem karjeras pamatojuma sertifikātiem digitālajā ekonomikā pieprasītākajām darbavietām.Tāpat programmā būs pieejams 50 000 \"LinkedIn Learning\" stipendijas. \"Skills for Jobs\" programma ir daļa no \"Microsoft\" uzsāktās \"Global Skills\" iniciatīvas, kuras bezmaksas mācību iespējas Latvijā divu gadu laikā kopš tās uzsākšanas izmantojuši jau kopumā 53 956 cilvēki. Visā pasaulē \"Global Skills\" iespējas mācīties un uzlabot digitālās prasmes izmantojuši 80 miljoni darba meklētāju. Iniciatīvai turpinoties, līdz 2025. gadam \"Microsoft\" piedāvāto mācību un sertifikācijas iespēju varēs saņemt vēl 10 miljoni cilvēku. Jaunie kursi un sertifikāti tiek piedāvāti astoņās valodās - angļu, franču, vācu, spāņu, portugāļu, vienkāršotajā ķīniešu, japāņu un arābu valodā. \"Mūsdienās digitālās prasmes ir galvenais konkurētspējas veicinātājs darba tirgū. Pēc šo prasmju apgūšanas, izmantojot \"Microsoft Learn\" un \"LinkedIn Learning\", mēs cilvēkiem sniedzam atbalstu šo zināšanu apliecināšanai ar nozarē atzītiem Microsoft sertifikātiem, kas var dot izšķirošu artavu viņu karjeras attīstībā,\" saka \"Microsoft\" struktūrvienības vadītāja Baltijas valstīs Vaida Sapole. Jaunie \"Career Essentials\" sertifikāti ir izstrādāti, lai mācību dalībniekiem palīdzētu pārvarēt plaisu starp digitālās pratības pamatzināšanām un padziļinātām tehniskajām prasmēm, iegūstot nozarē atzītus sertifikātus, kas ir vērtīgs instruments jaunas darbavietas meklējumos. Kad mācības pabeigtas, to dalībniekiem būs pieejams arī īpašs \"LinkedIn\" žetons, kas darba devēju šajā vietnē informēs, ka kandidātam piemīt konkrētās prasmes un tām atbilstošs sertifikāts.", "link": "https://www.delfi.lv/bizness/44467736/tehnologijas/55005586/microsoft-un-linkedin-izsludina-pieteiksanos-350-jauniem-digitalo-prasmju-bezmaksas-kursiem"},
{"title": "Var nopirkt lielas nepatikšanas: iegādājoties bezvadu ierīces, jābūt uzmanīgiem", "category": "Tehnoloģijas", "body": "Valsts iestāde šo problemātiku aktualizē pirms Ziemassvētkiem, jo nereti šādas ierīces tiek sarūpētas arī kā dāvanas, ko likt zem eglītes.   \"Elektroniskie sakari\", reaģējot uz saņemto informāciju par radiotraucējumiem, ik gadu izskata vairāk nekā 200 radiotraucējumu pieteikumus.  Neatbilstošu radioiekārtu lietošana var izraisīt kaitīgus traucējumus radiosakaru sistēmām. Publisko mobilo sakaru tīklu gadījumā traucējumi visbiežāk izpaudīsies kā sakaru kvalitātes pasliktinājums vai pat pārtraukums, bet šādas iekārtas radījušas arī diezgan nopietnas darbības problēmas gaisa satiksmes novērošanas radaram Rīgas lidostā, stāsta \"Elektroniskie sakari\" Atbilstības nodaļas vadītājs Māris Čamans. Viņš \"Delfi Bizness\" informē, vai, pērkot preces Latvijā, pircējs var būt pilnīgi drošs, ka tās ir atbilstošas prasībām, un ko darīt, ja tomēr nopirkta neatbilstoša iekārta.", "link": "https://www.delfi.lv/bizness/44467736/tehnologijas/55009104/var-nopirkt-lielas-nepatiksanas-iegadajoties-bezvadu-ierices-jabut-uzmanigiem"},
{"title": "Bažījas, ka ASV atbalsta pasākumi kropļos elektroauto tirgu; ES cer rast risinājumu", "category": "Tehnoloģijas", "body": "Eiropas Savienība (ES) un ASV pirmdien mazināja spriedzi, kas abu attiecībās radusies pēc šogad ASV pieņemtā Inflācijas samazināšanas likuma. Tas paredz vērienīgu atbalstu 430 miljardu ASV dolāru apmērā pārejai uz zaļāku enerģiju, tai skaitā atvēlot saviem patērētājiem nodokļu atlaides 7500 ASV dolāru apmērā ASV ražotu elektroauto iegādei. ES cer, ka ASV vēl līdz gada beigām sniegs konkrētus priekšlikumus, kā mazināt Inflācijas samazināšanas likuma negatīvo ietekmi uz Eiropas ražotāju konkurētspēju. Tā pēc ES un ASV Tirdzniecības un tehnoloģiju padomes augsta līmeņa sanāksmes portālam \"Delfi Bizness\" pauda tās dalībnieks, Eiropas Komisijas (EK) priekšsēdētājas izpildvietnieks Valdis Dombrovskis. Starptautiskā ziņu aģentūra \"Reuters\" šis likums", "link": "https://www.delfi.lv/bizness/44467736/tehnologijas/55008824/bazijas-ka-asv-atbalsta-pasakumi-kroplos-elektroauto-tirgu-es-cer-rast-risinajumu"},
{"title": "Starp starptautiska mobilitātes risinājumu akseleratora uzvarētājiem arī komanda no Latvijas", "category": "Tehnoloģijas", "body": "Šī gada augustā latviešu tehnoloģiju uzņēmums \"Atom Mobility\" sadarbībā ar inovāciju vadības uzņēmumu \" Helve \" radīja akseleratoru \"Atom Mobility Hub\", kura darbības mērķis ir sniegt atbalstu uzņēmējiem to pirmajos soļos mobilitātes jaunuzņēmumu izveidē. \"Bija liels prieks redzēt, kā \"Atom Mobility Hub\" dalībnieki programmas laikā attīstījušies un spējuši pielāgoties gan tirgus prasībām, gan stingrajiem Eiropas noteikumiem. Vienlaikus pieredzējām arī radošu izdomu no tām komandām, kam tieši pretēji nācās saskarties ar regulējuma un nepieciešamās infrastruktūras trūkumu kā, piemēram, tas notika Ēģiptē un Etiopijā. Tomēr, neskatoties uz katra tirgus specifiku, kopumā mobilitātes risinājumiem ir augsta konkurence, tāpēc laiks, ko komandas pavada pie to izstrādes, var būt izšķirošs uzņēmuma dzīvotspējai. Šādas programmas kā \"Atom Mobility Hub\" dod uzņēmējiem nepieciešamās zināšanas un resursus, lai ietaupītu tik vērtīgo laiku un risinājumus tirgū varētu palaist pēc iespējas ātrāk,\" stāsta \"Helve\" inovāciju projektu vadītājs un \"Atom Mobility Hub\" akseleratora vadītājs Āris Brencis. Deviņas nedēļas ilgā programma noslēdzās šī gada 1.decembrī ar uzņēmumu ideju un plānu prezentāciju mobilitātes industrijas ekspertiem un investoriem. Starp tiem Oli Hariss (\"Funderbeam\"), Klaudija Budrekaite (\"70ventures\"), Venkatešs Gopals (\"Movmi\") un Pīters Vests (\"EIT Urban Mobility\"). Izvērtējot ideju prezentācijas un uzņēmumu progresu programmas laikā, par veiksmīgāko tika atzīts studentu vadītais uzņēmums \"Shrink\" no Lielbritānijas. Tā mērķis ir nodrošināt skrejriteņu koplietošanas pieejamību Lielbritānijas universitāšu pilsētiņās, tādejādi aicinot studentus izmantot ilgtspējīgākus pārvietošanās līdzekļus. Tāpat uzņēmums plāno piedāvāt unikālu iespēju pakalpojumu izmantot par brīvu vakaros no 21:00 līdz 22:00, lai veicinātu studentu drošu nokļūšanu mājās. Uzvarētājiem \"Atom Mobility\" bez maksas izstrādās skrejriteņu koplietošanas lietotni, kas uzņēmumam ļaus ātrāk sākt darbību un kļūt rentabliem jau pirmajā uzņēmējdarbības gadā. Tāpat uzņēmums saņems atbalstu finansējuma piesaistei no investīciju piesaistes platformas \"Funderbeam\", kā arī atbalstošus pakalpojumus no uzņēmumiem \"Adyen\", \"Fluctuo\" un \"KNOT\". Uzvarētāju komanda balvā ieguva akseleratora partneru piedāvātos pakalpojumus vairāk nekā 30 tūkst. eiro vērtībā, lai komandai palīdzētu ātrāk un efektīvāk sākt sava jaunā biznesa darbību. Papildus galevnajai balvai, programma paziņoja arī četrus otrās vietas ieguvējus, kuriem būs iespēja bez maksas izmantot vienkāršotus \"Atom Mobility\" lietojumprogrammas risinājumus un saņemt atbalstu no programmas partneriem \"Funderbeam\", \"Adyen\", \"Fluctuo\",\"KNOT\", \"Sumsum\" un \"Movmi\". Šīs balvas saņems: \"Swap City\" – Latvijas uzņēmums, kas jau nākamā gada rudenī plāno sākt automašīnu koplietošanas pakalpojumu, piedāvājot īpašus divvietīgus elektromobiļus ar viegli maināmām baterijām. Ekonomiskā dizaina rezultātā šie elektromobiļi būs īpaši ērti izmantošanai Rīgas centrā un finansiāli izdevīgāki, salīdzinot ar šobrīd tirgū pieejamajiem pakalpojuma sniedzējiem. \"Mobi-EV\" – Ēģiptes uzņēmums, kurš nodrošinās skrejriteņu koplietošanas pakalpojumus tūristu pilsētās, izmantojot Ēģiptes zemās energoresursu cenas un ieņemot pagaidām neaizpildīto tirgus nišu. \"Jett – Francijas uzņēmums, kas piedāvā ilgtermiņa motorolleru abonēšanas pakalpojumu, nodrošinot arī transportlīdzekļa apkopi, apdrošināšanu un pat ķiveri braucējam. Uzņēmums jau ir sācis darbību un nākotnē plāno piedāvāt abonēšanai arvien jaunus transportlīdzekļu veidus. \"Drop\" – Rumānijas loģistikas platforma, kas apkalpo piegādes uzņēmumus un to kurjerus, piedāvājot videi draudzīgus transportlīdzekļus un sniedzot iespēju kurjeriem izīrēt savus transportlīdzekļus, kad tie netiek izmantoti. \"Atom Mobility Hub\" no vairāk nekā 100 pieteikumiem atlasīja 12 daudzsološas komandas no 11 pasaules valstīm, kas bija ieinteresētas veidot jaunuzņēmumus vienā no programmas trīs vertikālēm – transportlīdzekļu koplietošanas, kopbraukšanas vai piegādes jomās. Programmas laikā atlasītās komandas ar mentoru atbalstu iedziļinājās tādās uzņēmumam svarīgās jomās kā tirgus izpēte, produkta izveide, biznesa modelēšana, finanšu plānošana un investīciju piesaiste.", "link": "https://www.delfi.lv/bizness/44467736/tehnologijas/55014104/starp-starptautiska-mobilitates-risinajumu-akseleratora-uzvaretajiem-ari-komanda-no-latvijas"},
{"title": "Foto: Pasniegtas IKT nozares gada balvas 'Platīna pele 2022'", "category": "Tehnoloģijas", "body": "Laureāti sumināti Latvijas informācijas un komunikācijas tehnoloģijas asociācijas (LIKTA) ikgadējās konferences laikā. Par īpašu sniegumu vairāki konferences partneri pasnieguši arī savas speciālbalvas. \" IKT nozarei  ir liela ietekme uz ekonomikas un sabiedrības attīstības procesiem, un tādējādi arī \"Platīna pele\" ir kļuvusi par nozīmīgu apbalvojumu nozares uzņēmumiem un organizācijām. Kopš 2007. gada, kad šo atzinības apliecinājumu pasniedzām pirmo reizi, ik gadu esam suminājuši dažādus projektus, kas pozitīvi veicinājuši IKT nozares un visas tautsaimniecības attīstību. Šogad laureātus vienojošais elements ir digitālā transformācija gan pakalpojumu sniegšanā, gan sabiedrības izglītošanā, gan jaunu tehnoloģiju radīšanā. Tas liecina, ka nozares uzņēmumi un organizācijas veic mērķtiecīgus soļus digitālās attīstības virzienā mūsu valstī. Vēlos pateikties gan laureātiem, gan nominantiem, kas paveikuši lielu darbu, īsteno nozīmīgus projektus un ir kļuvuši par labu piemēru citiem,\" teic LIKTA prezidente  Signe Bāliņa . Kategorijā \"Uzņēmuma digitālā transformācija\" Lielo uzņēmumu sadaļā balvu saņēma SIA \" Vidzemes slimnīca \" par balss atpazīšanas sistēmas ieviešanu ārstniecības dokumentācijas digitalizācijā, savukārt Mazo un vidējo uzņēmumu sadaļā – SIA \"Autoskola Einšteins\" par savu digitālo transformāciju. Speciālbalvu šajā kategorijā pasniedza uzņēmums \" Tet \" un Latvijas Tirdzniecības un rūpniecības kamera (LTRK), augstu novērtējot SIA \" Lursoft  IT\" par sankciju risinājumu \"Monitorings un automatizēta masveida pārbaude sankciju sarakstos\". Kategorijas \"Uzņēmuma digitālā transformācija\" partneri ir LR  Ekonomikas ministrija  un Latvijas Digitālās inovācijas centrs. Kategorijā \"Valsts digitālā transformācija\" Sistēmu sadaļā balvu saņēma  Valsts kanceleja  par vienoto tiesību aktu izstrādes un saskaņošanas portālu, savukārt Pakalpojumu sadaļā –  Bērnu klīniskās universitātes slimnīcas  Pacientu portāls. Par \"Labāko kiberdrošību veicinošo iniciatīvu\" tika atzīta Latvijas Zvērinātu notāru padomes ieviestā sejas atpazīšanas sistēmas integrācija videokonferences funkcionalitātē. Šis tehnoloģiskais risinājums saņēma arī \" LMT \" speciālbalvu. Kategorijas \"Labākā kiberdrošību veicinošā iniciatīva\" partneris ir LR  Aizsardzības ministrija , kas pasniedza savu Goda rakstu projektam \"Liepājas pašvaldības organizētais  Kiberdrošības  simulācijas tests un e-apmācības Liepājas pilsētas pašvaldības darbiniekiem\". Kā \"Labākais E-skolotājs\" tika godināts Ļevs Rusilo no Rīgas Juglas vidusskolas. Skolotājs ir īstenojis jaukto mācību procesu, kurā iesaistījis vairākas digitālās platformas – \"KhanAcademy\", \"EdPuzzle\" (paša veidotas viedstundas), \" Google  Earth\" digitālām skolēnu ekskursijām-projektiem, \"Padlet\" un \"Linoit\", \"TedEducation\", \"Polleverywhere\". Skolotājs arī ieraksta vebinārus \" YouTube \" un padara saturu pieejamu ikvienam interesentam. Kategorijas \"Labākais E-skolotājs\" partneris ir Baltijas vadošais valodu tehnoloģiju uzņēmums \"Tilde\", kas uzvarētājam pasniedza naudas prēmiju - 1000 eiro. Kategorijā \"Women for IT– sieviešu iesaistes veicināšana digitālajos darbos un IT nozarē\" balvu saņēma SIA \" Accenture \" par mācību programmu \"SheGoesTech\". Šajā kategorijā Latvijā \"Platīna pele\" tika pasniegta pirmo reizi. Starptautiskas partnerības projekts \"Women4IT\" tiek finansēts Norvēģijas, Islandes un Lihtenšteinas fonda jauniešu nodarbinātības programmas ietvaros. Projekta mērķis ir veicināt jaunu sieviešu iesaisti IKT profesijās un digitālajos darbos. Kategorijas \"Women for IT – sieviešu iesaistes veicināšana digitālajos darbos un IT nozarē\" partneris ir biedrība \" Riga TechGirls \". Par \"Veiksmīgāko E-paraksta integrācijas risinājumu\" tika atzīts SIA \"Visma Enterprise\" izstrādātais \"Visma\" paraksts. Šīs kategorijas partneris ir  Latvijas Valsts radio un televīzijas centrs  (LVRTC). Sabiedrības simpātiju balvu, kuras laureāts tika noteikts balsojumā LIKTA \" Facebook \" lapā, ar gandrīz 600 balsīm ieguva Āgenskalna Valsts ģimnāzijas bioloģijas, datorikas un programmēšanas skolotāja Agnese Kramēna-Juzova. Balva \"Platīna pele\" tiek pasniegta kopš 2007. gada ar mērķi izcelt veiksmīgākos Latvijā radītos digitālos risinājumus, kas ir noderīgi sabiedrībai, biznesam, pārvaldei un izglītībai, novērtēt un apbalvot izcilākos digitālo prasmju un pratības veicinātājus Latvijā un spēcīgākos projektus, tā popularizējot Latvijā radīto risinājumu panākumus un veicinot izpratni par digitalizācijas attīstības nozīmi Latvijas sabiedrības un ekonomikas izaugsmē. Konferences galvenie atbalstītāji – tehnoloģiju uzņēmumi \"LMT\" un \"Tet\", partneri \"Emergn\", Latvijas Digitālās inovācijas centrs, \" Latvijas valsts meži \", LVRTC un projekts \"Women4IT\". Informatīvais atbalstītājs – portāls \"Delfi\".", "link": "https://www.delfi.lv/bizness/44467736/tehnologijas/55014946/foto-pasniegtas-ikt-nozares-gada-balvas-platina-pele-2022"},
{"title": "Ceturtdienas pēcpusdienā novērojamas problēmas 'Bolt' lietotņu darbībā", "category": "Tehnoloģijas", "body": "Ceturtdienas pēcpusdienā ar ierobežojumiem strādā tehnoloģiju kompānijas \" Bolt \" lietotnes, novēroja portāls \"Delfi Bizness\". Patlaban nav iespējams lietotnē pieteikt \"Bolt\" taksometru pakalpojumus, kā arī ar ierobežojumiem strādā \"Bolt Food\" lietotne. \"Bolt\" lietotnei radās īslaicīgi tehniski traucējumi, taču \"Bolt\" komanda strādā, lai tie tiktu pēc iespējas ātrāk novērsti, informē uzņēmuma pārstāvji. Lielākajai daļai klientu pieeja pakalpojumiem jau šobrīd ir atjaunota, pastāstīja uzņēmumā.", "link": "https://www.delfi.lv/bizness/44467736/tehnologijas/55018640/ceturtdienas-pecpusdiena-noverojamas-problemas-bolt-lietotnu-darbiba"},
{"title": "Foto: 'Ideju kausa 2022' spožakā ideja – dzelzceļa diagnostikas robots", "category": "Tehnoloģijas", "body": "Par  Latvijas Investīciju un attīstības aģentūras  ( LIAA ) rīkotā konkursa \"Ideju kauss 2022\" inovatīvāko biznesa ideju atzīts autonoms dzelzceļa diagnostikas robots \"Suhona AI\" sliežu pārbaudēm. Konkursa 20 finālistiem apbalvošanas ceremonijā kopumā piešķirti 40 tūkst. eiro uzņēmējdarbības ideju attīstībai. Konkursā “Ideju kauss” kronētais risinājums “Suhona AI” ir attālināti kontrolējams, izmantojot tīmekļa platformu.  Inovācijas  mērķis ir uzlabot diagnostikas kvalitāti un padarīt dzelzceļa operācijas drošākas. “Ideja par dzelzceļa robotu man radās līdz ar “ Rail Baltica ” projekta būvniecības cikla sākumu. Gribu pielietot mikroelektroniku, savas zināšanas un radīt robotu, ko izmantot šeit, Baltijā, nevis ārzemēs. Būs tehnoloģisks dzelzceļš, jaunākās signalizācijas sistēmas, digitalizācijas platformas, lai kontrolētu gan vilciena kustību un pārmiju, gan pārējos dzelzceļa elementus. Robots nāktu papildu. Digitalizācijas klāsts būtu pilns, tā kā mēs ne tikai to elektroniski pārvaldītu, bet arī pārbaudītu. Tas visu padarītu drošāku un efektīvāku,” akcentē viens no risinājuma “Suhona AI” autoriem Ņikita Stepanovs. Viņš piebilst, ka sācis projektu par saviem līdzekļiem, jo neviens tam nav noticējis, bet pēc pirmā prototipa viss mainījies. Otrā vieta un 7000 eiro naudas balva piešķirta pārlūka lietotnei “Textok”. Risinājums automatizē balss toņa vadlīniju ievērošanu korporatīvajā komunikācijā, lai ietaupītu laiku vadības līmeņa speciālistiem. Jauninājums konfigurē vēlamo stilu un labo kļūdas tekstos, padarot komunikāciju konsekventāku. “Textok” līdzdibinātāja Olga Procevska atzīst, ka idejas pirmsākumi radušies no ilggadējās pieredzes darbā ar tekstiem un korporatīvo komunikāciju: “Satura radīšanas risinājumi, kas harmoniski izmanto gan mākslīgā intelekta iespējas, gan cilvēka dabisko talantu, ir mūsu nākotne. Tāpēc ticam, ka “Textok” būs laba atbilde tirgus pieprasījumam. Šobrīd mūs visvairāk iedvesmo iespēja redzēt, ka prototips reāli strādā. Esam arī īpaši pateicīgi žūrijai par augsto vērtējumu. Lielisks motivācijas uzrāviens!” Trešā vieta, 5000 eiro atbalsts uzņēmējdarbības attīstībai piešķirts juridisko dokumentu ģeneratoram “Ligalio”. Ar inovācijas palīdzību, uzņēmējam atbildot uz jautājumiem, ir iespēja sagatavot nepieciešamo juridisko dokumentu 15 minūšu laikā. Konkrētais rīks primāri paredzēts uzņēmējiem, kuri piedāvā preces un pakalpojumus tiešsaistē. Par lielāko risinājuma priekšrocību uzņēmuma “Ligalio” līdzdibinātāja Gunta Bambāne uzskata biznesa videi vajadzīgo ātrumu un efektivitāti: “Uzņēmumiem, īpaši jauniem un maziem, dažreiz ir ierobežoti resursi vērsties pie juristiem. Tādēļ digitāls rīks, kas ļauj uzņēmējiem pašiem sagatavot nepieciešamos dokumentus, atbildot uz jautājumiem par to, ko uzņēmējs dara savā biznesā, ir noderīgs. Turklāt tehnoloģijas ļauj nodrošināt dokumenta sagatavošanu automātiski, atbildot uz uzņēmējiem raksturīgo vajadzību pēc steidzamiem risinājumiem. Kopumā juridisko tehnoloģiju potenciāls ir liels, un nākotnē tās var sniegt daudz labuma sabiedrībai.” Savukārt 3000 eiro biznesa idejas tālākai attīstībai ieguvis risinājums “Stapes”, kas ar skaņas vibrācijām cilvēkam atgādina par nepieciešamību relaksēties. Vibroakustikas veido skaņas vadītu dziļi relaksējošu atmiņu, palīdzot ķermenim efektīvāk atslābināties un paplašina virtuālās realitātes pieredzi. Identisku summu saņēmis arī pārvaldības rīks biškopjiem “ForQueenBee”, kas sekmē ērtus dravas pierakstus un attālināti sniedz sensoru secinājumus par kritiskākajiem procesiem bišu saimēs. Starp 3000 eiro balvu saņēmējiem ierindojies vēl viens risinājums – “Fat Cat Leaves”. Produkts jeb kaķu pakaiši no kritušām koku lapām, kas pēc lietošanas sacietē vieglākai izmantošanai un utilizācijai. Vienlaikus 1500 eiro atzinību biznesa izaugsmes veicināšanai saņēmis automatizēts uzņēmuma finanšu pārvaldīšanas rīks “Akountly”, digitālās klīnikas asistents “Medon” nepieciešamo izmeklējumu, analīžu un konsultāciju ieteikumiem, funkcionālie apģērbi un aksesuāri “Radīts kustībai” bērniem ar kustību traucējumiem, onkoloģiskām saslimšanām un rehabilitācijas laikā, elektroniskās mūzikas instrumentu produkti “Saikne” audiovizuālo mediju apskaņošanai, kāršu spēle “Thought Tower” mazākas spriedzes metožu mācīšanai un uguns aizdedzināšanas tablete “FireSand”. LIAA inovatīvo biznesa ideju konkursā “Ideju kauss” šogad tika iesniegti 275 pieteikumi, no kuriem 126 idejas iekļuva otrajā kārtā, kur varēja prezentēt savu ideju profesionālai vērtēšanas komisijai. Konkursa finālā iekļuvušās 20 labākās idejas sacentās par uzvarētāja titulu un konkursa naudas balvām. Konkursā “Ideju kauss 2022” iesniegtās idejas dažādos konkursa etapos vērtēja profesionāla ekspertu komanda. Norises laikā dalībnieki apguva un papildināja biznesa zināšanas semināros, saņēma individuālus padomus no mentoriem, tādējādi pilnveidojot savas idejas un sacenšoties par naudas balvām no 1500 līdz 10 tūkst. eiro biznesa sākšanai. Naudas balvas tika piešķirtas 12 ideju autoriem. Balvas nodrošināja LIAA un  Eiropas Reģionālās attīstības fonds  ( ERAF ). Lai sekmētu jaunu uzņēmumu attīstību, kas ir tieši saistīta ar valsts ekonomisko izaugsmi, LIAA katru gadu organizē inovatīvo biznesa ideju konkurss “Ideju kauss”. Tajā ir iespēja piedalīties ikvienam, kurš sasniedzis 18 gadu vecumu un ir gatavs sākt uzņēmējdarbību, realizējot savu biznesa ideju.", "link": "https://www.delfi.lv/bizness/44467736/tehnologijas/55020654/foto-ideju-kausa-2022-spozaka-ideja-dzelzcela-diagnostikas-robots"},
{"title": "'HansaMatrix' saņēmis 4,4 miljonu dolāru vērtu pasūtījumu no aerokosmonautikas nozares klienta", "category": "Tehnoloģijas", "body": "Uzņēmums \" HansaMatrix \" saņēmis jaunu ražošanas pasūtījumu 4,4 miljonu ASV dolāru apmērā no esoša klienta ārpus Eiropas Savienības, liecina uzņēmuma paziņojums \" Nasdaq Riga \". Pasūtījums sastāv no vairākiem produktiem, kas visi ir augstas sarežģītības elektronikas sistēmas. Piegādes plānotas no 2023. gada 4.ceturkšņa līdz 2025. gada 1. ceturksnim un būs, cita starpā, arī atkarīgas no komponentu pieejamības. Pasūtījumu izpilde paredzēta Ventspils ražotnē. Apjomīgais pasūtījums saņemts no aerokosmonautikas (angļu valodā: \"aerospace\") nozares klienta, kas uzņēmumā šobrīd tiek klasificēts kā industriālā sektora klients. Klienta nosaukums saskaņā ar līguma nosacījumiem netiek izpausts. \"HansaMatrix\" valdes priekšsēdētājs Jānis Sams norāda, ka jauns pasūtījums apliecina uzņēmuma spēju veidot ilgtermiņa attiecības un pierāda tehnoloģiskās iespējas augstas sarežģītības elektronisko sistēmu ražošanā globālā tirgū, kā arī klientu uzticēšanos piegāžu disciplīnai, ko uzņēmums demonstrē elektronikas komponentu deficīta apstākļos. Klientu servisa attīstība ar jauniem risinājumiem efektīvai sadarbībai ir viena no uzņēmuma stratēģiskajām prioritātēm, uzsver Sams.", "link": "https://www.delfi.lv/bizness/44467736/tehnologijas/55021836/hansamatrix-sanemis-4-4-miljonu-dolaru-vertu-pasutijumu-no-aerokosmonautikas-nozares-klienta"},
{"title": "ASV cenšas bloķēt 'Microsoft' ieceri pārņemt videospēļu izstrādātāju 'Activision Blizzard'", "category": "Tehnoloģijas", "body": "ASV Federālās tirdzniecības komisija (FTC) ceturtdien tiesā iesniegusi prasību, lai bloķētu ASV datorprogrammatūras kompānijas \" Microsoft \" iecerēto darījumu iegādāties videospēļu izstrādātāju \"Activision Blizzard\". FTC norāda, ka šādi rīkojas saistībā ar bažām, ka šis darījums varētu ierobežot konkurenci. Šī tiesas prāva ir viena no visu laiku lielākajām ASV valdības intervencēm, lai apturētu apvienošanos tehnoloģiju nozarē, un raisa ievērojamas šaubas par šī darījuma nākotni. Arī Eiropas Komisija sākusi padziļinātu izmeklēšanu saistībā ar šo darījumu, ņemot vērā bažas, ka pēc tā realizēšanas \"Activision Blizzard\" videospēles kļūs pieejamas vien videospēļu konsoļu \"Xbox\" ražotāja \"Microsoft\" piedāvājumā. Janvārī \"Microsoft\" paziņoja, ka par 69 miljardiem dolāru iegādāsies \"Activision Blizzard\". \"Microsoft\" tajā laikā norādīja, ka šis darījums paātrinās uzņēmuma videospēļu biznesa izaugsmi dažādās platformās. \"Activision Blizzard\" radītā kara spēļu \"Call of Duty\" sērija ir viena no pasaulē pieprasītākajām konsoļu spēlēm.", "link": "https://www.delfi.lv/bizness/44467736/tehnologijas/55023584/asv-censas-bloket-microsoft-ieceri-parnemt-videospelu-izstradataju-activision-blizzard"},
{"title": "Latvijā darbību sākusi finanšu starpniecības uzņēmuma 'Fundvest' mobilā lietotne", "category": "Tehnoloģijas", "body": "Lietotne ļauj lietotājiem iegādāties akcijas un biržā tirgotos fondus (ETF), automatizēt savas investīcijas un komunicēt ar citiem lietotnes lietotājiem. \"Fundvest\" ļauj investoriem veikt savas darbības ar fiksētu komisijas maksu 0,35% apmērā. Mobilās lietotnes izveidei un darbības attīstībai Latvijā uzņēmums no privātajiem investoriem ieguva 500 000 eiro. Prognozes liecina, ka pirmajā darbības gadā Baltijā uzņēmums piesaistīs ap 16 000 investoru, no tiem 5000 Latvijā. Uzņēmums atvēris birojus visās Baltijas valstīs. Birojs Rīgā apkalpos klientus, turpinās pakalpojumu attīstību un uzlabošanu, kā arī rūpēsies par visu atbilstības un darījumu caurspīdīguma regulu ievērošanu. Lietuvas Banka \"Fundvest\" darbību apstiprināja šī gada sākumā, piešķirot B kategorijas starpniecības uzņēmuma licenci. \"Fundvest\" dibinātājs un izpilddirektors Rasmuss Klāsens norāda, ka mērķis ir nodrošināt Baltijas valstu iedzīvotājiem inovatīvu un caurspīdīgu lietotni, kas ļauj savus finanšu līdzekļus pārvaldīt daudz efektīvāk. Uzņēmuma dibināts uzsver, ka regulāras un konsekventas investīcijas rada augstāku vērtību par vienreizējām darbībām finanšu tirgos, tāpēc \"Fundvest\" ir vislabāk piemērota tieši ilgtermiņa investīcijām. \"Fundvest\" tehniskais direktors Mārtiņš Untāls norāda, ka lietotnes mērķis ir sniegt pieeju ASV un Eiropas akciju tirgiem, kas ļautu arī ikvienam Latvijas iedzīvotājam veidot ilgtermiņa investīcijas akcijās un fondos, vienlaikus nemudinot cilvēkus veikt riskantus darījumus un saglabājot pakalpojuma cenu pieejamā līmenī. \"Fundvest\" var nopirkt gan pasaules pazīstamāko uzņēmumu akcijas, gan daļas atlasītos Eiropas fondos. Uzņēmums savu darbību uzsāka 2020. gadā Igaunijā kā slēgtā tipa ieguldījumu fonds un pārvaldīja aktīvus ar tirgū pieejamajiem banku un citu finanšu iestāžu investīciju rīkiem.", "link": "https://www.delfi.lv/bizness/44467736/tehnologijas/55034304/latvija-darbibu-sakusi-finansu-starpniecibas-uznemuma-fundvest-mobila-lietotne"},
{"title": "Aicina uzstādīt Cert.lv bezmaksas rīku aizsardzībai no kiberapdraudējumiem", "category": "Tehnoloģijas", "body": "Aizsargsistēma pasargās no uzbrukuma, ja krāpnieks liks apmeklēt kādu kaitīgu vietni, paskaidro Finanšu nozares asociācijas Krāpšanu ierobežošanas darba grupas vadītājs Anrijs Šmits. Izstrādātais DNS ugunsmūris nodrošina aktīvu aizsardzību, piemēram, ļaunatūras lejupielādes bloķēšanu. DNS ugunsmūris papildinās iekārtā uzstādītā antivīrusa darbību, un gadījumos, ja ļaunatūra jau ir inficējusi kādu iekārtu, apturēs ļaunatūras mēģinājumus sazināties ar kontrolcentru, sniedzot iespēju sistēmu administratoram ātrāk identificēt šādas iekārtas un operatīvi veikt seku novēršanu. \"Cert.lv saņem ziņojumus tikai par kaitīgo vietņu bloķēšanas gadījumiem, bet nekādā veidā nav iespēja iegūt informāciju par pārējām lietotāju apmeklētajām tīmekļa vietnēm vai katra individuālā lietotāja aplūkoto saturu,\" saka Šmits. \"Informācija par krāpnieciskajām saitēm, par kurām ir ziņojuši Latvijas iedzīvotāji vai kuras ir identificējusi Cert.lv, tiek operatīvi ievietota DNS ugunsmūrī, tādējādi pasargājot no uzbrukuma ugunsmūra lietotājus. Kopš novembra sākuma nepilnu divu mēnešu laikā DNS ugunsmūris ir apstrādājis vairāk nekā 1,5 miljonus pieprasījumu,\" papildina Cert.lv kiberdrošības eksperts Armīns Palms. Eksperts aicina izmantot DNS ugunsmūri savu finanšu un datu aizsardzībai un ziņot Cert.lv, ja tiek pamanītas iespējami krāpnieciskas vietnes. Ja tomēr ir aizdomas, ka nauda ir pārskaitīta krāpniekam vai maksājuma kartes, internetbankas dati ir nonākuši svešās rokās, par to pēc iespējas ātrāk jāziņo savai bankai un  Valsts policijai . Vairāk par bezmaksas DNS ugunsmūri un tā uzstādīšanu lasāms  šeit .", "link": "https://www.delfi.lv/bizness/44467736/tehnologijas/55038706/aicina-uzstadit-certlv-bezmaksas-riku-aizsardzibai-no-kiberapdraudejumiem"},
{"title": "10 Latvijas jaunuzņēmumu veiksmes stāsti, kas noteikti jāzina", "category": "Tehnoloģijas", "body": "Kā neliela tauta ar mazāk nekā diviem miljoniem iedzīvotāju Latvija var lepoties ar daudzām lietām. Ar  Anastasijas Sevastovas  spēcīgo sitienu, katru no 221 Kristapa Porziņģa centimetra, tradīcijām bagāto dziesmu un deju kultūru, kas vieno tūkstošus, un pat  ar   Wi-Fi pieslēguma nodrošināšanu Everestā . Latvijas \"Startup\" Uzņēmumu asociācija \"Startin.lv\" apkopojusi 10 Latvijas jaunuzņēmumus, kas spējuši piesaistīt pasaules uzmanību. Latvija pierādījusi sevi ne tikai kā tauta, kas dzied, bet arī kā tehnoloģiju un inovāciju zeme. Kā piemēru Latvijas \"Startup\" Uzņēmumu asociācija \"Startin.lv\" min VEF \"Minox\" – mikroskopiskais fotoaparāts, ko Otrā pasaules kara laikā izmantoja spiegi. Tas izgudrots nekur citur kā tepat, Latvijas galvaspilsētā Rīgā. Savukārt, ja ielūkojamies mūsdienās, Latvija Pasaules ekonomikas forumā atzīta par vienu no trim  Eiropas valstīm ar lielāko uzņēmējdarbības aktivitāti . Tāpat jāmin, ka Latvijā ir plaukstoša jaunuzņēmumu ekosistēma. Šeit ir arī neskaitāmi daudzsološi jaunuzņēmumi, kas sevi pierādījuši globālā mērogā. Latvijas \"Startup\" Uzņēmumu asociācija \"Startin.lv\" piedāvā uzzināt par 10 Latvijas jaunuzņēmumiem, kas spējuši piesaistīt pasaules uzmanību, ka arī kādas bijušas to veiksmes formulas ceļā uz panākumiem.   \" \" ir skaņas kalibrēšanas programmatūra, kas nodrošina kvalitatīvu klausīšanās pieredzi gan mūzikas radītājiem, gan klausītājiem. Uzņēmums dibināts 2012. gadā, kad divi mūzikas entuziasti un zinātnieks nosprauda mērķi sniegt maksimālu skaņas pieredzi jebkuram mūzikas patērētājam un radītājam. Šobrīd \"Sonarworks\" ir vadošais skaņas kalibrēšanas uzņēmums ierakstu un audio tehnoloģiju nozarē. Uzņēmuma datubāzē apkopoti dati no vairāk nekā 10 000 ierīču, kas izanalizētas atbilstoši izstrādātajai tehnoloģijai. Šie dati apvienoti ar unikālu uz mākslīgā intelekta (AI) bāzes radītu skaņas personalizācijas tehnoloģiju, lai pielāgotos katra klausītāja dzirdei un skaņas preferencēm. \"Sonarworks\" tehnoloģiju izmanto vairāk nekā 30 000 studiju 170 valstīs, tostarp 35 prestižās \" Grammy \" balvas ieguvēji un pasaules klases skaņu inženieri. \"Sonarworks\" lietotāju vidū ir tādi producenti kā Marks Nīdhams (producējis \" The Killers \", \" Imagine Dragons \", dziedātājas Pink un Shakira), Maikla Džeksona,  Vitnijas Hjūstones  un Lionela Ričija producents Maikls Bodikers, kā arī Smits Karlsons (producējis \"Maroon 5\", Teilori Sviftu, Bejonsē), kā arī daudzi citi. Pašlaik \"Sonarworks\" komanda strādā pie tehnoloģiju pacelšanas vēl augstākā līmenī. Salāgojot digitālās skaņas ierīces ar individuālo dzirdi, \"Sonarworks\" varēs nodrošināt personalizētu skaņas pieredzi jebkurā skaņas ierīcē – austiņās, skandās vai automašīnas stereo iekārtās.  Nesen uzņēmumam pievienojās bijušais \"Dolby\" un \" Nokia \" augsta līmeņa vadītājs Tarifs Sajeds. Viņa uzdevumos \"Sonarworks\" ietilps licencēšanas segments, kā arī globālās stratēģiskās sadarbības attīstības vadība, lai ikviens varētu piedzīvot personalizēto skaņas pieredzi jebkurā ierīcē.  Jaunuzņēmums ir piesaistījis 6,8 miljonus eiro lielu finansējumu četrās finansēšanas kārtās. Pēdējais finansējums piesaistīts 2019. gada maijā – pieci miljoni eiro A sērijas kārtā.  \"Galvenā mūsu panākumu atslēga ir fakts, ka mēs nācām no vides, kas nebija saistīta ar mūzikas radīšanu. Tāpēc mēs varējām vērtēt lietas pēc to nominālvērtības, apšaubīt tradīcijas, uzdot muļķīgus jautājumus, paskatīties uz lietām no citas perspektīvas. Nākot no nemūzikas vides, mēs ieguldījām ļoti daudz laika, lai izprastu mūzikas veidotājus, viņu vajadzības, vēlmes, problēmas un perspektīvas, turklāt izprastu labāk, nekā mēs saprotam mūsu sievas un draudzenes. Mūsu globālo konkurētspēju virza visprogresīvākā audio mērīšanas tehnoloģija un redzējums par jaunu skaņas kvalitātes standartu, kas apturēs pašreizējās muļķības ap skaņu un beidzot ieliks varu klausītāju un mūzikas radītāju rokās,\" Mārtiņš Popelis, \"Sonarworks\" līdzdibinātājs. \" \" (pazīstams arī kā \" \") ir medicīnas tehnoloģiju jaunuzņēmums, kas ar virtuālās realitātes (VR) palīdzību digitalizē anatomijas apguvi. ''Exonicus'' risinājums paredzēts medicīnas studentiem, pasniedzējiem un medicīnas darbiniekiem. \"Exonicus\" 2013. gadā tika dibināts kā digitālās izdevniecības uzņēmums un publicēja grāmatu par cilvēka ķermeņa anatomiju, kas plaši izmantota lielākajās kinostudijās, kā arī mākslinieku un zinātnieku vidū. 2015. gadā \"Exonicus\" mainīja darbības virzienu, pievēršoties virtuālās realitātes programmatūras izstrādei, lai revolucionizētu medicīnu un anatomiju. Tika īstenoti apmaksāti izmēģinājuma projekti Vašingtonas Universitātē, Masačūsetsas slimnīcā un uzņēmumā \"Allergan, Inc\". 2018. gadā \"Exonicus\" pievērsās VR programmatūras izstrādei, kas paredzēta tieši militāro mediķu apmācībai. \"Exonicus\" jaunākais sasniegums ir Traumu simulators ( ), kas ļaus militārajiem mediķiem gūt pieredzi, ārstējot pacientus un militāros ievainojumus virtuālajā vidē. \"Exonicus\" veiksmīgi izdevies paplašināt medicīnas tehnoloģiju robežas. Uzņēmuma inovatīvais biznesa modelis krietni paātrinājis medicīnas apgūšanas procesu, kā arī uzlabojis pacientu aprūpes vispārējo kvalitāti. Rezultāts – ievērojams laika un naudas resursu ietaupījums, kā arī iespēja vienlīdz ilgā laikā glābt vairāk cilvēku.  Sadarbojoties ar \" Microsoft \", \"Exonicus\" prezentēja jaunus jauktās realitātes rīkus vadošajā pasaules izglītības un tehnoloģiju konferencē \"Bett\". Uzņēmuma novatoriskā programmatūra ir saņēmusi daudz apbalvojumu, tostarp Eiropas jaunuzņēmumu balvu un Zviedrijas biznesa balvu.  \"Exonicus\" saņēma 500 000 dolāru pirmajā finansēšanas kārtā un šobrīd atrodas otrajā finansēšanas kārtā.  \"Mūsu uzņēmuma konkurētspēju veicina attiecības ar ASV Aizsardzības departamentu, kontakti ar pasaules mēroga augstskolu vadošajiem medicīnas pedagogiem un fakts, ka produktu attīstība notiek Latvijā. Tas nozīmē, ka mums ir tieša piekļuve kvalificētiem programmatūras inženieriem, māksliniekiem un medicīnas speciālistiem,\" Sandis Kondrāts, \"Exonicus\" izpilddirektors. \" \" ir drukas ārpakalpojumu (  uzņēmums, kas ļauj interneta veikaliem attīstīt savu biznesu, neieguldot līdzekļus ražošanas iekārtās. Lietotāji savieno savus e-veikalus ar \"Printful\" platformu, kas automātiski izpilda pasūtījumus un e-veikala vārdā izsūta apdrukātās preces gala pircējiem. \"Printful\" aizsākumi meklējami 2012. gadā, kad uzņēmuma līdzdibinātāji Lauris Liberts un Dāvis Siksnāns nevarēja atrast uzticamus drukas pakalpojumu sniedzējus. Tas bija iemesls, lai pašu spēkiem radītu \"Printful\". Gadu gaitā \"Printful\" ir kļuvis par globālu drukas ārpakalpojumu sniedzēju un vienu no atpazīstamākajiem uzņēmumiem apģērbu apdrukas nozarē. Pašlaik \"Printful\" ir vairāk nekā 500 cilvēku liela komanda ASV, Meksikā un Eiropā, 1,2 miljoni reģistrētu lietotāju, kuri ar \"Printful\" palīdzību pārdevuši preces vairāk nekā 540 miljonu dolāru vērtībā. Ir daudz apstākļu, kas veicinājuši \"Printful\" startptautiskos panākumus. Tostarp jāmin sadarbība ar vairākām e-komercijas platformām jau agrā uzņēmuma attīstības stadijā, no kurām pirmā bija \"Shopify\". \"Printful\" ir arī pirmais apdrukas uzņēmums, kas izveidojis savu mobilo lietotni.  2019. gada pavasarī \"Printful\" apdrukāto produktu skaits sasniedza 10 miljonus. Savukārt Barselonā tika atvērts otrais \"Printful\" Eiropas birojs, kurā plānots ieguldīt vienu miljonu eiro.  \"Printful\" nekad nav izmantojis ārējās investīcijas, kas ir neparasti uzņēmumam ar lieliem izdevumiem. Uzņēmums ir ieguldījis 17 miljonus dolāru drukāšanas iekārtās, kas visas iegādātas par pašu nopelnītajiem līdzekļiem.  \"Mēs izdarījām pareizo izvēli, kad jau pašā attīstības sākumā nolēmām koncentrēties uz plašo ASV tirgu. Kad nostiprini pozīcijas ASV, iekļūšana citos tirgos, piemēram, Eiropā, kļūst vieglāka, jo šajos tirgos jau ienāc ar atpazīstamu zīmolu. Mūsu panākumu atslēga ir ne tikai izvēle uzsākt biznesu lielā tirgū, bet arī fakts, ka mēs vienmēr esam centušies darīt lietas, ko citi nedara tikai tādēļ, ka tās ir sarežģītas. Turklāt vienmēr ir labāk sevi pozicionēt kā tehnoloģiju uzņēmumu, nevis drukas uzņēmumu. Tāpēc mēs, pirmkārt, ieguldām tehnoloģijās un programmatūrā, ko ir ļoti grūti nokopēt,\" Dāvis Siksnāns, \"Printful\" izpilddirektors. \" \" ir finanšu tehnoloģiju jaunuzņēmums, kas izveidojis globālu tiešsaistes savstarpējo aizdevumu (P2P) platformu un nodrošina starptautiskajiem investoriem viegli pieejamus ieguldījumus un pasīvās peļņas iespējas. Uzņēmums kļuva pelnošs 2017. gadā – tikai divus gadus pēc tā darbības uzsākšanas. Šobrīd \"Mintos\" var lepoties ar 150 000 investoru lielu klientu bāzi no vairāk nekā 70 dažādām pasaules valstīm. Kopš darbības uzsākšanas 2015. gadā, \"Mintos\" ir uzrādījis strauju izaugsmi un kļuvis Eiropas līderi aizdevumu investīciju tirgū. Kopumā ieguldītāji nopelnījuši 47 miljonus eiro kredītprocentos no aizdevumiem un ir sasnieguši vidējo neto peļņu gandrīz 12% apmērā. \"Mintos\" aktīvi strādā pie jaunu un novatorisku finanšu produktu izstrādes, kā arī nemitīgi uzlabo lietotāju pieredzi. Līdz 2019. gada beigām \"Mintos\" plāno dubultot vairāk nekā 100 darbinieku lielo komandu.  2016., 2017. un 2018. gadā \"Mintos\" saņēma AltFi balvu \"People's Choice\". 2019. gada aprīlī uzņēmums dibināja fondu \"Mintos Impact\", kura mērķis ir vākt līdzekļus Baltijas jūras un tās ekosistēmas aizsardzībai un saglabāšanai.  2018. gadā A sērijas finansēšanas kārtā \"Mintos\" ieguva piecu miljonu eiro lielas investīcijas. Tās tika izmantotas, lai uzņēmums spētu nodrošināt saviem lietotājiem personīgus IBAN kontus un debetkartes, ievērojami paplašinot \"Mintos\" piedāvājumu. Šis bija arī 2018. gada lielākais riska kapitāla ieguldījums Latvijas uzņēmumā. Kopumā \"Mintos\" saņēmis investīcijas septiņu miljonu eiro apmērā.  \"Mintos panākumu atslēga ir cilvēki. Mūsu komanda sastāv no līdzīgi domājošiem cilvēkiem, kuriem ir viena kopīga iezīme – uz izaugsmi tendēts domāšanas veids, kas tiek pārnests uz visiem uzņēmējdarbības aspektiem. Mūsu cilvēki vienmēr ir gatavi mācīties un saskarties ar jauniem izaicinājumiem, pastāvīgi meklējot iespējas īstenot savas zināšanas produktu un pakalpojumu inovācijās. Šie individuālie sasniegumi un nepārtrauktā vēlme censties panākt vairāk ir galvenie virzītājspēki \"Mintos\" biznesa panākumos,\" Mārtiņš Šulte, \"Mintos\" līdzdibinātājs un izpilddirektors. \" \" ir Latvijā veidota P2P aizdevumu platforma, kas veicinājusi strauju P2P kreditēšanas attīstību kontinentālajā Eiropā. Kopš dibināšanas 2009. gadā Latvijā uzņēmums ievērojami paplašinājies un darbojas arī Polijā, Gruzijā, Dānijā un Spānijā. \"Twino\" bija arī pirmā platforma, kas ieviesa P2P aizdevumus jaunos tirgos, piemēram, Krievijā un Kazahstānā, kur jaunuzņēmums darbojas arī šobrīd. Skaitļu izteiksmē \"Twino\" ir finansējis aizdevumus 500 miljonu eiro apmērā, piesaistot vairāk nekā 18 000 investoru no vairāk nekā 30 valstīm (visvairāk no Baltijas valstīm, Vācijas, Lielbritānijas un Nīderlandes). Uzņēmuma komanda sastāv no 400 augsti kvalificētiem un talantīgiem nozares speciālistiem, kas darbojas sešās dažādās valstīs. \"Twino\" platforma katru dienu izsniedz aptuveni vienu miljonu eiro aizdevumos un piedāvā investoriem likmes, kas pārsniedz 10% gadā, nostiprinot Latvijas reputāciju P2P finanšu nozarē.  Pēdējos gados uzņēmums regulāri piedalījies dažādās finanšu tehnoloģiju konferencēs un forumos. Iegūti arī starptautiski apbalvojumi, piemēram, AltFi balva \"People's Choice\" 2017. un 2018. gadā, 2018. gada \"BankingCheck\" balva, kā arī \"Digital Top50\" balva \"TOP B2C Scaleup\". \"Twino\" atzinīgi novērtējuši arī \"The Wall Street Journal\", \" Forbes \" un citi starptautiskie mediji.  Uzņēmums vēl joprojām ir privāts uzņēmums, kas nekad nav izmantojis ārējā kapitāla finansējumu.  \"Mēs esam pārliecināti, ka galvenie \"Twino\" panākumi ir globālā domāšana, konkurētspējīgs produkts un mūsu spēcīgā komanda. Citi svarīgi virzītājspēki ir ieguldītāju peļņas likme (vidēji 12,31%), nozarē vadošā atpirkšanas garantija un augsta likviditāte, kas nozīmē, ka līdzekļus var izņemt īsā laikā,\" Armands Broks, \"Twino\" dibinātājs un izpilddirektors. \" \" ir tulkošanas un lokalizācijas platforma, kas specializējas mobilo lietotņu, mājaslapu, spēļu un cita digitālā satura pielāgošanā starptautiskajiem tirgiem vairākās valodās. \"Lokalise\" tika izstrādāta kā alternatīva novecojušiem un dārgiem rīkiem, koncentrējoties uz satura automatizāciju un integrāciju. Tā kā globālais lokalizācijas tirgus aizvien turpina augt, ir lieliski redzēt arī Latvijas jaunuzņēmumu starp nozares vadošajiem uzņēmumiem. Kopš darbības uzsākšanas 2016. gadā \"Lokalise\" kļuvis par iecienītu tulkošanas un lokalizācijas rīku vairāk nekā 1500 uzņēmumiem 59 valstīs, tostarp \"Vodafone\", \"Bayer\", \"Revolut\" un daudziem citiem. \"Lokalise\" Rīgas birojā strādā 17 darbinieki, un uzņēmuma apgrozījums turpina pieaugt par 15% mēnesī.  Jaunākajā platformas \"G2 Crowd Grid\" balsojumā \"Lokalise\" novērtēts kā augsta līmeņa piemērs starp tulkošanas pārvaldības platformām.  \"Lokalise\" nekad nav saņēmis riska kapitāla finansējumu un ir pilnībā pašfinansēts.  \"Mēs veltam nedalītu uzmanību tam, lai mūsu produkts būtu izcils un klienti –apmierināti. Mūsu produkts izceļas lokalizācijas nozarē, jo tas ir gan draudzīgs izstrādātājiem, gan viegli lietojams. Ar \"Lokalise\" palīdzību uzņēmumi tulko savas lietotnes un programmatūras vairākās valodās – un šis process veicams vien dažu dienu, nevis mēnešu laikā. Mēs koncentrējamies uz lokalizācijas problēmas likvidēšanu, kas liek mums ātrāk ieviest jaunus produktus un turpināt darbu pie unikālām funkcijām, ko mūsu konkurenti nespēj piedāvāt,\" Niks Ustinovs, \"Lokalise\" izpilddirektors. Latviešu jaunuzņēmums \" \" izveidojis virtuālo tūru tehnoloģiju, kas ļauj nekustamā īpašuma nozarei pacelt īpašumu apskati virtuālās realitātes pieredzes līmenī. Pirmais prototips izveidots 2016. gadā, savukārt šobrīd īpašumu prezentēšanā \"Giraffe360\" produkts tiek uzskatīts par augstākās kvalitātes tehnoloģiju pasaulē. Pateicoties \"Giraffe360\" tehnoloģijai, nekustamā īpašuma aģenti var pārdot īpašumu bez profesionāla fotogrāfa palīdzības. Viss, kas nepieciešams, ir \"Giraffe360\" kamera. Ar tās palīdzību aģenti paši var radīt augstas kvalitātes fotogrāfiju (kamerai ir 270 megapikseļu izšķirtspēja), precīzus ēkas stāvu plānus, kā arī interaktīvas 3D virtuālās ekskursijas pa nekustamo īpašumu. \"Giraffe360\" klientu bāzi veido lietotāji no Apvienotās Karalistes un desmit citām Eiropas valstīm, tostarp tādi nekustamā īpašuma aģenti kā \"BNP Paribas Real Estate\", \"John Taylor\", un \"RE/MAX\".  Lai kļūtu par līderiem nekustamo īpašumu tehnoloģiju jomā, \"Giraffe360\" pārcēla uzņēmuma galveno mītni uz Londonu, kas ir viens no lielākajiem nekustamā īpašuma tirgiem pasaulē.  2019. gada sākumā \"Giraffe360\" saņēma 1,1 miljonu eiro lielu finansējumu otrajā finansēšanas kārtā, kuru vadīja riska kapitāla fonds \"Change Ventures\". Finansējums tiks izmantots, lai laistu tirgū nākamās paaudzes \"Giraffe360\" tehnoloģiju un paplašinātu uzņēmējdarbību Lielbritānijā un Eiropā. Iepriekš jaunuzņēmums piesaistījis sākumkapitāla (sēklas) finansējumu 500 000 dolāru apmērā.  \"Dariet sarežģītas lietas. Mēs nekad nedomājam, vai problēma ir viegla vai sarežgīta, bet mēģinām saprast – kā būtu pareizi rīkoties šajā situācijā? Un bieži atbilde noved mūs pie sarežģītu problēmu risināšanas, ko citi uzņēmumi izvairās darīt,\" Mikus Opelts, \"Giraffe360\" izpilddirektors. \" \" ir finanšu tehnoloģiju jaunuzņēmums, kas palīdz bankām un aizdevējiem ātrāk un precīzāk pieņemt kredītlēmumus, lai spētu apstiprināt vairāk kredītspējīgu klientu īsākā laika periodā. \"Nordigen\" galvenais produkts – datu analītikas programma – balstīts uz atvērtās sadarbības platformu ( ) un ļauj aizdevējam nekavējoties pārbaudīt klienta reālos ienākumus un izdevumu paradumus, lai novērtētu kredītspēju. \"Nordigen\" veiksmes noslēpums ir izveidotās programmas spēja atpazīt aizdevuma risku, analizējot klienta konta datus ar īpaši augstu precizitāti. \"Nordigen\" dibināts 2016. gadā Rīgā. Uzņēmumu izveidoja divi \" Google  Demo Day\" absolventi Rolands Mesters un Roberts Bernāns. Šobrīd \"Nordigen\" strādā ar bankām un alternatīviem aizdevējiem 16 pasaules valstīs, tostarp Baltijas valstīs, ASV, Apvienotajā Karalistē, Spānijā, Somijā, Polijā, Dānijā, Zviedrijā, Vācijā, Čehijā, Austrālijā, Jaunzēlandē, Brazīlijā, kā arī Indonēzija. \"Nordigen\" datu programma ir palīdzējusi \"TF bankai\" palielināt kreditēšanas efektivitāti par 30%, ļāvusi bankai \" Citadele \" palielināt jaunu aizdevumu skaitu un palīdzējusi \"IPF Digital\" palielināt apstiprināto kredītu rādītāju par 15%.  2019. gada pavasarī \"Nordigen\" paziņoja par partnerību ar uzņēmumu \"Tieto\", lai uzlabotu tā produktus \"Insurance-in-a-Box\" un \"WealthMapper\". Lai paplašinātu darbību ārvalstīs, atvērts arī jauns \"Nordigen\" birojs Spānijā.  Kopā \"Nordigen\" piesaistījis vienu miljonu dolāru finansējumu trīs kārtās. Jaunākais finansējums tika piesaistīts 2018. gada septembrī (800 000 dolāru sēklas finansējums).  \"Mūsu panākumu atslēga ir strādīga un mērķtiecīga profesionāļu komanda, kas risina sarežģītas problēmas un rada unikālu vērtību mūsu klientiem – bankām un citiem aizdevējiem. Mēs izveidojām risinājumu problēmai, pirms citi saprata, ka šī problēma vispār ir jārisina. Mūsu analītikas programma ir vienkārša, viegli lietojama un pielāgojama dažādām atrašanās vietām un nozarēm, kas nodrošina mums pozīciju nozares augšgalā,\" Rolands Mesters, \"Nordigen\" līdzdibinātajs un izpilddirektors. \" \" ir datu vizualizācijas platforma, kurā var veidot diagrammas, infografikas, sociālo mediju attēlus, atskaites, kartes un citu vizuālo saturu. Uzņēmumu 2012. gadā dibināja Uldis Leiterts, Raimonds Kaže un Alise Dīrika. Šobrīd \"Infogram\" ir vairāk nekā 4 miljoni lietotāju visā pasaulē, kā arī biroji Rīgā, Budapeštā un Sanfrancisko. Starp platformas lietotājiem ir tādi starptautiskie mediji kā \"Politico\", \"FastCompany\", \"Euronews\", kā arī \"LinkedIn\", \"Skyscanner\", \"Good Year\" un daudzi citi. Kopumā \"Infogram\" diagrammas un vizualizācijas skatītas vairāk nekā 1,5 miljardus reižu, turklāt platformas popularitāte aizvien turpina augt.  2017. gada maijā \"Infogram\" iegādājās prezentāciju veidošanas platforma \"Prezi\". 2017. gadā \"Forbes\" ierindoja platformu topa \"2017. gada labākie infografiku rīki\" 1. vietā. \"Infogram\" ieguvis arī \"Kantar Information Is Beautiful\" balvu, kā arī Latvijas Dizaina gada balvu. : \"Infogram\" piesaistījis 2,1 miljonu dolāru lielu finansējumu divās kārtās. Pēdējais finansējums piesaistīts 2014. gada februārī (sēklas kapitāla finansējums).  \"Ir bijuši daudzi dažādi faktori, kas kopsummā veicināja \"Infogram\" panākumus. Sākumā – tas bija spēcīgs sākotnējais produkts un laba tirgus atbilstība, kas rezonēja ar agrīnajiem lietotājiem. Veiksmīga produkta palaišana un spēja identificēt sākotnējos lietotājus (datu žurnālistus). Savlaicīgas investīcijas pārdošanas funkciju attīstīšanā. Galveno klientu segmentu un to vajadzību identificēšana un nodrošināšana. Konkurences izpratne. Spēcīgs produktu plāns, nepārtraukta un ātra piegāde un produktu palaišana, kas pielāgota galvenajiem klientu segmentiem. Ne mazāk svarīgi – izcili, motivēti un ārkārtīgi gudri cilvēki mūsu komandā. Visbeidzot, uz programmatūru-kā-pakalpojumu ( ) vērsti investori, kas palīdzēja uzņēmumam ar savu pieredzi un kompetenci,\" Alise Dīrika, \"Infogram\" izpilddirektore. \" \" ir Latvijas jaunuzņēmums, kas ražo unikālus audio efektu pedāļus mūziķiem. Ja kādreiz esat prātojuši, kas kopīgs tādām rokmūzikas leģendām kā \"The  Rolling Stones \" vai \" Rammstein \", atbilde nav tālu jāmeklē. Tas ir \"Gamechanger Audio\", jo tieši šī jaunuzņēmuma tepat Latvijā ražotos pedāļus atradīsiet mūziķu aprīkojumu somās un studijās. \"Gamechanger Audio\" 2015. gadā nodibināja četri draugi, kas apņēmās sniegt reālu pienesumu mūzikas elektronikā. 2017. gadā viņi sāka tirgot savu pirmo produktu \"Plus\" pedāli, kas slāņo dažādas skaņas un piedāvā \"sostenuto\" jeb skaņu paildzinošu efektu ģitāristiem (līdzīgi kā \"sostenuto\" pedāļi, kas atrodami klavierēs). 2018. gadā uzņēmums pasauli iepazīstināja ar savu otro produktu – Plazmas pedāli, kas izmanto augstsprieguma elektrisko izlādi, lai radītu jauna veida skanējumu. Jaunākais papildinājums \"Gamechanger Audio\" produkcijā ir \"Motor Synth\" – pirmais elektromehāniskais sintezators pasaulē. Starp daudzajiem \"Gamechanger Audio\" produktu lietotājiem var sastapt tādas pasaulsavenas grupas kā \"Royal Blood\", \"Tool\", Džeku Vaitu no \"The  White Stripes \", Džonu Karinu no \" Pink Floyd \", Ričardu Z. Kruspi no \"Rammstein\", Derilu Džounsu no \"The Rolling Stones\" un daudzus citus mūziķus.  2018. gadā, kas bija pirmais pilnais pārdošanas gads, uzņēmuma apgrozījums sasniedza 1,25 miljonus eiro un tika pārdoti vairāk nekā 7000 efektu pedāļu visā pasaulē.  Lai laistu klajā \"Plus\" pedāli, \"Gamechanger Audio\" izmantoja pūļa finansējumu, pirmajā dienā savācot 80 000 dolāru priekšpasūtījumos (kopā 200 000 dolāru). Otrā pūļa finansēšanas posmā 2018. gadā vietnē \"Indiegogo\" tika piesaistīti 300 000 dolāru Plazmas pedāļa izstrādei.  \"Uzmanība vienmēr jāvērš uz produktu. Pirmkārt, tā kā mūsu uzņēmuma nosaukums ir \"Gamechanger Audio\", mūsu produktam ir jābūt kaut kam patiešām inovatīvam – tādam, kas nekad agrāk nav bijis darīts. Produktam ir jābūt izaicinošam no inženierijas viedokļa, un tam jāstimulē no psiholoģiskā viedokļa. Turklāt tam jāpiemīt praktiskai vērtībai,\" Iļja Krūmiņš, \"Gamechanger Audio\" līdzdibinātājs.", "link": "https://www.delfi.lv/bizness/44467736/tehnologijas/51268769/10-latvijas-jaunuznemumu-veiksmes-stasti-kas-noteikti-jazina"},
{"title": "Inovatīviem veselības aprūpes jaunuzņēmumiem konkursā plāno piešķirt vairāk nekā miljonu eiro", "category": "Tehnoloģijas", "body": "\"EIT Health\" ikgadējā konkursa \"EIT Health RIS Innovation Call\" mērķis ir atbalstīt inovācijas veselības aprūpē, kas tiek izstrādātas pētnieku komandās progresīvākajos Centrālās, Austrumu un Dienvideiropas reģionos, tostarp daudzsološus Latvijas jaunuzņēmumus.Pieteikties programmai iespējams no 2020. gada 1. oktobra līdz 2020. gada 15. novembrim. Pēdējo divu gadu laikā kopumā finansēti 6 jaunuzņēmumi no Rumānijas un Slovēnijas, 3 no Itālijas, Portugāles un Horvātijas un pa vienam no Igaunijas, Slovākijas, Grieķijas, Čehijas, Latvijas un Lietuvas. Konkursā katrs izvēlētais projekts saņem dotāciju, mentoringa un sacensību iespējas, kā arī piekļuvi augstākā līmeņa veselības aprūpes dalībnieku tīklam Eiropā, lai palīdzētu attīstīt viņu novatoriskos risinājumus. No Latvijas finansējumu saņēma konsorcijs, kura sastāvā ir  Rīgas Stradiņa universitāte , Latvijas Universitātes Ķīmijas fakultāte un Latvijas jaunuzņēmums \"Semantic Intelligence\". \"Visā pasaulē veselības aprūpes sistēmām un veselības aprūpes speciālistiem koronavīrusa pandēmijas dēļ šogad nācās saskarties ar ļoti nopietniem izaicinājumiem, un diemžēl šķiet, ka šis izaicinājums nebūt nav beidzies. Tādēļ tagad ir vēl jo svarīgāk atbalstīt jaunas, novatoriskas un revolucionāras veselības iniciatīvas, kas sniedz jaunus risinājumus un var atvieglot pacientu, ārstu un medicīnas darbinieku dzīvi un padarīt ārstēšanas procesu efektīvāku. Mūsu mērķis ir atbalstīt nākamās paaudzes novatorus, lai veicinātu jaunu veselības aprūpes uzņēmumu izveidi,\" saka \"EIT Health\" InnoStars RIS programmas vadītāja Monika Tota (Mónika Tóth), . Ja 2019. gadā 33% no atbalstītajiem projektiem strādāja ar lielajiem datiem, mākoņrisinājumiem, mobilajām lietotnēm un platformām, tad 2020. gadā šis skaitlis pieauga līdz gandrīz 40%. Šī tendence atspoguļo globālo tendenci: tā kā veselības aprūpes sniedzēji rada milzīgu datu apjomu katru dienu, ir liela nepieciešamība rast risinājumus, kas spēj analizēt un interpretēt šos datus. Tas ir vēl jo svarīgāk pandēmijas laikā. Pagājušajā gadā puse no atbalstītajām komandām izstrādāja tādus jaunus veselības aprūpes risinājumus, kā plāksterus psoriāzes ārstēšanai vai aktīvo 3D šūnu kultūras sistēmu primārajiem hepatocītiem. \"EIT Health\" konkursa \"EIT Health RIS Innovation Call\" mērķis ir finansēt augstas kvalitātes, spēcīgus un līdzsvarotus vietējo akadēmisko organizāciju un pētnieku komandu projektus. Projekti tiks attīstīti sadarbībā ar \"EIT Health\" centriem un vietējām organizācijām, kas atbalsta reģionālo ekosistēmu attīstību. Katrs atbalstītais projekts saņem līdz 75 000 eiro tālākai produkta vai risinājuma attīstīšanai. \"EIT Health\" ir bezpeļņas organizācija un viena no lielākajām Eiropas publiskā privātā sektora partnerībām veselības aprūpes inovāciju jomā. \"EIT Health\" veido vairāk nekā 150 partneri, un tas ir Eiropas vadošo uzņēmumu, universitāšu, pētniecības un izstrādes centru, kā arī slimnīcu un institūtu tīkls.", "link": "https://www.delfi.lv/bizness/44467736/tehnologijas/52589353/inovativiem-veselibas-aprupes-jaunuznemumiem-konkursa-plano-pieskirt-vairak-neka-miljonu-eiro"},
{"title": "‘Tet’ ziņo par uzbrukumu internetam, tā lietotāji var saskarties ar lēndarbību", "category": "Tehnoloģijas", "body": "Pret ' Tet ' klientiem tiek vērsts pakalpojumu atteices uzbrukums (dēvētais \"Carpet Bombing Attacks\"), savā \" Twitter \" kontā ziņo uzņēmums. Tas nozīmē, ka atsevišķiem klientiem ar mazām pieslēguma jaudām var būt traucēta pakalpojumu darbība, tostarp lietotāji var saskarties ar interneta lēndarbību. Tad, kā iesaka \"Tet\", jāveic iekārtas restarts. Uzņēmuma speciālisti strādā, lai novērstu uzbrukumu un pakalpojums darbotos bez būtiskām problēmām.", "link": "https://www.delfi.lv/bizness/44467736/tehnologijas/55045538/tet-zino-par-uzbrukumu-internetam-ta-lietotaji-var-saskarties-ar-lendarbibu"},
{"title": "Mobilo sakaru operators: īsziņas kā saziņas veids zaudē aktualitāti", "category": "Tehnoloģijas", "body": "Nosūtīto īsziņu skaits \" Tele2 \" tīklā šā gada laikā ir samazinājies par 23%, savukārt veikto zvanu skats turpina stagnēt un vairs nepieaug, liecina mobilo sakaru operatora sniegtā informācija. Savukārt mobilo datu patēriņš \"Tele2\" tīklā šogad ir pieaudzis par 19%, salīdzinot ar 2021. gadu, jo klienti ne tikai aktīvāk lieto mobilo internetu savā telefonā, bet arī izmanto citus pakalpojumus ar mobilā interneta pieslēgumu. Šobrīd viens uzņēmuma klients savā telefonā vidēji patērē jau 20 GB mobilo datu mēnesī, kas ir par 2% vairāk nekā pērn. \"Strauju datu patēriņa pieaugumu varēja novērot koronavīrusa izraisītās pandēmijas laikā, kad dažādu ierobežojumu dēļ būtiski mainījās cilvēku ikdiena un paradumi. Šogad turpinās jau iepriekš novērotā tendence, ka ikdienas saziņā klienti arvien vairāk izmanto mobilā interneta sniegtās priekšrocības – arvien vairāk dominē video zvani un sarakstes dažādās mobilās lietotnēs, piemēram \" WhatsApp \" un \" Facebook  Messenger\", kas izskaidro arī to, kāpēc samazinās nosūtīto īsziņu skaits un tradicionāli veikto zvanu skaits stagnē,\" skaidro \"Tele2\" komercdirektors Raivo Rosts. \"Datu patēriņa pieaugums arī liecina, ka mobilo sakaru tirgus virzās uz bezlimita datu pasauli – līdzīgi kā kādreiz notika virzība uz neierobežotiem zvaniem. Proti, mēs agri vai vēlu būsim situācijā, kad gandrīz visi klienti izvēlēsies bezlimita interneta tarifa plānus,\" paredz Rosts.", "link": "https://www.delfi.lv/bizness/44467736/tehnologijas/55064034/mobilo-sakaru-operators-iszinas-ka-sazinas-veids-zaude-aktualitati"},
{"title": "Francija par pārkāpumiem saistībā ar sīkdatnēm 'Microsoft' piemēro 60 miljonu naudassodu", "category": "Tehnoloģijas", "body": "Francijas  datu aizsardzības aģentūra CNIL ceturtdien ASV datortehnoloģiju gigantam \" Microsoft  Corp.\" piemēroja 60 miljonu eiro naudassodu par pārkāpumiem saistībā ar reklāmas sīkdatnēm. Aģentūra norāda, ka \"Microsoft\" meklēšanas pakalpojums \"Bing\" nav izveidojis sistēmu, kas ļauj lietotājiem atteikties no sīkdatņu lietošanas tikpat vienkārši, kā to pieņemt. CNIL izmeklēšanā secinājusi, ka brīdī, kad lietotāji apmeklēja vietni \"Bing\", sīkdatnes tika izvietotas viņu terminālī bez viņu piekrišanas, savukārt šīs sīkdatnes tika izmantotas, cita starpā, reklāmas nolūkos. Regulators arī secinājis, ka interneta vietnē nav pogas, kas ļautu noraidīt sīkdatņu izvietošanu tikpat vienkārši, kā to pieņemt. CNIL skaidro, ka sods ir pamatots, jo uzņēmums guva peļņu no reklāmas ienākumiem, kas netieši iegūti no datiem, kas savākti, izmantojot sīkdatnes. CNIL šī gada sākumā par līdzīgiem pārkāpumiem interneta gigantiem \" Google \" un \" Facebook \" piemēroja kopumā 210 miljonu eiro naudassodu.", "link": "https://www.delfi.lv/bizness/44467736/tehnologijas/55064904/francija-par-parkapumiem-saistiba-ar-sikdatnem-microsoft-piemero-60-miljonu-naudassodu"},
{"title": "Viedās gaismas Ķīpsalā palīdzējušas ietaupīt 77% elektroenerģijas, apgalvo projekta īstenotājs", "category": "Tehnoloģijas", "body": "Kopš oktobra, kad \" Tet \" viedais apgaismojums pilnā sparā sāka darboties trīs  Ķīpsalas  ielās Rīgā, izdevies ietaupīt 77% elektroenerģijas, salīdzinot ar patēriņu iepriekšējā gadā, liecina uzņēmuma sniegtā informācija. Šobrīd Āzenes, Ķīpsalas ielās un Zunda krastmalā 61 apgaismes stabs aprīkots ar maza patēriņa LED gaismekļiem, Latvijā ražotiem viedajiem kontrolieriem un kustības sensoriem. \"Elektrības patēriņš šajās ielās 2021. gada novembrī bija 5428 kWh, savukārt šogad, pateicoties mūsu viedajam apgaismojumam, šis skaitlis jau ir ievērojami mazāks –1413 kWh,\" stāsta \"Tet\" jauno biznesu attīstības vadītājs Toms Stālmans. Pašreizējais ietaupījums iegūts, attālināti regulējot gaismu spilgtumu no 100% brīžos, kad notiek kustība, līdz 70% brīžos, kad kustības nav. Līdz ar gaismas spilgtuma procentu amplitūdas palielināšanu \"Tet\" paredz, ka ietaupījuma apjomu būs iespējams kāpināt. Turklāt viedā apgaismojuma pārraudzības platformā katram aprīkotajam apgaismes stabam ir savs profils, kas ļauj katru no tiem attālināti kontrolēt un pielāgot infrastruktūras vajadzībām. Piemēram, lai rūpētos par drošību, gaismām, kas atrodas pie neregulētām gājēju pārejām, iespējams nodefinēt nepārtrauktu 100% gaismas intensitāti, kamēr pārējo gaismu spožums reaģē uz kustību. Sistēma izstrādāta tā, lai to ērti varētu savienot ar ārējiem datiem – Nord Pool biržas cenām, laikapstākļiem, diennakts tumšā laika izmaiņām, arī tādā veidā pakāpeniski palielinot ietaupījumu. Viedais apgaismojums tapis sadarbībā ar Rīgas domi, pašvaldības aģentūru \" Rīgas gaisma \", Rīgas Tehnisko universitāti un \"Draugiem Group\" meitas uzņēmumu \"Idea Lights\", kas jau pirms tam ieviesis vairākus viedos risinājumus Cēsīs. Ķīpsalā \"Tet\" iecerējis izmēģināt arī citus viedās pilsētas risinājumus. Piemēram, šobrīd uzsākti darbi pie 60GHz bāzes stacijas un antenu ierīkošanas, kas nodrošinās bezvadu internetu ar optikas ātrumu līdz 1000 Mbit/s. Tām tiks pievienotas kameras ar iebūvētu mākslīgo intelektu, kas ļaus testēt gudrās stāvvietas ielu līmenī, kā arī citus viedās mobilitātes un drošības risinājumus.", "link": "https://www.delfi.lv/bizness/44467736/tehnologijas/55065440/viedas-gaismas-kipsala-palidzejusas-ietaupit-77-elektroenergijas-apgalvo-projekta-istenotajs"},
{"title": "Foto: 'TechChill Baltics' konference svin piecu gadu jubileju", "category": "Tehnoloģijas", "body": "Pasākuma runātāju vidū šogad sastopams \"FullContact\" dibinātājs un vadītājs Barts Lorangs, kura vadītais uzņēmums pirms diviem gadiem veiksmīgi iegādājās Latvijas uzņēmumu \"Cobook\", izglītības un mobilo tehnoloģiju eksperts, \"Funzi\" dibinātājs Āpe Pojavirta, \"VirginStartup\" mentors Ross Kingslands un citi. Tēmu fokusā šogad biznesa attīstība, izaugsme un stārtapu kopienu stiprināšana. Sadarbībā ar savstarpējo aizdevumu platformu \"Twino\", konferences paneļdiskusijā pievērsta uzmanība tieši finanšu tehnoloģiju jeb \"fintech\" iesācējuzņēmumiem, ņemot vērā šīs nozares straujo izaugsmi un lielo potenciālu Baltijas stārtapu komūnas attīstībā.", "link": "https://www.delfi.lv/bizness/44467736/tehnologijas/47053451/foto-techchill-baltics-konference-svin-piecu-gadu-jubileju"},
{"title": "Šķelšanās 'Altum' projektā: 'Infogr.am', 'AirDog' un citi vadošie startapi dibina asociāciju", "category": "Tehnoloģijas", "body": "Jaunās organizācijas mērķi ir attīstīt Latvijas startapu uzņēmumu ekosistēmu, popularizēt startapu kustību Latvijā un pasaulē, aizstāvēt tās intereses un sekmēt savstarpējo cieņu un sadarbību startapu uzņēmumu starpā, portālam \"Delfi\" skaidroja asociācijas valdes priekšsēdētāja Zaiceva. Kā iepriekš vēstīja portāls \"Kursors.lv\", Zaiceva ar kolēģi Mariju Odinecu \"Altum\" izveidoto projektu pametušas, jo uzskatījušas, ka \"Labs of Latvia\", kura  mērķis ir apvienot Latvijas startapu kopienu  un padarīt to zināmāku starptautiskā līmenī, vairāk nodarbojas ar \"Altum\" mārketingu, nevis sniedz ieguldījumu startapu ekosistēmas uzlabošanā. \"Pirms gada  rakstīju piecus iemeslus, kāpēc uzsāku šo projektu . Gadu strādājām pie šo mērķu sasniegšanas, mūs sāka lasīt un ar mums sazinājās nozīmīgi starptautiska līmeņa startapu cilvēki un organizācijas. Taču jaunās vadības piedāvātā stratēģija 2016. gadam, kas paredz fokusu uz latviski lasošo auditoriju, ir pretstatā Latvijas startapu interesēm integrēties šajā starptautiskajā vidē: būt zināmiem ārvalstu investoriem, medijiem, partneriem. Šādā situācijā neredzu jēgu turpināt darbu, lai par valsts un Eiropas naudu radītu vēl vienu latviešu blogu latviešu auditorijai,\" portālam \"Kursors.lv\" skaidrojusi Odineca. \"Cik cilvēku, tik viedokļu,\" lakoniski portālam \"Delfi\" par bijušo darbinieku izteiktajiem komentāriem izsakās \"Labs of Latvia\" vadītājs Arnis Ozols. Viņš arī pauda atbalstu iniciatīvai par jaunu asociāciju, minēdams, ka abas organizācijas pat varētu sadarboties. Viņš arī norāda, ka gan Zaicevai, gan Odinecai piedāvāts palikt, bet viņas atteikušās. \"\"Labs of Latvia\" strādās, lai palielinātu riska kapitāla fondu investīciju skaitu startapu uzņēmumos, savukārt jaunā asociācija strādās ar likumdošanu, startapu vides sakārtošanu,\" skaidroja Ozols. Runājot par turpmākajiem mērķiem, Ozols piemetina, ka \"Altum\" 2016. gadā turpinās attīstīt iesācējvides portālu \"Labs of Latvia\", nodrošinot gan projekta vadību, gan arī finansējumu satura veidošanai. Dienu pirms oficiālās atklāšanas sarunā ar \"Delfi\" jaunās asociācijas vadītāja Zaiceva atzīst, ka savā ziņā organizācija ir izaugusi no \"Labs of Latvia\" projekta. \"Kad strādāju, kā \"Labs of Latvia\" projekta vadītāja, bijām neformāli izveidojuši konsultatīvo padomi, kas regulāri tikās, lai apspriestu aktuālos Latvijas startapu vides jautājumus. Pašlaik visi bijušie \"Labs of Latvia\" konsultatīvās padomes dalībnieki ir jaunās asociācijas dibinātāju vidū. Līdz ar to var teikt, ka \"Labs of Latvia\" projekts ir veicinājis asociācijas dibināšanu,\" stāsta Zaiceva. Latvijas startapu flagmaņa \" Infogr.am \" izveidotājs Uldis Leiterts uzskata, ka gan jaunā asociācija, gan \"Labs of Latvia\" nozarei var sniegt ieguvumus. \"Latvijas startapu asociācija radās, lai veidotu aktīvu dialogu starp valsti un jaunajiem tehnoloģiju uzņēmumiem, lai veicinātu izpratni par to, kas nepieciešams uzņēmējiem, lai radītu Latvijas \"Apple\" un \"Tesla\". Savukārt \"Labs of Latvia\" ir valdības iniciatīva, abas ir ļoti svarīgas komponentes ekosistēmas stiprināšanai,\" portālam \"Delfi\" sacīja Leiterts. Uzņēmumu reģistrā asociācija reģistrēta šī gada 15. februārī, bet oficiālā organizācijas atklāšanas gaidāma trešdienas, 9. marta, vakarā. Pašreizējā organizācijas biedru sarakstā ir \"Infogr.am\" līdzdibinātājs Leiterts, bezpilota lidaparātu ražotājs \"Airdog\", Latvijas vecākais startapu neformālais inkubators \"TechHub Riga\". Tāpat asociācijā pārstāvēts \"Naco Technologies\", Latvijas Privātā un riska kapitāla asociācija, tajā piedalās bijušais ekonomikas ministrs – Daniels Pavļuts, \"Rietumu Bankas\" valdes loceklis – Renāts Lokomets, Eiropas Investīciju Fonda reģionālais menedžeris Krišjānis Zariņš un daudzi citi startapi, organizācijas un privātpersonas.", "link": "https://www.delfi.lv/bizness/44467736/tehnologijas/47160049/skelsanas-altum-projekta-infogram-airdog-un-citi-vadosie-startapi-dibina-asociaciju"},
{"title": "Novērsti traucējumi 'Rīgas satiksmes' koda biļetes lietotnes darbībā", "category": "Tehnoloģijas", "body": "Ceturtdienas vakarā novērsti galvaspilsētas sabiedriskā transporta uzņēmuma \" Rīgas satiksme \" koda biļetes lietotnes traucējumi, liecina uzņēmuma paziņojums vietnē \"Twitter\". Uzņēmums norāda, ka visām pēdējo dienu laikā iegādātajām biļetēm jābūt pieejamām, ja biļete nav, lūdzam ziņot, katru gadījumu izskatīsim individuāli. Brauciena reģistrācijai vajadzētu izdoties bez traucējumiem. \"Rīgas satiksme\" arī atvainojas par radušos situāciju. Ceturtdien un trešdien koda biļetes lietotnes darbība bija traucēta. \"Rīgas satiksme\" traucējumus izskaidroja ar darbiem pie tā, lai koda biļetes lietotnē tiktu integrēti visi jaunie biļešu veidi un tos varētu savlaicīgi iegādāties. Notika pāreja uz jauniem serveriem, kas radīja pārrāvumus lietotnes darbībā. Uzņēmums biļešu kontrolierus par lietotnes darbības pārrāvumiem esot informējis.", "link": "https://www.delfi.lv/bizness/44467736/tehnologijas/55067074/noversti-traucejumi-rigas-satiksmes-koda-biletes-lietotnes-darbiba"},
{"title": "'Facebook' mierizlīgumā piekrīt samaksāt 725 miljonus dolāru", "category": "Tehnoloģijas", "body": "Sociālo tīklu kompānijas \" Facebook \" mātesuzņēmums \"Meta\" vienojies ASV samaksāt 725 miljonus dolāru, lai izbeigtu ilgstošo tiesvedību valstī par zaudējumu piedzīšanu no sociālā tīkla par to, ka tas ļāvis trešajām pusēm, cita starpā arī kompānijai \"Cambridge Analytica\", piekļūt lietotāju privātajiem datiem. \"725 miljoni dolāru ir lielākā summa, kāda jebkad piedzīta kolektīvajā prasībā par datu privātuma pārkāpumiem, un lielākā summa, kādu \"Facebook\" jebkad samaksājis kolektīvās prasības tiesvedībā,\" norāda sūdzības iesniedzējus pārstāvošie advokāti. \"Facebook\" gan vainu pārkāpumos neatzīst. Augustā tika ziņots, ka \"Facebook\" panācis sākotnējo mierizlīgumu šajā tiesvedībā. Tiesvedība sākta 2018. gadā, un \"Facebook\" lietotāji tajā apsūdzēja kompāniju par privātuma aizsardzības pārkāpšanu, sniedzot lietotāju personas datus trešajām pusēm. \"Facebook\" iekļuva privāto datu aizsardzības skandālā pagājušā gada sākumā pēc ziņām, ka \"Cambridge Analytica\", kuru bija nolīgusi Donalda Trampa ASV prezidenta vēlēšanu kampaņa, var būt izmantojis 87 miljonu ASV vēlētāju \"Facebook\" profilu informāciju bez viņu atļaujas. \"Cambridge Analytica\" vācis arī vismaz viena miljona britu lietotāju datus. 2019. gadā ASV federālās institūcijas noteica \"Facebook\" piecu miljardu dolāru sodu par lietotāju maldināšanu un noteica neatkarīgu uzraudzību personas datu pārvaldībai kompānijā. Kopš skandāla izcelšanās \"Facebook\" ir atcēlis piekļuvi saviem datiem tūkstošiem lietotņu, kas tiek turētas aizdomās par to ļaunprātīgu izmantošanu. Tāpat lietotājiem ir atvieglotas iespējas noteikt ierobežojumus savu personas datu izplatīšanai.", "link": "https://www.delfi.lv/bizness/44467736/tehnologijas/55070304/facebook-mierizliguma-piekrit-samaksat-725-miljonus-dolaru"},
{"title": "'Personība biznesā': IT uzņēmuma 'Meditec' līdzīpašnieks un pasaules apceļotājs Mārtiņš Sils", "category": "Tehnoloģijas", "body": "Mārtiņš Sils ir uzņēmuma \" Meditec \" līdzīpašnieks. Uzņēmums strādā jau vairāk nekā divdesmit gadus un specializējies informācijas tehnoloģiju (IT) risinājumu izstrādē Latvijas medicīnas nozarei. Mārtiņš Sils kopā ar biznesa partneri Māri Zvirgzdiņu pievērsies arī viesmīlības nozarei – Rīgā darbojas viņu viesnīca \"Divi rati\", savukārt brīvajā laikā uzņēmēju aizrauj pasaules apceļošana ar motociklu. \"Lai kaut kas izdotos, ir jādara tas, kas patīk, sanāk un piepilda sirdi. Es savu pienesumu esmu ieraudzījis programmatūras izstrādes jomā, man tas ir interesanti, un, neslēpšu, var arī nopelnīt,\" viņš saka sarunā ar \" Delfi Bizness \".  Medicīnas  IT un operatīvo dienestu IT sistēmas ir ļoti specifiskas darbības jomas, kas nepārtraukti prasa ļauties jauniem izaicinājumiem, pilnveidot sevi, savu uzņēmumu, uzsver uzņēmējs. \"Meditec\" apgrozījums 2021. gadā bija 4, 4 miljoni eiro, bet peļņa pēc nodokļiem sasniedza 1,3 miljonus eiro, liecina \"Lursoft\" dati. Savukārt uzņēmuma \"Divi rati\" apgrozījums 2021. gadā bija 121 382 eiro, nopelnīti 7497 eiro. atradīsiet šeit 24 gadus darbojoties IT nozarē, kopā ar kompanjonu Māri Zvirgzdiņu esam atraduši un turpinām meklēt arvien jaunas nišas, kuras pilnveidot un attīstīt, radot tām pievienoto vērtību. Man kā personībai gan dzīvē, gan biznesā ir svarīgi nekad neapstāties pie sasniegtā, bet visu laiku būt attīstībā un procesā, lai sasniegtu arvien jaunas virsotnes. Medicīnas nozare, IT un pat ceļojumi un motocikli – ja sākumā tās šķiet nesavienojamas lietas, tad mana dzīve un personība pierāda, ka tas ir ne tikai savienojami, bet pat papildina viens otru. Viss atkarīgs no tā, kā uz to skatās.", "link": "https://www.delfi.lv/bizness/44467736/tehnologijas/55069004/personiba-biznesa-it-uznemuma-meditec-lidzipasnieks-un-pasaules-apcelotajs-martins-sils"},
{"title": "Būtiski pieaudzis kiberuzbrukumu skaits Latvijas iedzīvotājiem", "category": "Tehnoloģijas", "body": "Latvijas interneta lietotāji joprojām ir kiberuzbrucēju mērķis, tāpēc svētku laikā, kad elektroniskās pastkastes pārpludina dažādi Ziemassvētku apsveikumi un ziņas par īpašiem piedāvājumiem, \" LMT \" aicina iedzīvotājus būt īpaši uzmanīgiem, izvērtējot saņemto e-pastu saturu un nepieciešamību atvērt dažādus pielikumus vai klikšķināt uz saitēm Salīdzinot ar oktobri, kiberuzbrucēju aktivitāte ir paaugstinājusies par 20%, un, kā rāda \"LMT Interneta sarga\" statistika kopš šī gada marta uzbrukumu skaits arvien pieaug. Novembrī apdraudējums nācis no 30 485 inficētām mājaslapām, bet vēl septembrī to bija tikai 526. Starp biežāk sastopamajiem apdraudējumiem uzņēmums min ļaunatūru, tostarp trojānu tipa vīrusu uzbrukumus, centienus izmantot iedzīvotāju datorus nelegālai kriptovalūtas ģenerēšanai, kā arī pikšķerēšanu, ar dažādu kārdinošu balvu, izpārdošanu un citu vilinošu piedāvājumu palīdzību cenšoties izkrāpt iedzīvotāju datus. \"Tuvojoties Ziemassvētkiem, ziņojumu skaits elektroniskajā pastkastītē būtiski pieaug, pat dubultojas. Par saviem izdevīgākajiem piedāvājumiem steidz paziņot vai visi tirgotāji, pakalpojumu nodrošinātāji sveic savus klientus svētkos, un starp gaišiem vēlējumiem pavisam mierīgi var iejukt kāds ļaunprātīgs sūtījums, kas ar dažādu vilinošu ieguvumu apsolīšanu pavisam ātri var izkrāpt svarīgus datus,\" brīdina LMT  Kiberdrošības  daļas vadītājs Mārtiņš Kaļķis.", "link": "https://www.delfi.lv/bizness/44467736/tehnologijas/55059954/butiski-pieaudzis-kiberuzbrukumu-skaits-latvijas-iedzivotajiem"},
{"title": "Slimnīcā Latvijā mākslīgajam intelektam darba pilnas rokas", "category": "Tehnoloģijas", "body": "Vidzemes slimnīca  turpina savā darbībā integrēt balss atpazīšanas sistēmu – Latvijā pirmo specializēto programmu medicīniskās dokumentācijas digitalizācijai.  Mākslīgais intelekts  ārstu veiktos balss ierakstus pārveido teksta formātā, tādējādi slimnīcas darbinieki tiek atbrīvoti no darbībām, kuras lieliski var paveikt tehnoloģijas, savukārt pacientiem tas nozīmē augstāku datu drošību. Vidzemes slimnīca ir reģionāla daudzprofilu neatliekamās medicīniskās palīdzības ārstniecības iestāde. Tās īpašnieces ir Valmieras novada pašvaldība, Valkas novada pašvaldība un  Rīgas Stradiņa universitāte . 2021. gadā slimnīcas apgrozījums pārsniedza 28 miljonus eiro, peļņa pēc nodokļiem bija 1,7 miljoni eiro, liecina \" Lursoft \" dati. Vidzemes slimnīcas E-veselības un statistikas daļas vadītāja Inga Mellupe-Bērziņa \" Delfi Bizness \" stāsta par projekta ieviešanu un paplašināšanu, kā arī šādu risinājumu potenciālu medicīnas nozarē kopumā. \"Mākslīgais intelekts darbojas 24/7, tas neslimo, tam nav brīvdienu un svētku dienu, nav noguruma un slikta garastāvokļa,\" smaidot saka slimnīcas pārstāve.", "link": "https://www.delfi.lv/bizness/44467736/tehnologijas/55090484/slimnica-latvija-maksligajam-intelektam-darba-pilnas-rokas"},
{"title": "Drīzumā pie lietotājiem nonāks 'Latvija.lv' pilnveidotā versija, bet darbi turpinās", "category": "Tehnoloģijas", "body": "Valsts pārvaldes pakalpojumu portāla \"Latvija.lv\" pilnveidošana izmaksājusi vairāk nekā pusmiljonu eiro. Precīzs laiks, kad jauninājumi kļūs redzami portāla lietotājiem, vēl nav zināms, bet tas varētu būt jau šomēnes, \" Delfi Bizness \" sacīja Valsts reģionālās attīstības aģentūras (VRAA) sabiedrisko attiecību pārstāvis Kristaps Prēdelis. Viņš stāsta, ka pašreiz norit aktīvs darbs pie portāla pilnveidošanas. Darbu izpildītājs ir SIA \"ABC Software\". Vides aizsardzības un reģionālās attīstības ministrija ( VARAM ) bija sagatavojusi darba uzdevumu jeb tehnisko specifikāciju, un VRAA veica e-pasūtījumu. “Lursoft” dati liecina, ka uzņēmums reģistrēts 2003. gadā, tā apgrozījums 2021. gadā bija 3,8 miljoni eiro, bet peļņa pēc nodokļiem pārsniedza 1,1 miljonu eiro. Īpašnieks – Aivars Rožkalns.", "link": "https://www.delfi.lv/bizness/44467736/tehnologijas/55086074/drizuma-pie-lietotajiem-nonaks-latvijalv-pilnveidota-versija-bet-darbi-turpinas"},
{"title": "Latvijas startup ekosistēmas jaunā paaudze: 10 perspektīvākie uzņēmumi", "category": "Tehnoloģijas", "body": "Latvijas Jaunuzņēmumu asociācijas \"Startin.LV\" \"Top 10: jaunuzņēmumi, kurus vērts paturēt redzeslokā\" (\"Top 10 startups to watch\") sarakstā iekļauti daudzsološi Latvijas jaunuzņēmumi, kuri demonstrē strauju attīstību un panākumus. Veicot atlasi, asociācija vērtējusi vairākus aspektus, tai skaitā, cik stipra un pieredzes bagāta ir dibinātāju komanda un cik strauju attīstību uzņēmums piedzīvoja 2022. gadā. Sasniegumi eksportā, komandas paplašināšana, investīciju piesaiste un uzvara starptautiskos konkursos, arī šie ir panākumi, kas nosaka iekļūšanu topā. \"Mēs ticam, ka atlasītajiem uzņēmumiem ir spēcīgs potenciāls turpmākai izaugsmei, un, ļoti iespējams, nākotnē šie zīmoli kļūs par Latvijas veiksmes stāstiem,\" saka \"Startin.LV\" pārstāve Alīna Silina. Jāpiebilst, ka Top 10 veidots, izvērtējot tikai \"Startin.LV\" biedru veikumu.  \"Ikdienā uzturam aktīvu komunikāciju ar katru no 112 biedriem, kas dod mums iespēju objektīvi spriest par uzņēmumu attīstību un sasniegumiem,\" paskaidro Silina.", "link": "https://www.delfi.lv/bizness/44467736/tehnologijas/55093734/latvijas-startup-ekosistemas-jauna-paaudze-10-perspektivakie-uznemumi"},
{"title": "'Balticovo' gatavās produkcijas apstrādi uztic robotiem", "category": "Tehnoloģijas", "body": "Uzņēmuma \" Balticovo \" modernizētajā ražošanas ēkā uzstādīta Latvijas ražošanas iekārtu izgatavotāja \" Peruza \" radīta robotizēta gatavās produkcijas paletizācijas sistēma, kas palielinās apstrādes procesa automatizāciju, ražošanas kapacitāti un samazinās produkcijas izšķērdēšanu. Kopējās investīcijas ražošanas ēkas modernizācijā un automatizācijā veido nepilnu miljonu eiro. Robotizētā un mākslīgā intelekta darbinātā paletizācijas sistēma sastāv no diviem robotiem, astoņām paletizācijas līnijām, kas domātas vairāk nekā 145 produktu veidiem, kā arī īpaši ražotnei izstrādāta robota satvērēja koncepta. Jaunā gatavās produkcijas paletizācijas sistēma kopā ar vēl citām olu pakošanas un šķirošanas iekārtām uzstādīta \"Balticovo\" ražotnes ēkā, kura tika nodota ekspluatācijā jau 2020. gada novembrī. Ražošanas kompleksā tiek šķirots un safasēts vairāk nekā viens miljons olu dienā, kā arī vārīšanas cehā ik mēnesi tiek saražotas nedaudz virs 300 tonnām vārītu un lobītu olu. \"Redzot, kā pieaug mūsu uzņēmuma ražošanas apjomi, bija skaidrs, ka nepieciešams atrast veidu, kā paātrināt ražošanas procesus, samazinot fiziskā darba daļu, vienlaikus paaugstinot darbinieku kvalifikāciju,\" saka AS \"Balticovo\" valdes loceklis Toms Auškāps. Uzņēmumā \"Peruza\", kas nodarbojas ar automatizācijas un robotizācijas ražošanas iekārtu izgatavošanu, atzīst, ka gatavās produkcijas paletizācijas sistēmas ieviešana ražotnē ar tik lielu produktu dažādību bijis izaicinājums. \"Automātiskās paletizācijas sistēma ir ne vien pilnībā robotizēta, bet arī aprīkota ar statistikas un monitorēšanas sistēmu, kas uzlabo elektronisko procesu efektivitāti un ražošanas kapacitāti, kā arī samazina produkcijas izšķērdēšanu. Izmantojot divus efektīvus robotus, ražošanas sistēma automātiski pārliecinās, vai kastu virzīšanas mehānismam ir pietiekams attālums, lai tās savlaicīgi novirzītu no galvenā konveijera. Tālāk kastes tiek piegādātas vienā no deviņām izejām, no kurām astoņas ir automātiskas, bet viena – manuāla. Izmantojot svītrukoda lasītāja signālu, sistēma pati izlemj, kura ir pareizā izeja. Šādi mašīnbūves risinājumi var strādāt ar līdz pat astoņiem dažādiem produktiem vienlaikus un līdz pat 16 kastēm minūtē,\" ražošanas iekārtas specifiku skaidro \"Peruza\" pārdošanas inženieris Matīss Lācis. Uzņēmums \"Balticovo\" ir lielākais olu un olu produktu ražotājs Ziemeļeiropā. Ražošanas iekārtu ražotājs \"Peruza\" pēdējo gadu laikā veicis būtiskas investīcijas uzņēmuma attīstībā, tostarp izveidojot pašiem savu programmēšanas nodaļu, kas dod iespēju radīt jaunus, inovatīvus un ražošanas uzņēmumiem individuāli pielāgotus automatizācijas, robotizācijas un mākslīgā intelekta risinājumus, kas svarīgi gan ražošanas jaudas, gan konkurētspējas uzlabošanai.", "link": "https://www.delfi.lv/bizness/44467736/tehnologijas/55096004/balticovo-gatavas-produkcijas-apstradi-uztic-robotiem"},
{"title": "Ieguldot 300 tūkstošus eiro, pie 'Rīga Plaza' būvēs elektroauto uzlādes staciju", "category": "Tehnoloģijas", "body": "\" Ignitis  Latvija\" noslēdzis ilgtermiņa sadarbības līgumu ar tirdzniecības centru \" Rīga Plaza \" par elektromobiļu uzlādes tīkla \"Ignitis ON\" attīstīšanu pie tirdzniecības centra, infrastruktūras izveides pirmajā posmā investējot aptuveni 300 tūkstošus eiro, liecina uzņēmuma sniegtā informācija. Projekta pirmajā posmā tiks izbūvēta uzlādes stacija, kas sastāvēs no piecām uzlādes iekārtām desmit elektromobiļu vienlaicīgai uzlādei 150 m2 platībā. Tirdzniecības centra apmeklētājiem tā būs pieejama 2023. gada beigās. Plānotā elektromobiļu uzlādes stacija aptvers daļu no jau esošajām tirdzniecības centra stāvvietām. Projekta ietvaros tiks uzstādītas vairāku veidu uzlādes iekārtas – gan īpaši ātrās līdzstrāvas uzlādes iekārtas, kuru jauda sasniegs 200 kW tiem klientiem, kuri tirdzniecības centrā plāno uzturēties neilgu laiku, gan lēnās maiņstrāvas uzlādes iekārtas, kuru jauda sasniegs līdz 22 kW. Mazākas kapacitātes uzlādes iekārtas būs piemērotas tiem, kuri dažādās tirdzniecības centra zonās pavada ilgāku laiku. \"Ignitis Latvia\" plāno šajā stacijā nodrošināt uzlādes pakalpojumus ne tikai elektromobiļiem. Iespējama būs arī elektrisko skrejriteņu un elektrisko velosipēdu uzlāde. Izstrādes stadijā ir arī \"Ignitis ON\" mobilās lietotnes versija latviešu valodā, kurā varēs atrast visas \"Ignitis Latvija\" attīstītās elektromobiļu uzlādes stacijas. \"Ignitis Latvija\" ir daļa no starptautiskā enerģētikas uzņēmuma \"Ignitis grupe\".", "link": "https://www.delfi.lv/bizness/44467736/tehnologijas/55098584/ieguldot-300-tukstosus-eiro-pie-riga-plaza-buves-elektroauto-uzlades-staciju"},
{"title": "Ieguldot gandrīz vienu miljonu eiro, rada platformu loģistikas nozarei", "category": "Tehnoloģijas", "body": "\"CargoPoint\" aktīvu darbību Latvijā sāka pērn janvārī, vēlāk – arī Lietuvā un Igaunijā. Šobrīd uzņēmuma mērķis ir kļūt par līderi savā nišā Baltijas valstīs. Noslīpējot platformas funkcionalitāti un ārējo izskatu, tuvākajā nākotnē \"CargoPoint\" plāno iekarot arī citu Eiropas valstu tirgus. Kā norāda jaunuzņēmuma vadītājs Mārtiņš Lucaus, transporta nozarē tāpat kā citur tiek ieviesti dažādi digitalizētie risinājumi, taču \"CargoPoint\" mērķis ir digitalizēt un automatizēt standarta procesus, tādējādi veidojot produktu, kurš ir vienlīdz noderīgs lielam klāstam dažādu lietotāju. Šī platforma abām pusēm atvieglo ikdienā laikietilpīgus procesus – atbilstoša pārvadātāja atrašanu un sadarbības koordinēšanu kravas nosūtītājiem, un klientu piesaisti un samaksas koordinēšanu transporta uzņēmumiem, viņš skaidro. \"Šos visus procesus platforma automatizēti un operatīvi izdara abu pušu vietā. Līdztekus tam kravu nosūtītāji no mums saņem tikai vienu rēķinu, neatkarīgi no tā, cik pasūtījumu veikuši un cik dažādu pārvadātāju izmantojuši. Savukārt kravu pārvadātāju vietā mēs automātiski izveidojam vienu rēķinu par visiem izpildītajiem pasūtījumiem un paši veicam tā apmaksu. Tādējādi transporta uzņēmumiem, sadarbojoties ar \"CargoPoint\", grāmatvedības pakalpojumi būs nepieciešami ievērojami mazāk,\" stašta jaunuzņēmuma vadītājs. Viens no lielākajiem \"CargoPoint\" partneriem, kurš sākotnēji noticēja tā vīzijai, ir būvtehnikas nomas uzņēmums \"Storent\". Šīs sadarbības sākšana bija pagrieziena punkts \"CargoPoint\" attīstībā, kā rezultātā tika izstrādāta pirmā \"CargoPoint\" versija. Guntis Grīnbergs, \"Storent Group\" pārdošanas un biznesa attīstības vadītājs, stāsta, ka ideja par šo platformu likās saistoša, jo \"Storent\" vienmēr meklē veidus, kā optimizēt savus biznesa procesus un digitalizēt ikdienas rutīnas darbus, aizstājot tos ar progresīvām tehnoloģijām. \"Mūsu ikdienā ir dažādas nestandarta situācijas; šobrīd \"CargoPoint\" ir spējīgs nodrošināt līdz pat 90% no mūsu transporta vajadzībām,\" viņš norāda. Šobrīd \"CargoPoint\" sadarbojas ar dažādiem Baltijas uzņēmumiem, kuru starpā ir vairāk nekā 30 kravu nosūtītāju un vairāk nekā 100 transporta pārvadātāju. \"CargoPoint\" vadītājs M. Lucaus skaidro, ka jaunuzņēmuma sākotnējais uzstādījums bija izveidot pārredzamu un caurspīdīgu platformu, kas uzņēmumiem maksimāli atvieglotu ikdienas darbu. Kravas nosūtītājs savu pasūtījumu ievieto \"CargoPoint\" platformā, norādot sev vēlamo transporta tipu kravas pārvadāšanai. Tikmēr šo pieprasījumu saņem vairākas norādītajiem kritērijiem atbilstošas transporta kompānijas, kuru uzdevums ir izteikt savu piedāvājumu. Pēc piedāvājumu saņemšanas, \"CargoPoint\" automatizēti izsver labāko risinājumu un kravas nosūtītājam piedāvā izdevīgāko variantu. Šobrīd platformā ir 20 dažādi transporta tipi, un tuvākajā nākotnē ir paredzēts arī fiziskajām personām sniegt iespēju ar platformas starpniecību nosūtīt savus privātos sūtījumus. \"CargoPoint\" lietotne ir pieejama gan \"iOS\", gan \"Android\" ierīču lietotājiem.", "link": "https://www.delfi.lv/bizness/44467736/tehnologijas/55111698/ieguldot-gandriz-vienu-miljonu-eiro-rada-platformu-logistikas-nozarei"},
{"title": "Foto: Piešķirtas IKT nozares balvas 'Platīna pele 2020'", "category": "Tehnoloģijas", "body": "Latvijas Informācijas un komunikācijas tehnoloģijas asociācijas (LIKTA) ikgadējās  IKT nozares  konferences \"DIGI->FIT 2020\" ietvaros piešķirtas IKT nozares prestižākās balvas – \"Platīna pele 2020\". Mērķis ir apzināt veiksmīgākos Latvijā radītos digitālos risinājumus, novērtēt izcilākos projektu autorus un izstrādātājus, kā arī veicināt izpratni par jēgpilnu tehnoloģiju pielietojumu sabiedrībā, biznesā, pārvaldē un izglītībā. Balva šogad pasniegta piecās kategorijās, bet par veiksmīgāko e-paraksta integrācijas risinājumu piešķirta speciālbalva.  \" Mākslīgais intelekts , čatboti, virtuālā realitāte, mākoņdatošana un robotizācija ir jēdzieni, kurus pēdējā gada laikā dzirdam ļoti bieži. Digitālā transformācija nav tikai jaunas tehnoloģijas vai procesi, bet arī spēja tos sekmīgi pielietot dzīvē. Visa pamatā ir izdoma un radošs gars. Pateicoties tiem, top izcili risinājumi kā nenovērtējams atbalsts mūsu ikdienas dzīvei un darbam. Šis gads \"Platīna peles\" vēsturē ir zīmīgs ar lielo un patiešām kvalitatīvo pieteikumu skaitu, kas lielā mērā raksturo šo pārmaiņām bagāto laiku. Turklāt pirmo reizi balvas tika pasniegtas attālināti,\" uzsver LIKTA prezidente  Signe Bāliņa . Kategorijā \"Mākslīgā intelekta risinājums – sabiedrībai un biznesam\" balva \"Platīna pele\" piešķirta uzņēmumam \"Tilde\" par virtuālo asistentu \"Covidbots\", kurš sniedz atbildes uz biežāk uzdotajiem jautājumiem par Covid-19, nodrošinot ērtu piekļuvi uzticamai un operatīvai informācijai. Virtuālais asistents ir pieejams vietnē covidbots.lv, kā arī ieinteresēto pašvaldību, valsts iestāžu un organizāciju vietnēs. Tā pirmā versija izstrādāta sadarbībā ar \" Tet \". Kategorijā \"Uzņēmuma digitālā transformācija\" balvu \"Platīna pele\" saņēma divi laureāti - \"Rimi Latvia\" par e-veikalu un \"MobillyTX\" par lietotni \"Mobilly labumi\". \"Rimi Latvia\" e-veikals iedzīvotājiem nodrošina iespēju veikt ikdienas pirkumus, neizejot no mājām. E-veikalā iespējams iegādāties gan pārtiku, gan sadzīves preces, saņemot sagatavoto pirkumu grozu veikalā, ar piegādi mājās vai Rimi Drive. Pateicoties risinājumam, radītas ap 200 jaunas darbavietas un paaugstināta uzņēmuma darbinieku kompetence. Risinājumu izstrādāja \"Rimi Latvia\", \"Pearl Latvia\" un \"CUBE systems\". \"MobillyTX\" lietotne \"Mobilly labumi\" nodrošina darbinieku \"labumu\" (piemēram, pusdienu, transporta u.c.) pārvaldīšanu. Darbiniekiem tas ir ērts un digitāls norēķinu veids, bet uzņēmumiem rīks \"labumu\" pārvaldīšanai. Risinājums tika radīts pēc uzņēmuma \"Tet\" pasūtījuma, bet šobrīd produkts ir pieejams arī citiem uzņēmumiem. Kategorijā \"Valsts digitālā transformācija\" balvu \"Platīna pele\" saņēma Slimību profilakses un kontroles centra (SPKC) lietotne \"Apturi Covid\". Tas ir vienkārši izmantojams rīks, kas nodrošina informācijas saņemšanu par saskari ar Covid-19 saslimušo. Lietotne ir mūsdienīgs risinājums, kas palīdz SPKC darbā, ātrāk apzinot ar Covid-19 saslimušā kontaktpersonas. Tā ir apliecinājums, ka veselības jomā ir iespējama pozitīva tehnoloģiju inovācija, kas sniedz labumu visai sabiedrībai. \"Apturi Covid\" izstrādāja IKT nozares iniciatīvas grupa. Plašāka informācija par lietotnes radītājiem un atbalstītājiem:  www.apturicovid.lv/memorands Balva \"Platīna pele\" kategorijā \"Labākais e-skolotājs\" tika piešķirta J. Pilsudska Daugavpils valsts poļu ģimnāzijas skolotājai Annai Beļskai, kura ir īstenojusi projektu \"Born to read\" (Dzimuši, lai lasītu). Tā ietvaros skolēni tiek rosināti lasīt e-grāmatas. Pateicoties e-grāmatām, viņi ir dubultojuši savus angļu valodas lasītprasmes rādītājus. Skolas skolotāji un skolēni arī izstrādājuši dažādus interaktīvus mācību materiālus, komiksus, stāstu krājumus un filmas. Anna Beļska saņēma arī uzņēmuma Tilde speciālbalvu par ieguldījumu digitālo tehnoloģiju pielietošanā mācību procesā. Kategorijā \"Labākā kiberdrošības iniciatīva\" balvu \"Platīna pele\" saņēma PwC cyber security escape room, kas ir unikāla kiberdrošības izlaušanās spēle (escape room). Tās sekmē uzņēmumu darbinieku izglītošanu kiberdrošības jomā. Risinājums dod iespēju darbiniekiem izzināt kiberdrošības jautājumus vieglā, interaktīvā formā, kas stiprina viņu kopējo izpratni par drošību un paaugstina uzņēmuma IT drošības efektivitāti. Speciālbalvu \"Veiksmīgākais e-paraksta integrācijas risinājums\" saņēma LR Saeima par videodemokrātijas platformu e-Saeima, kas ir droša un demokrātiska platforma, ar kuras palīdzību parlaments notur sēdes attālināti – atbilstoši epidemioloģiskajai situācijai valstī. Tā deputātiem nodrošina iespēju sēdēm pieslēgties, izmantojot e-parakstu, lai debatētu un balsotu par darba kārtības jautājumiem. Pateicoties šim risinājumam, deputāti var piedalīties sēdē, arī esot komandējumos vai atrodoties karantīnā. To izstrādāja uzņēmums I SIA (Possible Security). LMT  speciālbalvu saņēma SIA \"IT Līderis\" par Liepājas pašvaldības administrācijai izstrādāto elektronisko pieteikumu sistēmu pieteikumi.liepaja.lv, kas ir paredzēta, lai pieteikumu iesniegšana dažādiem projektiem pašvaldībā būtu vienota un maksimāli ērta lietotājiem. \"Tet\" speciālbalvu saņēma  Banku augstskola  par profesionālo studiju programmu Kiberdrošības pārvaldība, kas sniedz padziļinātu izpratni par dažādiem kiberdrošības pārvaldības aspektiem. Sekmīgi absolvējot studiju programmu, tiek iegūts maģistra profesionālais grāds uzņēmumu un organizāciju vadīšanā. Programma nodrošina informācijas drošības praktiķu kopienas palielināšanos un tēmas izpratnes paaugstināšanos. Sabiedrības simpātijas balvu saņēma uzņēmums Health Screening Solutions par \"skrinings.lv\" digitālu platformu personalizēto krūts vēža risku izzināšanai, profilakses veicināšanai un sabiedrības proaktīvai iesaistei pētniecības iniciatīvās. Platformas izstrādātājs ir SIA \"Longenesis. Plašāka informācija un visi \"Platīna pele 2020\" finālisti ir apskatāmi  LIKTA mājaslapā  un  LIKTA Facebook kontā. Balvas \"Platīna pele\" kategorijas \"Uzņēmuma digitālā transformācija\" šī gada partneri ir Ekonomikas ministrija un projekts DIGINNO, kategoriju \"Labākais e-skolotājs\" atbalsta Baltijas vadošais tehnoloģiju lokalizācijas uzņēmums Tilde, kategorijas \"Labākā kiberdrošības iniciatīva\" partneris ir Aizsardzības ministrija, bet speciālbalvas \"Veiksmīgākais e-paraksta integrācijas risinājums\" partneris –  Latvijas Valsts radio un televīzijas centrs . Informatīvais atbalstītājs – portāls Delfi.lv.", "link": "https://www.delfi.lv/bizness/44467736/tehnologijas/52719803/foto-pieskirtas-ikt-nozares-balvas-platina-pele-2020"},
{"title": "Ērtā saziņa varētu būt ērtāka. Uzņēmumi apgūst obligāto e-adresi", "category": "Tehnoloģijas", "body": "\"Ērta saziņa ar visām iestādēm vienuviet!\" – šādi tiek reklamēta e-adrese, kas no šā gada ir obligāta visām juridiskajām personām saziņai ar valsts un pašvaldības iestādēm. Ne visi šo saziņas veidu dēvē par ērtu un norāda uz vairākām neērtībām, tomēr e-adreses sistēmas uzturētājs Valsts reģionālās attīstības aģentūrā (VRAA) \" Delfi Bizness \" gan uzsver – kopumā problēmas ir bijušas salīdzinoši mazas un tikušas risinātas. Janvāra pirmajā nedēļā e-adresi bija pieslēgušas mazāk nekā 24 tūkstoši juridiskās personas. Tās ne tuvu nav visas, kam tas būtu jāizdara, tomēr, cik tad tādu īsti ir, VRAA pārstāvis Kristaps Prēdelis “Delfi Bizness” nevarēja pateikt.", "link": "https://www.delfi.lv/bizness/44467736/tehnologijas/55124682/erta-sazina-varetu-but-ertaka-uznemumi-apgust-obligato-e-adresi"},
{"title": "Ārstniecības dokumenti elektroniskā formātā: ērtāk gan ārstiem, gan pacientiem", "category": "Tehnoloģijas", "body": "Bērnu klīniskā universitātes slimnīca  ( Bērnu slimnīca ) turpina attīstīt savu Pacientu portālu. Šobrīd tas ļauj pacientiem un viņu likumiskajiem pārstāvjiem, kā arī Bērnu slimnīcas ārstiem no slimnīcas informācijas sistēmas ātri un ērti iegūt nepieciešamo informāciju elektroniskā formātā, bet plānos ir ieviest arvien jaunus uzlabojumus. Portāla izveide ir liels ieguvums pacientiem, kuru dzīvesvieta ir tālu no Rīgas, jo viņiem nav nepieciešams doties uz slimnīcu pēc izmeklējumu rezultātiem. Latvijā šādi risinājumi vēl netiek plaši izmantoti, bet daudzviet pasaulē tie darbojas valsts līmenī.  Jāatzīmē, ka Bērnu slimnīcas Pacientu portāls nupat saņēma  IKT nozares  gada balvu \"Platīna pele\" kategorijas \"Valsts digitālā transformācija\" pakalpojumu sadaļā. Valsts SIA \"Bērnu klīniskā universitātes slimnīca\" apgrozījums 2021. gadā bija teju 75 miljoni eiro, bet peļņa pēc nodokļiem pārsniedza 103 tūkstošus eiro, liecina \" Lursoft \" dati. Slimnīcas īpašniece ir Latvijas Republikas  Veselības ministrija .", "link": "https://www.delfi.lv/bizness/44467736/tehnologijas/55113128/arstniecibas-dokumenti-elektroniska-formata-ertak-gan-arstiem-gan-pacientiem"},
{"title": "Lietotne 'Mobilly' autostāvvietu pakalpojumam ievieš transakcijas maksu", "category": "Tehnoloģijas", "body": "Izmaksu pieaugums ietekmējis arī mobilo maksājumu lietotni \"Mobilly\", tāpēc tā savam autostāvvietu apmaksas pakalpojumam ieviesusi transakcijas maksu, \"Delfi Bizness\" apstiprināja SIA \"Mobilly\" līdzīpašnieks Ģirts Slaviņš. \"Šī ir pirmā un vienīgā reize mūsu piecpadsmit gadu darbības vēsturē, kad esam cēluši cenas,\" viņš saka.", "link": "https://www.delfi.lv/bizness/44467736/tehnologijas/55134754/lietotne-mobilly-autostavvietu-pakalpojumam-ievies-transakcijas-maksu"},
{"title": "'Telia' Igaunijā šogad slēgs 3G tīklu", "category": "Tehnoloģijas", "body": "Igaunijas  telekomunikāciju pakalpojumu sniedzējs \"Telia\" no februāra līdz šā gada beigām plāno slēgt trešās paaudzes (3G) tehnoloģijas tīklu, savukārt \" Tele2 \" saglabās 3G tīklu vismaz līdz 2025. gadam, liecina kompāniju sniegtā informācija. \"Telia\" paziņojums par to, ka februārī tiks sākta 3G tīkla atslēgšana, kas pakāpeniski apriņķi pēc apriņķa turpināsies līdz novembrim, izraisījis bažas kompānijas klientu vidū par to, kuri mobilo telefonu modeļi vairs nebūs izmantojami sakariem. Mobilo sakaru operators paskaidroja, ka lēmums ietekmēs tikai tos klientus, kuriem ir 2G/3G ierīces, kuras neatbalsta VoLTE (\"Voice over Long-Term Evolution\") tehnoloģiju un nav izmantojamas zvaniem 4G tīklā. Tāpat \"Telia\" arī saglabās 2G tīklu, jo lielākā daļa ierīču darbojas gan 2G, gan 3G tīklā, tādēļ to izmantošanu varēs turpināt. 3G tīkla slēgšana var ietekmēt arī personas, kas izmanto USB mobilo datu uztvērējus un planšetdatorus. Kompānija sola savlaicīgi informēt klientus, kuru ierīces nedarbosies pēc 3G tīkla slēgšanas. Savukārt \"Tele2\" arī apsver iespējas slēgt 3G tīklu, bet tas nenotikšot vismaz līdz 2025. gadam, informēja uzņēmumā. Apmēram piektdaļa \"Tele2\" klientu Igaunijā izmantojot ierīces, kas atbalsta 2G/3G tehnoloģiju, bet nedarbojas 4G tehnoloģijā. Trešais Igaunijas mobilo sakaru operators \"Elisa\" nesniedza komentāru Igaunijas sabiedriskajai raidorganizācijai ERR. Pērn tika ziņots, ka Latvijas mobilo sakaru operators un tehnoloģiju uzņēmums SIA \"Latvijas mobilais telefons\" ( LMT ), kas tāpat kā Igaunijas \"Telia\" pieder Zviedrijas pieder \"Telia Company\", tuvākajos gados plāno būtiski paplašināt un attīstīt  5G  tīklu un līdz 2025. gadam slēgt 3G tehnoloģiju.", "link": "https://www.delfi.lv/bizness/44467736/tehnologijas/55138472/telia-igaunija-sogad-slegs-3g-tiklu"},
{"title": "Latvijā izvērsīs pārtikai īpaši piemērotu pakomātu tīklu", "category": "Tehnoloģijas", "body": "Testa režīmā pakomāts un sūtījumu apmaiņas vieta tirgus teritorijā darbību sāka 15. janvārī, bet trešdien, 18. janvārī, tas tika atklāts plašākai sabiedrībai. SIA \"IziPizi\" darbību uzsāka 2020. gadā. Kopš tā laika ir izstrādāta, testēta un sevi jau pierādījusi pūļa piegādes aplikācija. Tās būtība ir sekojoša. Tradicionālā piegādes modelī, kādu īsteno lielie tirgus spēlētāji, piemēram, \"Omniva\", \"DPD\" un citi, lielākais ieguvējs ir loģistikas uzņēmums – jo vairāk tam vienā maršrutā ir sūtījumu, jo lielāka peļņa, savukārt jaunuzņēmuma izstrādātajā pūļa piegādes platformā, viss ir otrādi – jo vairāk preču sūtītāju ir vienā maršrutā, jo labāku cenas piedāvājumu tie var saņemt no piegādātāja. Savukārt piegādātājs var būt jebkurš \"IziPizi\" platformā reģistrējies interesents, ieskaitot cilvēku, kurš no rīta brauc uz darbu un pa ceļam paņem un nogādā kāda cita sūtītu paciņu, skaidro viens no \"IziPizi\" īpašniekiem Rolands Dzenis. Darbības būtība ir apvienoties, lai samazinātu izmaksas. Viņš saka, ka pūļa piegādes idejas ieviešana dzīvē bija uzņēmuma pirmais attīstības posms, bet pirmais pārtikas pakomāts un sūtījumu apmaiņas vieta Āgenskalna tirgū iezīmē otrā posma sākumu.", "link": "https://www.delfi.lv/bizness/44467736/tehnologijas/55123378/latvija-izversis-partikai-ipasi-piemerotu-pakomatu-tiklu"},
{"title": "Jauna iniciatīva: astoņi uzņēmumi piešķirs 10 tūkstošus eiro konkursa 'Fifty Founders Battle' uzvarētājam", "category": "Tehnoloģijas", "body": "Ir sākusies pieteikšanās \"Fifty Founders Battle\" - jaunuzņēmumu konkursam, kas notiks jaunuzņēmumu un tehnoloģiju konferences \" TechChill \" ietvaros. Šogad tiks aizsākta jauna iniciatīva - 10 000 eiro balvu konkursa uzvarētājam piešķirs jaunuzņēmumu vides pārstāvji. Šobrīd zināmi astoņi Latvijas uzņēmumi, kuri kopā piešķirs šo naudas balvu. Ja pieteiksies vēl kāds uzņēmums, \"TechChill\" organizatori neizslēdz, ka summa būs lielāka. Konkursā piedalīties piesakās jaunuzņēmumi no visas pasaules, kas iepriekš nav piesaistījuši vairāk nekā 250 000 eiro investīcijas. Sākotnēji žūrija izvēlas 50 konkursa dalībniekus, kas tiek grupēti vairākās vertikālēs. Visi prezentē savas idejas pirmajā \"TechChill\" konferences dienā paralēli pasākuma centrālajai programmai. No tiem tiek izvēlēti pieci, kuri \"TechChill\" noslēgumā kāpj uz lielās skatuves un cīnās par naudas balvām. Pieteikšanās konkursam \"Fifty Founders Battle\" jau ir atvērta. Pieteikties būs iespējams līdz 10. martam. 10 000 eiro uzvarētājam visi kopā piešķirs Latvijas jaunuzņēmumu vides pārstāvji \"Longenesis\", \"eazyBI\", \"Lokalise\", \"Gravity Team\", \"Sellfy\", \"Helve\", \"Change Ventures\" un \"TrueSix\". Vēl kādam \"TechChill\" jaunuzņēmumu konkursa \"Fifty Founders Battle\" dalībniekam šogad būs iespēja iegūt 150 000 eiro no \"BADideas Fund\" - investīciju fonda, ko dibinājis Raimonds Kulbergs. Viņš pats izveidojis un arī veiksmīgi pārdevis vairākus jaunuzņēmumus un ar fonda dibināšanu iedvesmojis citus jaunuzņēmējus kļūt par investoriem. \"TechChill\" šogad notiks 11. reizi no 26. līdz 28. aprīlim Rīgā, Fantadromā un Hanzas Peronā.", "link": "https://www.delfi.lv/bizness/44467736/tehnologijas/55138846/jauna-iniciativa-astoni-uznemumi-pieskirs-10-tukstosus-eiro-konkursa-fifty-founders-battle-uzvaretajam"},
{"title": "Igaunija izstrādā valsts pakalpojumu vienoto lietotni", "category": "Tehnoloģijas", "body": "Igaunijas  Ekonomikas un komunikāciju ministrija gada vidū plāno lietotājiem piedāvāt valsts mobilo lietotni, kurā valsts elektroniskos pakalpojumus varēs izmantot mobilajās ierīcēs. Pašlaik ministrija aicina iedzīvotājus pieteikties lietotnes \"mRiik\" testēšanai, kas sāksies februārī. Cilvēki, kas pieteiksies lietotnes testēšanai, varēs sniegt savas atsauksmes un ieteikumus lietotnes darbības un ērtuma uzlabošanai pirms tā nonāk plašākas sabiedrības lietošanā. Igaunijas uzņēmējdarbības un informācijas tehnoloģiju ministrs Kristjans Jervans uzsvēra, ka \"digitālai valstij ir jābūt tur, kur ir cilvēki, un pašlaik daudziem cilvēkiem galvenais komunikācijas līdzeklis ir viedtālrunis. Ar lietotni \"mRiik\" mēs būtiski atvieglosim saziņu ar valsti un pakalpojumu pieejamību\". Gandrīz desmit gadus Igaunija ir sadarbojusies ar Ukrainu, izstrādājot tās elektroniskās pārvaldības lietotni \"Dija\", kas īpaši plaši tiek lietota kara apstākļos. Tāpat Igaunija tehnisko risinājumu izstrādē ilgstoši ir sadarbojusies arī ar citām valstīm.", "link": "https://www.delfi.lv/bizness/44467736/tehnologijas/55139922/igaunija-izstrada-valsts-pakalpojumu-vienoto-lietotni"},
{"title": "Neirotehnoloģiju profesors: esam pietuvojušies brīdim, kad ar tehnoloģiju palīdzību lasīsim domas", "category": "Tehnoloģijas", "body": "Novembra sākumā Tallinā notika banku drošības un autentifikācijas jautājumiem veltītā konference \"SK Annual Conference 2019\", kurā profesors dalījās ar piemēriem kā neirotehnoloģijas palīdz cilvēku ikdienai un turpina uzstādīt arvien jaunus izaicinājumus, domājot par autentifikāciju jeb tehnoloģijās balstītu, attālinātu personas atpazīšanu un autentiskumu. Viņš nākotnē redz divus autentifikācijas attīstības ceļus. Pirmais saistīts ar vēsturisku cilvēku attīstību, bet otrs ceļš ir saistīts ar pieaugošo mākslīgā intelekta ietekmi, īpaši skatoties uz kognitīvo neirozinātni – veids kā mēs mācāmies un kā mēs varam manipulēt smadzenes – tas var ietekmēt veidu, kā mēs autentificējam sevi. \"Vēsturiski Senajā Grieķijā prātula bija – izzini sevi. Lai tu varētu būt tu pats, pirmkārt tev bija jāsaprot, kas tu esi un jāattīsta šīs zināšanas. Taču 20. gadsimtā ar to vairs nebija pietiekami – tev bija jābūt tev pašam, jādzīvo sava dzīve autentiski,\" norāda profesors. Viņš skaidro, ka 21. gadsimtā sakarā ar lielo tehnoloģisko izrāvienu, ir svarīgi ne tikai būt pašam, to parādīt, bet arī pierādīt – sevišķi autentifikācijas procesā. Neirotehnoloģijas ir ciešā mērā saistītas ar to, kā smadzenes un to sūtītos signālus tiešā veidā savieno ar datorsistēmām – to var darīt gan galvaskausā ievietojot speciālu ierīci, gan izstrādājot tādu tehnoloģiju, kas nolasa smadzeņu raidītos signālus. Profesors norāda, ka mūsdienās tādas ierīces ir viegli nepamanīt, jo tās var viegli sajaukt ar parastām bezvadu austiņām. \"Tehnoloģijas mūsdienās attīstās ļoti strauji. Citējot vienu no lielākajiem pētniekiem kognitīvo zinātņu jomā Džeku Galantu, pēc 20 gadiem mēs vairs nebakstīsim smieklīgos telefonus, lai uzrakstītu īsziņu. Mēs tajos domāsim iekšā, izmantojot šādas tehnoloģijas,\" saka profesors. Viņš min arī vairākus medicīnā balstītus piemērus – šāda tehnoloģija ir ļoti noderīga cilvēkiem ar nopietniem smadzeņu bojājumiem, paralīzi vai nopietnām slimībām, piemēram, Pārkinsonu, jo tehnoloģiju var izmantot arī otrādāk – no datorsistēmas stimulēt smadzeņu darbību. Viņš izceļ pazīstamo Nīlu Hārvisonu ( ), kurš ir daltoniķis, bet pateicoties tehnoloģijām, kas raida viņam skaņas signālus par to, kādas krāsas priekšmetu viņš redz savā priekšā, Harvisons ir iemācījies atšķirt krāsas. \"Tehnoloģija kļūst par daļu no cilvēka. To ir svarīgi saprast autentifikācijas procesā – tā nav tikai ierīce, ar ko viņš palīdz saprast pasauli, tā ir daļa no viņa, viņš ir daudz autentiskāks par citiem,\" uzsver profesors. Svarīgi norādīt, ka ir papildus līdzekļi, kas aizvien lielā mērā aizstāj tādus autentifikācijas procesus, kas neprasa būt pašam, piemēram, parole. Respektīvi, ir viegli ielogoties kāda cilvēka kontā, ja tas nav personīgais konts, bet tu zini paroli. Taču arvien vairāk dažādu veidu autentifikācijā ienāk iespēja pierādīt sevi dažādos veidos – ar pirkstu nospiedumiem, sejas atpazīšanas funkciju un citiem. Profesors norāda, ka neirotehnoloģijas un neirozinātne kopumā šo aspektu tikai turpinās ietekmēt vēl vairāk. Autentifikācijas procesus ietekmē arī ārējais izskats. Kā norāda profesors, sabiedrība tiek novērota – pilsētvidē izliktās novērošanas kameras, tāpat arī drošības sistēmas, piemēram, lidostās un citās stratēģiski nozīmīgās ēkās, birojos katru dienu fiksē cilvēku atrašanos un darbību. \"Tā kā mūsdienās ir pieejama arī plastiskā ķirurģija, pastāv nopietns pamats arī uzdot jautājumu kā šie procesi ietekmē autentifikāciju,\" norāda profesors. Taču nozīmīgs solis zinātnē ir pēdējos gados uzsāktais darbs pie cilvēku smadzeņu savstarpējās komunikācijas, kas liek domāt, ka jau esam soli tuvāk brīdim, kad varēsim lasīt otra cilvēka domas. \"Kas notiek? Ar EEG (elektroencefalogrāfija – galvas smadzeņu šūnu bioelektriskā lauka pieraksts) tiek ierakstīta smadzeņu aktivitāte. Iedomājieties kustību un signāls tiek nosūtīts, izmantojot TMS (transkraniālā magnētiskā stimulācija), kas burtiski ir magnētisks vilnis ārpus galvaskausa, kas vienkāršotā gandrīz kā binārā kodā otrām smadzenēm iedod informāciju par otra cilvēka smadzeņu aktivitāti,\" klāsta profesors. Tas liek uzdot būtisku jautājumu – kad \"es\" kļūstu par \"mēs\" un kādas būs sekas? Ko tas nozīmē autentifikācijas procesiem? Viņš mierina, ka saistībā ar neirotehnoloģijas zinātni, attīstība nenotiks ātri un pēkšņi – \"tas būs sarežģīti un riskanti, taču tas ir cieši saistīts ar mūsu vēlmi ne tikai izzināt sevi, bet parādīt sevi un autentificēt sevi,\" norāda profesors. \"Delfi\" jau iepriekš  ziņoja par secinājumiem mākslīgā intelekta jomā no dažādiem ekspertiem . \"Kaspersky\" vadošais analītiķis Aleksejs Melanovs norādīja – ja runājam tieši par mākslīgā intelekta izveidi, tad prognozes šobrīd ir diezgan polāras – optimistiskākā saka, ka būs vēl vajadzīgi vismaz 30 gadi, pesimistiskākā – ne mēs, ne mūsu bērni to nepieredzēs, un, kas zina, varbūt tas vispār nenotiks, tika secināts konferencē Lisabonā.", "link": "https://www.delfi.lv/bizness/44467736/tehnologijas/51650173/neirotehnologiju-profesors-esam-pietuvojusies-bridim-kad-ar-tehnologiju-palidzibu-lasisim-domas"},
{"title": "'Personība biznesā': 'Tesla' koplietošanas platformas 'OxDrive' līdzdibinātāja Egija Gailuma", "category": "Tehnoloģijas", "body": "Tesla Saskaņā ar \" Lursoft \" datiem uzņēmumam ir vienpadsmit līdzīpašnieki, bet patiesais labuma guvējs – Latvijā labi zināmais uzņēmējs  Aigars Kesenfelds . Uzņēmums \"Spaceship\" reģistrēts 2021. gada martā. \"Man kopš bērnības ļoti patikušas automašīnas, un tā ir arī šobrīd,\" saka Gailuma. Viņas dzīvē svarīga vieta ir arī dzīvniekiem un sportam. Sarunā ar \" Delfi Bizness \" viņa piemin neseno gadījumu, kad kāda \"sasvinējusies\" jauniešu kompānija Rīgā ar \"Ox Drive\" \"Tesla\" automašīnu ar ātrumu, kas lielāks par 150 km/h, ietriecās stāvošā traktorā un pameta notikuma vietu. atradīsiet šeit Mana misija, ko vēlos īstenot dzīvē, ir izveidot finanšu fondu, kurā sākotnēji saziedo naudu un pēc tam dividendes tiek izmaksātas dzīvnieku aizsardzības un citām labdarības organizācijām, lai algotu labākos cilvēkus nozarē un šīs organizācijas varētu zelt un plaukt, tādējādi uzlabojot situāciju. Tāpat mani iedvesmo citi cilvēki, gan biznesa cilvēki – kā Eds Milets (Ed Mylett), Alekss Hormozi (Alex Hormozi), Stīvens Bartlets (Steven Bartlett) –, gan arī dažādi cilvēki, kurus satieku ikdienā un kuri mīl to, ko dara, neatkarīgi no tā, kas tas ir. Vēroju un vienkārši priecājos par to, cik šie cilvēki ir piepildīti un laimīgi.", "link": "https://www.delfi.lv/bizness/44467736/tehnologijas/55145014/personiba-biznesa-tesla-koplietosanas-platformas-oxdrive-lidzdibinataja-egija-gailuma"},
{"title": "IT nozares uzņēmumi Latvijā maksā par jaunu darbinieku ieteikšanu, bet kurš katrs nederēs", "category": "Tehnoloģijas", "body": "Informācijas tehnoloģiju (IT) nozare starp citām izceļas ar izteiktu darbaroku trūkumu, tāpēc cīņa par darbiniekiem tajā ir ikdiena. Viens no veidiem, kā nozarē piesaista gudros prātus, ir tā sauktās darbinieku ieteikšanas programmas. Parasti process ir sekojošs: uzņēmumā jau strādājošs darbinieks pazīst kādu, kurš ar savām prasmēm, spējām un vērtībām varētu iederēties viņa darba devēja komandā, un informē par to personāldaļu, un, ja šis kandidāts iegūst amatu, ieteicējs par to saņem atlīdzību. Tie var būt no pārsimts eiro līdz pat daudz lielākam apjomam. \"Delfi Bizness\" uzrunāja IT nozares darba devējus – \" Accenture \", \" Tietoevry \", \"TestDevLab\",  LMT , \" Microsoft \", \" Tet \" un \"Draugiem Group\", lai noskaidrotu, cik lielus bonusus tie izmaksā saviem darbiniekiem, ja tie atveduši uz uzņēmumu jaunu darbinieku.", "link": "https://www.delfi.lv/bizness/44467736/tehnologijas/55134920/it-nozares-uznemumi-latvija-maksa-par-jaunu-darbinieku-ieteiksanu-bet-kurs-katrs-nederes"},
{"title": "Latvijas uzņēmuma roboti remontē vēja turbīnas Peru, ASV un citviet; 30 miljoni eiro ļaus izplesties", "category": "Tehnoloģijas", "body": "Jāatgādina, ka  pagājušā gada nogalē \"Aerones\" piesaistīja investīcijas 30 miljonu eiro apmērā . \"Veiksmes pamatā ir degt par savu uzņēmumu, ticēt savam prooduktam, neaizmirst par misiju un skaidri definēt, ko tavs uzņēmums spēj dot cilvēkiem un pasaulei,\" \"Delfi Bizness\" saka viens no \"Aerones\" dibinātājiem Dainis Krūze. Viņš stāsta, kādas iespējas pavērs finansējuma piesaiste un kāpēc \"Aerones\" nebaidās no konkurentiem. Interesanti, ka uzņēmuma sākotnējā ideja bija ražot lielizmēra dronus, bet darba gaitā tas saskatīja iespējas tieši vēja enerģijas nozarē.", "link": "https://www.delfi.lv/bizness/44467736/tehnologijas/55155132/latvijas-uznemuma-roboti-remonte-veja-turbinas-peru-asv-un-citviet-30-miljoni-eiro-laus-izplesties"},
{"title": "Kurš būs tik drosmīgs, lai prognozētu nākamo Latvijas 'vienradzi'?", "category": "Tehnoloģijas", "body": "Tā, atbildot uz \" Delfi Bizness \" lūgumu prognozēt, kuri ir tie Latvijas jaunuzņēmumi, kuri virzās uz šo kāroto un slavu nesošo statusu, smaidot atbild \"Startin.LV\" pārstāve Alīna Silina. Jāatgādina, ka par vienradzi jaunuzņēmumu vidē dēvē uzņēmumu, kura vērtība, pateicoties investīciju piesaistei, pārsniegusi vienu miljardu dolāru. Latvija pagaidām tikusi tikai pie viena \"vienradža\". Viņa arī skaidro, kāpēc valsts ekonomisko ieguvumu ziņā startup uzņēmumam nav obligāti jākļūst par \"vienradzi\" un iezīmē šā gada aktualitātes.", "link": "https://www.delfi.lv/bizness/44467736/tehnologijas/55159214/kurs-bus-tik-drosmigs-lai-prognozetu-nakamo-latvijas-vienradzi"},
{"title": "Nedēļas nogalē lietotājiem nebūs pieejams portāls 'Latvija.lv' un e-pakalpojumi", "category": "Tehnoloģijas", "body": "Šajā nedēļas nogalē, 28. janvārī un 29. janvārī, lietotājiem nebūs pieejams valsts pārvaldes pakalpojumu portāls \"Latvija.lv\" un e-pakalpojumi, informēja  Vides aizsardzības un reģionālās attīstības ministrijas  Sabiedrisko attiecību nodaļa. Darbības pārtraukums esot saistīts ar Valsts reģionālās attīstības aģentūras (VRAA) plāniem portālā veikt ar uzturēšanu saistītus tehniskos darbus. Iedzīvotājus portāla uzturētāji aicina būt saprotošiem. Portāla darbību tiek solīts atjaunot pirmdien, 30. janvārī. Kā ziņots, šogad novēroti traucējumi atsevišķos \"Latvija.lv\" pakalpojumos. Pēc VRAA sniegtās informācijas, noris \"ievērojams darbs, lai portāla lietotājiem būtu pieejami vairāki izstrādātie uzlabojumi\". Piemēram, lietotājiem būs pieejams jauns dizains portāla sākumlapā, informatīvajās lapās, lietotāja darba vietā. Tiek uzlabota e-adreses sarakstes tīmekļa pakalpojuma veiktspēja. Pozitīvi jauninājumi tiek solīti arī portāla pieejamībā mobilajās iekārtās, kā arī veikta portālā izmantoto tehnoloģiju un risinājumu modernizācija.", "link": "https://www.delfi.lv/bizness/44467736/tehnologijas/55159560/nedelas-nogale-lietotajiem-nebus-pieejams-portals-latvijalv-un-e-pakalpojumi"},
{"title": "Nepilnu gadu vecais 'Twino' ​piesaistījis noguldījumus 10 miljonu eiro apmērā", "category": "Tehnoloģijas", "body": "\"Privātie ieguldītāji nāk no visas Eiropas, šobrīd apmēram 3000 investoru no vairāk nekā 30 valstīm, īpaši aktīvi no Baltijas, Vācijas un Lielbritānijas. (..) Mūsu ambīcija ir gada laikā kļūt par top trīs Eiropas vadošo nozares uzņēmumu,\" kompānijas mērķus skaidro kompānijas vadītājs Jevgeņijs Kazaņins. \"Twino\" ir 2015. gadā dibināta savstarpējo aizdevumu platforma, kas tostarp piedāvā kredītus ar atpirkuma garantiju. \"Twino\" platformā aizdevumus apkalpo finanšu risinājumu inovācijās uzņēmums \"Finabay\". \"Twino\" komanda ar 300 darbiniekiem ir bāzēta Latvijā, Polijā, Gruzijā, Krievijā un Meksikā. Kā liecina aģentūras LETA arhīvs, \"Twino\" ir uzņēmuma SIA \"OC Finance\" zīmols. \"OC Finance\" vienīgais īpašnieks ir SIA \"Finabay\", kura vienīgais īpašnieks ir Armands Broks, liecina \"Firmas.lv\" dati. \"OC Finance\" Latvijā nodrošina arī ātro kredītu pakalpojumus ar zīmolu \"Open Credit\".", "link": "https://www.delfi.lv/bizness/44467736/tehnologijas/47126459/nepilnu-gadu-vecais-twino-piesaistijis-noguldijumus-10-miljonu-eiro-apmera"},
{"title": "Investējot vairākus miljonus eiro, 'Tele2' ievieš VoLTE tehnoloģiju", "category": "Tehnoloģijas", "body": "Mobilo sakaru uzņēmuma “ Tele2 ” klientiem ir pieejama VoLTE (Voice over Long-Term Evolution) tehnoloģija, kas nodrošina ātrāku zvana savienojuma laiku, kā arī augstāku balss un video zvanu kvalitāti, liecina uzņēmuma sniegtā informācija. Šīs tehnoloģijas ieviešanā \"Tele2\" investējis vairākus miljonus eiro, precīzu summu gan neatklājot, un tā ir pieejama bez maksas. Kā informē uzņēmumā, VoLTE tehnoloģija ir pieejama \"iPhone\", \"Samsung\" un \"Sony\" viedtālruņu īpašniekiem, kuriem ir pieslēgts kāds no pēcapmaksas tarifu plāniem. Ar precīziem telefonu modeļiem, kuriem pieejama VoLTE, var iepazīties \"Tele2\" mājas lapā. \"Jau ilgāku laiku VoLTE tehnoloģija atsevišķiem klientiem bija pieejama testa režīmā, jo vēlējāmies pārliecināties, ka viss strādā bez aizķeršanās. Šobrīd ikviens \"Tele2\" klients, kuram ir viedtālrunis, kas atbalsta VoLTE tehnoloģiju, var, piemēram, balss zvana laikā paralēli arī sūtīt attēlus \"WhatsApp\" lietotnē vai meklēt informāciju internetā, jo balss sakaru nodrošināšanai tiek izmantots 4G datu tīkls. Līdz šim 4G tīkls bija paredzēts tikai mobilā interneta lietošanai,\" stāsta \"Tele2\" tehniskā departamenta direktore Līga Krūmiņa. Lai aktivizētu VoLTE savā \"Android\" viedtālrunī, klientiem vienkārši jāatjaunina tālruņa operētājsistēma. Savukārt \"iPhone\" tālruņiem jāveic izmaiņas iestatījumos. \"Tele2\" sava mobilo sakaru tīkla attīstībā šogad investēs 20 miljonus eiro. Investīcijas tiks novirzītas tīkla modernizācijai un  5G  tehnoloģijas izvēršanai, kā arī tīkla kapacitātes uzturēšanai un jaunas datu pamattīkla infrastruktūras izbūvei.", "link": "https://www.delfi.lv/bizness/44467736/tehnologijas/55168926/investejot-vairakus-miljonus-eiro-tele2-ievies-volte-tehnologiju"},
{"title": "Igaunijā sākusi darboties agrīnās brīdināšanas paziņojumu sistēma", "category": "Tehnoloģijas", "body": "Brīdinājuma īsziņas nepienāk visiem iedzīvotājiem, tikai tiem, kas atrodas vai ierodas apdraudētajā sektorā, kas izraisījis jautājumus par datu aizsardzību, ja sistēma zina, kur cilvēks atrodas. Tomēr dati par lietotājiem nenonāk valsts rīcībā. Tiek iegūta tikai vispārīga informācija par to, cik cilvēki atrodas konkrētajā bīstamības zonā. Kā sūtītājs saņēmēju telefonos tiek norādīts \"EE-Alarm\", un, ņemot vērā biežos krāpniecības gadījumus, par īsziņas patiesumu var pārliecināties, zvanot uz speciālu informatīvo tālruni, kā arī speciāli izveidotā vietnē internetā. Latvija šobrīd vēl atrodas ceļā uz agrīnās brīdināšanas paziņojumu sistēmas ieviešanu. Visi trīs mūsu valsts mobilo sakaru operatori Saeimas darbakārtībā esošo likumprojektu konceptuāli atbalsta. Tāpat \"TV3 Ziņas\" informēja, ka kaimiņvalsts apņēmusies desmit gadu laikā būtiski uzlabot patvertņu pieejamību. Patvēruma vietas būtu iedalītas publiskajās, kas pieejams jebkuram, un privātajās, kas domātas konkrētās mājas iemītniekiem. Daļu telpu varētu iegūt, pielāgojot jau esošo daudzdzīvokļu māju pagrabus, taču galvenais uzsvars ir uz nākotnes jaunajiem projektiem. Jaunu daudzdzīvokļu māju būvniecības gadījumos zem tām būs jāveido patvēruma vietas. Tās var būt autostāvvieta, pagrabs vai tamlīdzīgi. Tas attiektos arī uz publiskajām vietām, piemēram, tirdzniecības centriem. Desmit gadu laikā šādi varētu identificēt telpas, kur krīzes gadījumā patverties vismaz 700 tūkstošiem cilvēku. Pašlaik vieta pietiktu aptuveni 60 tūkstošiem  Igaunijas  iedzīvotāju. Esošo patvertņu izvietojums arī tikko publicēts internetā. \"Delfi Bizness\" jau vēstīja, ka Krievijas iebrukums Ukrainā ir aktualizējis jautājumu par bumbu patvertnēm Latvijā . Viena no pavīdējušām idejām, kā stiprināt civilo aizsardzību, – šādas patvertnes turpmāk paredzēt jaunajās dzīvojamās mājās. Šobrīd šī ideja gan vēl ir bērnu autiņos, izriet no \"Delfi Bizness\" iesaistīto pušu aptaujas.", "link": "https://www.delfi.lv/bizness/44467736/tehnologijas/55171116/igaunija-sakusi-darboties-agrinas-bridinasanas-pazinojumu-sistema"},
{"title": "EK pieprasa 'Google' nodrošināt skaidrāku informāciju patērētājiem", "category": "Tehnoloģijas", "body": "Eiropas Komisija (EK) pieprasa \" Google \" vēl vairāk saskaņot savu praksi ar Eiropas Savienības (ES) tiesību aktiem, galvenokārt attiecībā uz pārredzamības trūkumu un skaidru informāciju patērētājiem, informēja EK. EK informēja, ka \"Google\" ir apņēmies ieviest izmaiņas vairākos no saviem produktiem un pakalpojumiem. Pēc dialoga, kas 2021.gadā sākās ar Patērētāju tiesību aizsardzības sadarbības tīklu (CPC), kuru koordinēja EK un vadīja Nīderlandes Patērētāju un tirgus pārvalde un Beļģijas Ekonomiskās inspekcijas ģenerāldirektorāts, \"Google\" ir piekritis risināt iestāžu izvirzītās problēmas un ieviest izmaiņas \"Google Store\", \"Google Play Store\", \"Google Hotels\" un \"Google Flights\", lai nodrošinātu atbilstību ES patērētāju tiesību aizsardzības noteikumiem. Tiesiskuma komisārs Didjē Reinderss uzsver, ka pat šodien, gandrīz trīs gadus pēc Covid-19 pandēmijas sākuma un tai sekojušajām mājsēdēm, arvien lielāks skaits patērētāju izmanto internetu, lai rezervētu brīvdienu ceļojumus, veiktu pirkumus vai lasītu atsauksmes. ES patērētājiem ir tiesības uz skaidru un pilnīgu informāciju, lai viņi varētu izdarīt apzinātu izvēli. Saistības, ko \"Google\" ir uzņēmies, ir solis uz priekšu šajā virzienā. EK aicina \"Google\" pilnībā ievērot Ģeobloķēšanas regulu, nodrošinot, ka patērētāji var izmantot tādas pašas tiesības un piekļūt tādam pašam saturam neatkarīgi no tā, kur ES viņi atrodas. \"Google\" ir apņēmies ierobežot savu spēju veikt vienpusējas, ar pasūtījumiem saistītas izmaiņas attiecībā uz cenu vai atcelšanu un izveidot e-pasta adresi, kura paredzēta tikai patērētāju tiesību aizsardzības iestāžu lietošanai, lai tās varētu ziņot par nelikumīgu saturu un pieprasīt tā ātru izņemšanu.", "link": "https://www.delfi.lv/bizness/44467736/tehnologijas/55171974/ek-pieprasa-google-nodrosinat-skaidraku-informaciju-pateretajiem"},
{"title": "Vidzemē un Dienvidigaunijā pārbaudīs zaļā ūdeņraža potenciālu transporta nozarē", "category": "Tehnoloģijas", "body": "Turpmākos trīs gadus Latvijas Ūdeņraža Asociācija, SIA \"ZAAO\",  Vidzemes plānošanas reģions , kā arī vēl vairāki uzņēmumi un organizācijas no  Igaunijas  un  Nīderlandes  kopā strādās, lai līdz 2025. gada novembrim soli pa solim plānotu, izveidotu un pārbaudītu zaļā ūdeņraža potenciālu transporta nozarē mazākos reģionos, vēsta Vidzemes plānošanas reģions. Ar \"H2Value\" projekta palīdzību tiks izveidota pirmā starpreģionu zaļā ūdeņraža vērtību ķēde Dienvidigaunijā,  Tartu  reģionā, un Ziemeļlatvijā, Vidzemes reģionā. 2022. gada nogalē tika sākts projekts \"Atbalsts transportā izmantojamās \"zaļā\" ūdeņraža enerģijas vērtību ķēdes reģionālai attīstībai Igaunijā un Latvijā\" (\"H2Value\"), kurā galvenais uzdevums būs izveidot maza mēroga zaļā ūdeņraža ražotni Tartu reģionā, izmantojot saules ģenerēto elektrību, izveidot zaļā ūdeņraža uzpildes staciju un praktiski testēt zaļā ūdeņraža transportēšanas iespējas pa autoceļiem, lai to kā degvielas avotu varētu izmantot speciāli pielāgotu auto darbināšanai. Transporta sektors joprojām ir viens no lielākajiem siltumnīcefekta gāzu (SEG) emisiju avotiem ES, tāpēc lielāks uzsvars tiek likts uz dažādiem tehnoloģiskajiem risinājumiem, kas padarītu transportlīdzekļus efektīvākus un veicinātu mazemisiju un nulles emisiju transportlīdzekļu plašāku izmantošanu. Visbiežāk tiek uzsvērta esošā auto nomaiņa uz elektromobili. Tomēr daudzviet pasaulē ūdeņradis lēnām sāk ieņemt savu vietu, lai nākotnē ar tā palīdzību nodrošinātu bezemisiju transportu. Zaļais ūdeņradis, dēvēts arī par tīro vai atjaunīgo ūdeņradi, ieguvis savu nosaukumu, jo ar elektrolīzes starpniecību ūdens tiek sadalīts ūdeņradī un skābeklī, izmantojot elektroenerģiju no atjaunīgajiem energoresursiem (saules, vēja enerģija). Būtiski, ka šī procesa rezultātā neveidojas siltumnīcefekta izraisošas gāzes. Nīderlandes ziemeļu reģions izvirzījis mērķi līdz 2026. gadam kļūt par \"Ūdeņraža ieleju\" jeb ģeogrāfisku apgabalu, kurā atrodas visa ūdeņraža vērtību ķēde, sākot no tā ražošanas, pārvadāšanas un uzglabāšanas līdz pat ūdeņraža izmantošanai vietējam galapatēriņam - elektroenerģijas ražošanai, mājokļu siltumapgādē, tā integrēšanā rūpniecības procesos un transporta nozarē. Savukārt maziem reģioniem šis alternatīvais enerģijas avots rada vairākus izaicinājumus tā ieviešanai, jo trūkst zināšanu par tā drošu izmantošanu transporta nozarē. Būtisks aspekts ir nepieciešamo tehnoloģiju izmaksas zaļā ūdeņraža ražošanai mazam patēriņa apjomam, līdz ar to izmaksas pašlaik ir augstas, kā arī trūkst nepieciešamās infrastruktūras. Pirmais solis, par kuru projekta partneri vienojās sākšanas sanāksmē 2022. gada decembrī Tartu pilsētā, ir rūpīgi sagatavot Starptautisko zaļā ūdeņraža enerģijas sistēmas attīstības plānu, lai veiktu aprēķinus nepieciešamo tehnoloģiju izmaksām zaļā ūdeņraža ražošanai, uzglabāšanai, pārvadāšanai, kas veidos paša ūdeņraža gala cenu par 1 kg ūdeņradi. \"H2Value\" komandu no Latvijas veido - Latvijas Ūdeņraža Asociācija, SIA \"ZAAO\" un Vidzemes plānošanas reģions; no Igaunijas - Tartu pašvaldība, Baltijas Inovāciju Aģentūra, elektroenerģijas uzņēmums \"ESTIKO Elekter OU\", Igaunijas ūdeņraža tehnoloģiju asociācija un uzņēmums AS \"Alexela\". No Nīderlandes projektā ieguldījumu sniegs un savā pieredzē dalīsies – Jaunā enerģijas koalīcija. \"H2Value\" projekts tiek īstenots Eiropas Reģionālās attīstības fonda Starpreģionu inovāciju investīciju instrumenta (I3) programmas ietvaros.", "link": "https://www.delfi.lv/bizness/44467736/tehnologijas/55173408/vidzeme-un-dienvidigaunija-parbaudis-zala-udenraza-potencialu-transporta-nozare"},
{"title": "Sejas atpazīšanas sistēma notāriem palīdz izvairīties no krāpniekiem", "category": "Tehnoloģijas", "body": "Zvērināta notāra funkciju izpildes nodrošināšanā būtiska nozīme ir fiziskās personas identitātes pārbaudei. Kopš 2018. gada zvērināti notāri šo darbību veic ne vien klientu uzņemot savā birojā klātienē, bet arī videokonferencē virtuālajā notāra kabinetā. Tieši zvērinātu notāru ienākšana digitālajā vidē likusi pārvērtēt līdzšinējās identitātes pārbaudes metodes, izvērtēt riskus un meklēt jaunus risinājumus, jo digitālā vide rada aizvien lielākus identitātes drošības riskus.  Ideja par sejas atpazīšanas sistēmas integrāciju videokonferences funkcionalitātē radās jau pirmajā tieslietu sistēmas hakatonā \"Go2SmartNotary\" 2018. gadā. Pēc tam notika idejas padziļināta analīze un projekta īstenošanas scenārija izstrāde. 2021. gadā sākās reālā izstrāde un 2022. gada martā to varēja sākt izmantot \"DigiNotārs\" klientu portālā.  Sejas atpazīšanas sistēma ir tikai viens no fiziskās personas identitātes pārbaudes rīkiem, ko zvērināts notārs izmanto \"DigiNotārs\" klientu portāla videokonferencē.", "link": "https://www.delfi.lv/bizness/44467736/tehnologijas/55174562/sejas-atpazisanas-sistema-notariem-palidz-izvairities-no-krapniekiem"},
{"title": "Divreiz vairāk megapikseļu – 'Samsung' prezentē jaunos 'Galaxy S23'", "category": "Tehnoloģijas", "body": "Trešdien tehnoloģiju uzņēmums \" Samsung \" izziņoja savus jaunākos \"Galaxy\" sērijas viedtālruņus. Kā ierasts, klāstā šobrīd pieejami trīs modeļi, kas atšķiras ar izmēru un tehniskajām spējām   \"S23\", \"S23 Plus\" un \"S23 Ultra\". Telefoni ir tikuši pie atjaunināta dizaina un jauna krāsu klāsta. Dižākie jaunumi, protams, atrodami \"Ultra\" modelī, kas tagad aprīkots ar vēl spējīgākām kamerām un ekrānu. Taču arī \"parastie\" modeļi nav \"zemē metami\". Telefonu ekrānu izmēri ir 6.1, 6.6 un 6.8 collas. Tie visi izmanto \"Dynamic AMOLED\" tehnoloģiju un nodrošina gan 120 hercu atsvaidzes ātrumu, gan HDR10+ dinamisko diapazonu. Tas pēdējais palīdz ekrānam attēlot košākas bildes un video, kā arī nodrošina labāku redzamību spožā saulē. Jaunos tālruņus darbina \"Snapdragon 8 Gen 2\" procesors. Iepriekš mūsu pusē tika piedāvāti tālruņi ar \"Samsung\" pašu izstrādāto procesoru. Visiem modeļiem ir 8 gigabaitu operatīvā atmiņa, taču \"Ultra\" modelim ar lielākas ietilpības atmiņu ir pieejama arī lielāka   12 GB   operatīvā atmiņa. Tāpat kā pērn, arī šogad tālruņiem nav iespēja ievietot papildus atmiņas karti, taču iebūvētās atmiņas klāsts ir visai liels   no 128 GB līdz pat 1 terabaitam \"Ultra\" modelī. Vislielākie jaunumi   teju divkārši   ir atrodami \"Ultra\" modeļa kamerās. Tā galvenā kamera ieguvusi 200 megapikseļu matricu. Jau iepriekšējos modeļos pieejamie 108 megapikseļi likās daudz, taču \"Samsung\" nolēma, ka vajag vēl vairāk. Pārējās kameras gan palikušas tādas pašas kā iepriekš, taču jādomā, ka lielāko darbu tāpat veiks tā lielā galvenā kamera. \"Ultra\" modelim aizmugurē pieejamas četras \"acis\"   īpaši plata leņķa kamera (0.6x), galvenā kamera (1x) un divas tele kameras ar 3x un 10x tuvinājumu. \"S23\" un \"S23 Plus\" modeļiem nav tik lieli jaunumi, tiem tikai galvenā kamera ieguvusi dzidrāku objektīvu. Tiem ir pieejamas īpaši platā, galvenā kamera ar 50 MP matricu un trīskārša telefoto kamera. \"S23 Ultra\" kameru spējas papildinātas arī ar jaunām lietotnēm. Iespējams, interesantākā ir nakts foto opcija \"Astro photo\", kas ļauj bildēt nakts debesis ar ekspozīciju līdz pat četrām minūtēm. Tālrunis pats optimizēs attēlu, lai maksimāli izceltu zvaigznes. Tāpat īpaši prasīgajiem lietotne \"Expert RAW\" ļaus uzņemt attēlus \"raw\" formātā, kas sniedz būtiski plašākas iespējas bilžu apstrādē. Jauni uzlabojumi ieviesti arī video jomā. Tālrunim ir spējīgāka attēla stabilizācija, kā arī īpašs tumsas selfiju video režīms, kas attapīgi izgaismos sejas un izcels vajadzīgās detaļas. Visiem \"S23\" modeļiem ir īpaši ietilpīgas baterijas   3900mAh, 4700mAh un 5000mAh. Latvijas tirgū jaunajiem \"Samsung Galaxy S23\" sērijas tālruņiem jābūt pieejamiem jau, sākot ar 2. februāri. Pagaidām nav zināmas konkrētas ierīču cenas, taču paredzams, ka tās būs nedaudz augstākas nekā pērn.", "link": "https://www.delfi.lv/bizness/44467736/tehnologijas/55183594/divreiz-vairak-megapikselu-samsung-prezente-jaunos-galaxy-s23"},
{"title": "Grāmatvežu asociācija par VID EDS nedienām: būtiska ir savstarpēja empātija un sadarbība", "category": "Tehnoloģijas", "body": "Lai gan Valsts ieņēmumu dienesta ( VID ) Elektroniskās deklarēšanas sistēmas (EDS) darbības traucējumi nešaubīgi ir ietekmējuši uzņēmējdarbību, šādās situācijās būtiska ir savstarpēja empātija, pauž Latvijas Republikas Grāmatvežu asociācijas pārstāve. Jāatgādina, ka EDS nepieejamību izraisīja bojājumi vienā no vecākajiem VID IT infrastruktūras posmiem, kas izveidots pirms 24 gadiem. Rezultātā piekļuve sistēmai bija traucēta vairākas dienas. Novecojušo infrastruktūru VID pakāpeniski aizstāj ar mūsdienīgiem risinājumiem. \"Grāmatvežu asociācija izprot situāciju saistībā ar VID EDS darbības traucējumiem. Diemžēl digitalizācijas laikmetā mēdz būt tehniski traucējumi ne vien VID EDS darbības nepārtrauktībā, bet arī citās valsts pārvaldes sistēmās, kā arī nodokļu maksātāju sistēmās,\" \"Delfi Bizness\" sacīja grāmatvedības ārpakalpojuma uzņēmuma \"Kamelota\" valdes locekle un Latvijas Republikas Grāmatvežu Asociācijas valdes locekle Sigita Keiša. Viņa norāda, ka EDS darbības traucējumi nešaubīgi ir ietekmējuši uzņēmējdarbību. \"Uzņēmējiem tika liegtas iespējas ievērot normatīvos aktus, piemēram, nebija iespējama ziņu iesniegšana par darba ņēmējiem, iesniegumu un informācijas iesniegšana noteiktā termiņā, kā arī informācijas iegūšana par iesniegtajām algas nodokļa grāmatiņām, neapliekamajiem minimumiem un nodokļu atvieglojumiem, arī informācijas par darba nespēju, kas kavēja darba samaksas aprēķināšanu,\" viņa skaidro. \"Esam pateicīgi, ka VID EDS ir atsākusi strādāt. Ceram uz turpmāku VID pretimnākšanu un kopēju sadarbību iespējamo problēmsituāciju risinājumos, ko iespējams būs izraisījuši VID EDS darbības traucējumi vai traucējumi nodokļu maksātāju sistēmās. Kopīga sadarbība un savstarpēja empātija spēj uzlabot VID un klientu attiecības,\" sacīja Keiša. Dokumentus, kuru iesniegšanas termiņš bija EDS nepieejamības laikā, tas ir, no 27. janvāra līdz 1. februārim, iedzīvotāji un uzņēmēji var iesniegt vēl 10 darba dienas – līdz 15. februārim, informē VID. Dokumenti, ko nebija iespējams iesniegt laikā, nav kavējums un attiecīgi par to netikšot piemērots sods.", "link": "https://www.delfi.lv/bizness/44467736/tehnologijas/55184866/gramatvezu-asociacija-par-vid-eds-nedienam-butiska-ir-savstarpeja-empatija-un-sadarbiba"},
{"title": "'Google.org' atbalsts 'Riga TechGirls' programmām pārsniegs 480 tūkstošus ASV dolāru", "category": "Tehnoloģijas", "body": "\" Google .org\", kas ir tehnoloģiju uzņēmuma \"Google\" filantropiskā struktūrvienība, paplašina finansiālo atbalstu biedrībai \" Riga TechGirls \" un piešķir 250 000 ASV dolāru lielu grantu izglītojošo programmu īstenošanai, kas veicinās iedzīvotāju digitālās prasmes. Saskaņā ar \"Google.org\" sniegto informāciju, pateicoties šim atbalstam, \"Riga TechGirls\" palīdzēs 11 000 sievietēm padziļināti apgūt tādas zināšanas un prasmes, kas ir nepieciešamas, lai strādātu strauji augošajā tehnoloģiju nozarē, un pirmo reizi paplašinās darbību ārpus Latvijas, atverot tiešsaistes programmu nevalstiskajās organizācijās strādājošām sievietēm no citām Eiropas valstīm. Ar \"Google.org\" atbalstu \"Riga TechGirls\" mācību programma \"Iepazīsti tehnoloģijas\" būs pilnībā pieejama tiešsaistē, padarot to pieejamāku, kā arī individuāli piemērotāku un iesaistošāku, pateicoties inovatīvajām spēļošanas ( ) metodēm. Dalībniecēm tiks piedāvāts apgūt prasmes tādās jomās kā UX dizains, digitālais mārketings, e-komercija, analītika, kiberdrošība u.c., sekmējot Latvijas sieviešu konkurētspēju darba tirgū. Sadarbībā ar partneru tīklu \"Riga TechGirls\" piedāvās arī mentoru programmu, kas palīdzēs sievietēm iegūt praktisku pieredzi, ko sagaida potenciālie darba devēji. Turklāt programma būs pieejama tiešsaistē, kas veicinās tās pieejamību bezpeļņas organizāciju vadītājām un darbiniecēm ne tikai Latvijā, bet visā Eiropā. Līdz šim \"Google.org\" atbalsts palīdzēja \"Riga TechGirls\" īstenot divas veiksmīgas programmas, kuru ietvaros apmācītas 14 000 Latvijas sievietes. Aizvadītajā gadā mācības tika organizētas skolotājām un radošo nozaru pārstāvēm, savukārt šogad šādu iespēju plānots nodrošināt veselības aprūpes speciālistēm. Kopā ar jaunāko grantu \"Google.org\" atbalsts \"Riga TechGirls\" programmām pārsniegs 480 000 ASV dolāru.", "link": "https://www.delfi.lv/bizness/44467736/tehnologijas/55189516/googleorg-atbalsts-riga-techgirls-programmam-parsniegs-480-tukstosus-asv-dolaru"},
{"title": "'Dell' pasaulē likvidēs 5% darbavietu", "category": "Tehnoloģijas", "body": "ASV  datoru ražotājs \"Dell Inc.\" pasaulē likvidēs aptuveni 6650 darbavietas jeb 5% no kopējā darbavietu skaita, tam kļūstot par kārtējo tehnoloģiju uzņēmumu, kas īstenos restrukturizāciju. \"Dell\" pērnā gada sākumā nodarbināja 133 000 cilvēku, tai skaitā gandrīz trešdaļu ASV. Pirmdien uzņēmuma vadītājs Džefs Klārks norādīja, ka kompānijai \"jāpieņem papildu lēmumi, lai sagatavotos turpmākajam ceļam.\" \"Dell\" vēstī, ka samazinās personālo datoru pieprasījums, jo patērētājiem ASV un visā pasaulē problēmas rada augstā inflācija un procentu likmes. Tehnoloģiju nozarē šobrīd vērojama nopietna lejupslīde, un vairāki lielie uzņēmumi paziņojuši par vērienīgu darbavietu likvidēšanu, to vidū ir interneta tehnoloģiju kompānijas \"Google\" mātesuzņēmums \"Alphabet\", sociālā tīkla \"Facebook\" mātesuzņēmums \"Meta\", sociālais tīkls \"Twitter\" un interneta tirdzniecības uzņēmums \"Amazon\".", "link": "https://www.delfi.lv/bizness/44467736/tehnologijas/55200936/dell-pasaule-likvides-5-darbavietu"},
{"title": "'Zoom' atlaidīs aptuveni 1300 cilvēku", "category": "Tehnoloģijas", "body": "\"Zoom\" arī paziņoja, ka uzņemsies ar darbinieku atlaišanu saistītos izdevumus 50 līdz 68 miljonu ASV dolāru apmērā. Uzņēmuma akciju cena, kas pērn kritās par 63%, pēc paziņojuma par plānoto darbinieku atlaišanu pieauga par 9,9%. Uzņēmuma galvenais izpilddirektors Ēriks Juaņs arī paziņoja, ka samazinās savu darba algu 2023. finanšu gadā par 98%, atsakoties no prēmijas. Kompānijas izpilddirektoru pamatalgas šajā periodā tiks samazinātas par 20%. Atlaižamie darbinieki saņems algu par 16 nedēļām, veselības apdrošināšanu un gada prēmiju, paziņoja Juaņs. \"Mēs nenogurstoši strādājām (..) bet mēs arī kļūdījāmies. Mēs neveltījām pietiekami daudz laika, lai analizētu mūsu komandas vai izvērtētu to, vai mūsu izaugsme bija ilgtspējīga,\" atzina Juaņs. Kompānijas videokonferenču pakalpojumi kļuva populāri pandēmijas laikā noteikto ierobežojumu dēļ, bet tagad tās ieņēmumu pieaugums ir palēninājies. Analītiķi prognozē, ka \"Zoom\" ieņēmumi 2022. finanšu gadā ir pieauguši tikai par 6,7%, bet peļņa kritusies par 38%. \"Zoom\" noalgoja jaunus darbiniekus pandēmijas laikā, pieaugot pieprasījumam pēc kompānijas pakalpojumiem, bet tagad ir kļuvusi par vienu no ASV kompānijām, kas samazina izmaksas, gatavojoties potenciālai ekonomikas recesijai. Vairākas ASV kompānijas no \"Goldman Sachs\" līdz \"Alphabet\" šogad ir atlaidušas tūkstošiem darbinieku, lai pārciestu pieprasījuma kritumu, ko izraisījusi augsta inflācija un procentlikmju paaugstināšana.", "link": "https://www.delfi.lv/bizness/44467736/tehnologijas/55203314/zoom-atlaidis-aptuveni-1300-cilveku"},
{"title": "Brensona uzņēmums 'Virgin Orbit' atlaidīs 85% darbinieku", "category": "Tehnoloģijas", "body": "Britu miljardiera Ričarda Brensona uzņēmums \" Virgin Orbit \" atlaidīs 85% jeb 675 darbiniekus un vismaz \"pārskatāmā nākotnē\" pārtrauks savu darbību, paziņojis uzņēmums. Ievērojamais darbinieku skaita samazinājums notika pēc tam, kad grūtībās nonākušais uzņēmums 16. martā paziņoja par darbības pārtraukumu, lai piesaistītu papildu finansējumu. Plašsaziņas līdzekļos izskanējusi informācija, ka uzņēmuma vadītājs teicis darbiniekiem, ka uzņēmums apturēs savu darbību līdz turpmākam paziņojumam. \"Diemžēl mēs nevarējām nodrošināt finansējumu, lai pārliecinoši turpinātu uzņēmuma darbību,\" izpilddirektors Dens Hārts atzinis darbiniekiem, raksta CNBC. Hārts darbiniekiem skaidrojis, ka uzņēmumam \"nav citas izvēles\", kā tikai īstenot \"ārkārtīgi sāpīgas izmaiņas\", tostarp atlaist gandrīz visus uzņēmuma darbiniekus. Šī gada sākumā \"Virgin Orbit\" raķetei neizdevās pabeigt pirmo satelīta palaišanu no Apvienotās Karalistes. Brensona investīciju firma \"Virgin Investments\" līdz šim ieguldījusi 10,9 miljonus ASV dolāru (8,8 miljonus mārciņu) Virgin Orbit, \"lai finansētu atlaišanas pabalstus un citas izmaksas, kas saistītas ar darbaspēka samazināšanu\". \"Virgin Orbit\" paziņojis, ka sagaida, ka maksājumi par darbinieku atlaišanu un citas izmaksas sasniegs aptuveni 15 miljoni dolāru.", "link": "https://www.delfi.lv/bizness/44467736/tehnologijas/55388552/brensona-uznemums-virgin-orbit-atlaidis-85-darbinieku"},
{"title": "'Swedbank' pabeigusi pilnu 'Apple Pay' ieviešanas ciklu", "category": "Tehnoloģijas", "body": "\" Swedbank \" ieviesusi \" Apple  Pay\" norēķinu iespējas tiešsaistes tirgotājiem visās trīs Baltijas valstīs, informē kredītiestāde. Tagad, iepērkoties internetā, pircējiem ir iespēja veikt apmaksu ne tikai ar bankas maksājumu kartēm vai internetbankas risinājumu, bet arī caur e-maku – \"Apple Pay\". Šobrīd šādu iespēju var izmantot visi e-komercijas lietotāji savās \"Apple\" ierīcēs, iepērkoties pie tirgotājiem, kuri izmanto \"Swedbank EveryPay\" risinājumu. Valdis Vaišļa, \"Swedbank\" Naudas pārvaldības daļas vadītājs, norāda: \"Pēdējo trīs gadu laikā klientu interese veikt maksājumus caur \"Apple\" e-maku ir bijusi ļoti augsta. Maksājumu skaits 2022. gadā pieaudzis 3,5 reizes un sasniedzis 50 miljonus maksājumu. No kopējiem \"Swedbank\" apkalpotajiem maksājumiem tirdzniecības vietās, tie jau aizņem 20%. Un īpaši straujš pieaugums novērots tieši pagājušajā gadā, kad ar \"Apple\" e-maka starpniecību pārskaitīti 627 miljoni eiro. Tagad ieviestā iespēja arī tirgotājiem ļauj iekļaut \"Apple Pay\" savās e-komercijas platformās, kas palīdzēs klientiem vienkāršāk samaksāt par precēm un pakalpojumiem.\" Uzņēmējiem, kuri vēlas izmantot \"Apple Pay\" norēķinu iespējas savā e-komercijas platformā, jāaktivizē šāda iespēja \"Swedbank\" internetbankā, kamēr uzņēmumiem kuriem vēl nav e-komercijas pakalpojuma līguma, jānoslēdz vienošanās par tiešsaistes maksājumu pieņemšanu. Līdz ar \"Apple Pay\" ieviešanu arī uzņēmumu e-komercijas platformām, \"Swedbank\" ir pabeigusi pilnu \"Apple Pay\" ieviešanas ciklu. Privātpersonām kopš 2019. gada beigām ir pieejama iespēja savās \"Apple\" ierīcēs pievienot \"Swedbank\" maksājumu kartes un izmantot \"Apple Pay\" pakalpojumu.", "link": "https://www.delfi.lv/bizness/44467736/tehnologijas/55392568/swedbank-pabeigusi-pilnu-apple-pay-ieviesanas-ciklu"},
{"title": "Latvijas jaunuzņēmums 'Hyperjob' piesaista gandrīz pusmiljonu eiro finansējumu", "category": "Tehnoloģijas", "body": "Latvijas jaunuzņēmums  \"Hyperjob\", kas izstrādā tehnoloģiskus risinājumus, lai palīdzētu uzņēmumiem visā pasaulē piesaistīt talantus, saņēmis 435 tūkstošus eiro investīcijas. Piesaistīto finansējumu uzņēmums izmantos, lai turpinātu attīstīt produktu un paplašinātos Eiropas un ASV tirgos. \"Hyperjob\" rada dinamiskas darba vakanču mājaslapas un nodrošina automatizētu saziņu ar kandidātiem, līdz pat 6 reizēm palielinot kvalificētu un amatam atbilstošu kandidātu iesaisti. Uzņēmums vēlas mainīt to, kā organizācijas uztver rekrutēšanu, proti, nevis kā personāla atlasi, bet gan kā personāla piesaisti, klāsta \"Hyperjob\". \"Darba sludinājumi mūsdienās izskatās tāpat kā pirms 100 gadiem, bet kandidātu prasības ir mainījušās, tāpat kā mūsu rīcībā esošās tehnoloģijas. Pastāv milzīgs talantu trūkums, un organizācijas nevar paļauties tikai uz iesūtītajiem pieteikumiem. Atklājot, cik neefektīvas ir ierastās talantu piesaistes metodes, nolēmām ar tehnoloģiju palīdzību un datos balstītiem risinājumiem mainīt personāla atlases procesu. Ir jāmaina veids, kā mēs domājam par rekrutēšanu, un ir jākoncentrējas uz talantu piesaisti, nevis atlasi,\" skaidro \"Hyperjob\" izpilddirektors un līdzdibinātājs Jānis Kreilis. Uzņēmuma radītās interaktīvās vakanču mājaslapas, automatizētas un personalizētas \"LinkedIn\" un e-pasta ziņas, kā arī mākslīgā intelekta vadīti ieteikumi par piemērotiem kandidātiem, palielina kandidātu atsaucību. Daudzu rekrutēšanas procesu automatizācija, tostarp saziņa ar kandidātiem, ziņojumu A/B testēšana, ļauj kandidātus piesaistīt veiksmīgāk un ātrāk. Platformas vairāku līmeņu vadības sistēma ir piemērota strauji augošiem uzņēmumiem – vadītāji tajā var pārraudzīt visus procesus, kamēr personāla vadītāji un speciālisti – pārvaldīt detaļas. \"Hyperjob\" ir īstenojis vairākus pilotprojektus grūti aizpildāmo amatu vakancēm Baltijas valstīs, vāciski runājošajās valstīs, Centrālajā un Austrumeiropā, Lielbritānijā un ASV. To rezultātā potenciālo kandidātu iesaiste palielinājās trīs līdz sešas reizes, un 70% kandidātu deva priekšroku \"Hyperjob\" vakanču mājaslapām, salīdzinot ar parastiem darba sludinājumiem, apgalvo jaunuzņēmums. Vieni no pirmajiem \"Hyperjob\" klientiem ir Vācijas tehnoloģiju uzņēmums \"Personio\" un \" SEB \" globālo pakalpojumu centrs. Finansējuma kārtu vadīja Polijas-ASV riska kapitāla fonds \"SMOK Ventures\", piedaloties vairākiem eņģeļinvestoriem, tostarp \" Printful \" līdzdibinātājam un bijušajam izpilddirektoram Dāvim Siksnānam un \"Rush Street Interactive\" galvenajam informācijas tehnoloģiju vadītājam (CIO) Einaram Rosilehtam (Einar Roosileht). \"Hyperjob\" jau iepriekš piesaistīja 110 tūkstošus ASV dolāru no globālā riska kapitāla fonda \"Antler\" un 40 tūkstošus eiro no pašmāju \"Overkill VC\". Uzņēmums finansējumu izmantos produkta tālākai attīstīšanai   jaunu funkciju ieviešanai, tostarp katram kandidātam personalizētām vakanču mājaslapām, mākslīgā intelekta vadītai kandidātu meklēšanai, kā arī iespējai pierakstīties uz uzņēmuma jaunumiem. Daļu no piesaistītā finansējuma uzņēmums izmantos, lai turpinātu iekarot eksporta tirgus. \"Hyperjob\" izveidots 2021. gadā, un tā dibinātāji ir Jānis Kreilis, Roberts Tomme un Juris Sorokins. Risinājums apvieno mārketinga zināšanas un modernās tehnoloģijas, lai palīdzētu uzņēmumiem uzlabot darba sludinājumu efektivitāti un piesaistīt talantus, izmantojot dinamiskas vakanču mājaslapas, procesu automatizāciju un katram kandidātam pielāgotu personalizāciju.", "link": "https://www.delfi.lv/bizness/44467736/tehnologijas/55399404/latvijas-jaunuznemums-hyperjob-piesaista-gandriz-pusmiljonu-eiro-finansejumu"},
{"title": "Latvijas kibertelpā pieaugusi aktivitāte no Ķīnas", "category": "Tehnoloģijas", "body": "Sadarbībā ar VAS \"Latvijas valsts radio un televīzijas centrs\" un SIA \"Tet\" uzbrukumi veiksmīgi atvairīti un neradīja ilgstošus traucējumus to pakļauto sistēmu darbībai, atzīmēja \"Cert.lv\" pārstāve. Jauna tendence, kas novērota 2023. gada pirmajā ceturksnī, ir saistīta ar Ķīnas aktivitātes pieaugumu Latvijas kibertelpā, un tiek prognozēts, ka tā varētu tikai palielināties. Līdz šim Ķīnas interese par Latviju bijusi neliela, un iepriekš novēroti tikai atsevišķi uzbrukumu mēģinājumi pret valsts iestādēm. Martā tika novērotas arī vairākas specifiski Latvijas situācijai pielāgotas krāpnieku kampaņas, piemēram, SMS kampaņa šķietami Valsts ieņēmumu dienesta (VID) vārdā, informējot par VID nodokļu atmaksu. Citas kampaņas ietvaros krāpnieki izlikās par uzņēmumu vai iestāžu darbiniekiem un lūdza mainīt algas kontu. Abos gadījumos krāpnieki bija finansiāli motivēti un informēti par valstī notiekošajiem procesiem. \"Cert.lv\" ir Latvijas Universitātes Matemātikas un informātikas institūta struktūrvienība, kuras uzdevumi ir uzturēt vienotu elektroniskās informācijas telpā notiekošo darbību atainojumu, sniegt atbalstu informācijas tehnoloģiju drošības incidentu novēršanā vai koordinēt to novēršanu Latvijas IP adrešu apgabalos un \".lv\" domēna vārdu zonā.", "link": "https://www.delfi.lv/bizness/44467736/tehnologijas/55403690/latvijas-kibertelpa-pieaugusi-aktivitate-no-kinas"},
{"title": "'Naco Technologies' iegūst 'EIC Accelerator' grantu, lai revolucionizētu zaļā ūdeņraža ražošanu", "category": "Tehnoloģijas", "body": "Jaunuzņēmums  \"Naco Technologies\" ir ieguvis prestižo \"EIC Accelerator\" grantu 2,3 miljonu eiro apmērā, lai revolucionizētu zaļā ūdeņraža ražošanu. Investīciju un piešķirtā finansējuma kopējā summa veido 10 miljonus eiro. Finansējuma mērķis ir radīt specializētus nanopārklājumus un jaunus materiālus, kas aizstās vajadzību pēc platīna un citiem dārgmetāliem, kas nepieciešami ūdeņraža ražošanai un tā izmantošanai plašākā mērogā, informē Aleksandrs Parfinovičs, \"Naco Technologies\" izpilddirektors. Latvijas Ūdeņraža Asociācijā skaidro, ka ūdeņradim ir nozīmīga loma pārejā uz videi draudzīgu ekonomiku. Pašlaik to ražo no fosilā kurināmā, kas rada lielas oglekļa emisijas. Videi draudzīgāka alternatīva ir lieko saules un vēja enerģiju pārvērst ūdeņradī, izmantojot ūdens elektrolīzes procesu. Šajā procesā iegūtais ūdeņradis ir ķīmiski ļoti agresīvs, tāpēc elektrolīzeru komponentiem nepieciešama aizsardzība ar moderniem pārklājumiem. Pašlaik visplašāk izmantotās pārklājumu uzklāšanas metodes ir novecojušas un nav mērogojamas, jo tām ir augstas ražošanas izmaksas un tiek izmantoti dārgmetāli, kuru daudzums ir ierobežots. \"Mēs esam izstrādājuši revolucionāru ātrgaitas nanopārklājuma procesu, kas var 10 reizes samazināt tradicionālajos katalītiskajos pārklājumos izmantoto dārgmetālu (piemēram, Platīns (Pt), Irīdijs (Ir)) daudzumu. Tas arī sniedz iespēju izstrādāt jaunus materiālus, kas potenciāli varētu aizstāt šos grūti pieejamos elementus. Mēs jau sadarbojamies ar 20 klientiem, no kuriem daži ir vadošie ūdeņraža industrijas dalībnieki,\" stāsta Parfinovičs. \"Naco Technologies\" nodrošina katalītiskos un aizsargpārklājumus ūdeņraža sistēmu komponentēm, piemēram, membrānām, anodiem, katodiem un bipolārām plāksnēm. Uzņēmuma izstrādātā ātrgaitas magnetronu izsmidzināšanas tehnoloģija var lielā ātrumā izsmidzināt gandrīz jebkuru materiālu un apvienot tos jaunos nanostruktūras pārklājumos. PEM elektrolīzeri un degšūnu elementi spēlē būtisku lomu ūdeņraža ražošanā un uzglabāšanā, taču to atkarība no cēlajiem materiāliem, piemēram, platīna un irīdija, padara tos dārgus un mazāk ilgtspējīgus. \"Naco Technologies\" katalītisko pārklājumu mērķis ir novērst vai būtiski samazināt šo materiālu izmantošanu, samazinot ūdeņraža ražošanas izmaksas un ietekmi uz vidi. Pasaulei virzoties uz dekarbonizāciju, zaļais ūdeņradis ir kļuvis par tīru, ilgtspējīgu enerģijas avotu ar plašu pielietojumu, sākot no transporta līdz rūpniecībai. Tomēr augstās ražošanas izmaksas ir bijis būtisks šķērslis tā plašākai ieviešanai, norāda Latvijas Ūdeņraža Asociācijā.", "link": "https://www.delfi.lv/bizness/44467736/tehnologijas/55411556/naco-technologies-iegust-eic-accelerator-grantu-lai-revolucionizetu-zala-udenraza-razosanu"},
{"title": "Skolotājs – tehnoloģiju fans. Kā padarīt mācīšanos aizraujošu", "category": "Tehnoloģijas", "body": "Novērtējot aizrautību ar tehnoloģijām un mīlestību pret darbu, Rīgas Juglas vidusskolas un Rīgas Tālmācības vidusskolas skolotājs pērn saņēma  IKT nozares  gada balvu \"Platīna pele\" nominācijā \"Labākais E-skolotājs\". Ļevs Rusilo Rīgas Juglas vidusskolā pasniedz kultūras un mākslas kursus vidusskolēniem, kā arī sociālās zinības pamatskolā 7.–9. klasei. Šajā mācību gadā viņš izglīto arī topošos kultūras jomas profesionāļus Rīgas Tālmācības vidusskolā. Skolotājs stāsta, ka viņa ceļš uz šo profesiju sākās laikā, kad vēl pats bija skolēns un labprāt gan vadīja stundas vienaudžiem, gan iesaistījās ekskursiju un pasākumu organizēšanā. Latvijas Universitātes Pedagoģijas, psiholoģijas un mākslas fakultātē (LU PPMF) viņš ieguvis profesionālā bakalaura \"Kulturoloģijas un sociālo zinību skolotājs\" un pedagoģijas maģistra grādu. Pateicoties savām aktivitātēm un sasniegumiem, saņēmis dižmecenāta Kristapa Morberga stipendiju. Jaunietis uzsver, ka, jau studējot augstskolā, meklējis dažādus inovatīvus risinājumus izmantošanai mācību stundās", "link": "https://www.delfi.lv/bizness/44467736/tehnologijas/55402770/skolotajs-tehnologiju-fans-ka-padarit-macisanos-aizraujosu"},
{"title": "'Personība biznesā': Kristaps Rjabovs. Ar biznesa partneri kopā saveda datorspēles", "category": "Tehnoloģijas", "body": "Uzņēmums \"IDT Media\" dibināts 2013. gada aprīlī. Pirms sava biznesa uzsākšanas Kristaps Rjabovs sācis darba gaitas kā programmētājs. Viņš stāsta, ka dažreiz, lai atslēgtos no darba, mēdz uzspēlēt datorspēles. Tieši tādā veidā viņš iepazinās ar Artūru Krūzi, kurš ir otrs \"IDT Media\" patiesais labuma guvējs. Viens no sen lolotiem sapņiem ir atvērt uzņēmuma biroju vēl kādā citā valstī, un šobrīd aktīvi tiek izskatītas iespējas. atradīsiet šeit IT nozarē darbojos, kopš sevi atceros. Sākotnēji tas bija hobija līmenī, vēlāk jau kopā ar Artūru Krūzi dibinājām SIA \"IDT Media\", kas plašāk zināma kā e-komercijas informācijas tehnoloģiju risinājumu izstrādātāja \"Magebit\". Sākumā bijām vienīgie uzņēmuma darbinieki, bet šobrīd \"Magebit\" komandu veido vairāk nekā 100 programmētāji un stratēģiskie speciālisti, nodrošinot teju visu, kas nepieciešams interneta veikala īpašniekam: stratēģiju, dizainu, izstrādi, drošības auditus, uzlabojumus, infrastruktūru, SEO, mārketingu u. c.", "link": "https://www.delfi.lv/bizness/44467736/tehnologijas/55411216/personiba-biznesa-kristaps-rjabovs-ar-biznesa-partneri-kopa-saveda-datorspeles"},
{"title": "LMT grupas uzņēmums iegādājies 'Elektronika Serviss Group'", "category": "Tehnoloģijas", "body": "SIA \" Latvijas Mobilais telefons \" ( LMT ) grupas uzņēmums SIA \"LMT Retail & Logistics\" saņēmis Konkurences padomes atļauju un iegādājies \"Elektronika Serviss Group\", kurā ietilpst savstarpēji saistīti Latvijas uzņēmumi SIA \"Elektronika-Serviss\" un SIA \"Servicenet LV\", kā arī Igaunijas uzņēmumi \"Speleta\" un \"Servicenet EE\", pavēstīja LMT pārstāvji. Iegādes darījuma summu uzņēmuma pārstāvji neatklāja. Līdz ar \"Elektronika Serviss Group\" uzņēmumu pievienošanu \"LMT Retail & Logistics\" paplašinās savas kompetences un darbības lauku un turpmāk līdzās mobilo telefonu, viedierīču un planšetdatoru servisam, ko līdz šim nodrošināja sadarbība ar zīmolu \"TSC\", klientiem nodrošinās arī datortehnikas un sadzīves tehnikas remontu. Līdzīgi kā \"TSC\", arī \"Elektronika Serviss Group\" uzņēmumi ir pēcpārdošanas servisa pakalpojuma sniedzēji, taču citās preču kategorijās, vairāk fokusējoties uz datoru, televizoru un citas sadzīves tehnikas remontu. \"LMT Retail & Logistics\" valdes priekšsēdētājs Rinalds Kalniņš norāda, ka \"\"Elektronika Serviss Group\" uzņēmumiem ir sevišķi liela pieredze mazās un lielās sadzīves tehnikas remonta jomā un vairāk nekā 60 dažādu zīmolu autorizācijas. Apvienojot \"TSC\" un šo kompāniju jaudu un pieredzi, spēsim gan paplašināt esošo elektrotehnikas servisa pakalpojumu klāstu, gan apmierināt augošo pieprasījumu un veicināt Latvijas pakalpojumu eksportu.\" \"LMT Retail & Logistics\" vadošie finanšu konsultanti darījumā ir \"Superia\". Darījuma juridiskās konsultācijas sniedz \"ZAB Eversheds Sutherland Bitāns\". LETA iepriekš ziņoja, ka  Konkurences padome  LMT iegūt vienpersonisku izšķirošu ietekmi pār četriem uzņēmumiem, kas sniedz sadzīves tehnikas un elektroierīču remonta pakalpojumus, tādējādi LMT guvis izšķirošu ietekmi pār Latvijas uzņēmumiem \"Elektronika-serviss\" un \"ServiceNet LV\", kā arī Igaunijas uzņēmumiem \"Speleta\" un \"ServiceNet EE\". Izvērtējot uzņēmumu sniegto un KP rīcībā esošo informāciju, KP secinājusi, ka apvienošanās rezultātā būtiski nemainīsies tirgus struktūra, nemazināsies konkurence un neizveidosies vai nenostiprināsies dominējošais stāvoklis ietekmētajos tirgos Latvijā, kuros darbojas apvienošanās dalībnieki. Tāpēc apvienošanās darījums ir atļaujams. LETA jau vēstīja, ka paziņojumu par apvienošanās ieceri KP no LMT saņēma pērn novembrī. Tāpat ziņots, ka LMT grupas uzņēmums SIA \"LMT Retail & Logistics\" 2022.gada vasarā parakstīja līgumu par \"Elektronika-Serviss\", \"ServiceNet LV\", \"Speleta\" un \"ServiceNet EE\" iegādi. Mobilo sakaru ierīču un digitālās elektronikas tirgotājs \"LMT Retail&Logistics\" reģistrēts 1994.gada decembrī, un tā pamatkapitāls ir 43 397 eiro. Kompānijas vienīgais īpašnieks ir \"Latvijas mobilais telefons\". Uzņēmums 2021.gadā strādāja ar 112,714 miljonu eiro apgrozījumu, kas ir par 13,2% vairāk nekā gadu iepriekš, bet kompānijas peļņa palielinājās 2,6 reizes un bija 3,664 miljoni eiro. Finanšu dati par 2022.gadu vēl nav publiskoti. Informācija \"Firmas.lv\" liecina, ka \"Elektronika-serviss\" reģistrēta 1992.gadā, un tās pamatkapitāls ir 9950 eiro. Uzņēmuma līdzšinējie īpašnieks bija Toropovu ģimenei piederošais \"AT Holdings\". 2021.gadā uzņēmums strādāja ar 4,706 miljonu eiro apgrozījumu, kas ir par 37,5% vairāk nekā gadu iepriekš, savukārt uzņēmuma peļņa saruka par 34,2% - līdz 52 003 eiro. Finanšu rādītāji par 2022.gadu vēl nav publiskoti. Tikmēr \"ServiceNet LV\" reģistrēts 1992.gadā, un tā pamatkapitāls ir 165 880 eiro. Uzņēmuma īpašnieks ir \"Elektronika-serviss\". 2022.gadā \"ServiceNet LV\" strādāja ar 346 861 eiro apgrozījumu, kas ir par 40,3% mazāk nekā gadu iepriekš, bet uzņēmuma zaudējumi bija 30 246 eiro, pretstatā peļņai gadu iepriekš. Jau vēstīts, ka 2021.gadā LMT koncerns strādāja ar 252,907 miljonu eiro apgrozījumu, kas ir par 11,2% vairāk nekā gadu iepriekš, bet koncerna peļņa pieauga par 21,6% un bija 33,105 miljoni eiro. Vienlaikus koncerna māteskompānijas apgrozījums 2021.gadā bija 159,833 miljoni eiro, kas ir par 4,2% vairāk nekā gadu iepriekš, bet kompānijas peļņa pieauga par 16,3%, sasniedzot 31,024 miljonus eiro. Finanšu rādītāji par 2022.gadu vēl nav publiskoti. LMT reģistrēta 1992.gada janvārī, un tās pamatkapitāls ir 817 000 eiro, liecina \"Firmas.lv\" informācija. LMT kapitālā 49% pieder \"Telia Company\" un tās meitasfirmai \"Sonera Holding\", pa 23% akciju pieder SIA \"Tet\" un Latvijas Valsts radio un televīzijas centram, bet 5% - SIA \"Publisko aktīvu pārvaldītājs \"Possessor\"\". \"Telia Company\" pieder 49% \"Tet\" kapitāldaļu, bet Latvijas valstij \"Possessor\" personā - 51%.", "link": "https://www.delfi.lv/bizness/44467736/tehnologijas/55417014/lmt-grupas-uznemums-iegadajies-elektronika-serviss-group"},
{"title": "Daļai iedzīvotāju problēmas ar 'eParaksts mobile' lietošanu. LVRTC iesaka, kā rīkoties", "category": "Tehnoloģijas", "body": "Līdz ar jaunākās \"eParaksts mobile\" versijas publicēšanu novērots, ka daļai iedzīvotāju, kuri izmanto \"iPhone\" viedtālruni, var būt traucēta vai ierobežota lietotnes darbība, \"Delfi Bizness\" apliecināja VAS \" Latvijas Valsts radio un televīzijas centrs \" (LVRTC) pārstāve Vineta Sprugaine. Viņa uzsver, ka traucējumi skāruši tikai tos lietotājus, kuri nav apstiprinājuši \"eParaksts mobile\" līguma izmaiņas vai noslēguši jaunu līgumu. Pēc Sprugaines teiktā, kopš pagājušās ceturtdienas, 6. aprīļa, ar šo problēmu pie LVRTC ir vērsušies nedaudz mazāk kā 100 lietotāji. Vienlaikus viņa uzsver – lai nodrošinātu pakalpojumu nepārtrauktību, LVRTC kopš pērnā gada decembra ir apziņojis visus \"eParaksts mobile\" lietotājus un turpina to darīt reizi nedēļā. \"Redzam, ka aptuveni 10% lietotāju aizvien nav apstiprinājuši līguma izmaiņas un var saskarties ar tehniskām problēmām, kā arī ierobežotu lietotnes funkcionalitāti,\" stāsta viņa. Aptuveni 1% lietotāju ir nokavējuši līguma pārslēgšanas termiņu, jo to paveikt pilnībā attālināti iespējams tikai esošā līguma darbības laikā. Šiem lietotājiem būs jāpiesakās \"eParaksts mobile\" saņemšanai atkārtoti, piesakoties portālā \"mobile.eparaksts.lv\". Pie LVRTC līdz šim nav vērsies neviens, kam būtu sakārtots līgums, bet ir problēmas ar \"eParaksts mobile\" lietošanu. Sprugaine skaidro, ka līguma izmaiņas saistītas gan ar līguma darbības termiņu – līgums turpmāk būs spēkā uz nenoteiktu laiku, gan ar jaunu funkcionalitāti – ar \"eParaksts mobile\" ir iespējams apstiprināt darījumus internetbankās, taču, lai šo funkciju izmantotu, ir jāapstiprina līguma izmaiņas un jāizsniedz sev jauna e-Identitāte. Ja lietotājs saņēmis kļūdas paziņojumu, LVRTC lūdz pārliecināties, ka tiek izmantota lietotnes \"eParaksts mobile\" jaunākā – 1.28.3 versija, bet pēc tam ienākt portālā \"eParaksts.lv\" un savā lietotāja profilā parakstīt vai apstiprināt līguma izmaiņas. Pēc tam lietotnē \"eParaksts mobile\" sadaļā Iestatījumi personai ir jāizdzēš sava  e-Identitāte un turpat tā jāizveido no jauna.", "link": "https://www.delfi.lv/bizness/44467736/tehnologijas/55417980/dalai-iedzivotaju-problemas-ar-eparaksts-mobile-lietosanu-lvrtc-iesaka-ka-rikoties"},
{"title": "Lietuvā maijā notiks progresa un inovāciju konference 'Login'", "category": "Tehnoloģijas", "body": "Lietuvas  galvaspilsētā Viļņā šā gada 11. un 12. maijā notiks \"Login 2023\" progresa un inovāciju konference, kurā piedalīsies vairāk nekā 150 novatoru, \"Delfi Bizness\" informēja konferences organizētāji. Novatoriskajā konferencē tiks apskatītas dažādas tēmas – „nāves kapsulu“ radījušais par „Dakteri Nāvi“ dēvētais Filips Ničke jautās, vai cilvēkam vajadzētu būt tiesīgam izvēlēties, kad mirt, FIBA komercvadītājs Gustavo Arellano atklās, kas notiek industrijā aiz basketbola laukuma, bet medicīnas eksperte Nina Šesto, kā arī subtitru briļļu izgudrotājs Mičels Feldmans pastāstīs, kā viņu idejas atvieglo cilvēku ikdienas dzīvi. Un tie ir vien daži no vairāk nekā 150 konferences referentiem. „Progress, zinātne, nākotne, māksla, sabiedrība, attiecības, cilvēks, izaicinājumi, inovācijas, – šie ir vien daži no daudziem \"Login\" atslēgvārdiem. Grūti iztēloties cilvēku, kam šī konference nebūtu aktuāla un ko tā nekādā veidā nebūtu spējīga aizraut. Uzskatu, ka tādu cilvēku būtu ļoti grūti atrast. \"Login\" – tā ir reta parādība, kad visdažādāko uzskatu, viedokļu un interešu pārstāvji satiekas zem viena jumta,“ stāsta \"Login\" vadītāja Sandra Meškauskaite-Stepšiene. Konferences organizatori klātienē cer sagaidīt vairāk nekā 4000 apmeklētāju. Pasākums Lietuvā notiks 17. reizi.", "link": "https://www.delfi.lv/bizness/44467736/tehnologijas/55420548/lietuva-maija-notiks-progresa-un-inovaciju-konference-login"},
{"title": "No koka izstrādājuma līdz pasaulē pieprasītam produktam. Latvijas 'Azeron' veiksmes stāsts", "category": "Tehnoloģijas", "body": "Vērts pieminēt, ka uzņēmuma gada apgrozījums jau sasniedzis aptuveni 4 miljonus eiro. Visa sākums ir \"Azeron\" idejas autora Imanta Daigina aizraušanās ar datorspēlēm un praktiskā latvieša gēns – pirmais produkts savām vajadzībām tika uzmeistarots no koka. Tālāk šajā stāstā seko tādi faktori kā iepazīšanās ar dzīvesbiedri un biznesa partneri Ingu Vanagu, influenceru spēks, \" PayPal \" \"iesaldēta\" nauda, Ķīnas brāķis un ātrs risinājums, izcila komanda un pretimnākoši sadarbības partneri. Divus mēnešus pēc dibināšanas \"Azeron\" četru minūšu laikā spēja pārdot vairāk nekā 200 produkta vienību 50 tūkstošu eiro vērtībā. Tiesa gan, tobrīd tas radīja patiesi lielu izaicinājumu.", "link": "https://www.delfi.lv/bizness/44467736/tehnologijas/55429162/no-koka-izstradajuma-lidz-pasaule-pieprasitam-produktam-latvijas-azeron-veiksmes-stasts"},
{"title": "Japānas 'Sega' piedāvā iegādāties 'Angry Birds' izstrādātāju", "category": "Tehnoloģijas", "body": "Japānas  videospēļu uzņēmums \"Sega\" piedāvājis par vairāk nekā 700 miljoniem eiro iegādāties populārās videospēles \"Angry Birds\" izstrādātāju - Somijas kompāniju \"Rovio\", pirmdien paziņoja abas kompānijas. \"Apvienojot \"Rovio\" un \"Sega\" stiprās puses, tiek piedāvāta aizraujoša nākotne,\" norāda \"Rovio\" vadītājs Aleksandrs Pelletjē-Normāns. Viņš piebilda, ka \"Rovio\" iesaka akcionāriem šo iegādes darījumu pieņemt. \"Sega\" izteikto piedāvājumu skaidro ar uzņēmuma vēlmi izvērst savu darbību mobilo spēļu tirgū. \"Rovio\" pērn nodarbināja vairāk nekā 500 cilvēkus un strādāja ar 31,4 miljonu eiro peļņu. Kompānijas \" Sony  Entertainment\" 2016. gadā izlaistā filma \"Angry Birds\" (\"Dusmīgie putni\") guva milzīgus panākumus, pasaulē nopelnot 350 miljonus dolāru. Tāpat \"Rovio\" pieder arī \"Angry Birds\" izklaides parki vairākās valstīs, tostarp Somijā, Ķīnā un Spānijā.", "link": "https://www.delfi.lv/bizness/44467736/tehnologijas/55435752/japanas-sega-piedava-iegadaties-angry-birds-izstradataju"},
{"title": "Miris Latvijā ražojošā uzņēmuma 'Yukon Advanced Optics Worldwide' dibinātājs", "category": "Tehnoloģijas", "body": "\"Ar dziļām skumjām un patiesām bēdām mēs paziņojam, ka 60 gadu vecumā pēkšņi miris uzņēmumu grupas \"Yukon Advanced Optics Worldwide\" dibinātājs un ilggadējais vadītājs Aleksandrs Oļševskis,\" teikts kompānijas paziņojumā. Baltkrievijas pilsonis Oļševskis uzņēmumu nodibināja 1991. gadā Baltkrievijā. Pašlaik \"Yukon Advanced Optics Worldwide\" ir augsto tehnoloģiju grupa ar birojiem septiņās valstīs un vairāk nekā 1000 darbiniekiem. Uz Lietuvu Oļševskis uzņēmumu pārcēla 2004. gadā. Latvijā \"Yukon Advanced Optics Worldwide\" 2020. gadā izveidoja uzņēmumu SIA \"Pulsar Optics\", kura ražotnē Daugavpilī tiek izgatavotas \"Pulsar\" zīmola termokameras. Lai gan uzņēmums, kas pats ir iesaistījies dažādos Ukrainas un ukraiņu bēgļu atbalsta pasākumos, uzstāj, ka tā ražotā produkcija ir paredzēta civiliem mērķiem, sociālo mediju ieraksti liecina, ka, piemēram, Latvijā vairākās kampaņās par ziedotajiem līdzekļiem Ukrainas aizstāvjiem ir nosūtīti tieši \"Pulsar\" zīmola tēmēkļi, termokameras un cits aprīkojums. \"Yukon Advanced Optics Worldwide\" drīz pēc Krievijas atkārtotā iebrukuma Ukrainā pērn pavasarī paziņoja, ka pārtrauc savas produkcijas tirdzniecību Krievijā, Baltkrievijā, kā arī Vidusāzijas un Kaukāza valstīs, liecina uzņēmuma mājaslapā pieejamā informācija. \"Yukon Advanced Optics Worldwide\" izstrādātie termovizori un digitālā nakts un dienas optika tiek izmantota medību, jūras un drošības industrijā. Uzņēmums ir viens no nedaudziem ražotājiem, kas nodrošina pilnu ražošanas ciklu, un pašlaik tā piedāvājumā ir vairāk nekā 200 izstrādājumu. \"Pulsar Optics\" reģistrēta 2020. gadā, un tās pamatkapitāls ir viens miljons eiro, liecina \"Firmas.lv\" informācija. Uzņēmums 2021. gadā strādāja ar 21,52 miljonu eiro apgrozījumu un 7,24 miljonu eiro peļņu. Finanšu dati par pagājušo gadu vēl nav publiskoti.", "link": "https://www.delfi.lv/bizness/44467736/tehnologijas/55436250/miris-latvija-razojosa-uznemuma-yukon-advanced-optics-worldwide-dibinatajs"},
{"title": "Neuzķeries! Investīciju krāpnieki trīs mēnešos nozaguši miljonus", "category": "Tehnoloģijas", "body": "Investīciju krāpšanas gadījumu skaits un izkrāptās summas pārsniedz telefonkrāpnieku aktivitāti. Proti, investīciju krāpniecības veidā no cilvēkiem izdevies izkrāpt gandrīz 1,3 miljonus eiro, savukārt telefonkrāpniecības rezultātā zaudēts nedaudz virs viena miljona eiro. Finanšu nozares asociācijas Krāpšanu ierobežošanas darba grupas vadītājs Anrijs Šmits saka, ka iedzīvotājiem ir jābūt modriem visu laiku. “Šodien jūs var mēģināt apkrāpt kāds investīciju jomas krāpnieks, kas piedāvā izdevīgi un bez riska iegādāties kriptovalūtu, kamēr nākamajā nedēļā varat saņemt aizdomīgu zvanu no telefonkrāpniekiem, kas uzdodas par bankas, valsts policijas vai kādas citas iestādes darbiniekiem. Tāpat, šobrīd krāpnieki aktīvi sūta SMS un e-pastus un uzdodas, piemēram, par Valsts ieņēmuma dienesta darbiniekiem, jo zina, ka šobrīd cilvēki vēlas atgūt pārmaksāto iedzīvotāju ienākuma nodokli un tādejādi var steigā izpaust sensitīvus datus par sevi un pieeju banku kontiem. Tāpēc vienmēr jāpārliecinās, kam un kādos nolūkos dalāties ar datiem, kam un kādos nolūkos pārskaitāt naudu. Iedzīvotājiem jābūt tikpat vērīgiem, cik krāpniekiem,” dažādos garnadžu paņēmienus ieskicē Šmits. Investīciju krāpšanas gadījumu skaita pieaugums novērots tieši martā, kad tika īstenots 261 krāpniecības gadījums un izkrāptā summa pārsniedza 368 000 eiro. Taču kopumā lielāko daļa investīcijas krāpnieku centienus ir izdevies novērst – attiecīgi novērsti 556 krāpšanas mēģinājumi par summu 427 000 eiro. Visbiežāk uz krāpnieku ēsmām uzķeras tieši jaunie investori, kas tikko sākuši vai tikai interesējas par brīvās naudas ieguldīšanas iespējām, kamēr pieredzējušie investori iekrīt retāk.", "link": "https://www.delfi.lv/bizness/44467736/tehnologijas/55439968/neuzkeries-investiciju-krapnieki-tris-menesos-nozagusi-miljonus"},
{"title": "Konferencē 'TechChill' ārzemju investoriem atrādīs Latvijas jaudīgākos jaunuzņēmumus", "category": "Tehnoloģijas", "body": "Latvijas Investīciju un attīstības aģentūra ( LIAA ) jaunuzņēmumu un tehnoloģiju konferences “ TechChill ” ietvaros organizē ārvalstu investoru tikšanos ar desmit šobrīd aktuālākajiem un daudzsološākajiem Latvijas jaunuzņēmumiem, \"Delfi Bizness\" informēja konferences organizatori. Plānots, ka pasākumu šogad apmeklēs vairāk kā 200 investori. \"Šogad par Latvijas jaunuzņēmumiem un \"TechChill\" pasākumu, kas notiks aprīļa pēdējā nedēļā, investoru interese ir ļoti liela. Ikviens pasākuma apmeklētājs klātienē varēs satikt vairāk kā 200 investorus, kuri divas dienas pavadīs konferencē gan meklējot jaunus kontaktus, gan daloties zināšanās un uzklausot idejas. Īpašs prieks, ka būs pārstāvēti arī 30 jauni investīciju fondi - to pārstāvji nekad nav apmeklējuši \"TechChill\" un līdz ar to arī salīdzinoši maz zina par vietējo jaunuzņēmumu ekosistēmu,\" saka organizācijas \"TechChill\" vadītāja Annija Mežgaile. LIAA kopā ar jaunuzņēmumu ekosistēmas pārstāvjiem ir atlasījusi desmit uzņēmumus, kam jaunuzņēmumu un tehnoloģiju konferences \"TechChill\" ietvaros organizētā īpašā pasākumā būs iespēja tikties ar ārvalstu investoriem. Atlases procesā tika ņemts vērā, ka neviens no šiem uzņēmumiem nav piesaistījis vairāk kā miljonu eiro investīcijās, komandas skaits nepārsniedz 15 cilvēku, uzņēmumam ir ienākumi, un tas ir attīstības stadijā. Atlasītie jaunuzņēmumi ir \"Longenesis\", \"Cenos\", \"Jeff\", \"Setupad\", \"Supliful\", \"Solfeg.io\", \"Gamechanger Audio\", \"Cellbox labs\", \"BeTriton\" un \"Anatomy Next\". Jaunuzņēmumu un tehnoloģiju konference \"TechChill\" šogad notiks 11. reizi no 26. līdz 28. aprīlim \"Fantadromā\" un \"Hanzas Peronā\".", "link": "https://www.delfi.lv/bizness/44467736/tehnologijas/55449182/konference-techchill-arzemju-investoriem-atradis-latvijas-jaudigakos-jaunuznemumus"},
{"title": "Izmaiņas mobilo sakaru operatora 'Bite Latvija' valdes sastāvā", "category": "Tehnoloģijas", "body": "Notikušas izmaiņas SIA \" Bite Latvija \" valdes sastāvā, informē \" Lursoft  Klientu portfelis\". No valdes locekļa amata atcelts Arūnas Dūda, kurš šajā amatā atradās kopš 2017. gada marta. \"Lursoft\" dati rāda, ka Arūnas Dūda turpina ieņemt SIA \"All Media Latvia\" padomes locekļa un SIA \" Baltcom \" valdes locekļa amatus. Amatu atstājot Arūnas Dūda, viņa vietā SIA \"Bite Latvija\" valdē iecelts Kestutis Gailius. Iepriekš amatus citos Latvijā reģistrētos uzņēmumos viņš nav ieņēmis, liecina \"Lursoft\" informācija. SIA \"Bite Latvija\" valde strādā četru amatpersonu sastāvā. Valdes priekšsēdētāja amatu ieņem Pranas Kuisys un valdes locekļu –  Arunas Mickevicius , Kestutis Gailius un Anna Fadejeva. Pagājušajā gadā SIA \"Bite Latvija\" darbinieku skaits audzis līdz 807, liecina Valsts ieņēmumu dienesta publiskotā informācija. Uzņēmums nodokļu maksājumos valsts budžetā pērn samaksājis 28,9 miljonus eiro, tostarp 5,64 miljonus eiro valsts sociālās apdrošināšanas obligātajās iemaksās un 2,9 miljonus eiro iedzīvotāju ienākuma nodoklī. 2021. gadā SIA \"Bite Latvija\" apgrozīja 134,58 miljonus eiro, pēc nodokļu nomaksas gūstot 22 miljonu eiro peļņu.", "link": "https://www.delfi.lv/bizness/44467736/tehnologijas/55461866/izmainas-mobilo-sakaru-operatora-bite-latvija-valdes-sastava"},
{"title": "'TechChill' aicina pieteikties bezmaksas meistarklasēm", "category": "Tehnoloģijas", "body": "27. un 28. aprīlī Rīgā 11. reizi notiks jaunuzņēmumu un tehnoloģiju konference \" TechChill \". Dienu agrāk – 26. aprīlī – jebkuram interesantam ir iespēja apmeklēt bezmaksas meistarklases par dažādām tēmām, papildinot savas zināšanas par uzņēmuma dibināšanu un investīciju piesaisti. \"Šādi pasākumi ir iespēja jebkuram iegūt unikālas zināšanas, kas īstajā laikā var noderēt, dibinot uzņēmumu, paplašinot to vai piesaistot finansējumu. Rezultātā tas ir ieguvums visai Latvijas ekonomikai, ka šeit rodas jauni un inovatīvi uzņēmumi. Katru gadu meistarklašu tēmas mainās. Cenšamies izvēlēties tādas, kas atbilst šābrīža aktualitātēm jaunuzņēmumu un tehnoloģiju pasaulē,\" saka \"TechChill\" vadītāja Annija Mežgaile. Šī gada \"TechChill\" bezmaksas meistarklasēs uzmanība tiks pievērsta finansējuma piesaistei, kas bieži nosaka, vai jaunuzņēmums būs veiksmīgs. Jebkuram uzņēmējam ir svarīgi saprast, kā riska kapitāla investors raugās uz potenciālo investīciju. Savukārt tiem, kam nav aktuāla sadarbība ar investoriem, būs iespēja iegūt informāciju par dažādām citām jaunuzņēmumu atbalsta programmām. Būs arī meistarklase par finansējuma piesaisti uzņēmējiem, kuri darbojas zinātņietilpīgo tehnoloģiju jomā. \"TechChill\" uz bezmaksas meistarklasēm šogad aicina arī potenciālos investorus. Somijas Biznesa eņģeļu asociācijas pārstāve stāstīs par to, kā kļūt par biznesa eņģeli un sākt investēt. Meistarklasēs uzņēmēji arī runās par to, kā mērogot jeb paplašināt savu uzņēmumu, kas arī bieži ir izaicinājums brīdī, kad kompānija sāk strādāt veiksmīgi. Visas meistarklases notiks Fantadromā, Gustava Zemgala gatvē 74a. Jaunuzņēmumu un tehnoloģiju konference \"TechChill\" notiks no 26. līdz 28. aprīlim Fantadromā un Hanzas Peronā.", "link": "https://www.delfi.lv/bizness/44467736/tehnologijas/55464708/techchill-aicina-pieteikties-bezmaksas-meistarklasem"},
{"title": "Rīgas debesīs būs skatāms līdz šim lielākais dronu šovs Latvijā", "category": "Tehnoloģijas", "body": "Jaunuzņēmumu un tehnoloģiju konferences \" TechChill \" laikā – 27. aprīlī plkst. 21.30 – debesīs virs \"Europark\" stāvvietas pie \"Hanzas Perona\" būs vērojams krāšņs dronu šovs, informē organizatori. 200 droni pacelsies 100 metru augstumā, un būs redzami krietni tālāk. Tas ir pirmais šāda mēroga dronu šovs Latvijā. Šova dizainu un programmēšanu veidojis pasaulē šajā nozarē labi pazīstamais Latvijas uzņēmums \"Basemotion\". Tiesa gan – lai šovs notiktu, vajadzīgi labi laika apstākļi, bez nokrišņiem. \"Svētkiem piestāv salūts, kas šoreiz tiek veidots, izmantojot jaunākās tehnoloģijas. Turklāt mums izdosies iepriecināt ne vien pasākuma apmeklētājus, bet arī rīdziniekus,\" saka \"TechChill\" vadītāja Annija Mežgaile. Latvijas uzņēmuma \"Basemotion\" pirmsākumi meklējami 2017. gadā. \"Basemotion\" nodarbojas ar dronu šova dizainu, animāciju un programmēšanu, kas tālāk tiek nodots pasākuma organizatoriem, kuri sadarbībā ar dronu uzņēmumiem šovu īsteno. Dronu šovs, kas notiks \"TechChill\" konferences laikā, tiek īstenots sadarbībā ar dronu uzņēmumiem \"Light A Sky\" (Lietuva) un \"Astranate\" (Polija). \"Basemotion\" veidojis dronu šovu dizainu un programmēšanu tādiem zīmoliem un pasākumiem kā \"Super Bowl\", \"Grammy Awards\", \"Pepsi\", \"Avatar\", \"Boeing\", \"Porsche\", F1 un daudziem citiem lielāka un mazāka mēroga pasākumiem izklaides, sporta, tehnoloģiju un mākslas jomās. Jaunuzņēmumu un tehnoloģiju konference \"TechChill\" šogad notiks 11. reizi no 26. līdz 28. aprīlim Fantadromā un Hanzas Peronā. 26. aprīlī konferenci ieskandina bezmaksas pasākumu un meistarklašu programma, kas brīvi pieejama ikvienam interesentam. Bezpeļņas organizācija \"TechChill\" ir Latvijas jaunuzņēmumu vides pārstāvju iniciatīva. Tās mērķis ir veicināt tehnoloģiju un jaunuzņēmumu ekosistēmas attīstību, starptautisko atpazīstamību un investīciju piesaisti.", "link": "https://www.delfi.lv/bizness/44467736/tehnologijas/55466322/rigas-debesis-bus-skatams-lidz-sim-lielakais-dronu-sovs-latvija"},
{"title": "Jaunuzņēmumi cīnīsies par 350 tūkstošiem eiro konferences 'TechChill' konkursā 'Fifty Founders Battle'", "category": "Tehnoloģijas", "body": "50 jaunuzņēmumi no visas pasaules konferences \" TechChill \" konkursā \"Fifty Founders Battle\" cīnīsies par vairāk nekā 350 000 eiro balvu fondu. To vidū ir 16 jaunuzņēmumi no Latvijas. Jaunuzņēmumu un tehnoloģiju konferences \"TechChill\" konkursam \"Fifty Founders Battle\" šogad pieteicās 250 jaunuzņēmumi no 30 valstīm, kas ir lielākais pieteikumu skaits \"TechChill\" pastāvēšanas vēsturē. Pusfinālā no Latvijas iekļuva: ● \"Abillio\" – uzņēmums kā pakalpojums tiem, kuri piedāvā savus pakalpojumus, bet nevēlas dibināt uzņēmumu. ● \"Adventum Tech\" – izstrādā inovatīvus lietu un programmatūras risinājumus, ko iespējams izmantot būvniecības, ražošanas, mobilitātes un enerģētikas nozarēs. ● \"BirgerMind\" – veido neinvazīvu saskarni, ar kuras starpniecību būtu iespējams saslēgt cilvēka smadzenes ar datoru, lai paralizēti cilvēki varētu komunicēt. ● \"Bruntor\" – četru riteņu elektriskais skrejritenis \"Bruntor Cargo\" kravu pārvadāšanai. ● \"Cubed\" – platforma, kas palīdz iegādāties pircēja vēlmēm atbilstošu nekustamo īpašumu. ● \"Green-Growth\" – reāllaika ražas kontroles platforma. ● \"Huntli\" – risinājums bankām un finanšu tehnoloģiju uzņēmumiem, kas vienuviet nodrošina iespēju monitorēt darījumus un piekļūt rīkiem, kuri palīdz novērst krāpšanu. ● \"Medon\" – digitāla klīnika, kas nodrošina ārsta konsultācijas tiešsaistē. ● \"OG Sense\" – izstrādā tehnoloģiju amonjaka gāzes līmeņa kontrolei. ● \"Overly\" – attīsta platformu, kur ikviens interesents var izveidot savu papildinātās realitātes pieredzi. ● \"Peero\" – rada risinājumu personālatlases nozarei, kas ļauj datus par cilvēkiem integrēt platformā, kur definētas uzņēmuma vērtības. ● \"Sepsiscan\" – veido hiperspektrālu attēlu radīšanas ierīci, kas palīdzēs vizuāli noteikt skābekļa līmeņa samazināšanos asinīs, lai agrīni diagnosticētu sepsi. ● SIA \"Qrunch\" – veido risinājumu, kas dos iespēju viesnīcas viesiem izvēlēties jebkuru tās pakalpojumu bez nepieciešamības sazināties ar viesnīcas personālu. ● \"SimpleCharge\" – nodrošina iespēju lādēt elektriskos transportlīdzekļus, savienojot tos ar apgaismes stabiem. ● \"SpoCaBoo\" – veido risinājumu sportistiem, kur būtu iespējams sekot līdzi gan sacensību kalendāram, gan saviem sportiskajiem rezultātiem. ● \"Sqrino\" – automatizēta platforma, kas palīdz uzņēmumiem konstatēt atbilstību ISO 27001 un GDPR standartiem. Konkursa \"Fifty Founders Battle\" pusfināls notiks konferences \"TechChill\" pirmajā dienā 27. aprīlī, kad tiks atlasīti pieci jaunuzņēmumi, kas kāps uz skatuves konferences noslēgumā un cīnīsies par balvām. Vienam \"TechChill\" jaunuzņēmumu konkursa \"Fifty Founders Battle\" dalībniekam balvu – 150 000 eiro - piešķirs \"BADideas Fund\". Vēl 150 000 eiro savam favorītam piešķirs investīciju fonds \"Depo Ventures\". \"Buildit\" akcelerators izvēlēsies savu favorītu no tiem uzņēmumiem, kas būvē fiziskas lietas un piešķirs tam 50 000 eiro. Savukārt 10 000 eiro tiks konkursa uzvarētājam, ko visi kopā dos Latvijas jaunuzņēmumu ekosistēmas dalībnieki – uzņēmumi \"Longenesis\", \"eazyBI\", \"Lokalise\", \"Gravity Team\", \"Sellfy\", \"Helve\", \"Change Ventures\" un \"TrueSix\". \"TechChill\" šogad notiks 11. reizi no 26. līdz 28. aprīlim Fantadromā un Hanzas Peronā. Bezpeļņas organizācija \"TechChill\" ir Latvijas jaunuzņēmumu vides pārstāvju iniciatīva. Tās mērķis ir veicināt tehnoloģiju un jaunuzņēmumu ekosistēmas attīstību, starptautisko atpazīstamību un investīciju piesaisti.", "link": "https://www.delfi.lv/bizness/44467736/tehnologijas/55467396/jaunuznemumi-cinisies-par-350-tukstosiem-eiro-konferences-techchill-konkursa-fifty-founders-battle"},
{"title": "Pētījums: visbiežāk pirkumus internetā veic vakaros", "category": "Tehnoloģijas", "body": "Šogad \"Gemius\" E-komercijas pētījuma aptaujas anketā pirmo reizi respondentiem vaicāts, kurā diennakts laikā viņi visbiežāk veic savus pirkumus internetā, noskaidrojot, ka vairāk nekā puse aptaujāto tiešsaistē iepērkas vakarā no plkst. 18 līdz plkst. 22. Internetā pēdējo sešu mēnešu laikā iepirkušies 82% aptaujāto, šim rādītājam saglabājoties stabilam. Tāpat kā pirms gada, iepirkšanos tiešsaistē interneta lietotāji veic regulāri, 68% respondentu vismaz reizi mēnesī vai biežāk – 53% reizi vai vairākas reizes mēnesi, bet 15 – vienu vai vairākas reizes nedēļā. Pērn vismaz reizi mēnesī internetā iepirkās 71% aptaujas dalībnieku. Joprojām populārākā ierīce, no kuras interneta lietotāji veic pirkumus, ir dators, taču novērojams viedtālruņu lietojuma pieaugums – ja pērn šīs ierīces pirkumiem internetā lietoja 66% aptaujas dalībnieku, šogad šis rādītājs pieaudzis par diviem procentpunktiem, sasniedzot 68% pētījuma respondentu. Vēl 2021. gadā viedtālruņus tiešsaistes pirkumiem lietoja 63% aptaujāto. Gada sākumā veiktajā \"Gemius\" E-komercijas pētījumā noskaidrots, ka pieaudzis to interneta lietotāju skaits, kuri plāno, ka viņu tēriņi tiešsaistē šogad samazināsies – to norādījuši 13% aptaujāto, kamēr pērn šis rādītājs bija uz pusi mazāks – vien 6% respondentu. Tikmēr 39% pētījuma dalībnieku ir pārliecināti, ka viņu tēriņi tiešsaistē šogad nemainīsies, un šis rādītājs samazinājies vien par diviem procentpunktiem, salīdzinot ar pagājušo gadu, bet aptuveni puse aptaujāto norāda, ka viņu tēriņi tiešsaistē šogad pieaugs. Pieaugot patērētāju tendencei iegādāties dažādus produktus internetā, pieaug arī e-komercijas uzņēmumu skaits Latvijā. Vienlaikus ir būtiski sekot līdzi arī to kvalitātei, tāpēc jau trešo gadu pēc kārtas norisinās Latvijas e-komercijas gada balva \"E-komercijas Zvaigzne\", kurā profesionāla žūrija izvērtē un nosaka labākos interneta veikalus Latvijā, tādējādi godinot šīs nozares izcilniekus un iedvesmojot arī citus uzņēmējus meklēt efektīvākos un inovatīvākos risinājumus, lai piedāvātu savus produktus internetā un attīstītu preču eksportu. E-komercija ir lielisks veids, kā maziem un vidējiem uzņēmējiem attīstīt savu ekonomisko izaugsmi, tādēļ šogad e-komercijas gada balvas ietvaros īpašu uzmanību pievēršam tieši eksportam, mudinot komersantus pārkāpt fiziskās tirdzniecības robežas un savus produktus piedāvāt arī ārpus Latvijas robežām,\" skaidro \"E-komercijas Zvaigzne 2023\" žūrijas priekšsēdētājs un aģentūras \"Element Digital\" vadītājs Arnis Jēkabsons, piebilstot, ka Latvijas e-komercijas gada balvas pasniegšanas ceremonija norisināsies 2. jūnijā, Tallinas ielas kvartāla kultūrtelpā \"Tu Jau Zini Kur\", kā arī neklātienē balvas pasniegšanas ceremonijai būs iespējams sekot līdzi \"Delfi TV\" un Facebook tiešraidē. Konkurss \"E-komercijas Zvaigzne\" pirmo reizi norisinājās 2021. gadā, un tā mērķis ir izcelt labākos e-komercijas uzņēmumus Latvijā desmit dažādās kategorijās, vērtējot trīs galvenos kritērijus: e-veikala lietojamību, dizainu un inovācijas. Konkursa stratēģiskais partneris ir uzņēmums Omniva: datu partneris: Gemius Latvia, sadarbības partneri: Joom, Mozello, LMT, SEB banka, Mēness Aptieka, Balcia, Startin.lv, Red Jackets, Element Digital, Httpool; informatīvie partneri: Delfi, TV3 Group Latvija, Ir Nauda, Kursors.lv, Labs of Latvia. Gemius E-komercijas pētījums veidots, izmantojot interneta aptauju gemiusAdHoc. Pētījuma pamatā ir dati, kas iegūti ar izlecošo interneta anketu palīdzību, kas tika rādītas pēc nejaušības principa izvēlētiem interneta lietotājiem Latvijas populārākajos portālos. Šogad pētījums veikts no 18. janvāra līdz 27. martam, aptaujājot 2038 respondentus vecuma grupā no 18 līdz 74 gadiem.", "link": "https://www.delfi.lv/bizness/44467736/tehnologijas/55472152/petijums-visbiezak-pirkumus-interneta-veic-vakaros"},
{"title": "Pelnīt ar fotokursiem: Latvijas 'iPhone Photography School' sasniedz rekordlielu apgrozījumu", "category": "Tehnoloģijas", "body": "\"iPhone Photography School\" šobrīd piedāvā sešus apmācību kursus cilvēkiem, kuri vēlas veiksmīgāk izmantot savu \"iPhone\" tālruni, lai radītu kvalitatīvas bildes, kas līdzinās ar profesionālu foto tehniku uzņemtiem kadriem. \"iPhone Photography School\" kā hobiju 2012. gada vasarā sāka Emils Pakarklis. Redzot pieprasījumu un potenciālu, 2015. gada vasarā tapa oficiāls uzņēmums. Tas astoņu gadu laikā ir kļuvis par kompāniju, kas strādā visā pasaulē. 2022. gadā uzņēmuma apgrozījums bija 7,42 miljoni dolāru. \"Ceļš ir bijis garš un grūts. Tagad – pēc 10 gadu darba – beidzot varu teikt, ka iet labāk. Šobrīd uzņēmumam ir lieliska komanda. Esam ieplānojuši ievērojamu attīstības lēcienu tieši šogad - gribam sasniegt 20 miljonu dolāru apgrozījumu. Taču tehnoloģijas nemitīgi attīstās un ne brīdi nevaram palikt uz vietas. Varētu pat teikt, ka mums visu laiku ir pašiem sevi jāizaicina, lai radītu aizvien efektīvākus risinājumus. Mēģinām integrēt mākslīgo intelektu un dot iespēju lietotājiem tikt pie lieliska rezultāta ar maksimāli vienkāršākā veidā,\" saka \"iPhone Photography School\" izveidotājs un radošais direktors Emils Pakarklis. \"iPhone Photography School\" šobrīd ir vairāk nekā 410 tūkst. maksājošu klientu visā pasaulē. Uzņēmumam ir 35 darbinieki, kuri strādā attālināti no dažādām pasaules valstīm.", "link": "https://www.delfi.lv/bizness/44467736/tehnologijas/55474906/pelnit-ar-fotokursiem-latvijas-iphone-photography-school-sasniedz-rekordlielu-apgrozijumu"},
{"title": "Izlēma riskēt. 'AstraZeneca' bijušais Latvijas vadītājs attīsta kravu biznesu", "category": "Tehnoloģijas", "body": "Sarunā ar \" Delfi Bizness \" Kļaviņš neslēpj, ka sākotnējais \"Viangoo\" biznesa modelis izgāzās. Tādēļ jau gatavs risinājums bija būtiski jāpārveido. Šā gada sākumā \"Viangoo\" startējis tirgū, bet izaicinājumu joprojām netrūkst. Piemēram, bija iecerēts, ka kravas automašīnu šoferi lietotni izmantos līdzīgi kā taksometru pakalpojuma \"Bolt\" autovadītāji. Tomēr tā izrādījās ilūzija. Kļaviņš ieguvis bakalaura grādu veselības aprūpē, tāpēc nonākšanu farmācijas industrijā sauc par likumsakarīgu. Kopumā farmācijas nozarē viņš nostrādājis nedaudz vairāk par 14 gadiem, palēnām kāpjot augšup pa karjeras kāpnēm. Darbu SIA \"AstraZeneca Latvija\" viņš sāka kā produktu grupas vadītājs un izauga līdz pārstāvniecības vadītāja Latvijā un Baltijas biznesa vienības vadītāja pozīcijai. Darbs šajos amatos sakrita ar Covid-19 pandēmijas kulminācijas laiku. Jāatgādina, ka \"AstraZeneca\" ir viens no farmācijas uzņēmumiem, kas nodrošinājis vakcīnu pret Covid-19.", "link": "https://www.delfi.lv/bizness/44467736/tehnologijas/55474558/izlema-risket-astrazeneca-bijusais-latvijas-vaditajs-attista-kravu-biznesu"},
{"title": "Divi Latvijas jaunuzņēmumi sacentīsies par 350 000 eiro konkursa 'Fifty Founders Battle' finālā", "category": "Tehnoloģijas", "body": "Latvijas agrotehnoloģiju jaunuzņēmums \"Green Growth\" un būvniecības tehnoloģiju jaunuzņēmums \"Adventum Tech\" ir divi no pieciem finālistiem, kas sacentīsies par vairāk nekā 350 000 eiro lielo naudas balvu jaunuzņēmumu konferencē \" TechChill \". Konkursa \"Fifty Founders Battle\" finālcīņa notiks 28. aprīlī, kad finālisti prezentēs savus jaunuzņēmumus vairāk nekā 220 investoriem, 2000 dalībniekiem un 50 mediju pārstāvjiem. Pārējie konkursa finālisti ir \"Sisko\" (Somija), \"Codigy\" (Lietuva) un \"zenoo\" (Lietuva). \"Green Growth\" nodrošina reāllaika ražas kartēšanas platformu lauksaimniekiem. Risinājums ir vienotā arhitektūrā apvienots sensoru kopums, kā arī tīmekļa lietojumprogrammas, kas parāda ražas datus tās novākšanas laikā. Jaunuzņēmums dibināts 2021. gadā un tā galvenā mītne atrodas Rīgā. \"Adventum Tech\" nodrošina gudru inženiertehnisko platformu, kas optimizē sarežģītus būvniecības un inženiertehniskos procesus. Turklāt, izmantojot uzlabotu datu pārvaldību, platforma ļauj efektīvi izmantot finanšu, cilvēku, iekārtu un materiālu resursus. Jaunuzņēmums dibināts 2020. gadā. Šogad \"Fifty Founders Battle\" konkursam pieteicās vairāk nekā 250 dalībnieku no vairāk nekā 30 valstīm, padarot to par vienu no starptautiski plašāk pārstāvētajiem jaunuzņēmumu konkursiem \"TechChill\" vēsturē. Sešpadsmit no pusfinālistiem bija Latvijas jaunuzņēmumi - \"Abillio\", \"BirgerMind\", \"Bruntor\", \"Cubed\", \"Huntli\", \"Medon\", \"OG Sense\", \"Overly\", \"Peero\", \"Sepsiscan\", \"Qrunch\", \"SimpleCharge\", \"SpoCaBoo\", un \"Sqrino\", kā arī finālisti \"Green Growth\" un \"Adventum Tech\". Žūrija, kuras sastāvā bija 25 investori un citi nozares eksperti, vērtēja katra dalībnieka biznesa ideju, tās mērogojamību un to, vai risinājums risina reālu tirgus problēmu. Vērtēta tika arī komandu, kas to visu īsteno. Vēl viens papildus kvalifikācijas kritērijs - jaunuzņēmums nav saņēmis vairāk nekā 250 000 eiro privāta kapitāla finansējumu un tiek uzskatīts par sēklas vai agrīnā stadijā esošu uzņēmumu. \"Šī gada atlases process ir izaicinošākais, kāds bijis līdz šim. Un finālisti ir pierādījuši, ka ir labākie no labākajiem. Konkurence bija sīva – esam saņēmuši visvairāk pieteikumu no visdažādākajām valstīm. Katram finālistam bija jāpierāda sevi jau tā zvaigžņotajā 50 jaunuzņēmumu sastāvā. Viņi visi var justies ļoti lepni par šo sasniegumu,\" uzsver \"TechChill\" vadītāja Annija Mežgaile. Jaunuzņēmumi cīnīsies par plašu balvu fondu, kurā ietilpst: • Sindicēts ieguldījums no \"BADideas.fund\" līdz 150 000 eiro • 150 000 eiro investīcijās no \"DEPO Ventures\" • 50 000 eiro investīcijās no \"Buildit\" • 10 000 eiro naudas balva \"bez saistībām\" no vietējās jaunuzņēmumu kopienas • Apmaksāta dalībai \"Draper University Hero Program\" • Atvērtās banku sistēmas pakalpojums ar nulles likmi no \"Noda\" • \"Cocoon\" programmas balvas • Reklāma plašsaziņas līdzekļos un sociālajos medijos. Šogad norit 12. \"TechChill\" konference, un pagājušajā gadā tā pirmo reizi notika arī Milānā, Itālijā. \"Fifty Founders Battle\" ir konferences skatītākais pasākums. Latvijas jaunuzņēmumi jau iepriekš guvuši panākumus šajā \"TechChill\" konkursā, un starp iepriekšējiem uzvarētājiem ir \"Longenesis\", \"Infogram\", \" Nordigen \", \"Anatomy Next\" un \"Edurio\". \"TechChill\" ir jaunuzņēmumu kopienas bezpeļņas organizācija, kas rīko lielāko tehnoloģiju pasākumu Latvijā un kopš 2022. gada paplašina savu darbības jomu, iekļaujot arī Itāliju.", "link": "https://www.delfi.lv/bizness/44467736/tehnologijas/55475638/divi-latvijas-jaunuznemumi-sacentisies-par-350-000-eiro-konkursa-fifty-founders-battle-finala"},
{"title": "Latvijas 'Aerodium' atver jaunu vēja tuneli Kijivā", "category": "Tehnoloģijas", "body": "Ukrainas  galvaspilsētā Kijivā 29. aprīlī durvis ver jauns Latvijas uzņēmuma \" Aerodium  Technologies\" vēja tunelis. Uzņēmums norāda, ka tic Ukrainas uzvarai, vēlas atbalstīt valsts ekonomiku un sniegt cilvēkiem jaunas izklaides iespējas. Vēja tunelis ir daļa no 2022. gadā atklātā T/C \"Respublika\", kas ar 300 000 m2 lielu tirdzniecības platību ierindojas lielāko Eiropas tirdzniecības centru topa ceturtajā vietā. Atklāšanas pasākumā savu meistarību demonstrēs lidotāji no Ukrainas, Latvijas, Lielbritānijas un Polijas. Īpaši tiks uzsvērts, ka vēja tunelis ir Latvijā ražots produkts, un tiks akcentēta arī draudzība un sadarbība starp Latvijas un Ukrainas tautām. Kopējais atklāšanas pasākuma budžets pārsniedz 100 000 eiro. \"Aerodium Technologies\" valdes priekšsēdētājs Ivars Beitāns skaidro: \"Cilvēki Latvijā bieži vien domā, ka kara dēļ Ukrainā viss ir apstājies, ka izklaides pasākumi šobrīd ir nevietā. Bet tā nav tiesa, jo Ukrainas partneri bija iniciatori šī projekta atvēršanai tieši šobrīd.\" Tam esot vairāki iemesli. Cilvēki ir noguruši no negācijām, un viņiem ir nepieciešama iespēja atslābināties un izjust arī pozitīvas emocijas. Bērni aug arī kara laikā, un viņu bērnību jāmēģina padarīt laimīgu arī šajos apstākļos. Jebkura komercdarbība ar nodokļiem pilda Ukrainas valsts kasi un tādā veidā palīdz kaldināt uzvaru. Jebkurš uzņēmums, ienākot Ukrainā šajos apstākļos, demonstrē ticību uzvarai un iedrošina arī citus investorus rīkoties līdzīgi. Iespaidīgā iekārta atrodas tirdzniecības centra vidū. To ieskauj botāniskais dārzs, iekštelpu atrakciju parks un daudzi restorāni. Ar vēja tuneļa atvēršanu \"Aerodium\" turpina aktīvu atbalstu Ukrainai. \"Aerodium\" Ukrainas franšīze darbosies arī ar labdarības misiju, un visa peļņa no suvenīru tirdzniecības tiks novirzīta Ukrainas bērnu atbalstam, kuri kara rezultātā palikuši bez vecākiem. Aerodium\" ir Latvijas uzņēmums, kas darbojas izklaides industrijā kopš 2005. gada. Šajā laikā ir īstenoti vairāk nekā 100 projekti 46 valstīs. Šogad \"Aerodium\" plāno atvērt 8 jaunus vēja tuneļus – Ukrainā, Kuveitā, Saūda Arābijā, Lielbritānijā, ASV, Dienvidkorejā, Ķīnā un Apvienotajos Arābu Emirātos.", "link": "https://www.delfi.lv/bizness/44467736/tehnologijas/55466438/latvijas-aerodium-atver-jaunu-veja-tuneli-kijiva"},
{"title": "Viļņā uz dažām dienām viesosies pasaulslaveni referenti", "category": "Tehnoloģijas", "body": "Konferencē viesosies Krievijas opozīcijas līdera Alekseja Navaļnija padomdevējs, publicists, ekonomists, kādreizējais Krievijas enerģētikas ministra vietnieks Vladimirs Milovs, kas aktīvi cīnās pret teroristisko Putina režīmu. Ne mazāk iespaidīgu uzstāšanos var gaidīt arī no par Dakteri Nāvi dēvētā austrāļa Filipa Ničkes. Vienu no šī cilvēka atklājumiem glabā Zinātnes muzejs Lielbritānijā, bet otrs vēl aizvien rosina diskusijas gan Lietuvā, gan pasaulē. Tās ir eitanāzijai paredzētas ierīces, no kurām pēdējā drīzāk līdzinās futūristiskam krēslam. Ničke ne reizi vien ir ieminējies, ka jūt spiedienu, kā arī savu izgudrojumu dēļ tiek izsekots, bet reiz pat ticis aizturēts. Ja brauciens ar divriteni no  Viļņas  līdz Jūrmalai skan kā izaicinājums, var vien iztēloties, ko pieredzēja amerikānis Džošs Stintons, dizaineris, TEDx referents, piedzīvojumu meklētājs un filantrops, kas, cēla mērķa vadīts, pieveica Japānu visā tās garumā, bet tas nebūt nav vienīgais trakulīgais vīrieša piedzīvojums, ko veicinājuši diženi mērķi. Viņš ar \"Login\" dalībniekiem runās par tēmu \"Dodiet sev atļauju kļūt par to, kam jums ir lemts būt\". Cik daudzi ir gatavi maksāt par seksuāla rakstura fotogrāfijām? Asaras, narkotikas, pusaudžu gadi plaši pazīstamās māsas ēnā, nepārtraukts spiediens svara dēļ, apkārtējo izsmiekls ēdot – par visu to ne reizi vien atklāti runājusi Lotija Mosa, kas profesionālu modeles karjeru iemainījusi pret nodarbi zibensātrumā popularitāti ieguvušajā \"OnlyFans\" platformā. Viņa cenšas pārliecināt, ka šajā pretrunīgi vērtētajā mājaslapā beidzot ir atradusi iekšējo brīvību. Ar \"Login\" dalībniekiem Mosa atklāti dalīsies tajā, kā monetizēt pielūdzēju uzmanību un ko mūsdienās var panākt daiļas fotogrāfijas. Konferencē ieradīsies arī Starptautiskās Basketbola federācijas FIBA komercattīstības vadītājs Gustavo Arellano. Eksperts uz \"Login\" skatuves kāps ar uzstāšanos \"Apkārt pasaulei: eFIBA ceļojums\". Nav aizmirsti arī futbola fani – Starptautiskās Futbola federācijas FIFA e-futbola sacensību un pasākumu vadītājs Mats Teije Bretviks stāstīs par e-sporta un FIFA aizkulisēm. Automašīna bez vadītāja – par tādu jauno realitāti stāstīs bijušais Igaunijas Ministru prezidents  Tāvis Reivass . \"Kā atvainošanās veido labu dizaineru?\" – ar šādu tēmu uz skatuves kāps \"Jungle Design\" radītājs, \"empātiskais dizainers\", pedagogs Ešlijs Stīvensons. Šie ir tikai daži no referentiem, kas uzstāsies konferencē. Atsaucoties uz pagājušā gada dalībnieku lūgumu, Expo un Networking zonās šogad būs arī darbam piemērotas telpas, kur uz divas dienas ilgo konferenci ieradušies dalībnieki varēs pieķerties steidzamiem darbiem.", "link": "https://www.delfi.lv/bizness/44467736/tehnologijas/55488192/vilna-uz-dazam-dienam-viesosies-pasaulslaveni-referenti"},
{"title": "Jaunuzņēmums piedāvā iespēju Latvijas ražotājiem pārdot produkciju ASV", "category": "Tehnoloģijas", "body": "2021. gadā ASV reģistrēts uzņēmums \"Brand On Demand Inc. Delaware C-Corp\", Latvijā reģistrēts meitasuzņēmums SIA \"Brand on Demand\". Zīmola nosaukums tiešsaistes platformai – \"Supliful\".  \"Supliful\" nodrošina pakotās pārtikas un kosmētikas piegādi pēc pasūtījuma un piedāvā iespēju jebkuram interesentam izveidot savu produktu zīmolu un iepakojumu, veicot produkta uzglabāšanu un izsūtīšanu. \"Ja jāizrok bedre, paņem lāpstu un sāc rakt, nedomā gari. Rakšanas laikā jau sapratīsi, kā to bedri rakt pareizāk. Tas ir tas, ko daru katru dienu,\" par uzņēmējdarbību saka Lasmanis. \"Supliful\" ir tehnoloģiju platforma, kas nodrošina iespēju iepakotās pārtikas produktu, vitamīnu, uztura bagātinātāju un kosmētikas ražotājiem ar saviem produktiem pieslēgties šai platformai. Savukārt cilvēkiem, kas vēlas iesākt savu biznesu ar šāda veida produktiem, nodrošinām iespēju to sākt praktiski bez jebkādām sākotnējām izmaksām. Viņiem nav nepieciešams ieguldīt līdzekļus produkta izstrādē un krājumos – \"Supliful\" katalogā viņi izvēlas produktu, veido savas etiķetes dizainu, savu iepakojumu un ar mūsu resursiem sāk to tirgot. Mums par ražošanas un pārdošanas atbalstu viņi samaksā tikai pēc tam, kad kāds produktu jau ir nopircis. Orientējamies uz ASV tirgu, tāpēc produktus glabājam savā noliktavā Denverā. Pēc klienta pieprasījuma uzlīmējam produktam zīmola etiķeti, iepakojam un nosūtām gala patērētājam. Mani vienmēr ir interesējusi uzņēmējdarbība. Pabeidzu Rīgas Tehnisko universitāti kā elektroinženieris, bet sapratu, ka no manis labs inženieris neiznāks, un devos uz Zviedriju studēt MBA programmā Gēteborgas universitātē. Paralēli tam strādāju prakses programmās Francijā un Šveicē. Pēc studijām visai drīz pievienojos kompānijai \"Imprimatur Capital\", kas Latvijā bija viens no pirmajiem riska kapitāla fondiem. Fonds ieguldīja dažādos tehnoloģiju uzņēmumos un jaunuzņēmumos. Kā piemēru varu minēt tādus uzņēmumus kā \" Printify \", \"Sonar Works\", \"Lokalize\", kam izsniedzām aizdevumus. Strādājot fondā ik dienu ar citiem uzņēmējiem, uzliku arī sev par mērķi pierādīt, ka esmu uzņēmējs, varu izveidot uzņēmumu un veiksmīgi to pārdot. 2015. gadā ieraudzīju internetā biznesu, kas pārdod plakātus, un piedāvāju savam bērnības draugam Rihardam Pīkam sākt veidot biznesu plakātu izgatavošanā un pārdošanā ASV.", "link": "https://www.delfi.lv/bizness/44467736/tehnologijas/55485110/jaunuznemums-piedava-iespeju-latvijas-razotajiem-pardot-produkciju-asv"},
{"title": "'Mākslīgais intelekts ir tik labs, cik labus datus mēs tajā ievadām', saka jomas uzņēmēja", "category": "Tehnoloģijas", "body": "Es sevi saucu par uzņēmēju. Pēdējos septiņus gadus esmu strādājusi, lai palīdzētu sievietēm iesaistīties tehnoloģiju jomā. Pirms septiņiem gadiem kopā ar divām kolēģēm dibinājām “Women in AI”, kas fokusējas uz sieviešu izglītību. Tā ir kļuvusi par globālu kopienu, kas aptver vairāk nekā 13 tūkstošus biedru no simt piecdesmit valstīm.  Es nāku no Irānas, man ir izglītība inženierzinātnēs. Vēlāk devos uz Franciju. Es sāku karjeru bankā, bet tad sapratu, ka mani vairāk interesē mazākas struktūras, kur es varu veikt izmaiņas, ko var redzēt. Es izveidoju savu pirmo kompāniju. Lēnām atradu to, kas man padodas, – kopienas veidošanu.  Pirms gada es kopā ar māsu radīju “Thousand Faces”, kas ir kopiena, pūļa finansēšanas platforma sieviešu dibinātiem projektiem. Misija ir demokratizēt pieeju finansējumam sievietēm un minoritātēm.  Divas lietas, kas mani aizrauj, – vide un sievietes. Tās ir divas lietas, ko mums vajag atbalstīt.  Kad pirms pieciem sešiem gadiem sāku un cilvēkiem klāstīju savu ideju un to, kāpēc es daru to, ko daru, saņēmu jautājumus, kas liecināja, ka cilvēki nesaprot, ko es daru. It īpaši vīrieši. Visu cieņu, bet tieši baltie vīrieši. Pat cilvēkiem ar ļoti labu izglītību bija grūti aptvert šo domu.  Tagad es varu teikt, ka esmu labāk saprasta. Ir bijušas daudzas kustības, kas ir palīdzējušas. Kad sākām, mēs bijām pieci cilvēki Parīzē. Tagad mūsu ir simtiem.", "link": "https://www.delfi.lv/bizness/44467736/tehnologijas/55475176/maksligais-intelekts-ir-tik-labs-cik-labus-datus-mes-taja-ievadam-saka-jomas-uznemeja"},
{"title": "'Telia Latvija' apvienošanas ceļā pievienos pie 'Tet'", "category": "Tehnoloģijas", "body": "SIA \" Tet \" publiskojis paziņojumu kreditoriem par plānoto reorganizāciju, tajā norādot, ka apvienošanas ceļā uzņēmumam tiks pievienota SIA \" Telia Latvija \", informē \" Lursoft  Klientu portfelis\". Kreditori savus prasījumus var pieteikt viena mēneša laikā, vēršoties SIA \"Tet\" juridiskajā adresē Dzirnavu ielā 105, Rīgā. SIA \"Tet\" piederošā SIA \"Telia Latvija\" 2021. gadā apgrozīja 7,47 miljonus eiro, gadu noslēdzot ar 210,46 tūkstošu eiro zaudējumiem. \"Lursoft Multi\" atskaites dati rāda, ka pēdējo desmit gadu periodā SIA \"Telia Latvija\" ar peļņu strādājusi vien 2012. gadā (9,78 tūkstošu eiro peļņa) un 2019. gadā (8,24 tūkstošu eiro peļņa). SIA \"Tet\" par SIA \"Telia Latvija\"  kapitāldaļu turētāju kļuva pagājušā gada maija izskaņā . SIA \"Telia Latvija\" pamatdarbība ir datu centru un mākoņpakalpojumu, multimediju apstrādes un straumēšanas, kā arī elektronisko sakaru sniegšana. Uzņēmumā aizpērn strādāja 47 darbinieki.", "link": "https://www.delfi.lv/bizness/44467736/tehnologijas/55249272/telia-latvija-apvienosanas-cela-pievienos-pie-tet"},
{"title": "'Ļoti ātri izdevās vienoties par sadarbību.' Latvijas jaunuzņēmums par ieiešanu Āfrikā", "category": "Tehnoloģijas", "body": "Āfrikas Kad februāra sākumā uzrunāju \"TapBox\" līdzdibinātāju un valdes priekšsēdētāju Tomu Pilikseru pastāstīt plašāk par piesaistīto investīciju no pērn dibinātā Latvijas investīciju uzņēmuma \"Merito Partners\" privātā kapitāla fonda un uzņēmuma tālākas attīstības plāniem, viņš atrodas izstādē Dubaijā. Tieši ārvalstu tirgu apgūšana ir uzņēmuma mērķis. \"TapBox\" ir Latvijā dibināts jaunuzņēmums, kas izstrādājis inovatīvu pašapkalpošanās risinājumu. Uzņēmuma darbības mērķis ir dažādu nozaru uzņēmumiem Baltijas un starptautiskajā tirgū piedāvāt vienkārši un izdevīgi ieviest pašapkalpošanās pakalpojumus kā pārdošanas vai klientu apkalpošanas kanālu un nodrošināt arī to uzturēšanu. \"Mēs nodrošinām savus klientus gan ar tehniskajiem (hardware), gan programmatūras (sofware) risinājumiem un nepieciešamajām integrācijām, kā arī turpinām uzturēt risinājumus pēc to ieviešanas, lai klientam nav jāuztraucas, ka sistēma kādā brīdī pārtrauks darboties vai apstāsies progresā. Mūsu unikalitāte ir pakalpojumu piedāvāšana pēc   principa, kad uzņēmumiem nav jāveic lielas investīcijas risinājumu ieviešanā, bet jāmaksā tikai mēneša maksa par to izmantošanu,\" skaidro Piliksers.", "link": "https://www.delfi.lv/bizness/44467736/tehnologijas/55236298/loti-atri-izdevas-vienoties-par-sadarbibu-latvijas-jaunuznemums-par-ieiesanu-afrika"},
{"title": "Masks iecerējis gada beigās meklēt 'Twitter' jaunu vadītāju", "category": "Tehnoloģijas", "body": "Miljardieris  Īlons Masks  trešdien paziņojis, ka 2023. gada nogale varētu būt labs laiks, lai meklētu \"Twitter\" jaunu vadītāju, jo ap to laiku sociālo mediju platformai jau vajadzētu būt stabilai. \"Es domāju, ka man ir jāstabilizē organizācija un vienkārši jāpārliecinās, ka tā atrodas finansiāli veselīgā vietā un ka produkta ceļvedis ir skaidri izklāstīts,\" paziņoja Masks, attālināti uzstājoties Pasaules valdības samitā Dubaijā. Masks atbildēja uz jautājumiem, vai viņš ir noskatījis \"Twitter\" jaunu vadītāju un kad šī persona tiks pieņemta darbā. \"Es nezinu, es domāju, ka, iespējams, šī gada beigās būtu piemērots laiks, lai atrastu kādu citu, kas vadītu uzņēmumu, jo, manuprāt, tam vajadzētu būt stabilā pozīcijā šī gada beigās,\" sacīja Masks. 21. decembrī Masks tviterī pavēstīja, ka atkāpsies no vadītāja amata, tiklīdz viņam būs izdevies atrast kādu citu šim amatam. Masks pirms tam sociālo mediju platformā veica aptauju par to, vai viņam vajadzētu atkāpties no \"Twitter\" vadītāja amata, un lielākā daļa respondentu atbildēja apstiprinoši.", "link": "https://www.delfi.lv/bizness/44467736/tehnologijas/55250302/masks-iecerejis-gada-beigas-meklet-twitter-jaunu-vaditaju"},
{"title": "Vācijas avio nedienas turpinās: nedarbojas vairāku lidostu interneta vietnes", "category": "Tehnoloģijas", "body": "Ceturtdien nedarbojas vairāku  Vācijas  lidostu interneta vietnes, un pastāv aizdomas, ka tas varētu būt hakeru uzbrukuma dēļ, vēsta Vācijas ziņu aģentūra DPA. Šie traucējumi gan nav ietekmējuši valsts gaisa satiksmi. Nirnbergas lidosta Vācijas dienvidos ziņo, ka tās vietne saņēmusi tik daudz pieprasījumu, ka tā pārtraukusi darboties. Arī Diseldorfas un Dortmundes lidostu vietnes ceturtdien nav pieejamas. Slēgta arī Erfurtes–Veimāras lidostas vietne, un lidostas interneta pakalpojumu sniedzējs pārbauda, vai tas varētu būt hakeru uzbrukums. Frankfurtes lidostai trešdien uz laiku nācās novirzīt visus lidojumus uz citām lidostām saistībā ar Vācijas aviokompānijas \" Lufthansa \" datoru sistēmas problēmām, kuras izraisīja celtniecības darbu laikā pārrauti optiskās šķiedras kabeļi.", "link": "https://www.delfi.lv/bizness/44467736/tehnologijas/55254650/vacijas-avio-nedienas-turpinas-nedarbojas-vairaku-lidostu-interneta-vietnes"},
{"title": "Baltijas un Eiropas tehnoloģiju jaunuzņēmumi iecienīti visā pasaulē – kuri tie ir?", "category": "Tehnoloģijas", "body": "Mūsdienās pasaulē ir ap 150 miljoniem jaunuzņēmumu jeb startapu, un ik gadu darbu uzsāk aptuveni 50 miljoni jaunuzņēmumu. Pēdējos gados pasaules uzmanību arvien vairāk piesaista Austrumeiropa un Centrāleiropa, un īpaši Baltijas valstis, kas šajā ziņā uzskatāmas par vienām no līderēm. Aplēses rāda, ka Centrālās un Austrumeiropas jaunuzņēmumu vērtība pēdējā desmitgadē ir pieaugusi pat 19 reizes, un reģionā ir radušies 34 tā dēvētie vienradži jeb jaunuzņēmumi, kuru tirgus vērtība sasniegusi miljardu ASV dolāru, informē \" Microsoft \". \" Jaunuzņēmumi  ir tie, kas virza inovācijas un progresu itin visās ekonomikas jomās, rodot risinājumu dažādām problēmām vai atklājot jaunus darba veidus. Šie uzņēmumi stimulē arī tradicionālo nozaru un spēlētāju digitālo pārveidi un rada labvēlīgu vidi talantu attīstībai un tādējādi arī nodarbinātības iespējām,\" saka \"Microsoft Multi-country\" klastera reģionālais mārketinga un operāciju direktors Alfredo Giannattasio. Tomēr, neskatoties uz iepriekš teikto, tiek lēsts, ka vairāk nekā 90% jaunuzņēmumu pārtrauc uzņēmējdarbību jau pirmajā gadā, jo to bizness ir neparedzams un pilns ar nenoteiktību, viņš norāda: \"Manā vērtējumā, lai jaunuzņēmumi izdzīvotu, viņiem vairāk par kapitālu un investīcijām ir vajadzīgas pareizās prasmes, pieredzējuši mentori, tīklošanās iespējas un īpaši mūsu reģionā – vieglāka piekļuve globālajiem tirgiem un klientiem.\" Baltijas valstis ir mājvieta dažiem no Eiropas lielākajiem jaunuzņēmumiem, līderpozīcijas ieņemot Igaunijai. Piemēram, Igaunijas IT jaunuzņēmums \"CostPocket\" izstrādājis teksta atpazīšanas lietojumprogrammu, kas spēj digitalizēt papīra formāta dokumentus ar lielu precizitāti dažu sekunžu laikā, ļaujot uzņēmumiem efektīvāk izmantot savu laiku. Tikmēr Latvijas jaunuzņēmums \"RoboEatz\" izpelnījies atzinību, izgudrojot pilnīgi autonomu robotizētu virtuves sistēmu komerciālai lietošanai, kas pati gatavo un piedāvā plašu ēdienu klāstu. Izmantojot \"RoboEatz\" lietotni, klienti ne vien izvēlas savu maltīt, bet var to arī personalizēt, iekļaujot vai izslēdzot dažādas ēdiena sastāvdaļas. Savukārt Lietuvas \"isLucid\" savu darbību balsta sanāksmju un tikšanos transkripcijā. Jaunuzņēmuma radītā programmatūra pakalpojumā \"Microsoft Teams\" organizē atšifrējumus un padara tos koplietojamus, meklējamus un integrētus klienta izvēlētajos uzdevumu pārvaldības risinājumos. Mākslīgā intelekta (MI) modeļi paredz iespējamos darba uzdevumus un runu spēj pārfrāzēt labas un pareizas valodas piezīmēs vairāk nekā 30 valodās. Austrumeiropā un Eirāzijā spilgtu piemēru vidū ir Bulgārijas jaunuzņēmumu \"Fantasian Ltd\", kurš izstrādājis \"Fantastic stay\" jeb \"fantastiskā apmešanās\" programmatūru īpašumu pārvaldniekiem. Ar tā palīdzību īpašumu pārvaldnieki pārrauga savus sludinājumus dažādās brīvdienu īres platformās un rezervēšanas vietnēs — viss tiek paveikts no viena informācijas paneļa. Ungārijā jaunuzņēmums \"EDUardo Business Simulation\" izveidoja saistošu biznesa simulācijas platformu, kuras pamatā ir Microsoft tehnoloģijas. Tas nodrošina dziļu izglītojošu saturu interaktīvas gadījumu izpētes veidā, tāpēc to var viegli integrēt dažādos mācību projektos korporācijās, mācību iestādēs un biznesa skolās. Ukrainā piemērs inovācijai, izmantojot MI, ir jaunuzņēmums \"Elai.io\". Tas ļauj lietotājiem izmantot tekstu, lai ģenerētu unikālu video saturu un pielāgotus MI veidotus videoklipus, kuros attēloti īsti cilvēki. Kazahstānas jaunuzņēmums \"Uniqa\" sniedz lietotājiem iespēju izmantot MI ikdienas dzīvē. \"Uniqa\" visu diennakti reāllaikā apkopo un analizē datus no reālām sarunām un pēc tam parāda tos īpašos Power BI ziņojumos, kas palīdz pieņemt efektīvus pārvaldības lēmumus. Plaukstošs veiksmīgu jaunuzņēmumu ziņā ir arī Adrijas jūras reģions. \"Make IT Easy\" ir Horvātijas tehnoloģiju jaunuzņēmums, kura mākoņdatošanas risinājuma \"mobilityONE\" pamatā ir ideja, ka ikdienas darbu pārvaldību un budžeta plānošanu var būtiski uzlabot, izmantojot savienojamību ar uzņēmuma, pilsētas vai iestādes transportlīdzekļu autoparku. Horvātijas jaunuzņēmums \"CircuitMess\", kas jau ir labi pazīstams kā datortehnikas uzņēmums, izstrādā un ražo izglītojošas un jautras elektroniskas ierīces, piemēram, STEM mācību rotaļlietas, kas ir pieejamas arī veikalos visā Amerikā. Slovēnijā \"QLECTOR Ltd\" izstrādājis uz mākslīgo intelektu balstītus risinājumus ražošanai, ko nodrošina MI platforma un \"digitālais dvīnis\", kas dod iespēju plānotājiem un komandu koordinatoriem kopīgi izveidot optimālus plānus un uzturēt ekonomisku ražošanu, novēršot plaisu starp ražošanas plānošanu un realitāti tirdzniecības vietās. Serbijas jaunuzņēmuma \"B2Bee\" programmatūras platforma apkopo vairākas integrētas lietojumprogrammas. Šī uzņēmuma stratēģija ir aptvert vairumtirgotāju vajadzības it visos pārdošanas kanālos — no saņemšanas līdz piegādei. Horvātijas \"Infobip\" un \"Rimac\" ir piemērs citiem, attiecīgi 2020. un 2022. gadā no pazīstamiem jaunuzņēmumiem kļūstot par reģionāliem vienradžiem (uzņēmumiem, kuru vērtība pārsniegusi miljardu ASV dolāru).", "link": "https://www.delfi.lv/bizness/44467736/tehnologijas/55256892/baltijas-un-eiropas-tehnologiju-jaunuznemumi-iecieniti-visa-pasaule-kuri-tie-ir"},
{"title": "'Instagram' un 'Facebook' ievieš maksu par lietotāju kontu verifikāciju", "category": "Tehnoloģijas", "body": "Sociālo tīklu \" Instagram \" un \" Facebook \" lietotājiem tagad būs iespēja par maksu saņemt apstiprināta konta zīmi, paziņojis mātesuzņēmums \"Meta\". Pakalpojums \"Meta Verified\" maksās 11,99 vai 14,99 dolārus mēnesī attiecīgi tīmekļa vietnes vai \"iPhone\" lietotājiem. No šīs nedēļas tas būs pieejams Austrālijā un Jaunzēlandē. \"Meta\" vadītājs  Marks Zakerbergs  uzsver, ka par maksu apstiprināto kontu piešķiršana uzlabos drošību un kontu autentiskumu. Uzņēmums skaidro, ka \"Instagram\" un \"Facebook\" lietotājvārdiem būs jāatbilst valdības izdotam personas identifikācijas dokumentam, lai saņemtu apstiprinājumu, un lietotājiem būs jābūt profila attēlam, kurā redzama viņu seja. Pagaidām nav zināms, kad šis pakalpojums būs pieejams citās valstīs, bet Zakerbergs norāda, ka drīz.", "link": "https://www.delfi.lv/bizness/44467736/tehnologijas/55262194/instagram-un-facebook-ievies-maksu-par-lietotaju-kontu-verifikaciju"},
{"title": "'Tallink Grupp' pērnā peļņa sasniedz teju 14 miljonus", "category": "Tehnoloģijas", "body": "Igaunijas prāmju operators \" Tallink  Grupp\" pagājušajā gadā, pēc provizoriskiem datiem, strādājis ar 13,9 miljonu eiro peļņu pretstatā 56,6 miljonu eiro zaudējumiem 2021.gadā, liecina kompānijas iesniegtais finanšu pārskats Tallinas biržai. Vienlaikus grupas apgrozījums 2022.gadā sasniedza 771,4 miljonus eiro, kas ir par 61,7% vairāk nekā 2021.gadā. Savukārt provizoriskā peļņa pirms procentu, nodokļu, nolietojuma un amortizācijas atskaitījumiem (EBITDA) pagājušajā gadā bija 135,8 miljoni eiro salīdzinājumā ar 58,3 miljoniem eiro 2021.gadā. Kopumā \"Tallink Grupp\" pērn pārvadāja 5,462 miljonus pasažieru, kas ir par 84,4% vairāk nekā 2021.gadā. Pārvadāto kravas vienību skaits pieaudzis par 11%. Pagājušā gada sākumā \"Tallink\" darbību visos tirgos ietekmēja Covid-19 pandēmijas dēļ noteiktie ierobežojumi, kuri Somijā un Zviedrijā tika atcelti februārī, bet Igaunijā - marta vidū. Tāpat pieprasījumu pēc prāmja pakalpojumiem pērn negatīvi ietekmēja  Krievijas iebrukums Ukrainā . Pēc jaunā ātrgaitas prāmja \"MyStar\" palaišanas maršrutā Tallina-Helsinki, kopš decembra vidus \"Tallink\" kopējais izmantoto prāmju skaits ir sasniedzis 15. Grupai ir trīs viesnīcas Tallinā, bet kopš 2020.gada oktobra ir slēgta viesnīca Rīgā. Šomēnes kompānija paziņoja, ka pandēmijas dēļ slēgto \"Tallink Hotel Riga\" plānots atvērt aprīļa vidū. Prāmju kursēšanas, kas ir uzņēmuma pamatdarbība, apgrozījums pērn sasniedza 629 miljonus eiro, kamēr 2021.gadā apgrozījums šajā segmentā bija 236,4 miljoni eiro. Savukārt citu segmentu, kas ietver kuģu čartera pakalpojumus, izmitināšanas, restorānu \"Burger King\" un dažās mazumtirdzniecības aktivitātes, apgrozījums sasniedza 147,4 miljonus eiro, kas ir par 62,2 miljoniem eiro vairāk nekā 2021.gadā. Pērn \"Tallink Grupp\" investēja 203,3 miljonus eiro, no kuriem 176,7 miljoni eiro ir saistīti ar jauno prāmi \"MyStar\". Publiskotā informācija arī liecina, ka 2022.gada ceturtajā ceturksnī \"Tallink Grupp\" apgrozījums sasniedza 203,7 miljonus eiro, kas ir par 22,2% vairāk nekā 2021.gada oktobrī-decembrī. Gada pēdējos trijos mēnešos grupa strādāja ar 16,7 miljonu eiro peļņu pretstatā 3,3 miljonu eiro zaudējumiem 2021.gada oktobrī-decembrī. 31.decembrī \"Tallink Grupp\" bija 4904 darbinieki, kas ir par 119 vairāk nekā pirms gada. \"Tallink Grupp\" veic pārvadājumus ar prāmjiem Baltijas jūrā, izmantojot zīmolus \"Tallink\" un \"Silja Line\". Uzņēmuma akcijas kotē Tallinas fondu biržas oficiālajā sarakstā. Lielākais akcionārs ir Igaunijas investīciju kompānija \"Infortar\", kam pieder 40% \"Tallink Grupp\" akciju.", "link": "https://www.delfi.lv/bizness/44467736/tehnologijas/55270528/tallink-grupp-perna-pelna-sasniedz-teju-14-miljonus"},
{"title": "Autoskolas digitālā transformācija: 'nē' skaidras naudas darījumiem", "category": "Tehnoloģijas", "body": "Īstenotais projekts aizvadītā gada noslēgumā saņēma  IKT nozares  gada balvu \"Platīna pele\" kategorijā \"Uzņēmuma digitālā transformācija\" Mazo un vidējo uzņēmumu sadaļā. Sarunā ar \" Delfi Bizness \" uzņēmuma pārstāve stāsta, ka sākotnēji projekta īstenošanai tika izvēlēts nepareizais tehnoloģiju uzņēmums, taču, nomainot sadarbības partneri, visas ieceres īstenojas. SIA \"Autoskola Einšteins\" dibināta 2016. gada janvārī (autoskola ir dibināta 2009. gadā. 2016. gadā notika reorganizācija, apvienojot vairākus uzņēmumus). 2021. gadā (jaunākie pieejamie dati) uzņēmuma apgrozījums pārsniedzis 1 miljonu eiro, peļņa pēc nodokļiem – vairāk nekā 406 tūkstoši eiro. Uzņēmuma vienīgais īpašnieks un patiesais labuma guvējs ir Edgars Bērziņš.  Lai īstenotu ideju par autoskolas pārvaldības sistēmu elektroniskajā vidē un jaunu mājaslapu bijuši nepieciešami divi gadi.", "link": "https://www.delfi.lv/bizness/44467736/tehnologijas/55269598/autoskolas-digitala-transformacija-ne-skaidras-naudas-darijumiem"},
{"title": "'Personība biznesā': Jānis Bošs. 'Draugiem Group' atklāts talants", "category": "Tehnoloģijas", "body": "SIA \"Fast Brands Latvia\" dibināta 2018. gadā. Uzņēmuma īpašnieki ir arī Agrim Tamanim piederošā AS \"Draugiem Group\", kā arī Laurim Libertam un Ingai Libertei piederošā AS \"Pirmdiena\".  \"Fast Brands\" palīdz Latvijas un ārzemju uzņēmumiem nokļūt lielākajā pasaules interneta veikalā \" Amazon \". \"Šo gadu laikā esam palīdzējuši vairāk nekā piecdesmit uzņēmumiem nonākt \"Amazon\", kur regulāri iepērkas vairāk nekā simt miljoni cilvēku visā pasaulē. Paralēli tam meklējam un izmēģinām arī jaunus e-komercijas biznesa virzienus un metodes. Iegūtā pieredze ir vērtīga gan mūsu klientiem, gan pašu projektiem,\" sarunā ar \" Delfi Bizness \" stāsta Jānis Bošs. Jānorāda, ka viņš ieņem arī procesu vadītāja amatu kosmētikas uzņēmumā \"Prime Prometics\". Pagājušā gada nogalē jaundibinātais \"Draugiem Group\" uzņēmums \"Draugiem Capital I\" noslēdza pirmo investīciju darījumu, ieguldot 1,14 miljonus eiro \"Prime Prometics\" un kļūstot par tā mazākuma akcionāru. atradīsiet šeit Visticamāk, mana iesauka Latvijas e-komercijas komūnā būtu \"\"Amazon\" džeks\".", "link": "https://www.delfi.lv/bizness/44467736/tehnologijas/55275778/personiba-biznesa-janis-boss-draugiem-group-atklats-talants"},
{"title": "Somijas 'Nokia' maina zīmola vizuālo identitāti", "category": "Tehnoloģijas", "body": "Pasaulē plaši atpazīstamais tehnoloģiju uzņēmums \" Nokia \" paziņojis par plāniem pirmo reizi gandrīz 60 gadu laikā mainīt zīmola vizuālo identitāti, tādējādi iezīmējot darbību citā biznesa segmentā, liecina tā paziņojums. Jaunais logo sastāv no pieciem stilizētiem burtiem, kas kopā veido vārdu \"NOKIA\". Jaunajā vizuālajā identitātē uzņēmums atteicies no ierastās zilās krāsas. \"Nokia\" norāda, ka līdzšinējais logo joprojām asociējas ar viedtālruņu tirdzniecību, bet jaunā vizuālā identitāte akcentē transformēšanos par biznesa tehnoloģiju uzņēmumu. Kompānijas līdzšinējais logo: \"Delfi Bizness\" jau rakstīja –  \"Nokia\" ir uzņēmums, kura nosaukums gadsimta sākumā bija faktiski sinonīms vārdam \"mobilais telefons\" . 1998. gadā, kad mobilie telefoni jau bija kļuvuši par salīdzinoši izplatītu preci, \"Nokia\" apsteidza amerikāņu \"Motorola\", kļūstot par populārāko mobilo telefonu zīmolu. Neilgi pēc tam \"Nokia\" akciju cena sasniedza savu augstāko punktu – 2000. gada maijā uzņēmuma akciju vērtība pārsniedza 60 eiro par vienu vienību. Pēc paša uzņēmuma datiem, 2005. gadā \"Nokia\" produkti veidoja vairāk nekā trešdaļu no visiem pasaulē pārdotajiem mobilajiem tālruņiem. Tomēr 2007. gadā ASV uzņēmuma \"Apple\" prezentētais pirmais \"iPhone\" vien dažu gadu laikā izmainīja mobilo tehnoloģiju tirgu, kam \"Nokia\" telefoniem tā arī neizdevās pielāgoties. 2016. gadā \"Nokia\" paziņoja, ka atgriezīsies viedtelefonu tirgū. \"Nokia\" licencēja savu zīmolu Somijas uzņēmumam \"HMD Global Ltd.\".", "link": "https://www.delfi.lv/bizness/44467736/tehnologijas/55283484/somijas-nokia-maina-zimola-vizualo-identitati"},
{"title": "Sākta dronu pārvaldības un uzraudzības sistēmas izveide", "category": "Tehnoloģijas", "body": "Bezpilota gaisa kuģu (BGK) jeb dronu pārvaldības un uzraudzības sistēma tiek ieviesta ar mērķi uzlabot gaisa satiksmes drošību, tai skaitā, samazināt neautorizētus dronu lidojumus lidlauku tuvumā, kas nereti ir iemesls traucētiem komercaviācijas un vispārējās aviācijas gaisa kuģu lidojumiem, kā arī palielināt saskaņoto lidojumu skaitu. To plānots īstenot, saprotamā veidā nododot dronu lietotājiem informāciju par noteiktajiem ierobežojumiem. Dronu uzraudzības un pārvaldības sistēmas pamatā būs datu apstrāde par BGK operācijām. Turpat 80% Latvijas dronu nozares pārstāvju CAA veidotajā aptaujā apstiprinājuši, ka ir nepieciešama moderna un ērta vienotas informācijas platforma. Tāpēc papildus sistēmas izveidei tiks modernizēta arī CAA pakalpojumu pieejamība klientiem, nodrošinot pakalpojumu pieteikšanu, saņemšanu un informācijas apriti e-vidē: reģistrēšanos, tālvadības pilotu pārbaužu veikšanu utt., kas kopumā uzlabos un paātrinās publisko pakalpojumu pieejamību, saņemšanu un informācijas apmaiņas iespējas. Līdz ar BGK sistēmas ieviešanu un BGK uztveršanas iekārtu iegādi plānots stiprināt valsts iestāžu kapacitāti un veiktspēju vietējā operatīvā atbalsta organizēšanā aviācijas jomā attiecībā uz nesankcionētu BGK lidojumiem lidostu tuvumā. BGK jeb dronu pārvaldības uzraudzības sistēmu plānots izveidot līdz 2023.gada beigām. BGK pārvaldības un uzraudzības sistēmas izveidi Latvijā CAA īsteno ES KF līdzfinansētā projekta \"Bezpilota gaisa kuģu pārvaldības un uzraudzības sistēmas ieviešana\" ietvaros. Kopējās attiecināmās projekta izmaksas – teju 1,8 miljoni eiro, Kohēzijas fonda finansējums – 1,5 miljoni eiro.", "link": "https://www.delfi.lv/bizness/44467736/tehnologijas/55288156/sakta-dronu-parvaldibas-un-uzraudzibas-sistemas-izveide"},
{"title": "Telefonu remonts sadārdzinājies par 30%", "category": "Tehnoloģijas", "body": "Mobilo ierīču remonta izmaksas gan eiro izteiksmē, gan relatīvi pret iekārtas vērtību pēdējos gados ir pieaugušas: vidējā atlīdzība par sasistu telefonu ir par aptuveni 30% lielāka nekā pirms trim gadiem, informē apdrošinātājs \" Balta \". Ik gadu atlīdzībās par bojātām elektroiekārtām un mobilajām ierīcēm \"Balta\" klientiem izmaksā aptuveni pusmiljonu eiro, un pēc apdrošinātāja 2023. gada pirmo mēnešu aplēsēm vidējā apdrošināšanas atlīdzība turpinās palielināties. \"Kopumā tendences liecina, ka cilvēki ar savām mobilajām ierīcēm apietas mazliet saudzīgāk nekā pirms, piemēram, pieciem gadiem, lai gan negadījumi joprojām notiek gana bieži, jo īpaši – laikapstākļiem ārā uzlabojoties: aktīvās atpūtas laikā kļūstam neuzmanīgāki un biežāk gadās arī dažādas ķibeles. Mazāku negadījumu skaitu varētu skaidrot ar diviem faktoriem: pirmkārt, ar tehnoloģisko progresu, ražotājiem liekot uzsvaru uz ekrānu izturības stiprināšanu, un, otrkārt, ar lietošanas paradumu maiņu – aizvien biežāk, pērkot jaunu telefonu, jau iegādes brīdī tam tiek uzlīmēts ekrāna aizsargstikliņš vai telefons tiek ielikts aizsargvāciņā,\" stāsta \"Balta\" Privātā īpašuma un speciālo produktu vadības pārvaldes vadītājs Armands Lagons. Tomēr nejaušs bojājums joprojām var gadīties pat vispasargātākajām ierīcēm, bet remonts izmaksā arvien vairāk. \" Viedtālruņi  tiek aktīvi izmantoti ikdienā, bieži vien tie izslīd no rokām un nokrīt zemē, un aizsargmaciņi pilnībā nepasargā no bojājumiem. Pirmais, kas cieš, telefonam nokrītot zemē, ir ekrāns. Un ekrāna remonts mobilajam tālrunim izmaksā vidēji 30–60% no preces vērtības, bet netrūkst arī gadījumu, kad ierīci vairs nav izdevīgi remontēt un tā tiek aizvietota ar jaunu iekārtu. Turklāt pāreja uz attālināto darbu ir veicinājusi jaunu tendenci – biežāk dažādos sadzīviskos negadījumos cieš datori un planšetdatori,\" stāsta Lagons. Cilvēkiem aizvien vairāk laika pavadot mājās Covid-19 ietekmē, būtiski pieaudzis negadījumu skaits, kuros bojāti televizori un monitori. Piemēram, pandēmijas karstākajā punktā 2020. gadā negadījumi par bojātiem televizoriem pieteikti piecas reizes vairāk nekā iepriekšējos gados. Pēc mājsēdes beigām šādu negadījumu skaits samazinājies, tomēr joprojām saglabājas lielāks nekā pirms pandēmijas, jo daudzi ir pārgājuši uz daļēji attālinātu darba režīmu.", "link": "https://www.delfi.lv/bizness/44467736/tehnologijas/55314822/telefonu-remonts-sadardzinajies-par-30"},
{"title": "Foto: 'Sonos' laiž klajā jaunas paaudzes viedos skaļruņus", "category": "Tehnoloģijas", "body": "Viņš skaidro, ka kompānijas uzbūvētais \"Era 300\" ir jauns skaļrunis, kas izstrādāts, lai nodrošinātu telpisku skaņu ar \"Dolby Atmos\" atbalstu, savukārt \"Era 100\" ir no jauna radīta līdzšinējā \"Sonos One\" versija. \"Era 300\" ir aprīkots ar sešiem skaļruņiem, kas novirza skaņu pa kreisi, pa labi, uz priekšu un uz augšu, klausītājiem ļaujot atrasties \"filmu un mūzikas centrā\". Abām iekārtām ir arī paplašināta savienojamība un \"Trueplay\" tehnoloģiju. Tikmēr \"Era 100\" ir nedaudz lielāks par savu priekšgājēju \"Sonos One\", un tam ir pilnīgi jauna programmatūra, kā arī nākamās paaudzes akustika un dizains, kas nodrošinot detalizētu stereo skaņu un dziļus basus, raksturo uzņēmuma vadītājs. Ierīces divi leņķveida augstfrekvenču skaļruņi nodrošinot augstās frekvences kreisajā un labajā pusē, kā arī nodrošinot bagātīgu stereo skaņu, savukārt lielāks vidējā diapazona skaļrunis nodrošinot jaudīgus basu, rezumē Spenss. Abi produkti ir aprīkoti ar inovatīvu lietotāja saskarni, tostarp jaunu kapacitatīvu skaļuma slīdni, nodrošinot ātru un privātu iekārtas vadību, izmantojot Sonos lietotni, \" Apple  AirPlay 2\" un \"Bluetooth\". Izmantojot mikrofonu masīvus, \"Trueplay\" optimizē skaņu atbilstoši telpas unikālajai akustikai. Šī tehnoloģija pieejama gan \" Android \", gan iOS lietotājiem. \"Era 300\" izstrādāta sagrieztā smilšu pulksteņa dizainā, kur katrs leņķis, proporcija un perforācija uzlabojot skaņas virzienu un izkliedi, norāda ražotājs. \"Mūsu vīzija ir pārvērst klausīšanos par emocionāli uzlādētu pieredzi un palīdzēt izbaudīt prieku, klausoties savu iecienītāko mūziku un audio saturu,\" rezumē Spenss. \"Līdzīgi kā pāreja no mono uz stereo, arī telpiskā skaņa ir nākamā klausīšanās evolūcija, radot skaņas pieredzi, kas ļauj iejusties mūzikā,\" papildinājis \"Sonos Sound Experience\" viceprezidents Gils Martins. \"Era 100\" un \"Era 300\" ir izgatavoti no pārstrādātas plastmasas un iesaiņoti 100% ilgtspējīgas izcelsmes papīrā. Tie ir izstrādāti tā, lai samazinātu enerģijas patēriņu ar mazāk nekā divu vatu dīkstāves enerģijas patēriņu un jaunu trieciena atvilces funkciju. \"Sonos\" tehnoloģiju ierīces izmanto WiFi savienojumu, lai pārraidītu TV skaņu vai straumētu mūziku no vairāk nekā 100 straumēšanas pakalpojumu saraksta, tādiem kā \"Spotify\", \"Amazon Music\" vai \"Apple Music\", kā arī bezmaksas radio, podkāstu tirgus.", "link": "https://www.delfi.lv/bizness/44467736/tehnologijas/55314252/foto-sonos-laiz-klaja-jaunas-paaudzes-viedos-skalrunus"},
{"title": "Piecu minūšu faktors vēl nedarbojas. Koplietošanas auto piedāvājumam jāpaplašinās", "category": "Tehnoloģijas", "body": "Auto  biznesa pārstāvji \" Delfi Bizness \" stāsta, kurām sabiedrības grupām Latvijā koplietošanas automašīnas ir iecienīts pārvietošanās līdzeklis un kāpēc – tieši pretēji – ir cilvēki, kuriem tās nešķiet un nešķitīs interesantas.  Viens no uzņēmumu vadītājiem uzsver: \"Es vienmēr esmu teicis, ka koplietošanas transports kļūs populārāks un ērtāks tajā brīdī, kad jebkurā diennakts laikā, atverot lietotni, varēsim atrast automašīnu piecu minūšu gājiena attālumā. Diemžēl šobrīd situācija vēl ir tālu no ideāla.\" Jānorāda, ka koplietošanas automašīnu pakalpojuma attīstībai būtisks ir iedzīvotāju skaits, blīvums un pirktspēja, tāpēc tā attīstības potenciāls jāskata, ņemot vērā šos faktorus.  \" Carguru \" izpilddirektors Vladimirs Reskājs neslēpj – ir atsevišķas iedzīvotāju grupas, kurām koplietošanas transports šobrīd nebūs ērts.", "link": "https://www.delfi.lv/bizness/44467736/tehnologijas/55322702/piecu-minusu-faktors-vel-nedarbojas-koplietosanas-auto-piedavajumam-japaplasinas"},
{"title": "Kamēr Latvijā ziemīgi, var strādāt birojā Spānijā. IT uzņēmuma darbinieki izmanto iespēju", "category": "Tehnoloģijas", "body": "Spānijas Kamēr Latvijā turpinās pelēka un nokrišņiem bagāta ziema, daži \"TestDevLab\" darbinieki uz īsāku vai garāku laika posmu pārcēlušies uz Spāniju un strādā no turienes.   Šobrīd vislielākais starptautiskais birojs uzņēmumam ir Skopjē, Ziemeļmaķedonijā. Uzņēmuma pārstāvji \" Delfi Bizness \" stāsta, kā izvēlas vietas, kur atklāt jaunas pārstāvniecības, kāpēc Malaga ir perspektīva pilsēta un kāpēc uzņēmums kļuvis striktāks, izvērtējot darbinieku sniegumu un profesionālās izaugsmes rezultātus, kā rezultātā notikusi arī darbinieku atlaišana. Pagājušajā gadā uzņēmums atklāja birojus Igaunijā, Lietuvā un Ziemeļmaķedonijā.", "link": "https://www.delfi.lv/bizness/44467736/tehnologijas/55337750/kamer-latvija-ziemigi-var-stradat-biroja-spanija-it-uznemuma-darbinieki-izmanto-iespeju"},
{"title": "'Nokia' piedāvās viedtālruni ar remonta komplektu, lai īpašnieks to pats var salabot", "category": "Tehnoloģijas", "body": "Somijas mobilo tālruņu ražotājs \" Nokia \" kopā ar uzņēmumu \"iFixit\" laidis klajā jaunu viedtālruni \"G22\", kuru pērkot, tā jaunais īpašnieks saņems arī maināmas tālruņa daļas un instrumentus, lai pircējs pats varētu salabot tālruni, raksta \"Dezeen\". Šī sadarbība izveidojusies, ņemot vērā augošo pieprasījumu no klientu puses par iespēju salabot tālruni mājās, skaidrojušas kompānijas. \"Cilvēki vēlas labot ierīces paši, un mēs esam priecīgi, ka varam ražotājiem palīdzēt šīs vajadzības apmierināt,\" sacījis \"iFixit\" vadītājs Kails Vīns. \"Nokia\" G22 ir noņemams panelis, kas ražots no 100% pārstrādātas plastmasas. Pircēji var atsevišķi iegādāties akumulatorus, vāciņus un lādētāja vietas, un katra detaļa nāk kopā ar atbilstošiem remonta instrumentiem. \"Nokia\" seko Nīderlandes sociālā uzņēmuma \"Fairphone\" pēdās, kas ir bijis līderis viedtālruņu izveidē, kurus patērētāji var salabot paši. Arvien vairāk tālruņu ražotāju sadarbojas ar \"iFixit\", lai izgatavotu tālruņus, ko var pats salabot, tostarp \"Google\" un \"Samsung\".", "link": "https://www.delfi.lv/bizness/44467736/tehnologijas/55341984/nokia-piedavas-viedtalruni-ar-remonta-komplektu-lai-ipasnieks-to-pats-var-salabot"},
{"title": "'airBaltic' ievieš 'Apple Pay'", "category": "Tehnoloģijas", "body": "Sākot no marta, iespējams izmantot arī \" Apple  Pay\". \"Apple Pay\" ir tehnoloģiju uzņēmuma \"Apple\" izstrādāts mobilo maksājumu pakalpojums, kas lietotājiem ļauj veikt maksājumus klātienē, iOS lietotnēs un internetā. Tas ierīcēs \"iPhone\", \" Apple Watch \", \"iPad\" un \"Mac\" tiek atbalstīts, izmantojot interneta pārlūkprogrammas \"Safari\", \"Chrome\", \"Edge\" un \"Firefox\". \"airBaltic\" savieno Baltijas reģionu ar vairāk nekā 70 galamērķiem Eiropā, Tuvajos Austrumos un NVS. A/S \"Air Baltic Corporation\" galvenais akcionārs ir Latvijas valsts ar 97,96% akciju, kamēr pārējiem akcionāriem pieder 2,04%.", "link": "https://www.delfi.lv/bizness/44467736/tehnologijas/55354954/airbaltic-ievies-apple-pay"},
{"title": "Nopietna lejupslīde: 'Amazon' likvidēs vēl tūkstošiem darbavietu", "category": "Tehnoloģijas", "body": "ASV interneta tirdzniecības uzņēmuma \" Amazon \" vadītājs Endijs Džasijs pirmdien paziņoja, ka kompānijā tiks likvidēti vēl 9000 darbavietu, ņemot vērā neskaidro ekonomisko situāciju. Uzņēmums jau janvārī pavēstīja, ka likvidēs vairāk nekā 18 000 darbavietu. Džasijs darbavietu likvidēšanu skaidro arī ar nepieciešamību restrukturizēt \"Amazon\" darbību pēc koronavīrusa pandēmijas, kuras laikā uzņēmums bija strauji palielinājis strādājošo skaitu pieprasījuma kāpuma dēļ. Uz pērnā gada decembri \"Amazon\" nodarbināja 1,54 miljonus cilvēku. Tehnoloģiju nozarē šobrīd vērojama nopietna lejupslīde, un vairāki lielie uzņēmumi paziņojuši par vērienīgu darbavietu likvidēšanu, tai skaitā sociālā tīkla \"Facebook\" mātesuzņēmums \"Meta\" un sociālais tīkls \"Twitter\".", "link": "https://www.delfi.lv/bizness/44467736/tehnologijas/55355514/nopietna-lejupslide-amazon-likvides-vel-tukstosiem-darbavietu"},
{"title": "Viedais luksofors oficiāli fiksēs sarkanās gaismas pārkāpumus", "category": "Tehnoloģijas", "body": "No 21. marta Liepājā, Uliha un Robežu ielas krustojumā oficiāli sāk darboties ar  LMT  mašīnredzes risinājumu aprīkotā viedā satiksmes kontroles iekārta. Tas būs pirmais šāda tipa risinājums Latvijā, kas oficiāli iekļauts satiksmes uzraudzības sistēmā un fiksēto informāciju par autovadītājiem, kuri šķērsojuši krustojumu pie sarkanās gaismas, nodos  Ceļu satiksmes drošības direkcijas  ( CSDD ) un Pašvaldības policijas datubāzēm, lai pārkāpējiem tiktu piemērots administratīvais sods. Viedais risinājums testa režīmā minētajā krustojumā darbojas jau kopš 2019. gada rudens, taču līdz šim tas tikai fiksējis pārkāpēju statistiku. Tā ir gana iespaidīga – pēdējos 8 mēnešos kopā fiksēts vairāk nekā 600 sarkanās gaismas pārkāpumu. Šopavasar  Liepājas  pilsēta noslēgusi līgumu ar LMT par risinājuma oficiālu iekļaušanu satiksmes uzraudzības sistēmā, lai uzlabotu satiksmes drošību un novērstu pārkāpumus. Viedais luksofors spēj veikt dažādas funkcijas: tas atpazīst un klasificē objektus, nosaka to trajektoriju un atrašanās vietu, atpazīst un nolasa automašīnu numurus, spēj noteikt luksofora signālu. To veido īpaši konfigurēts, ar datorredzes algoritmiem aprīkots mini dators, divas augstas izšķirtspējas videokameras, tīkla aprīkojums, stiprinājumi un LMT izstrādāta programmatūra. \"Viedais luksofors ir lielisks piemērs, kā tehnoloģijas var kalpot reālam sabiedrības labumam, sniedzot iespēju glābt dzīvības, rūpēties par drošību un uzlabot ceļu satiksmes kultūru. Uzskatu, ka šai satiksmes kontroles metodei jābūt vērstai uz vadītājiem, kuri klaji ignorē aizliedzošo luksofora sarkanās gaismas signālu, izraisot apdraudējumu pārējiem ceļu satiksmes dalībniekiem,\" pauž CSDD valdes priekšsēdētājs  Aivars Aksenoks . LMT viedās kameras galvenā inovācija ir tās spēja nolasīt datus patstāvīgi. Kamerai nav jābūt savienotai ar luksofora vadības sistēmu, tā nolasa un atpazīst gaismu luksoforā un auto kustību, kā arī automašīnas numurzīmi, ko saglabā sistēmā. Šī kamera ir uzstādāma mazāk nekā dienas laikā un neprasa specifisku tīkla konfigurāciju. Tā darbojas 4G tīklā, bet plānots, ka nākotnē tās darbībai tiks izmantots arī  5G . Šobrīd Liepājā uzstādītais viedais risinājums spēj atpazīt luksoforā degošo gaismas signālu, auto un tā numurzīmi. Balstoties uz šo pašu risinājumu, iespējams veidot arī jaunus algoritmus, kas spēj noteikt citus pārkāpumu veidus – braukšanu pa sabiedriskā transporta joslu, apstāšanos krustojumā, neatļautus pagriezienus, vilciena pārbrauktuvju neatļautu šķērsošanu, braukšanu pretēji pa vienvirziena ielu, sastrēgumu apbraukšanu pa apmalēm, braukšanu bez ķiverēm A kategorijas transportlīdzekļiem,  OCTA  un tehniskās apskates pārkāpumus pēc numurzīmes.", "link": "https://www.delfi.lv/bizness/44467736/tehnologijas/55356304/viedais-luksofors-oficiali-fikses-sarkanas-gaismas-parkapumus"},
{"title": "Eiropas Komisija ievieš jaunas patērētāju tiesības uz preču vienkāršu un izdevīgu remontu", "category": "Tehnoloģijas", "body": "Eiropas Komisija  pieņēmusi jaunu priekšlikumu par kopīgiem Eiropas Savienības (ES) noteikumiem preču remonta veicināšanai, kas ļaus patērētājiem ietaupīt un tiekties uz Eiropas zaļā kursa mērķiem, citastarp samazinot atkritumu daudzumu. Pēdējās desmitgadēs priekšroka bieži ir tikusi dota bojātu sadzīves preču nomaiņai, nevis remontam, un patērētājiem nav bijis pietiekama stimula labot savas preces pēc garantijas termiņa beigām. Šis priekšlikums ļaus patērētājiem lietas vienkāršāk un izdevīgāk salabot, nevis aizstāt tās ar jaunām. Turklāt lielāks pieprasījums palīdzēs attīstīties remonta uzņēmumiem, vienlaikus stimulējot ražotājus un pārdevējus izstrādāt ilgtspējīgākus uzņēmējdarbības modeļus. Iesniegtais priekšlikums nodrošinās, ka vairāk preču tiek remontētas juridiskās garantijas periodā un ka patērētājiem ir iespējas vienkāršāk un lētāk salabot tehniski remontējamas preces (piemēram, putekļsūcējus vai drīzumā – planšetdatorus un viedtālruņus) pēc garantijas termiņa beigām vai kad prece vairs nedarbojas nolietojuma dēļ. Ar šo priekšlikumu patērētājiem tiek ieviestas jaunas \"tiesības uz remontu\" gan juridiskās garantijas periodā, gan pēc tās termiņa beigām. Juridiskās garantijas periodā pārdevējiem būs jāpiedāvā remonts, izņemot gadījumus, kad tas ir dārgāks nekā nomaiņa. Pēc garantijas termiņa beigām patērētājiem būs pieejams jauns tiesību un rīku kopums, kas labošanu padarīs vienkāršu un izdevīgu. Patērētājiem būs tiesības pieprasīt ražotājiem salabot preces, kas saskaņā ar ES tiesību aktiem ir tehniski remontējamas, piemēram, veļas mazgājamo mašīnu vai televizoru. Tā tiks nodrošināts, ka patērētājiem vienmēr būs pie kā vērsties, ja viņi gribēs salabot savas preces. Ražotāju pienākums būs informēt patērētājus par to, kādas preces ražotājiem ir pienākums remontēt. Eiropas remonta informācijas veidlapa, ko patērētāji varēs pieprasīt jebkuram remontētājam, nodrošinās remonta nosacījumu un cenas saprotamību un atvieglos patērētājiem remonta piedāvājumu salīdzināšanu. Tiks izstrādāts Eiropas kvalitātes standarts remonta pakalpojumiem, lai palīdzētu patērētājiem atrast remontētājus, kuri apņemas nodrošināt augstāku kvalitāti. Šis \"vienkāršas remontēšanas\" standarts būs pieejams visiem remontētājiem visā ES, kuri ir ar mieru uzņemties ievērot minimālos kvalitātes standartus, piemēram, attiecībā uz produktu izturību vai pieejamību.", "link": "https://www.delfi.lv/bizness/44467736/tehnologijas/55360276/eiropas-komisija-ievies-jaunas-pateretaju-tiesibas-uz-precu-vienkarsu-un-izdevigu-remontu"},
{"title": "Video: 'Aerodium' atver lidošanas templi pie Šaoliņas klostera", "category": "Tehnoloģijas", "body": "Vēja tuneļu operators SIA \" Aerodium \" sadarbībā ar Ķīnas investoriem atvēris pasaulē pirmo lidošanas amfiteātri, kas paredzēts pastāvīgu šovu un klientu apkalpošanas nodrošināšanai. Vēja tunelis \"Flying Dream\" atrodas netālu no pasaulslavenā Šaoliņas klostera Ķīnā, informēja \"Aerodium\" projekta vadītāja Līga Gablika. Katru dienu klienti varēs gan vērot lidošanas un kung-fu šovu, gan arī paši piedzīvot īstu lidojumu. \"Tā kā vēja tunelis atrodas netālu no Šaoliņas klostera, kurā mūki jau gadu simtiem ir mēģinājuši izzināt levitāciju, tad arī šova galvenā ideja ir parādīt lidošanas attīstību no dzenbudisma rašanās līdz šim brīdim. Šovā sākotnēji iesaistīti vairāk nekā 200 kung-fu meistari, dejotāji, dziedātāji un arī lidošanas akrobāti, kuri lido līdz pat 15 metru augstumam,\" informēja Gablika. \"Darbu pie šī projekta sākām jau 2010.gadā - uzreiz pēc dalības izstādē \"World Expo\". Izstādes laikā pārliecinājāmies, cik ļoti ķīniešus aizrauj un sajūsmina lidošana. Kopā ar vietējo projekta attīstītāju nolēmām radīt jaunu vēja tuneļa konceptu, kas ļautu lidošanas brīnumu vienlaicīgi pieredzēt pēc iespējas vairāk cilvēku. Amfiteātra koncepts vēja tunelim rada jaunu pielietojumu, kuru šobrīd adaptējam arī citos projektos,\" norāda \"Aerodium\" valdes priekšsēdētājs Ivars Beitāns. Projekta arhitekts Austris Mailītis atklāj, ka, iedvesmojoties no vietas spēcīgās dabas un kultūras, piedāvājis līdz šim nebijušu būves veidu - amfiteātri levitācijas performancēm. \"Tā ir kā brīvdabas estrāde ar skatītāju tribīnēm un vēja tuneli centrā. Daļa koncepcijas balstās levitācijā, kuras izzināšanai jau gadsimtiem pievērsušies Šaoliņas mūki. Tagad viņiem būs iespēja levitēt. Idejas pamatā ir izaugsme - ne tikai garīga, bet arī fiziska iespēja spert nākamo soli levitācijas noslēpuma atklāšanā,\" skaidro Mailītis. \"Flying Dream\" atrodas Dengfengas pilsētā, kas ir senās Ķīnas galvaspilsēta un ievērojama ar to, ka tur atrodas vairāk nekā 1500 gadus vecais Šaoliņas klosteris - dzenbudisma, konfūcisma, kung-fu cīņas mākslas rašanās vieta. Ķīnā šo vietu atzinuši par pasaules centru starp debesīm un zemi, tāpēc lidošana tieši šajā vēja tunelī ļauj pietuvoties debesīm vēl tuvāk nekā jebkad agrāk. Pilsētu katru gadu apmeklē vairāki miljoni tūristu, kuri dodas uz Šaoliņas templi, kā arī praktizējas kādā no 60 kung-fu akadēmijām. \"Aerodium\" vēja tuneļi ir bijuši 37 pasaules valstīs, tai skaitā ASV, Argentīnā, Kanādā, Taizemē, Somijā, Dānijā, Dienvidkorejā, Indonēzijā, Itālijā, Lielbritānijā, Saūda Arābijā un citur. Uzņēmums kopš 2015.gada koncentrējas uz franšīzes tīkla attīstīšanu. Pirmās franšīzes pagājušā gada nogalē tika atvērtas Slovēnijā un Bahreinā. Šogad franšīzes tiks atvērtas Ķīnā un Ēģiptē, kā arī procesā ir darbs arī pie projektiem citās valstīs. Arī \"Flying Dream\" ir \"Aerodium\" franšīze. Vēja tuneļu operators SIA \"Aerodium\" pērn guva 280 062 eiro peļņu, tikmēr vēja tuneļu ražotājs SIA \"Aerodium Techologies\" ievērojami kāpināja apgrozījumu, aģentūru LETA informē uzņēmumā. Kā liecina \"Firmas.lv\" informācija, vēja tuneļu operatora \"Aerodium\" peļņa pērn bija 280 062 eiro, bet uzņēmuma apgrozījums pērn palielinājies par 4% līdz 777 905 eiro. Vēja tuneļu ražotāja SIA \"Aerodium Technologies\" peļņa pērn bija 237 626 eiro, bet uzņēmuma apgrozījums samazinājās par 6% un bija 4 881 404 eiro. SIA \"Aerodium\" dibināta 2003.gadā. Uzņēmuma pamatkapitāls ir 179 281 eiro. \"Aerodium\" īpašnieki ir uzņēmuma valdes priekšsēdētājs Ivars Beitāns - 98,5% un Ingus Augstkalns - 1,5%. Savukārt SIA \"Aerodium Technologies\" dibināta 2012.gadā. Uzņēmuma pamatkapitāls ir 4268 eiro. \"Aerodium Technologies\" īpašnieki ir Irita Kukoja - 85% un Uldis Baumanis - 15%. Uzņēmuma valdes priekšsēdētājs ir Beitāns.", "link": "https://www.delfi.lv/bizness/44467736/tehnologijas/47503101/video-aerodium-atver-lidosanas-templi-pie-saolinas-klostera"},
{"title": "Lietotne, kas atbrīvo no atkritumiem, un lampa, kas uzlādē auto. Labākās tehnoloģiju hakatona idejas", "category": "Tehnoloģijas", "body": "Riga TechGirls Par galvenās balvas ieguvēju kļuva komanda \"Sortiq\", radot inovatīvu lietotni, kas, izmantojot mašīnmācīšanos, palīdzēs tās lietotājiem būtiski samazināt atkritumu radīšanu un atbildīgi atbrīvoties no sadzīves priekšmetiem, kas saimniecībā vairs nav noderīgi. Komanda iecerējusi idejas īstenošanā sadarboties gan ar atkritumu apsaimniekošanas uzņēmumiem, gan pašvaldībām, un teic, ka gatavs produkts varētu tapt trīs mēnešu laikā. Savukārt otro vietu ieguva komanda \"Ion\" ar projektu, kas piedāvā risinājumu automašīnu elektrouzlādes stacijām pilsētās. Sākotnējo finansējumu idejas īstenošanai komanda ir gatava nodrošināt par saviem līdzekļiem, un pirmās uzlādes vietas pilsētvidē varētu parādīties jau drīzumā. Abas komandas \" Delfi Bizness \" atklāj, kā turpinās attīstīt savus projektus.", "link": "https://www.delfi.lv/bizness/44467736/tehnologijas/55363144/lietotne-kas-atbrivo-no-atkritumiem-un-lampa-kas-uzlade-auto-labakas-tehnologiju-hakatona-idejas"},
{"title": "Hakeri piekļūst populārākā tehnoloģiju satura veidotāja 15 miljonu sekotāju 'Youtube' kanālam", "category": "Tehnoloģijas", "body": "ASV mediji ziņo, ka viens no \"Youtube\" platformas ilgdzīvojošākajiem kanāliem ceturtdien tika uzlauzts. Hakeri , izmantojot pieeju 15 miljonu sekotāju lielajam kanālam, izvietoja tajā video, kuros  Īlons Masks  un citi tehnoloģiju nozarē zināmi cilvēki runā par digitālajām monētām. Merķis bija izkrāpt īstu naudu vai digitālās monētas no skatītājiem. Jāmin, ka nedz šis video, nedz citi, ko krāpnieki izmanto, nav viltoti. Tie ir īsti video, kuros Masks un citi ir dalījušies ar savu viedokli par digitālajām monētām. Taču, saites, kas ir pievienotas video un aicinājumi piedalīties loterijās, reģistrēties dažādās vietnēs un veikt citas darbības, ir krāpnieku pirksts. Proti, viņi izmanto šīs saites, lai nozagtu personīgo informāciju vai izkrāptu naudu un kriptovalūtas. Krāpnieki straumēja vienlaikus divus video. Viena no tiem nosaukums bija - \"LinusTechTips & Elon Musk Special Crypto Giveaway\" (LinusTechTips un Īlona Maska īpašā kripto izdāļāšana - no angļu valodas) Šādi gadījumi internetā novēroti jau iepriekš. Portāls \"Verge\" raksta, ka pēdējā laikā teju vai katru nedēļu kāds lielāks, vai mazāk \"Youtube\" kanāls kļūst par krāpnieku upuri. Šobrīd kanādieša Sebastiana kanāls, kurā viņš ikdienu publicē video, kas izklaidējošā formā vēsta par jaunākajām tehnoloģijām, \"Linus Tech Tips\" ir nobloķēts. Tas notika neilgi pēc tam, kad interneta lietotāji pamanīja, ka krāpnieki piekļuvuši kanālam. \"Linus Tech Tips\", kuru vada tehnoloģiju entuziasts Sebastians, ir aktīvs jau kopš 2008. gada, kad \"Youtube\" un kopumā video satura veidošana bija jauna lieta. Tas ir viens no ilgāk esošajiem un aktīvajiem kanāliem, kas turpina ikdienu publicēt jaunus video. Pats kanāla autors no tehnoloģiju blogera ir kļuvis par uzņēmuma vadītāju. Uzņēmums pamatā nodarbojas ar satura video veidošanu, bet pēdējos gados aizvien vairāk arī iespraucas patērētāju elektronikas testēšanā. Piedāvājot ne tikai skatītājiem, bet arī ražotājiem neatkarīgu viedokli par - datortehniku, videospēļu konsolēm, austiņām, televizoriem un citām iekārtām. \"Linus Media Group\" nodarbina vairāk nekā simts cilvēku un, lai gan internetā nav pieejama konkrēta informācija par peļņu, dažādi avoti liecina, ka tā ikgadu pārsniedz vairākus miljonus.", "link": "https://www.delfi.lv/bizness/44467736/tehnologijas/55364078/hakeri-pieklust-popularaka-tehnologiju-satura-veidotaja-15-miljonu-sekotaju-youtube-kanalam"},
{"title": "LIKTA un 'Microsoft' vienojas par sadarbību 90 000 dolāru apmērā; piedāvās bezmaksas kursus", "category": "Tehnoloģijas", "body": "Latvijas Informācijas un komunikācijas tehnoloģijas asociācija (LIKTA) ir vienojusies par sadarbību ar \" Microsoft \" 90 000 ASV dolāru apmērā, kas arī 2023. gadā ļauj turpināt izglītības un kvalifikācijas uzlabošanas programmu \"Virtuālās prakses Baltijā\", informēja LIKTA prezidente profesore  Signe Bāliņa . Šī būs \"Virtuālo prakšu Baltijā\" programmas trešā kārta. LIKTA šo projektu īsteno kopā ar Latvijas Universitātes Inovāciju centru LUMIC un sadarbības partneriem Lietuvā un Igaunijā. Pēc LIKTA prezidentes paustā, projektā visiem interesentiem Baltijā tiek piedāvāti bezmaksas kursi par aktuāliem digitālajiem rīkiem un programmām, kas palīdz vienkāršot un uzlabot darbu un ir pielietojamas ikdienā. Dziļākas intereses gadījumā mācības var pavērt ceļu karjerai informācijas un komunikācijas tehnoloģijas (IKT) jomā. Dalībnieki kursos iegūst praktiskas zināšanas, pēc tam piedalās virtuālajās praksēs, kur apgūtās prasmes izmēģina reālai darba videi identiskos apstākļos, apgūstot praktiskas iemaņas dažādās Baltijas organizācijās. \"Mūsu mērķi ir pavisam konkrēti – virtuālās prakses risina kopējo tautsaimniecības pieprasījumu pēc IKT speciālistiem un pēc profesionāļiem, kuriem ir augsta līmeņa digitālās prasmes,\" uzsvēra profesore Bāliņa. Šīs mācības ļauj paaugstināt kvalifikāciju un tādējādi uzlabot pozīciju darba tirgū. Aktivitāte nav orientēta tikai uz jauniešiem un studentiem, bet uz ikviena vecuma profesionāli, kas meklē jaunas karjeras iespējas vai vēlas uzlabot savu konkurētspēju darba tirgū. Pašlaik tīmekļa vietnē www.balticinternships.eu ir pieejami iepriekšējo kursu ieraksti. Jaunajā projekta kārtā interesentiem tiks piedāvāti bezmaksas kursi par mākslīgo intelektu, pamatkurss Python programmēšanā, kā arī kurss par datu analīzes un vizualizācijas rīku Microsoft Power BI. Kursiem varēs pieteikties no šī gada aprīļa. Plānots, ka šogad kursus absolvēs vismaz 7500 dalībnieku, praksēs un pasākumos ar nozares darba devējiem piedalīsies 2500 cilvēku, jaunu darbu vai paaugstinājumu esošajā darbā iegūs vai būtiski uzlabos kvalifikāciju, paaugstinot konkurētspēju darba tirgū un tādējādi arī savus ieņēmumus, vismaz 1500 projekta dalībnieki. Iepriekšējā kārtā kursos iesaistījās vairāk nekā 12 tūkstoši dalībnieku, praktiskās iemaņas virtuālajā praksē papildināja 4 325 cilvēki. \"Valstīs, kur cilvēki ir labāk apguvuši digitālās kompetences un kur dažādas tehnoloģijas un digitālie pakalpojumi tiek plaši izmantoti, ir labāki dzīves kvalitātes rādītāji,\" saka \"Microsoft\" vadītāja Baltijā Vaida Sapole. Cilvēki šajās valstīs ir produktīvāki un pelna vairāk, un, kā apliecina \"Microsoft Digitālās Nākotnes Indekss\", digitālās prasmes virza tādas inovācijas, kas ļauj ekonomikai attīstīties, radot jaunas darba vietas ar augstāku pievienoto vērtību.", "link": "https://www.delfi.lv/bizness/44467736/tehnologijas/55367404/likta-un-microsoft-vienojas-par-sadarbibu-90-000-dolaru-apmera-piedavas-bezmaksas-kursus"},
{"title": "Saules paneļi darbinās arī pakomātus", "category": "Tehnoloģijas", "body": "Sūtījumu piegādes loģistikas uzņēmums  \" Omniva \" sadarbībā ar Latvijas tehnoloģiju uzņēmumu \" Tet \" 28. martā Ķemeros, Jūrmalā, atklāj pirmo pakomātu, kura darbību nodrošinās uz tā uzstādīto saules paneļu saražotā elektrība. Plānots, ka pēc testa perioda \"Omniva\" ar \"Tet\" saules paneļiem aprīkos vēl vismaz 100 savus pakomātus. Uzņēmumu veiktās aplēses liecina, ka gada griezumā saules paneļi saražotu gandrīz 90% no pakomātam nepieciešamās enerģijas, bet saulainākajos mēnešos saules paneļu produktivitāte pret iekārtas elektrības patēriņu sasniegtu pat 150%. \"Mūsu uzņēmuma stratēģija paredz pakāpenisku pāreju uz ilgtspējīgām tehnoloģijām jomās, kuras tas ir iespējams. Pāreja uz saules radīto enerģiju vidējā termiņā ne tikai samazinās mūsu izmaksu pozīcijas, bet arī būs vēl viens solis \"Omniva\" ceļā uz CO2 neitralitāti,\" saka \"Omniva\" vadītāja Latvijā Beāte Krauze-Čebotare. Kā norāda Krauze-Čebotare, kopumā saules paneļu uzstādīšana uz pakomāta un atbalstošo tehnoloģiju integrācija tajā ir bijis pietiekami izaicinošs process: \"Par dažādu tehnoloģiju savietojamību, saprotams, ka jādomā ne tikai mums, bet arī citām nozarēm. No idejas, kas uzrakstīta uz salvetes, līdz saules paneļu uzstādīšanai pagāja aptuveni pieci mēneši.\" Kombinācijā ar invertoru (iekārtu, kas pārveido no saules iegūto enerģiju elektroenerģijā) un gudro skaitītāju, uzstādītie saules paneļi ļaus detalizēti monitorēt saražotās enerģijas apjomu un efektīvu tās izlietošanu.", "link": "https://www.delfi.lv/bizness/44467736/tehnologijas/55376488/saules-paneli-darbinas-ari-pakomatus"},
{"title": "SEB banka uzsākusi internetbankas modernizāciju", "category": "Tehnoloģijas", "body": "SEB  banka visās trīs Baltijas valstīs uzsākusi internetbankas modernizācijas procesu, pirmajā fāzē atjaunojot autorizācijas lapu un internetbankas sākumlapu privātpersonām. Modernizācijas procesā, kas ilgs dažus gadus, tiks mainīta arī internetbankas iekšējā arhitektūra ar mērķi uzlabot sistēmas veiktspēju. \"Jau šodien klientiem ir iespēja iepazīties ar pirmajām vizuālajām izmaiņām. Savu skatu ir mainījusi autorizācijas lapa un sākumlapa privātpersonām, ir pievienota meklēšanas funkcija un iespēja pārslēgties starp gaišu un tumšu režīmu. Internetbankā turpmāk darbosies arī virtuālais konsultants, kurš varēs identificēt klientu un sniegt precīzākas atbildes uz uzdotajiem jautājumiem. Svarīgi, ka atjaunotā internetbanka būs vieglāk lietojama cilvēkiem ar īpašām vajadzībām, jo tajā varēs viegli orientēties ar tastatūru un izmantot ekrāna audio lasītājus. Lielākā daļa izmaiņu gan ir klientiem neredzamas, jo saistītas ar iekšējās sistēmas veiktspējas uzlabošanu,\" komentē SEB bankas Produktu attīstības pārvaldes vadītājs Iļja Nogičevs. Parēja uz atjaunoto internetbanku notiks pakāpeniski. Šobrīd klientiem paralēli ir pieejamas divas internetbankas versijas – līdzšinējā un atjaunotā internetbanka. Abas ir funkcionējošas un tajās var veikt visas nepieciešamās darbības. Tuvāko 2-3 mēnešu laikā notiks pilnīga pāreja uz jaunu platformu, līdz ar to klientiem būs pieejama tikai atjaunotā internetbanka. \"Aicinām klientus jau šobrīd sākt izmantot atjaunoto internetbanku. Pieslēgties tai ir iespējams, izmantojot pogu SEB bankas mājaslapā vai saiti, ko klienti var redzēt savā pašreizējā internetbankā. Internetbankai visdrošāk pieslēgties, izmantojot pogas vai saites, kas ir norādītas SEB bankas mājaslapā, vai ievadot precīzu internetbankas adresi pašiem,\" skaidro Nogičevs.", "link": "https://www.delfi.lv/bizness/44467736/tehnologijas/55381404/seb-banka-uzsakusi-internetbankas-modernizaciju"},
{"title": "'Personība biznesā': Līsa Ristala. ''Wolt' ir mans mazulis'", "category": "Tehnoloģijas", "body": "Wolt Delfi Bizness Viņa izmanto vēl vienu salīdzinājumu, raksturojot pašreizējo situāciju nozarē. \"To varētu salīdzināt ar laiku, kas iestājas laulātajiem, atgriežoties no medusmēneša,\" saka platformas vadītāja, paskaidrojot, ka patlaban jāsaskaras ar skarbo realitāti. Līsa Ristala brīvajā laikā labprāt spēlē tenisu un ceļo. Viņa ir arī mamma dvīņiem. Uzņēmums \"Wolt Latvija\" reģistrēts 2016. gadā. Tā vienīgā īpašniece ir Somijas \"Wolt Enterprises\". atradīsiet šeit Manas mīļākās darba dienas ir piepildītas ar neparedzētiem izaicinājumiem un jaunu risinājumu meklējumiem.  Jaunuzņēmums  ir īstā vieta tādiem kā es, jo lielākā daļa biznesa procesu ir nepabeigta – tie pastāvīgi jāpilnveido un ātri jāspēj pielāgoties jaunajiem apstākļiem. Mums nav greznības apstāties un veltīt laiku, lai izvērtētu visus riskus, – visbiežāk lēmumi jāpieņem ātri. Intensīvā darba vide un neparedzamā ikdiena man dod enerģiju un ir kā dzinulis turpināt. Varētu teikt, ka esmu darbaholiķe, tāpēc manas vissliktākās darba dienas ir tās, kurās strādāju no deviņiem līdz pieciem un nenotiek nekas neparedzēts.", "link": "https://www.delfi.lv/bizness/44467736/tehnologijas/55488634/personiba-biznesa-lisa-ristala-wolt-ir-mans-mazulis"},
{"title": "'Tele2' izveidojis jaunu klientu apkalpošanas sistēmu", "category": "Tehnoloģijas", "body": "SIA \" Tele2 \" investējis 100 000 eiro jaunas klientu apkalpošanas sistēmas izveidē, \"Delfi Bizness\" informēja kompānijā. Līdzekļi ieguldīti klientu apkalpošanas sistēmas attīstībā digitālajā vidē, kas ļaus samazināt atkārtotu kontaktu skaitu un klientu apkalpošanas laiku vismaz par 10%, sola \"Tele2\". Uzņēmums iecerējis, ka uzlabotā sistēma palīdzēs vieglāk organizēt klientu saziņu ar \"Tele2\", jo vairāki komunikācijas kanāli, kas tiek izmantoti saziņai ar klientu, tiks apvienoti vienā sistēmā. Tāpat plānots, ka jaunā sistēma samazinās manuālās darbības, kas jāveic klientu konsultantiem, tādā veidā arī samazinot cilvēcisko kļūdu risku, savukārt klients atbildi digitālajā vidē uz interesējošo jautājumu varēs saņemt ātrāk. \"Tele2\" apgrozījums šogad pirmajā ceturksnī bija 42,1 miljons eiro, kas ir par 15% vairāk nekā pagājušā gada attiecīgajā periodā. Kompānija reģistrēta 1995.gada novembrī, un tās vienīgais īpašnieks ir Zviedrijas \"Tele2 Sverige\", liecina \"Lursoft\" informācija.", "link": "https://www.delfi.lv/bizness/44467736/tehnologijas/55495298/tele2-izveidojis-jaunu-klientu-apkalposanas-sistemu"},
{"title": "Mobilā interneta patēriņš turpina strauji augt, bet sarunu ilgums sarūk", "category": "Tehnoloģijas", "body": "Pērn mobilā interneta lietotājs patērējis vidēji 42 GB mēnesī – par 18% vairāk nekā 2021. gadā, kamēr zvanu minūšu ilgums un nosūtīto īsziņu skaits samazinājies, liecina Sabiedrisko pakalpojumu regulēšanas komisijas ( SPRK ) apkopotie dati par elektronisko sakaru komersantu rādītājiem 2022.gadā. \"Atskatoties uz telekomunikācijas nozares attīstību pērn, joprojām būtisku ietekmi uz nozares pārmaiņām atstāj attālinātās darba un mācību iespējas, kas veicināja aktīvu interneta pakalpojuma izmantošanu. Būtiski pieaudzis tieši mobilā interneta patēriņš, kamēr lietotāju sarunu ilgums mobilā tīklā sarucis. Tas skaidrojams ar augošu popularitāti izmantot dažādas aplikācijas saziņai ar kolēģiem, draugiem, neveicot zvanu izmantojot mobilā tīkla balss pakalpojumu. Tikmēr fiksētā tīkla balss pakalpojumam – salīdzinot ar mobilā tīkla balss pakalpojumu, loma pakalpojumu tirgū aizvien samazinās. Tomēr pozitīvi, ka fiksētā interneta lietotājiem tiek pakāpeniski nodrošināti arvien lielāki pieslēguma ātrumi,\" stāsta SPRK Elektronisko sakaru un pasta departamenta direktors Ivars Tauniņš. Kopējie elektronisko sakaru komersantu sniegto pakalpojumu ieņēmumi pieauga par 5,3%, sasniedzot 562 milj. eiro. Lielākie operatori – SIA \" LMT \", SIA \" Tele2 \", SIA \" Bite Latvija \" un SIA \"Tet\" – veidoja 81% lielu tirgus daļu. Elektronisko sakaru operatoru skaits Latvijā turpina samazināties, un aktīvo reģistrēto komersantu skaits 2022.gada beigās bija 220 komersanti. Ņemot vērā elektronisko sakaru pakalpojumu tarifu pieaugumu 2022.gadā, ieņēmumi par mobilā interneta pakalpojuma sniegšanu pieauguši par 9,2%, fiksētā interneta pakalpojumu – 5,6%, bet par balss sakaru pakalpojumu mobilā tīklā – 11,5%. Piemēram, par īsziņu pakalpojuma izmantošanu, operatoru ieņēmumi auguši 26,6% apmērā, kur daļa ieņēmumi gūti, nodrošinot liela apjoma jeb mārketinga īsziņu nosūtīšanu. SPRK apkopoti dati liecina, ka pērn Latvijā bija 3 miljoni mobilo pakalpojumu pieslēgumu, no kuriem 2,2 milj. bija mobilā interneta pieslēgumu, kurus lietotāji izmantoja interneta lietošanai telefonā, datorā vai planšetdatorā, kamēr fiksētā interneta pieslēgumu skaits samazinājies par 0,2%. Salīdzinot ar 2021.gadu, ir pieaudzis to lietotāju skaits (par 1,6%), kas mobilo internetu lieto tieši telefonā. Savukārt pieslēgumu skaits, kur interneta pakalpojumu lieto datorā vai planšetdatorā, izmantojot mobilā interneta rūteri, 2022.gada beigās bija 400 045. No tiem lielākoties 71% ir fizisko personu (mājsaimniecību) pieslēgumi. Mobilā interneta pakalpojumu, kuru lietotāji izmanto telefonā vai datorā, Latvijā sniedz trīs operatori – SIA \"LMT\", SIA \"Tele2\" un SIA \"Bite Latvija\". No kopējā mobilā interneta pieslēgumu skaita Latvijā, SIA \"LMT\" pakalpojumu nodrošina 38,31% pieslēgumu, SIA \"Tele2\" līdzvērtīgi – 38,28% un SIA \"Bite Latvija\" – 23,4%. Lietotāji turpina aktīvi izmanot mobilā interneta pakalpojumu, piemēram, pērn viens lietotājs vidēji mēnesī patērējis 42 GB. Jāatzīmē, ka lietotāji mobilo internetu datorā vai planšetē izmantojuši vairāk nekā telefonā. Tas iespējams skaidrojams ar lietotāju izvēli skatīties video saturu, tostarp televīziju, izmantojot internetā pieejamās platformas. Interneta apjoms, kas patērēts, lietojot mobilo internetu datorā, palielinājies par 23%, bet mobilā interneta apjoms, ko lietotājs patērējis savā telefonā – 8%. Mobilā tīklā vidēji mēnesī viens lietotājs norunājis 3h 52min, kas ir par 8,9% mazāk nekā 2021.gadā un nosūtījis 32 īsziņas (par 13,4% mazāk, salīdzinot ar 2021.gadu). Novērots, ka mobilā tīkla lietotāji pērn aktīvāk veikuši tieši starptautiskos zvanus – minūšu skaits palielinājies par 8%. Turpretī iekšzemes zvani bijuši retāk – iekšzemes izsaukumu minūšu skaits samazinājies par 6,8%. Tikmēr fiksētā tīklā lietotājs vidēji mēnesī norunājis vien 55 minūtes. Balss sakaru, interneta un televīzijas pakalpojumu pieslēgumu skaits turpina samazināties. Pērn lielākais fiksētā tīklā pakalpojumu sniedzējs SIA \"Tet\", balss sakaru pakalpojumu nodrošināja 39% pieslēgumu (par 14% mazāk, salīdzinot ar 2021.gadu). Savukārt interneta pakalpojumu SIA \"Tet\" nodrošināja 50% pieslēgumu no kopējā fiksētā platjoslas interneta pakalpojuma pieslēgumu skaita, vienlaikus SIA \"Baltcom\" – 20% un SIA \"BALTICOM\" nodrošināja 15%, savukārt 16% – pārējie komersanti. 2022. gadā no visiem fiksētā interneta pieslēgumiem, optisko interneta pieslēgumu skaits Latvijā veidoja 76%. No kopējā pieslēguma skaita mājsaimniecību segmentā optisko interneta pieslēgumu izmantojuši 71% mājsaimniecību. Pērn par 2,4% palielinājies to interneta pieslēgumu skaits, kam nodrošināts pieslēguma ātrums virs 100 Mbiti/s. Vienlaikus 38% no visiem interneta pieslēgumiem nodrošināts pieslēguma ātrums virs 300 Mbiti/s. Turpina pieaugt to lietotāju skaits, kuri izvēlas skatīties televīziju, izmantojot televīzijas programmu izplatīšanas platformas internetā, izmantojot priekšrocību skatīties televīziju dažādās ierīcēs – datorā, planšetdatorā, viedtālrunī. Tikmēr samazinājies lietotāju skaits, kas izvēlas televīzijas pakalpojumu, ko nodrošina kabeļtelevīzija, interaktīvā IP televīzija, virszemes televīzija vai satelīttelevīzija.", "link": "https://www.delfi.lv/bizness/44467736/tehnologijas/55502734/mobila-interneta-paterins-turpina-strauji-augt-bet-sarunu-ilgums-saruk"},
{"title": "'Personība biznesā': Arnis Ozols. Nav baiļu uzņemties jaunus izaicinājumus", "category": "Tehnoloģijas", "body": "FIBA \"Httpool\", kura mātesuzņēmums ir digitālās reklāmas nodrošinātājs \"Aleph Group\", Latvijā pārstāv pasaules lielākos sociālos tīklus un digitālās platformas. Pēc Arņa Ozola domām, patlaban esam jaunas tehnoloģiskās revolūcijas priekšvakarā. Sarunā ar \" Delfi Bizness \" viņš atklāj, ka Latvijā \"Httpool\" uzņēmuma saknes ir meklējamas brāļa noliktavā, kur kopā ar draugu Mariusu, kurš ir lietuvietis un bijušais dīdžejs, tika likti pamati biznesam. Savukārt viens no spilgtākajiem personīgajiem piedzīvojumiem bijusi nule kā piedzīvotā slēpošana uz Dienvidpolu. atradīsiet šeit Vēl salīdzinoši nesen es vairāk biju pazīstams kā starptautiskās kategorijas basketbola tiesnesis, esmu tiesājis Eirolīgā un trīs Eiropas čempionātu finālturnīros. Uzskatu, ka man bija ļoti laba, gandrīz 20 gadus ilgstoša starptautiskā basketbola tiesneša karjera, kuras laikā paspēju tiesāt spēles, kurās piedalījās vairākas Latvijas basketbola zvaigžņu paaudzes.  Tomēr jau kopš 2000. gada vienmēr fonā esmu bijis saistīts ar mediju un reklāmas nozari, ko apliecina fakts, ka stāvēju arī pie \"Delfi\" portāla šūpuļa un biju viens no pirmajiem darbiniekiem portālā, uzņēmumā no reklāmas pārdošanas speciālista kļūstot par vadītāju Ukrainas un Latvijas struktūrvienībām.", "link": "https://www.delfi.lv/bizness/44467736/tehnologijas/55508360/personiba-biznesa-arnis-ozols-nav-bailu-uznemties-jaunus-izaicinajumus"},
{"title": "Foto: Cilvēku vietā – tehnoloģijas. Biznesa realitāte tepat Tukumā", "category": "Tehnoloģijas", "body": "Lindstrom \"Lindstrom\" darbību Latvijā sāka pirms teju 30 gadiem – 1995. gadā, uzņēmumiem piedāvājot jaunu pieeju – darba apģērbu nomāt, nevis pirkt. 2017. gadā Tukumā tika atklāta darba apģērbu ražotne \"Lindstrom Prodem\" (\"Prodem\"), kuras galvenais uzdevums ir saražot produkciju mātesuzņēmuma vajadzībām, tāpēc lielākā daļa tiek eksportēta. \"Prodem\" nozīmē \"production on demand\" jeb ražošana pēc pieprasījuma, kas prasa mazu apjomu izpildi ļoti īsā laikā. \" Delfi Bizness \" bija iespēja paviesoties ne vien modernajā ražotnē, bet arī \"Lindstrom\" servisa centrā Piņķos, kur norisinās visi ar darba apģērba tīrīšanu saistītie procesi. Jāatzīst – te gan roboti vēl nav ienākuši. Savukārt iznomāto paklāju apkopē, kas ir vēl viens uzņēmuma darbības novirziens Latvijā, teju visu paveic iekārtas. Procesu automatizācija uzņēmumam nodrošina efektivitāti un ļauj sasniegt \"zaļāka\" biznesa mērķus. Piemēram, apģērbu piegrieztnes izgriež roboti, aprēķinot, kā izmantot audumu tā, lai radītu maksimāli maz tekstila pārpalikumu. \"Lindstrom\" globālo piegādātāju vadības direktore (līdz 1. maijam – \"Prodem\" direktore) Inga Jākola stāsta, ka jau kopš pašiem Tukuma ražotnes pirmsākumiem daļa ražošanas procesu bijusi automatizēta, bet šis process turpinās.", "link": "https://www.delfi.lv/bizness/44467736/tehnologijas/55521132/foto-cilveku-vieta-tehnologijas-biznesa-realitate-tepat-tukuma"},
{"title": "Nesen dibināta kompānija uzvarējusi miljonu eiro vērtā valsts iepirkumā", "category": "Tehnoloģijas", "body": "\"Orange 4 IT\" izveidotājs un vienīgais valdes loceklis ir Āris Āriņš, kurš iepriekš ir bijis saistīts arī ar citiem uzņēmumiem, kas iesaistījušies valsts digitālajos projektos, piemēram, bēdīgi slavenais portāls \"skolas.lv\", \"E-veselība\", \"E-lietas\". \"Orange 4 IT\" reģistrēts pagājušā gada 25. novembrī, un tagad tam izdevies uzvarēt IeVP miljonu eiro vērtajā iepirkumā.", "link": "https://www.delfi.lv/bizness/44467736/tehnologijas/55526568/nesen-dibinata-kompanija-uzvarejusi-miljonu-eiro-verta-valsts-iepirkuma"},
{"title": "EK atbalsta 'Microsoft' ieceri pārņemt videospēļu izstrādātāju 'Activision Blizzard'", "category": "Tehnoloģijas", "body": "Eiropas Komisija  (EK) pirmdien apstiprināja ASV datorprogrammatūras kompānijas \" Microsoft \" iecerēto darījumu iegādāties videospēļu izstrādātāju \"Activision Blizzard\". EK norāda, ka šis apstiprinājums piešķirts ar nosacījumu, ka \"Microsoft\" pilnībā realizēs uzņēmuma paustos solījumus. \"Šie solījumi pilnībā atrisina komisijas konstatētās konkurences bažas un nodrošina ievērojamus uzlabojumus saistībā ar uz mākoņdatošanu balstītu videospēļu jomā salīdzinājumā ar pašreizējo situāciju,\" skaidro EK. Ja \"Microsoft\" pildīs savus solījumus, tad uzņēmums ļaus video spēļu spēlētājiem straumēt \"Activision\" spēles jebkurā uz mākoņdatošanu balstītu videospēļu straumēšanas pakalpojumā Eiropā. EK šo darījumu atbalstījusi vien dažas nedēļas pēc tam, kad Lielbritānijas konkurences regulators to bloķēja. Lielbritānijas Konkurences un tirgu pārvalde (CMA) norādījusi, ka šādi rīkojas saistībā ar bažām, ka šis darījums varētu ierobežot konkurenci uz mākoņdatošanu balstītu videospēļu jomā. Ja vien \"Microsoft\" neuzvarēs apelācijas sūdzībā pret šādu CMA lēmumu, šis darījums varētu netikt realizēts, skaidro analītiķi. \"Protams, ja vien \"Microsoft\" nenolems pamest Lielbritānijas tirgu. Taču tas šķiet maz ticams,\" saka analītiķi. Pērn janvārī \"Microsoft\" paziņoja, ka par 69 miljardiem dolāru iegādāsies \"Activision Blizzard\". \"Microsoft\" tajā laikā norādīja, ka šis darījums paātrinās uzņēmuma videospēļu biznesa izaugsmi dažādās platformās. \"Activision Blizzard\" radītā kara spēļu \"Call of Duty\" sērija ir viena no pasaulē pieprasītākajām konsoļu spēlēm.", "link": "https://www.delfi.lv/bizness/44467736/tehnologijas/55527010/ek-atbalsta-microsoft-ieceri-parnemt-videospelu-izstradataju-activision-blizzard"},
{"title": "'Bolt' plānojot iegādāties konkurentu", "category": "Tehnoloģijas", "body": "Igaunijas uzņēmums \" Bolt \" patlaban ir pēdējā posma sarunās ar Vācijas jaunuzņēmumu \"Tier\" par tā iegādi, ziņo \"Sifted\". Medijs ziņo, ka \"Bolt\" pašlaik veic \"Tier\" padziļinātu analīzi, un vienošanās par potenciālo novērtējumu vēl nav panākta. Darījums varētu tikt noslēgts tuvāko nedēļu laikā. Informācija par darījumu nākusi klajā pēc tam, kad \"Tier\" emitēja konvertējamās obligācijas 30 miljonu eiro vērtībā galvenokārt esošajiem investoriem. Uzņēmuma investoru vidū ir \"Speedinvest\", \"Northzone\", \"Mubadala Capital\", \"Goldman Sachs\" un \"SoftBank\". Berlīnē bāzētais jaunuzņēmums iespējamo pārdošanu bija apspriedis arī ar ASV uzņēmumu \"Lime\", taču šīs sarunas ir beigušās, \"Sifted\" pastāstījusi uzņēmumam tuvu stāvoša persona. Ziņas par šo darījumu nāk laikā, kad mikromobilitātes sektorā notiek konsolidācijas vilnis, jo uzņēmumiem ir grūti iegūt kapitālu izaugsmei un izmaksas ir augstas. Mikromobilitātes uzņēmēji un investori ir stāstījuši \"Sifted\", ka tuvāko sešu mēnešu laikā šajā sektorā gaidāmi daudzi apvienošanās un pārņemšanas darījumi. Eiropā patlaban dominē četri lieli tā sauktie vietējie uzņēmumi – \"Tier\", \"Bolt\", \"Voi\" un \"Dott\", ASV uzņēmumi \"Bird\" un \"Lime\" un daudz mazāku vietējo operatoru, piemēram, \"Pony\" Francijā, \"Beryl\" Apvienotajā Karalistē un \"Ryde\" Ziemeļvalstīs. Uzņēmums \"Tier\", kam pieder elektriskie skrejriteņi un elektrovelosipēdi 560 pilsētās visā pasaulē, ir piedzīvojis sliktu gadu. Saskaņā ar uzņēmumam tuvu stāvošas personas teikto, kompānijai ir vairāk nekā 130 miljonu eiro parāds, un uzņēmums aizvien strādā ar lieliem zaudējumiem. Tas ir piedzīvojis vairākas atlaišanas kārtas, 2022. gada augustā samazinot darbiniekus par 180, bet 2023. gada janvārī atlaidis vēl 100 cilvēkus. \"Bolt\" pārstāvji stāstījuši \"Sifted\", ka nākamajos 12 mēnešos kompānija strādās ar peļņu un 2025. gadā plāno veikt IPO. Kaut arī kompānijas darbība ar \"Tier\" pārklājas vairākos tirgos, \"Bolt\" nepiedāvā mikromobilitātes pakalpojumus ASV vai Francijā. Vienlaikus \"Bolt\" strādā vairākos mazākos tirgos, kur \"Tier\" nestrādā, piemēram, Gruzijā, Igaunijā, Lietuvā un Rumānijā. Šī iegāde ļautu \"Bolt\" paplašināties vairākās nozīmīgās ģeogrāfiskās vietās. Tas arī būtu pirmais lielais iegādes darījums mikromobilitātes nozarē. \"Tier\" un \"Bolt\" pārstāvji uzsvēruši, ka nekomentē baumas vai spekulācijas tirgū.", "link": "https://www.delfi.lv/bizness/44467736/tehnologijas/55532386/bolt-planojot-iegadaties-konkurentu"},
{"title": "Sekmēs inovācijas. Rīgā atklāts 'Primekss' betona izpētes centrs", "category": "Tehnoloģijas", "body": "Centrā 400 m  platībā izvietotas modernas betona svaigo un sacietējušo īpašību testēšanas laboratorijas, kā arī betona izejvielu fizikāli-ķīmisko īpašību testēšanas laboratorija betona piedevu izstrādei un kvalitātes kontrolei. \"Robotiem ir vajadzīgs ļoti precīzs betona pamats, uz kā strādāt. Tie ir daudz prasīgāki par kādreizējām noliktavu iekārtām. PBIC spējam radīt betonu ar mazāku klimata nospiedumu un īpašībām, kuras padara to piemērotu modernāko robotizācijas iekārtu un automatizācijas sistēmu atbalstam loģistikas centros visā pasaulē,\" skaidro \"Primekss\" tehnoloģiju direktors Dr. ing. Rolands Cepurītis. \"Betona nozare atbildīga par 8% cilvēku darbības rezultātā radīto CO  izmešu apjomu. Ar \"Primekss\" izstrādāto kompozītbetona tehnoloģiju panākam izmešu samazinājumu līdz pat 70%,\" informē \"Primekss\" ģenerāldirektors  Jānis Ošlejs . PBIC izveide paaugstina inovatīvas betona tehnoloģijas attīstīšanas kapacitāti, kā arī kalpo kā pamudinājums turpmākām investīcijām Latvijas izaugsmi un konkurētspēju sekmējošos pētniecības projektos, uzskata Ošlejs.", "link": "https://www.delfi.lv/bizness/44467736/tehnologijas/55544974/sekmes-inovacijas-riga-atklats-primekss-betona-izpetes-centrs"},
{"title": "Smart-ID Latvijā ieguvis lokālo kvalificēto statusu autentifikācijai", "category": "Tehnoloģijas", "body": "2023. gada maijā \"SK ID Solutions\" noslēdzis vairāku gadu garumā ilgušo procedūru, lai iegūtu lokālo, ar Latvijas Republikas normatīvajiem aktiem noteikto, kvalificētā identifikācijas līdzekļa statusu autentifikācijai. Tādējādi papildu atbilstībai starptautiskajai Eiropas Savienības uzticamības pakalpojumu eIDAS regulai, Smart-ID atzīts arī Latvijā. Autentificēšanās valsts pārvaldes portālos ar Smart-ID būs iespējama, kad tiks veikta rīka integrācija attiecīgajā tīmekļvietnē vai e-pakalpojumā. \"SK ID Solutions\" risinājumu valsts iestādēm piedāvāšot bez maksas. Lai nodrošinātu, ka Smart-ID sistēmās būtu pieejama aktuālākā informācija un dati par rīka lietotājiem un to kontiem, Smart-ID ir pabeidzis arī integrācijas procesu ar  Pilsonības un migrācijas lietu pārvaldes  Iedzīvotāju reģistru. Tā rezultātā risinājuma izstrādātājiem būs vienmēr pieejama aktuālākā informācija par lietotājiem, tostarp, piemēram, vai lietotājs ir aktīvs, vai nav bijušas izmaiņas personas informācijā (vārda, uzvārda maiņa) u.c., efektivizējot kopējo informācijas apmaiņas procesu. \"Esam apņēmības pilni paplašināt savus pakalpojumus Latvijā, kur Smart-ID ir ieguvis jau vairāk nekā miljona lietotāju uzticību. Martā Smart-ID lietotāji Baltijā veica rekordlielu darījumu skaitu – 85 miljonus darījumu, kas ir lielākais darījumu skaits kopš risinājuma darbības sākuma,\" informē \"SK ID Solutions\" Latvijas vadītāja Sanita Meijere. \"SK ID Solutions\" risinājums \"Smart-ID\" tika prezentēts 2017. gada sākumā Tallinā. \"Smart-ID\" ir izstrādāts saskaņā ar Eiropas Savienības regulām \"eIDAS\" un \"PSD2\" starptautiskajiem tirgiem, kā arī \"SK ID Solutions\" uzticamības pakalpojumu risinājumi (e-autentifikācija, e-paraksti, e-zīmogi un laika zīmogi) atbilst Eiropas \"eIDAS\" regulējuma tehniskajai specifikācijai.", "link": "https://www.delfi.lv/bizness/44467736/tehnologijas/55549458/smart-id-latvija-ieguvis-lokalo-kvalificeto-statusu-autentifikacijai"},
{"title": "'Facebook' mātesuzņēmums Eiropā saņem rekordlielu sodu; uz ASV pārsūtīti dati", "category": "Tehnoloģijas", "body": "Sociālā tīkla \" Facebook \" mātesuzņēmumam \"Meta\" piemērots rekordliels - 1,2 miljardu eiro - naudassods par Eiropas Savienības (ES) personas datu aizsardzības noteikumu pārkāpumiem, pirmdien paziņoja Īrijas Datu aizsardzības komisija (DPC). DPC norāda, ka Eiropas  Datu aizsardzības  kolēģija, ES centrālais regulators, izdevis rīkojumu komisijai piedzīt \"administratīvo sodu 1,2 miljardu eiro apmērā.\" DPC skaidro, ka \"Meta\" pārkāpusi ES personas datu aizsardzības noteikumus, uz  ASV  pārsūtot ES lietotāju datus. Komisija izmeklēšanu pret \"Meta\" šajā jautājumā sāka 2020. gadā. DPC konstatējusi, ka \"Meta\", kura galvenā pārvalde atrodas Dublinā, nav spējis \"novērst riskus datu subjektu pamattiesībām un brīvībām\", kas tika identificēti Eiropas Savienības Tiesas iepriekšējā spriedumā. ES Tiesa interpretē ES tiesību aktus, lai nodrošinātu to vienādu piemērošanu visās dalībvalstīs. \"Meta\" paziņoja, ka plāno pārsūdzēt lēmumu par naudassoda piešķiršanu uzņēmumam. Uzņēmumam ES šogad jau piemēroti trīs naudassodi, bet pēdējos sešos mēnešos šis jau ir ceturtais naudas sods.", "link": "https://www.delfi.lv/bizness/44467736/tehnologijas/55551288/facebook-matesuznemums-eiropa-sanem-rekordlielu-sodu-uz-asv-parsutiti-dati"},
{"title": "Ričarda Brensona uzņēmums 'Virgin Orbit' aptur darbību", "category": "Tehnoloģijas", "body": "Britu miljardiera Ričarda Brensona uzņēmums \" Virgin Orbit \", kas izstrādā raķetes mazo satelītu palaišanai orbītā, paziņojis, ka aptur darbību. Uzņēmums, kas ASV tiesā aprīļa sākumā iesniedza prasību tiesiskajai aizsardzībai no kreditoriem, pārdevis galvenos aktīvus, atgūstot vien mazliet vairāk par 36 miljoniem dolāru. Tādējādi \"Virgin Orbit\" atguvis vien 1% no uzņēmuma aptuveni 3,5 miljardu dolāru tirgus vērtības, ko tas uz brīdi sasniedza 2021. gada beigās. \"Virgin Orbit\" jau martā paziņoja, ka likvidēs 85% darbavietu jeb 675 darbavietas un apturēs darbību. Uzņēmums dibināts 2017.gadā. Kopš tika sākta tā akciju kotēšana biržā, tas ne reizi nav strādājis ar peļņu. Janvārī \"Virgin Orbit\" raķete \"LauncherOne\", kas tika palaista no lidmašīnas \"Boeing 747\", sasniedza kosmosu, taču nespēja ievadīt orbītā deviņus komerciālos satelītus. Pirms tam \"LauncherOne\" divas reizes veiksmīgi izpildīja pasūtījumu un nogādāja orbītā satelītus.", "link": "https://www.delfi.lv/bizness/44467736/tehnologijas/55560528/ricarda-brensona-uznemums-virgin-orbit-aptur-darbibu"},
{"title": "'Gifi' rada zaudējumus 'Facebook' – 'Giphy' izrādās 'naudas bedre'", "category": "Tehnoloģijas", "body": "Sociālā tīkla \" Facebook \" mātesuzņēmums \"Meta\" pēc Lielbritānijas konkurences regulatora rīkojuma pārdevis animētās grafikas kompāniju \"Giphy\". Augstas kvalitātes maksas satura sniedzējs \"Shutterstock\" paziņoja, ka par \"Giphy\" iegādi samaksājis 53 miljonus dolāru, tādējādi \"Meta\" šajā pārdošanas darījumā ciešot ievērojamus zaudējumus. \"Meta\" iegādājās \"Giphy\" 2020. gada maijā par 315 miljoniem dolāru. Lielbritānijas Konkurences un tirgu pārvalde pērn secināja, ka \"Giphy\" nonākšana \"Meta\" paspārnē kaitē konkurencei un reklāmai. 2013. gadā dibinātā Ņujorkā bāzētā \"Giphy\" ir viens no GIF apmaiņas platformu līderiem pasaulē ar vairāk nekā 700 miljoniem lietotāju dienā.", "link": "https://www.delfi.lv/bizness/44467736/tehnologijas/55561760/gifi-rada-zaudejumus-facebook-giphy-izradas-naudas-bedre"},
{"title": "Pārsteidz investorus – vēl viena uzņēmuma vērtība pietuvojusies triljonam dolāru", "category": "Tehnoloģijas", "body": "Vēl viens uzņēmums šobrīd balansē uz triljona dolāru vērtības robežas. ASV  tehnoloģiju uzņēmuma \"Nvidia\" tirgus vērtība ceturtdien pietuvojās vienam triljonam dolāru, ņemot vērā prognozes par vērienīgu ienākumu kāpumu. \"Nvidia\" akcijas cena ceturtdien palielinājās par vairāk nekā 27%, uzņēmuma tirgus vērtībai pārsniedzot 900 miljardus dolāru. Ja \"Nvidia\" sasniegs viena triljona dolāru atzīmi, tad kompānija pievienosies klubiņam, kurā šobrīd ir vien pieci uzņēmumi - visi ir ASV tehnoloģiju giganti, izņemot Saūda Arābijas naftas kompāniju \" Saudi Aramco \". \"Nvidia\" izstrādā mikroshēmas, kas ir ārkārtīgi svarīgas mākslīgā intelekta tehnoloģiju attīstībai, un tām ir skaitļošanas jauda, lai vien sekundēs nodrošinātu sarežģītu saturu no datu centriem visā pasaulē. Volstrītu pārsteigušas uzņēmuma prognozes, ka tā ienākumi šajā ceturksnī sasniegs 11 miljardus dolāru, kas būs par 64% vairāk nekā pirms gada un krietni pārsniegs analītiķu prognozētos 7,2 miljardus dolāru. \"Nvidia\" dibināts pirms 30 gadiem, un sākotnēji uzņēmums izstrādāja videospēlēm nepieciešamos grafikas procesorus. Taču kompānija jau gandrīz pēdējos 20 gadus aktīvi investējusi mākslīgā intelekta tehnoloģiju attīstīšanā, saskatot šajā nozarē būtisku potenciālu.", "link": "https://www.delfi.lv/bizness/44467736/tehnologijas/55568638/parsteidz-investorus-vel-viena-uznemuma-vertiba-pietuvojusies-triljonam-dolaru"},
{"title": "Sāk sekvencēšanas iekārtu ražošanu eksportam", "category": "Tehnoloģijas", "body": "Uzņēmuma ražošanas centrs 7000 m  platībā atrodas \"Lidostas parka\" teritorijā. \"Latvia MGI Tech\" ir \"MGI\" ražošanas centrs Eiropā, kas paredzēts starptautiskai biznesa attīstībai ES un ASV. Latvijā uzņēmums turpmāk ražos genomu sekvencēšanas iekārtas \"DNBSEQ-G400\" un pavadošos reaģentus \"HotMPS\", lai audzētu eksportspēju mērķa tirgos. \"DNBSEQ-G400\" sekvencēšanas iekārta šobrīd ir visvairāk pieprasītā biotehnoloģija uzņēmuma produktu portfelī un tiek plaši izmantota gan zinātniskos institūtos, gan medicīnas diagnostikas centros visā pasaulē. \"Šis ir nozīmīgs atskaites punkts ne vien uzņēmuma attīstībā, bet arī biotehnoloģiju ražošanas līdera pozīcijas nostiprināšanā Baltijas valstīs,\" klāsta biotehnoloģiju uzņēmuma \"Latvia MGI Tech\" izpildviceprezidents Dr. Andis Šlaitas. Viens no modernākajiem Eiropas mēroga ražošanas centriem tapis, pateicoties investīcijām aptuveni 20 miljonu eiro vērtībā. Tur tiks ražoti augstas tehnoloģiskās sarežģītības produktus ar augošu pieprasījumu pasaulē. Tas palīdzēs veikt jaunus atklājumus zinātnē, kā arī cīņā ar onkoloģiskām vai citām smagām slimībām, uzlabojot agrīnas diagnostikas iespējas, un tādējādi piemeklēt labākās ārstēšanas metodes. \"Mēs pakāpeniski palielināsim savu ražošanas jaudu, attīstīsim eksportu uz ASV un ES valstīm, vienlaicīgi radot jaunas darba vietas,\" akcentē Šlaitas. \"Redzu, kā mūsu Rīgas filiāle attīstījusies no biroja, loģistikas un klientu pieredzes centra līdz pirmajai ražotnei Eiropā. Saprotam, cik svarīga mūsu partneriem ir ne vien tehniskās apkopes un atbalsta funkcija, bet arī reģionālā ražošana un piegāde, tāpēc palielināsim ražošanas jaudas Eiropā un turpināsim aktīvi sadarboties ar partneriem zinātnes projektos,\" savukārt pauž \"MGI\" Eiropas un Āfrikas ģenerāldirektors Dr. Juns Hou (Yong Hou). \"Latvia MGI Tech\" ir meitasuzņēmums \"MGI Tech Co., Ltd.\" (MGI). \"MGI\" dibināts 2016. gadā un tagad darbojas vairāk nekā 90 valstīs un reģionos, apkalpojot vairāk nekā 2000 klientu visā pasaulē. Jau vēstīts, ka uzņēmums ir Valsts drošības dienestā (VDD) uzmanības lokā; tas iekļaujas Ķīnai piederošā uzņēmuma grupā, par kuru starptautiski izskanējušas ziņas par iespējamo datu vākšanu.", "link": "https://www.delfi.lv/bizness/44467736/tehnologijas/55569710/sak-sekvencesanas-iekartu-razosanu-eksportam"},
{"title": "Sakaru traucējumi pie Brīvības pieminekļa bijuši lielā hokeja fanu skaita dēļ", "category": "Tehnoloģijas", "body": "\" Tele2 \" pārstāvis Oskars Fīrmanis \"Delfi Bizness\" sacīja, ka pirmdien pie Brīvības pieminekļa tīkla noslodze bijusi lielāka nekā Jaungada naktī un mobilajam internetam vienlaicīgi mēģinājuši pieslēgties vairāki tūkstoši iedzīvotāju. Savukārt \"Latvijas Mobilā telefona\" ( LMT ) pārstāvis Valdis Jalinskis \"Delfi Bizness\" uzsvēra, ka globāli sakaru traucējumi tīklā nav novēroti, bet, protams, vērojama ievērojami lielāka sakaru noslodze. \"Esam palielinājuši tīkla jaudu apkārtnē, bet aicinām cilvēkus klātienē baudīt emocijas, nevis internetu,\" teica Jalinskis. \"Bite Latvija\" korporatīvo un sabiedrisko attiecību vadītāja Una Ahuna-Ozola norādīja, ka šodien novērota par 50% lielāka bāzes staciju noslodze Brīvības pieminekļa apkārtnē. Lai Latvijas izlases hokejistu sagaidīšanas pasākumā klātesošajiem atvieglotu iespēju sazvanīties, \"Bite Latvija\" radio tīklā atvēra papildu 3G pārklājumu. Šobrīd situācija ir stabilizējusies, piebilda Ahuna-Ozola.", "link": "https://www.delfi.lv/bizness/44467736/tehnologijas/55608566/sakaru-traucejumi-pie-brivibas-pieminekla-bijusi-liela-hokeja-fanu-skaita-del"},
{"title": "'Personība biznesā': Guna Paidere. Rada pirmo iespaidu par valsti", "category": "Tehnoloģijas", "body": "Uzsākot uzņēmējdarbību, UR ir pirmais kontakts ar valsti un pirmais iespaids par valsti, sarunā ar \" Delfi Bizness \" norāda Paidere. Viņa stāsta, ka pēc dabas ir optimiste un tic labajam. Pašreizējā personīgā aktualitāte ir iegūt motocikla tiesības. atradīsiet šeit Darbs valsts pārvaldē man personīgi šķiet iedvesmojošs, jo ikdienā risinu jautājumus, kas ietekmē plašāku sabiedrību. Darbs UR ir dubultā motivējošs, jo ikdienā apkalpojam aktīvāko Latvijas sabiedrības daļu – uzņēmējus, kas ir būtisks dzinējspēks mūsu labklājības veicināšanā, biedrības – kas ir pilsoniski aktīvā sabiedrības daļa. Klienti ir dinamiski, un arī iestādei tādai jābūt, un ļoti cenšamies, lai ikdienā klients pakalpojumus saņemtu ātri un kvalitatīvi. Kā būtisku sava darba daļu redzu arī Latvijas starptautiskās reputācijas spodrināšanu – piedalos dažādos projektos, konferencēs, darba grupās un ekspertu sanāksmēs, lai dalītos ar mūsu labo pieredzi.", "link": "https://www.delfi.lv/bizness/44467736/tehnologijas/55567844/personiba-biznesa-guna-paidere-rada-pirmo-iespaidu-par-valsti"},
{"title": "Pieejams atbalsts jaunuzņēmumu veidošanai pārtikas un lauksaimniecības nozarē", "category": "Tehnoloģijas", "body": "Rīgas Tehniskās universitātes  (RTU)  Zinātnes  un inovāciju centrs aicina profesionāļus, maģistrantūras un doktorantūras studentus un zinātniekus paaugstināt savas uzņēmējdarbības prasmes, izmēģinot spēkus ietekmīgu un inovatīvu jaunuzņēmumu dibināšanā pārtikas sektorā Eiropas Inovāciju un tehnoloģiju institūta (EIT) zināšanu un inovāciju kopienas «EIT Food» programmā «TeamUp». Pieteikties programmai iespējams līdz 2. jūnijam. Programmas mērķis ir savest kopā zinātņietilpīgu ideju autorus un biznesa pārstāvjus. Tajā aicināti pieteikties inovatīvu pārtikas un lauksaimniecības tehnoloģiju izstrādātāji, kuri vēlas savu ideju komercializēt, lai ar programmas palīdzību atrastu partnerus, kuri jaunuzņēmuma līdzdibināšanā rūpētos par biznesa attīstību. \"TeamUp\" atbalsta tehnoloģiski ietilpīgus risinājumus, kuru fokusā ir ilgtspējīga lauksaimniecība un akvakultūra, alternatīvie proteīni, digitālā izsekojamība, aprites ekonomikā balstītas pārtikas sistēmas un veselīgs uzturs. Programmas dalībnieki sešus mēnešus varēs saņemt atbalstu jaunuzņēmuma veidošanai — finansējumu, apmācības, mentoringu. Attīstībai nozīmīga būs iespēja dibināt kontaktus ar pasaules līmeņa ekspertiem un līdzīgi domājošiem profesionāļiem, lai veicinātu pozitīvas pārmaiņas pārtikas sistēmā. Pirmajos mēnešos programmā uzņemtie savā starpā meklēs partnerus un veidos līdzīgās vērtībās balstītas komandas. Katra komanda varēs pretendēt uz stipendiju 2000 eiro apmērā, lai ar ekspertu atbalstu attīstītu savu biznesa ideju. Programmas izskaņā komandas prezentēs nākotnes plānus ekspertiem, daudzsološākās idejas varēs saņemt līdz 40 tūkst. eiro finansējumu. Pagājušā gadā programmā tika izveidota Latvijas komanda, kas nu jau pārtapusi tehnoloģiju jaunuzņēmumā \"OG Sense\". Tas attīsta unikālu optisko gāzes sensoru amonjaka, oglekļa dioksīda un gaistošo organisko savienojumu monitoringam, ko pārsvarā izmanto mājputnu fermās. Komanda ieguva trešo vietu un saņēma 15 tūkst. eiro lielu naudas balvu. \"Uzzinot par programmu, kas ļautu man satikt cilvēkus, kuru rīcībā ir tehnoloģiski risinājumi, bet nav pieredzes biznesa attīstīšanā, ilgi nedomādams, pieteicos. Mums izdevās veiksmīgi izveidot komandu un nodibināt kontaktus ar citiem uzsaukuma dalībniekiem. Ikmēneša stipendiju izmantojām projekta attīstībai, bet par naudas balvu iegādājāmies materiālus produkta tālākai attīstībai,\" stāsta viens no uzņēmuma izveidotājiem Valters Slava. \"EIT Food\" aktivitātes Latvijā īsteno \"EIT Food Hub Latvia\". \"EIT Food Hub Latvia\" darbojas RTU Zinātnes un inovāciju centrs paspārnē kā viena no četrām zināšanu un inovāciju kopienām, un tās darbības pamatmērķis ir veicināt tādu inovāciju un ilgtspējīgu ekonomikas iniciatīvu veidošanos, kas vairo kvalitatīvas pārtikas pieejamību, dod pienesumu vides saglabāšanā un veselības uzlabošanā, kā arī rada jaunas darbavietas.", "link": "https://www.delfi.lv/bizness/44467736/tehnologijas/55611806/pieejams-atbalsts-jaunuznemumu-veidosanai-partikas-un-lauksaimniecibas-nozare"},
{"title": "'Nintendo' Krievijā aptur videospēļu tirdzniecību internetā", "category": "Tehnoloģijas", "body": "Par šīm izmaiņām uzņēmums pavēstīja trešdien, un tās jau stājušās spēkā. Klienti Krievijā joprojām var atkārtoti lejupielādēt iepriekš iegādātu saturu, taču vairs nav iespējams veikt jaunus maksājumus un izveidot jaunus kontus, skaidro \"Nintendo\". Jau pērn martā \"Nintendo\" pavēstīja, ka pārtrauc produktu piegādes  Krievijai , ņemot vērā tās izvērsto pilna apmēra karu Ukrainā. Uzņēmuma interneta veikals Krievijā jau iepriekš nebija pieejams, jo maksājumu pakalpojumu sniedzējs bija apturējis rubļos veiktu darījumu apstrādi.", "link": "https://www.delfi.lv/bizness/44467736/tehnologijas/55621234/nintendo-krievija-aptur-videospelu-tirdzniecibu-interneta"},
{"title": "Latvijas e-komercijas gada balvu 'E-komercijas zvaigzne 2023' izcīna jaunuzņēmums 'Selfnamed'", "category": "Tehnoloģijas", "body": "Piektdien, 2. jūnijā, e-komercijas gada balvas \" E-komercijas zvaigzne  2023\" apbalvošanas ceremonijā paziņoti Latvijas labākie un inovatīvākie interneta veikali desmit dažādās kategorijās. Žūrijas vērtējumā par kopvērtējuma līderi un Grand prix ieguvēju tika kronēts jaunuzņēmums \"Selfnamed\", kas klientiem sniedz iespēju izveidot savu sertificētu kosmētikas produktu līniju vai pasūtīt produktus ar sava zīmola logotipu un personalizētu dizainu. Konkurss \"E-komercijas zvaigzne\" norisinās jau trešo reizi un šogad tajā saņemti 274 pieteikumi, kā arī gada balvas ietvaros jo īpaši tika runāts par eksportu un tā sniegtajām iespējām. Starptautiska profesionāļu žūrija kā galvenos kritērijus dalībnieku pieteikumos vērtēja dizainu un lietojamību. Šogad konkursa stratēģiskais partneris ir loģistikas uzņēmums \"Omniva\" un konkursa kopējā balvu fondu vērtība ir 20 000 eiro. Labākie e-komercijas veikali visās kategorijās saņēma Arta Nīmaņa speciāli dizainētas balvas. \"E-komercijas zvaigzne 2023\" uzvarētāji: ● kategorijā \"Mazais bizness\" zelta apbalvojumu saņēma uzņēmums \"PLŪKT\"; ● augstāko žūrijas vērtējumu kategorijā \"Ražotāji\" ieguva \"Madara Cosmetics\"; ● par izcilāko eksportējošo e-veikalu atzīts \"Pranamat\"; ● kategorijā \"Ilgtspēja\" augstāko novērtējumu saņēma uzņēmumi \"Leg&Go\"; un \"Trempel\"; ● zelta apbalvojumu jaunuzņēmumu kategorijā saņēma \"Selfnamed\"; ● daudznozaru veikalu kategorijā augstāko vērtējumu saņēma \"KSenukai\" un \"1a\"; ● e-pakalpojumu sniedzēju vidū par labāko žūrija atzina \"Zelta Zivtiņa\"; ● kā labākie nozaru e-veikali atzīti uzņēmumi \"Lulu\" un \"Zelt\"; ● augstāko žūrijas vērtējumu kategorijā \"Platformu veikali\" saņēma \"Leg&Go\", \"Daba design\" un \"PastelBabyStudio\"; ● žūrijas diplomus kategorijā \"Lietotnes\" saņēma \"Mobilly, \"RIDE\" un \"OX Drive\". Konkursa ietvaros tika rīkots arī e-komercijas \"Delfi\" simpātijas balsojums, kurā ikviens varēja nobalsot par labāko, ērtāko un efektīvāko risinājumu. Šajā balsojumā uzvaras laurus plūca zīmols \"Northern Grip\", saņemot reklāmas atbalstu 1000 EUR vērtībā no Delfi. Tāpat konkursa ietvaros kopā ar starptautisko interneta pētījumu un tehnoloģiju uzņēmumu \"Gemius\" tika noskaidrots uzņēmums, kurš pēc iedzīvotāju domām ir pelnījis uzvarēt šī gada \"E-komercijas zvaigzne\" konkursā. Pētījuma rezultātā uzvarēja un Gemius balvu ieguva daudznozaru veikals \"220.lv\". E-komercijas Zvaigzne mērķis ir izcelt un godināt labākos Latvijas interneta veikalus, kam izdevies pārliecinoši uzmirdzēt savā sfērā, atspoguļot labo praksi un iedvesmot arī citus sākt pārdošanu digitālajā vidē. Šogad žūrijas sastāvā ietilpa \"Omniva\" pārdošanas daļas vadītājs Māris Kuļikovskis, \"Element Digital\" vadītājs Arnis Jēkabsons, \"SEB Banka\" mazo un vidējo uzņēmumu segmenta vadītāja Aija Miķelsone, \"LMT\" privātpersonu apkalpošanas dienesta direktore Ilze Saulīte, \"EComHub\" dibinātājs Gustavs Gotauts, \"Joom\" līdzdibinātājs Jurijs Ivanovs, Mēness Aptiekas e-komercijas vadītāja Sniedzīte Vilmane, \"Mozello\" vadītājs Kārlis Blumentāls, \"Stockmann\" Baltijas e-komercijas vadītāja Kristiāna Gruzīte, kā arī \"All Digital Group\" izpilddirektors Deividas Talijūnas.", "link": "https://www.delfi.lv/bizness/44467736/tehnologijas/55627388/latvijas-e-komercijas-gada-balvu-e-komercijas-zvaigzne-2023-izcina-jaunuznemums-selfnamed"},
{"title": "'Apple' dators turpmāk arī uz sejas – izziņo virtuālās brilles 'Vision Pro'", "category": "Tehnoloģijas", "body": "Aizsākot savu ikgadējo izstrādātāju konferenci, Kalifornijas tehnoloģiju milzis \" Apple \" izziņojis jauna tipa ierīci - uz sejas valkājamu datoru \"Vision Pro\". Tas solās būt vairāk kā tikai virtuālās realitātes brilles, ļaujot datorvidē gan strādāt, gan izklaidēties un mācīties. Līdz ar jauno ierīci tika izziņoti arī programmatūru atjaunojumi un datori. Par \"Apple\" virtuālajām brillēm tika baumots jau daudzus gadus, taču lielākoties cilvēki izvairījās ticēt, jo šis ir pārāk specifisks produkts. \"Apple\" nemēdz izstrādāt šauras nišas produktus, visu enerģiju veltot tikai tām ierīcēm, ko var pārdot neskaitāmu miljonu eksemplāros. Tomēr klāt ir tā diena, kad šīs virtuālās brilles, jeb sejas dators - ir oficiāli prezentēts. \"Vision Pro\" ir aprīkots ar diviem īpaši augstas izšķirtspējas ekrāniem - katru savai acij - ļaujot baudīt attēlu ar virtuālu 4K izšķirtspēju. To darbina veseli divi procesori, \"Apple\" pašu izstrādātais M2, kas pieejams arī datoros, un pilnīgi jauns R1 procesors, kas tieši pielāgots sejas datora vajadzībām. Ierīcei ir arī seši mikrofoni, divpadsmit kameras (šis izklausās mazliet pēc parodijas, taču tā ir patiesība) un vesels klāsts dažādu sensoru. Sejas datora lietošanai nav nepieciešamas īpašas vadības sviras rokās. Darbības tajā veic vienkārši skatoties un veicot dažādus roku un pirkstu žestus. Piemēram, lai palielinātu virtuālu lietotnes logu virtuālajā ekrānā, vajag vien pastiept roku un \"satverot\" ar pirkstiem loga stūri pavilkt to lielāku. Ierīce nepārtraukti monitorē rokas un citas ķermeņa kustības. Interesanta atšķirība no līdzīgiem produktiem ir \"Apple\" risinājums brillēs rādīt to lietotāja seju, tādējādi palīdzot apkārtējiem vieglāk pierast pie šī dīvainajā maskā tērptā īpatņa. Ierīces ārpusē atrodas ekrāns, kas attēlo virtuālu lietotāja seju. Tas izklausās mazliet dīvaini un noteikti tā arī izskatās. Lai nodrošinātu lietotāja privātumu, ierīce izmanto īpašu acs atpazīšanas tehnoloģiju, kas palīdz to atbloķēt tāpat kā sejas atpazīšana atslēdz telefonus. Dators darbojas ar vadā iekārtu akumulatoru, kas nodrošina vairāku stundu darbību. Uzņēmuma pārstāvji daudz laika veltīja ierīces potenciālo pielietojumu prezentēšanai, taču, kas no tā visa būs patiesi lietojams - būs saprotams tikai vēlāk. \"Apple\" sola \"Vision Pro\" sejas datoru laist pārdošanā nākamā gada sākumā un tā cena būšot 3499 dolāru. Sākotnēji gan ierīce būs pieejama vien ASV. Papildus \"brillēm\" tika izziņoti arī citi jaunumi. Turpmāk populārais klēpjdators \"Macbook Air\" būs pieejams arī 15 collu izmērā, savukārt \"Apple\" bezvadu austiņas būs gudrākas un prasmīgāk slāpēs nevēlamos trokšņus. Tāpat reizē negaidīti un sen gaidīti tika izziņots jauns \"Mac Pro\" dators, kas tagad arī ieguvis \"Apple\" izstrādāto procesoru \"M2 Ultra\". Tāpat dažādi uzlabojumi sagaida visas pārējās ierīču kategorijas - datorus, planšetdatorus, pulksteni un TV. \"iPhone\" viedtālruņi spēšot gudrāk uzminēt rakstīto tekstu (pagaidām nav zināms vai tas darbosies arī latviešu valodai), kā arī glītāk un saistošāk spēs parādīt ienākošā zvana informāciju. Interesants un noderīgs jaunums būs arī iespēja ātri pārsūtīt kontaktinformāciju vienkārši satuvinot divus telefonus cieši blakus. Ierīces turpmāk palīdzēšot arī ar garīgās veselības un redzes veselības uzraudzīšanu. Piemēram, pulksteņi spēs novērtēt cik daudz laika lietotājs pavada dienasgaismā. Programmatūras atjauninājumi kā ierasts sagaidāmi rudenī. Jaunie datori - \"Macbook Air 15\" un \"Mac Pro\" -pieejami jau tuvākajās dienās, savukārt sejas dators \"Vision Pro\", kā jau minēts, tikai nākamgad.", "link": "https://www.delfi.lv/bizness/44467736/tehnologijas/55633712/apple-dators-turpmak-ari-uz-sejas-izzino-virtualas-brilles-vision-pro"},
{"title": "'Printful' iegādājas ASV e-komercijas uzņēmumu 'Snow Commerce'", "category": "Tehnoloģijas", "body": "\"Draugiem Group\" uzņēmums \" Printful \" iegādājies \"Snow Commerce\" – uzņēmumu ASV, kas nodrošina e-komercijas risinājumus daudziem tādiem pasaulē pazīstamiem zīmoliem kā \"Paramount\", \"Warner Bros.\", \"Discovery\", \"NBCUniversal\" un citiem, \"Delfi Bizness\" informēja \"Draugiem Group\" runasvīrs  Jānis Palkavnieks . Viņš skaidro, ka abi uzņēmumi apvienosies, koncentrējoties uz augstas kvalitātes starptautisku ražošanu un ātru pasūtījumu izpildi, tādējādi nostiprinot \"Printful\" pozīcijas e-komercijas nozarē. Darījuma summa atklāta netiek. ASV, Ohaio štatā bāzētais uzņēmums \"Snow Commerce\" piedāvā globāliem zīmoliem īpaši pielāgotus e-komercijas risinājumus. Uzņēmums izmanto tehnoloģijas, pētījumu datus un partneru tīklu, lai sniegtu saviem klientiem izcilu ekomercijas pieredzi. Apvienojot abu uzņēmumu pieredzes, \"Printful\" vēlas turpināt lielo korporatīvo klientu segmenta izaugsmi, kas 2021. gadā sasniedza 115%. \"Pasaules lielākie izklaides uzņēmumi saskaras ar sarežģītu izaicinājumu – kā ātri reaģēt uz tirgus tendencēm un pircēju paradumu maiņu. \"Printful\" kopā ar \"Snow Commerce\" palīdzēs pasaulē lielākajiem un populārākajiem zīmoliem daudz efektīvāk izmantot ekomercijas piedāvātās iespējas. Tādējādi izklaides industrijas un sporta faniem visā pasaulē būs pieejams bagātīgs e-komercijas produktu klāsts, lai atbalstītu savus iecienītākos TV seriālus, sporta komandas un citus zīmolus,\" stāsta \"Printful\" izpilddirektors Alekss Saltonstāls. Savukārt \"Snow Commerce\" izpilddirektors Riks Simpsons atzīst, ka uzņēmums lepojas, ka tam vairāk nekā 10 gadus ir iespēja sadarboties ar ievērojamiem zīmoliem, lai aktīvi veidotu fanu kopienas. \"Spēku apvienošana ar \"Printful\" ļauj mums nodrošināt pilnībā integrētu risinājumu ar visaugstāko kvalitāti globālā mērogā, ko ir iespējams pielāgot katram zīmolam un kuru pārvalda eksperti visos e-komercijas aspektos. Mēs spēsim radīt vēl lielāku un spēcīgāku fanu bāzi mūsu klientiem,\" komentē Simpsons. \"Printful\" ir apdrukas un šūšanas ārpakalpojumu uzņēmums, kas izgatavo un piegādā pasūtījumus internetveikalu vārdā. \"Printful\" ieņēmumi 2021.gadā pieauga par 39%, pārsniedzot 289 miljonus ASV dolāru.", "link": "https://www.delfi.lv/bizness/44467736/tehnologijas/55635102/printful-iegadajas-asv-e-komercijas-uznemumu-snow-commerce"},
{"title": "Vētras simulators no Latvijas ieguvis 2. vietu starptautiskā biznesa konkursā", "category": "Tehnoloģijas", "body": "Konkursa fināls notika Kopenhāgenā un pulcēja uzņēmējus, investorus un radošo industriju ekspertus no visas pasaules. Konkursā uzvaras laurus plūca \"Nebessys\" caurspīdīgo jumtu risinājums no Čehijas, savukārt 3. vietu ieguva lietotne \"Mood: Music of our desire\" no Grieķijas, kas ļauj sekot līdzi atskaņotajai mūzikai naktsklubos. Vētras simulators \"Beat the Storm\" ļauj cilvēkiem pieredzēt pat otrās kategorijas viesuļvētru – līdz 165 km/stundā. Mūsu reģionā šādas vētras ir retas, taču klimata pārmaiņu dēļ tās kļūst intensīvākas un biežākas, taču to laikā būsim iekštelpās. Šī ir iespēja piedzīvot vētras spēku drošā vidē. Uzņēmuma \"Storm Adventures\" līdzdibinātājs Ingus Augstkalns par pieredzi konkursā stāsta: \"Esmu gandarīts, ka mūsu ideja aizrāva tik plašu starptautisku žūriju un arī citus dalībniekus – tas ir ne tikai patīkami, bet arī ļoti motivējoši iet tālāk un cīnīties. Esam ieguvuši daudz jaunus kontaktus, padomus no žūrijas un pasaules mēroga profesionāļiem. Šeit cilvēki paši nāk klāt un saka, ka var palīdzēt savest kopā ar pareizajiem partneriem, kuri līdzīgi kā mēs izklaidi mēģina savienot ar izglītojošu vērtību. Tas ir fantastiski.\" Uzvarētāju trijnieks balvās ieguvis starptautisku mentoru sesijas, dalību \"Viva technology\", \"Slush\" un \"We make future\" konferencēs, kā arī dažādus īpašos piedāvājumus no konkursa organizatoru partneriem, piemēram, \"Miro\". \"Creative Business Cup\" ir globāla iniciatīva, kuras misija ir uzņēmējdarbības un inovāciju stiprināšana. To organizē Dānijas organizācija \"Creative Business Network\". Ikgadējā konkursa mērķis ir atbalstīt radošas idejas un veicināt inovāciju attīstību, palīdzot uzņēmumiem no dažādām pasaules valstīm satikties ar potenciālajiem sadarbības partneriem, kā arī sasniegt globālo tirgu. Papildus dalībai starptautiskajā finālā, Latvijas konkursa uzvarētājam bija iespēja piedalīties arī \"Creative Business Academy\" tiešsaistes apmācībās un dalībnieku izstādē, kuru apmeklē ievērojams skaits investori un mentori. Latvijā \"Creative Business Cup\" notika jau desmito gadu. To organizē  Latvijas Investīciju un attīstības aģentūras  Radošo industriju inkubators. Iepriekš konkursā Latviju pārstāvējuši \"Vividly\", \"Connection Codes\", \"Anatomy Next\", \"Gigi Bloks\", \"Gamechanger Audio\", \"Babbit and Friends\", \"WinGo Deposit\", \"Scent Camera\" un \"Stapes!\". Latvija lepojas ar divām otrajām un vienu trešo vietu šī konkursa starptautiskajā finālā. 2014. gadā 2. vietu ieguva \"Gigi Bloks\", 2018. gadā \"Gamechanger Audio\", savukārt 2021. gadā 3. vietu ieguva zīmols \"Scent Camera\".", "link": "https://www.delfi.lv/bizness/44467736/tehnologijas/55638282/vetras-simulators-no-latvijas-ieguvis-2-vietu-starptautiska-biznesa-konkursa"},
{"title": "'Bite Latvija' par publisko iepirkumu jomu Latvijā sūdzas Eiropas Komisijā", "category": "Tehnoloģijas", "body": "Mobilo sakaru operators \" Bite Latvija \" iesniedzis sūdzību Eiropas Komisijā (EK) par \"sistemātisku Eiropas Savienības (ES) tiesību normu pārkāpšanu publisko iepirkumu jomā Latvijā\", \"Delfi Bizness\" pavēstīja uzņēmumā. Tajā norāda, ka, ņemot vērā līdzšinējo pieredzi ar publiskajiem iepirkumiem un problēmas, kas aizvien nav atrisinātas, uzņēmums sūdzībā norāda Latvijas valstij uz nepieciešamību sakārtot tiesību aktus, izveidot publisko iepirkumu sistēmu atbilstoši ES tiesībām, vienlaikus izbeidzot favorītismu pret vienu tirgus dalībnieku un nostiprinot brīvu konkurenci mobilo sakaru publiskajos iepirkumos. \"Bite Latvija\" uzskata, ka valsts un pašvaldību iestāžu un kapitālsabiedrību mobilo sakaru publiskajos iepirkumos jau ilgstoši tiek ietverti neobjektīvi un tirgus konkurenci kropļojoši vērtēšanas kritēriji, dodot būtiskas priekšrocības vienam, daļēji valstij piederošam tirgus dalībniekam. Savukārt citiem mobilo sakaru pakalpojumu sniedzējiem uzņēmuma ieskatā nav jēgas piedalīties šādos iepirkumos, jo \"kritēriji ir acīmredzami diskriminējoši un uzvarētājs ir paredzams jau iepriekš\". Uzņēmumā atgādina, ka Latvijā mobilo sakaru nozarē darbojas trīs galvenie tirgus dalībnieki, un atbilstoši mērījumiem, ko veic Sabiedrisko pakalpojumu regulēšanas komisija, mobilo sakaru pakalpojumu kvalitāte ir augsta visiem trim operatoriem. \"Bite Latvija\" apkopojusi, ka kopš 2021. gada ir bijuši izsludināti 16 mobilo sakaru iepirkumi virs ES līgumcenu sliekšņiem. \"Bite Latvija\" ir piedalījies sešos publiskajos iepirkumos, no kuriem uzvarēja vienā, kopā ar citiem operatoriem saņemot daļējās līguma izpildes tiesības. Savukārt 13 no šiem publiskajiem iepirkumiem uzvarēja \" Latvijas Mobilais telefons \" ( LMT ), turklāt deviņos no šiem iepirkumiem LMT uzvarēja kā vienīgais pretendents. \"Iepirkumos zem ES līgumcenu sliekšņiem situācija ir vēl kritiskāka. Atsevišķos gadījumos ministrijas slēdz tiešus līgumus ar LMT, vispār izvairoties no iepirkumu izsludināšanas,\" apgalvo \"Bite Latvija\" pārstāve Una Ahuna-Ozola, piebilstot, ka šobrīd teju katrs jauns mobilo sakaru iepirkums ir jāpārsūdz Iepirkumu uzraudzības birojā (IUB). Uzņēmums arī uzskata, ka problēmas ir vienas un tās pašas jau gadiem. Piemēram, iepirkumos kā viens no vērtēšanas kritērijiem tiek ietverts lielākais bāzes staciju skaits, kas straujas tehnoloģiju attīstības dēļ jau sen nav mēraukla mobilo sakaru kvalitātei un Eiropā šo kritēriju iepirkumos neiekļauj, piemēram, Polijā, Vācijā un Beļģijā, norāda \"Bite Latvija\". Arī Latvijā  Konkurences padome  ir publiski aicinājusi vērtēšanas kritērijos neiekļaut, piemēram, bāzes staciju skaitu, apliecinot, ka tas ierobežo konkurenci. \"Apstrīdēšanu IUB būtiski kavē vērtēšanas pārskatu nepieejamība, augstā depozīta maksa par rezultātu pārskatīšanas procedūru, pārskatīšanas procedūru ilgums un papildu resursu iesaistes nepieciešamība. Nekas arī nemainās gadījumos, kad vēršamies tiesā. Līdz šim tiesa divos gadījumos atzina konkrētu iepirkumu prasības par prettiesiskām, taču neraugoties uz tiesvedības esamību un Augstākās tiesas norādēm par nepieciešamību pārskatīt iepirkumu procedūras noteikumus, tie paši pasūtītāji turpināja konkurenci ierobežojošo praksi, izsludinot nākamos iepirkumus,\" norāda \"Bite Latvija\" ģenerāldirektors Arūns Mickevičs. Pēc viņa teiktā, iepirkumos, kuros izmantots bāzes staciju noteikta radiofrekvenču spektra diapazonā skaita kritērijs, piedalās un līdz 90% gadījumu uzvar LMT. Mickevičs pauž, ka šie apstākļi norāda uz satraucošu tendenci, valstij faktiski turpinot centienus saglabāt LMT vēsturiski izveidojušos tirgus daļu, kuru savulaik šis uzņēmums ieguva kā pirmais mobilo sakaru operators Latvijā. Tāpēc, viņaprāt, Latvijas nacionālais publisko iepirkumu regulējums nenodrošina ES tiesībām atbilstošu publisko iepirkumu norisi mobilo sakaru pakalpojumu tirgū. Aizvien pastāv sistēma, kas pieļauj diskriminējošas prasības vērtēšanas kritērijos, veicinot favorītismu, kropļojot konkurenci un ierobežojot pakalpojumu sniegšanas brīvību ES. \"Līdz šim IUB principiāli nav vērtējis interešu konflikta iespējamību valsts iepirkumos. Lai arī šīs iestādes lēmumus var apstrīdēt tiesā, process ir neefektīvs, ilgs, dārgs un galu galā nerada nekādas izmaiņas, jo pat ja tiesa lemj, ka konkrētā iepirkuma vērtēšana kritēriji ir diskriminējoši, iepirkuma izsludinātājam tie nav jāmaina vai jāatceļ. Pasūtītāji arī nav ieinteresēti ievērot  Satiksmes ministrijas  izstrādātās vadlīnijas iepirkumu izstrādei, mūsu iebildumu gadījumā formāli \"atrakstoties\", ka tām ir tikai rekomendējošs raksturs,\" saka Mickevičs. Viņš arī atzīst, ka ir iepirkumi, kuros arvien biežāk \"Bite Latvija\" lemj nepiedalīties, \"netērējot resursus cīņai pret negodīgas konkurences vējdzirnavām\". \"Bite Latvija\" reģistrēta 2005.gadā, un tās pamatkapitāls ir 99 085 286 eiro. \"Bite Latvija\" vienīgā īpašniece ir Lietuvas \"Bite Lietuva\", kas ir starptautiskās aktīvu pārvaldīšanas kompānijas \"Providence Equity Partners\" uzņēmums.", "link": "https://www.delfi.lv/bizness/44467736/tehnologijas/55642352/bite-latvija-par-publisko-iepirkumu-jomu-latvija-sudzas-eiropas-komisija"},
{"title": "'Spotify' par ES datu privātuma noteikumu pārkāpumiem piemērots 5 miljonu eiro sods", "category": "Tehnoloģijas", "body": "Zviedrijas  regulators otrdien mūzikas straumēšanas gigantam \" Spotify \" piemēroja 58 miljonu kronu (pieci miljoni eiro) naudassodu par Eiropas Savienības (ES) Vispārīgās datu aizsardzības regulas (VDAR) pārkāpumiem. Zviedrijas privātuma aizsardzības iestāde (IMY) norāda, ka tā izvērtējusi to, kā \"Spotify\" ievēro klientu tiesības piekļūt saviem personas datiem, un konstatējusi pārkāpumus. IMY skaidro, ka atbilstoši VDAR lietotājiem ir tiesības zināt, kādus personas datus uzņēmums apkopo un kā tie tiek izmantoti. Lai arī \"Spotify\" pēc personas lūguma izsniegusi uzņēmuma ievāktos personas datus, tā nav pietiekami konkrēti paskaidrojusi, kā šie dati tiek izmantoti. \"Spotify\" aprīlī paziņoja, ka ikmēneša aktīvo lietotāju skaits kopumā sasniedzis 515 miljonus. Šī ir pirmā reize uzņēmuma vēsturē, kad kopējais abonentu skaits pārsniedzis 500 miljonus. Savukārt maksas abonentu skaits palielinājies līdz 210 miljoniem.", "link": "https://www.delfi.lv/bizness/44467736/tehnologijas/55658928/spotify-par-es-datu-privatuma-noteikumu-parkapumiem-piemerots-5-miljonu-eiro-sods"},
{"title": "'Tele2' iesniedzis sūdzību Eiropas Komisijai", "category": "Tehnoloģijas", "body": "Daudzpakalpojumu uzņēmums  \" Tele2 \" iesniedzis sūdzību Eiropas Komisijā (EK) par Eiropas Savienības (ES) tiesību normu neievērošanu mobilo sakaru publisko iepirkumu jomā Latvijā, informē uzņēmuma pārstāvji. Kompānija uzskata, ka daudzos publiskajos iepirkumos vērtēšana ir neobjektīva, nav saistīta ar iepirkuma priekšmetu un rada nepamatotas priekšrocības vēsturiskajam operatoram, kas atrodas daļējā valsts īpašumā. Šādā situācijā citiem mobilo sakaru operatoriem tiek ierobežotas iespējas reāli un efektīvi konkurēt tirgū. Kā atzīst \"Tele2\", iepirkumos noteiktie vērtēšanas kritēriji, vērtējot tos savstarpējā kopsakarā, kropļo konkurenci, kā arī norāda uz pasūtītāju favorītismu par labu vēsturiskajam operatoram. \"Par sistēmisku ir kļuvusi tendence publiskajos iepirkumos iekļaut kritērijus, kas paredzami nodrošina uzvaru vēsturiskajam operatoram. Mūsuprāt, šis ir veids, kā notiek mēģinājumi saglabāt vēsturiskā operatora pozīcijas publiskajā sektorā, kuras tas ieguvis, kad vēl bija vienīgais operators Latvijā. Tas tiek paveikts, pieļaujot diskriminējošas iepirkuma prasības, kas veicina favorītismu un kavē konkurenci,\" saka \"Tele2\" juridiskā un regulēšanas lietu departamenta direktors Aigars Evertovskis. Šīs sūdzības mērķis ir radīt ārēju impulsu Latvijas valstij nepieļaut nepamatotu priekšrocību nodrošināšanu atsevišķiem pretendentiem. Kopš 2021. gada līdz brīdim, kad tika iesniegta sūdzība EK, ir veikti 16 mobilo sakaru iepirkumi virs ES līgumcenu sliekšņiem. 13 no šiem publiskajiem iepirkumiem uzvarēja LMT, turklāt deviņos no šiem iepirkumiem LMT uzvarēja kā vienīgais pretendents, jo iepirkumu kritēriji bija konkurenci kropļojoši. Jau ziņots, ka jūnija sākumā \" Bite Latvija \" ziņoja, ka iesniegusi sūdzību EK par \"sistemātisku Eiropas Savienības (ES) tiesību normu pārkāpšanu publisko iepirkumu jomā Latvijā\". Tajā norāda, ka, ņemot vērā līdzšinējo pieredzi ar publiskajiem iepirkumiem un problēmas, kas aizvien nav atrisinātas, uzņēmums sūdzībā norāda Latvijas valstij uz nepieciešamību sakārtot tiesību aktus, izveidot publisko iepirkumu sistēmu atbilstoši ES tiesībām, vienlaikus izbeidzot favorītismu pret vienu tirgus dalībnieku un nostiprinot brīvu konkurenci mobilo sakaru publiskajos iepirkumos. \"Bite Latvija\" uzskata, ka valsts un pašvaldību iestāžu un kapitālsabiedrību mobilo sakaru publiskajos iepirkumos jau ilgstoši tiek ietverti neobjektīvi un tirgus konkurenci kropļojoši vērtēšanas kritēriji, dodot būtiskas priekšrocības vienam, daļēji valstij piederošam tirgus dalībniekam. Savukārt citiem mobilo sakaru pakalpojumu sniedzējiem uzņēmuma ieskatā nav jēgas piedalīties šādos iepirkumos, jo \"kritēriji ir acīmredzami diskriminējoši un uzvarētājs ir paredzams jau iepriekš\".", "link": "https://www.delfi.lv/bizness/44467736/tehnologijas/55673652/tele2-iesniedzis-sudzibu-eiropas-komisijai"},
{"title": "Vai daudz dārgāks pulkstenis daudz labāk rāda laiku – pirmie iespaidi par 'Apple Watch Ultra'", "category": "Tehnoloģijas", "body": "\"Watch Ultra\", pirmkārt jau, atšķiras ar savu izskatu. Tam ir līdzīgas formas ekrāns, taču tas ir lielāks un mazliet robustāks. Tam ir vairākas iezīmes no \"parastajiem\" augstas izturības pulksteņiem un tam ir nākusi klāt jauna podziņa korpusa kreisajā pusē. Galvenās atšķirības no \"Series 8\" pulksteņa ir daudz gaišāks ekrāns, lielāka ūdens izturība – tas īpaši pielāgots niršanai – tam ir precīzāks GPS un, iespējams, būtiskākais - tā baterija darbojas divreiz ilgāk. Tas pēdējais bija viens no galvenajiem iemesliem, kāpēc man \"Ultra\" tā iepatikās. Ir tiešām forši, ka pulkstenis var brīvi darboties divas dienas, vai – kā manā gadījumā – vienu dienu, nepārtraukti izmantojot GPS sekošanu. \"Series 8\" pulkstenis ikdienas režīmā izvilks pusotru dienu, bet, izmantojot nepārtraukto GPS sekošanu, daudz īsāku laiku. Visas dienas pārgājienam ar to nepietiks, savukārt ar \"Ultra\" – bez bēdu.", "link": "https://www.delfi.lv/bizness/44467736/tehnologijas/55684062/vai-daudz-dargaks-pulkstenis-daudz-labak-rada-laiku-pirmie-iespaidi-par-apple-watch-ultra"},
{"title": "Baltijas digitālā mārketinga aģentūrām saziņa ar 'Facebook' turpmāk bez starpniekiem", "category": "Tehnoloģijas", "body": "Šobrīd nav īstas skaidrības, ko tas nozīmēs digitālā mārketinga nozarei Latvijā. Ietekme noteikti būs bet – laba vai slikta – varēs pateikt tikai pēc 1. oktobra, \"Delfi Bizness\" atzīst aptaujātie nozares speciālisti. \"Līdz šim mēs nodrošinājām \"Meta\" autorizētā partnera pakalpojumus, palīdzējām ar radošajiem risinājumiem klientiem, ar reklāmas politiku saistītiem jautājumiem un citur. Domāju, ka mūsu darbs bija ļoti vērtīgs vietējai ekosistēmai. Mēs palīdzējām reģionālajiem uzņēmumiem sasniegt globālu auditoriju. (..) Esam izaudzējuši ne vienu vien digitālās reklāmas speciālistu paaudzi,\" sarunā ar \"Delfi Bizness\" saka \"Httpool Latvia\" valdes loceklis Arnis Ozols.", "link": "https://www.delfi.lv/bizness/44467736/tehnologijas/55695642/baltijas-digitala-marketinga-agenturam-sazina-ar-facebook-turpmak-bez-starpniekiem"},
{"title": "'Amazon' Ķīnā pārtrauc 'Kindle Store' darbību", "category": "Tehnoloģijas", "body": "ASV interneta tirdzniecības gigants \" Amazon \" no piektdienas Ķīnā pārtraucis e-grāmatu tiešsaistes veikala \"Kindle Store\" darbību, teikts uzņēmuma publiskotajā paziņojumā. Kompānija jau pērn paziņoja, ka Ķīnā apturēs \"Kindle Store\" darbību, taču skaidrojumu šim lēmumam nesniedza. Pēc piektdienas e-grāmatu lasītāju \"Kindle\" lietotāji vairs nespējs tiešsaistē iegādāties jaunas grāmatas, taču viņi vēl gadu varēs lejupielādēt jau nopirktās grāmatas. Laikraksts \"China Daily\" vēstī, ka laika periodā no 2013.gada līdz 2018.gadam Ķīnā pārdoti miljoniem \"Kindle\" ierīču. Tirgus izpētes uzņēmums \"iiMedia\" norāda, ka, ņemot vērā 4G un 5G mobilo tīklu aizvien plašāku pārklājumu, kā arī viedtelefonu popularitātes pieaugumu, tādu e-grāmatu lasītāju kā \"Kindle\" nepieciešamība patērētājiem Ķīnā kļuvusi arvien mazāka.", "link": "https://www.delfi.lv/bizness/44467736/tehnologijas/55710930/amazon-kina-partrauc-kindle-store-darbibu"},
{"title": "Es aizbraucu uz Ņūfaundlendu ar telefonu un tu neticēsi, ko es nobildēju", "category": "Tehnoloģijas", "body": "aizbraucu uz Īslandi Ne jau tāpēc, ka telefoni ir slikti. Man vienkārši ir tāds darbs – bildēt. Ar Īstu Kameru tas tomēr sanāk daudz labāk. Taču skaidrs, ka šodien jau tikai retais ir tāds, kā es, un absolūtais vairākums visu bildē un filmē tikai ar telefoniem. Tie uzņem brīnišķīgas bildes, bet, kas pats galvenais – tie ir ērti. Vienmēr līdzi, vienmēr gatavi darbam un mūsdienās tie pat nebaidās no ūdens un putekļiem.  Nesen pasaulē tika izziņots jaunais \" Huawei \" viedtālrunis \"P60 Pro\". Tas turpina \"P\" sērijas tradīcijas un, papildus visiem ierastajiem labumiem, ir aprīkots arī ar modernākajām kamerām. Šoreiz ražotājs nav aizrāvies ar lielummāniju un kameras ir tikai trīs. Kā ierasts – galvenā, 3.5x teleobjektīva kamera un īpaši platā kamera. Tās pirmās divas aprīkotas ar 48 megapikseļiem, bet trešā ar 13. Tas viss ir ietērpts ūdensdrošā korpusā un šāds komplekts izklausās pēc lieliska ceļojuma partnera.  Diemžēl arī šodien secinājums ir tāds pats, kā pirms pāris gadiem, kad pēdējo reizi tikos ar \"Huawei\".", "link": "https://www.delfi.lv/bizness/44467736/tehnologijas/55681326/es-aizbraucu-uz-nufaundlendu-ar-telefonu-un-tu-neticesi-ko-es-nobildeju"},
{"title": "Darbību sākusi 'Twitter' sāncense; lietotāju skaits pārsniedzis desmit miljonus", "category": "Tehnoloģijas", "body": "\"Threads\" sācis darboties 100 valstīs, un pagaidām darbosies bez reklāmām. \"Desmit miljoni lietotāju septiņās stundās,\" savā oficiālajā \"Threads\" kontā raksta Zakerbergs. Kontus jau izveidojušas tādas slavenības ka Dženifera Lopesa, Šakira un Hjū Džekmens, kā arī mediji, tai skaitā \"The Washington Post\" un \"The Economist\". \"Threads\" tiek uzskatīta par tiešu konkurenti \"Twitter\". Tomēr privātuma regulējuma noteikto ierobežojumu dēļ \"Threads\" pagaidām nav pieejama Eiropas Savienībā. Bloka normas aizliedz lietotāju datu nodošanu starp platformām. Analītiķi norāda, ka \"Meta\" dibinātājs Marks Zakerbergs izmanto daudzu \"Twitter\" lietotāju neapmierinātību ar \"Twitter\" īpašnieka Īlona Maska haotiskajiem lēmumiem, ieviešot maksu par dažādiem pakalpojumiem, un tāpēc tagad laiž tirgū \"Twitter\" līdzinieci. \"Threads\" ir daudzējādā ziņā līdzīga \"Twitter\", turklāt ieraksta garuma ierobežojums ir 500 zīmes, kamēr \"Twitter\" ieraksti nevar būt garāki par 280 zīmēm. \"Twitter\" apgalvo, ka platformai ir vairāk nekā 200 miljoni lietotāju dienā.", "link": "https://www.delfi.lv/bizness/44467736/tehnologijas/55728088/darbibu-sakusi-twitter-sancense-lietotaju-skaits-parsniedzis-desmit-miljonus"},
{"title": "EK sākusi izmeklēšanu saistībā ar 'Amazon' ieceri iegādāties 'iRobot'", "category": "Tehnoloģijas", "body": "Eiropas Komisija  (EK) ceturtdien paziņoja, ka sāk izmeklēšanu saistībā ar darījumu, kurā ASV interneta tirdzniecības gigants \" Amazon \" par 1,7 miljardiem dolāru plāno iegādāties robotu putekļsūcēju ražotāju \"iRobot\". EK šajā izmeklēšanā centīsies noskaidrot, vai šis darījums ļaus \"Amazon\" ierobežot konkurenci un nostiprināt savas pozīcijas kā interneta tirdzniecības uzņēmumam. \"Mēs satraucamies, ka \"Amazon\" var izmantot \"iRobot\" iegādi, lai \"iRobot\" konkurentiem liegtu piekļuvi savam tirgum,\" norāda Eiropas Savienības konkurences komisāre Margrēte Vestagere. \"Mūsu padziļinātajā izmeklēšanā mēs arī noskaidrosim, vai \"Amazon\" varētu izmantot \"iRobot\" ievāktos datus sava tirgus stāvokļa stiprināšanai.\" Kā ziņots, Lielbritānijas Konkurences un tirgu pārvalde (CMA) jūnijā jau atļāva \"Amazon\" iegādāties \"iRobot\". CMA secinājusi, ka šis darījums Lielbritānijā neradīs konkurences bažas. Par šo darījumu tika paziņots 2022. gada augustā \"iRobot\" izstrādā un izgatavo uzkopšanas robotus un sadzīves ierīces. Tās produktu portfelī ir tehnoloģijas un modernas koncepcijas tīrīšanai, grīdas mazgāšanai un navigācijai.", "link": "https://www.delfi.lv/bizness/44467736/tehnologijas/55733052/ek-sakusi-izmeklesanu-saistiba-ar-amazon-ieceri-iegadaties-irobot"},
{"title": "'Twitter' draud sūdzēt tiesā 'Meta'", "category": "Tehnoloģijas", "body": "Sociālais tīkls \" Twitter \" draudējis tiesā iesūdzēt ASV sociālo tīklu lieluzņēmumu \" Meta \" saistībā ar tā izveidoto mikroblogošanas platformu \"Threads\", kas tiek uzskatīta par tiešu konkurenti \"Twitter\". \"Meta\" dibinātājam Markam Zakerbergam nosūtītā vēstulē \"Twitter\" pārstāvošais advokāts Alekss Spiro apsūdz uzņēmumu komercnoslēpumu un cita intelektuālā īpašuma nelikumīgā izmantošanā, nolīgstot bijušos \"Twitter\" darbiniekus. Tikmēr \"Meta\" preses pārstāvis Endijs Stouns ceturtdien ierakstā savā \"Threads\" kontā pavēstīja, ka neviens no \"Threads\" izstrādes komandas locekļiem nav bijušais \"Twitter\" darbinieks. Taču Spiro skaidro, ka \"Twitter\" plāno īstenot savas intelektuālā īpašuma tiesības un norādīja uz uzņēmuma tiesībām lūgt civiltiesiskās aizsardzības līdzekļus vai tiesas nolēmumu šajā jautājumā. Kā ziņots, ceturtdien sāka darboties platforma \"Threads\", un vien dažu stundu laikā pēc tās darbības sākšanas tajā reģistrējās vairāk nekā 30 miljoni lietotāju. \"Threads\" sācis darboties 100 valstīs. Tomēr privātuma regulējuma noteikto ierobežojumu dēļ \"Threads\" pagaidām nav pieejama Eiropas Savienībā. Bloka normas aizliedz lietotāju datu nodošanu starp platformām. Analītiķi norāda, ka Zakerbergs izmanto daudzu \"Twitter\" lietotāju neapmierinātību ar \"Twitter\" īpašnieka Īlona Maska haotiskajiem lēmumiem, ieviešot maksu par dažādiem pakalpojumiem, un tāpēc tagad laiž tirgū \"Twitter\" līdzinieci. \"Threads\" ir daudzējādā ziņā līdzīga \"Twitter\", turklāt ieraksta garuma ierobežojums ir 500 zīmes, kamēr \"Twitter\" ieraksti nevar būt garāki par 280 zīmēm.", "link": "https://www.delfi.lv/bizness/44467736/tehnologijas/55733954/twitter-draud-sudzet-tiesa-meta"},
{"title": "'Personība biznesā': Arturs Žipris. Tehnoloģijas stājas cilvēku vietā", "category": "Tehnoloģijas", "body": "Sarunā ar \"Delfi Bizness\" uzņēmējs atklāj, kā savulaik šo biznesu sāka no nulles, bez iepriekšējas pieredzes un specifiskām zināšanām šajā nozarē. Sākums nebija viegls, bet nu jau tiek spēlēts arī starptautiskā līmenī. Ārpus darba Arturu aizrauj pavārmāksla un jaunu recepšu atklāšana, mūzika un riteņbraukšana. Viņš atzīst, ka vēlētos vairāk miera, kas gan ir grūti apvienojams ar uzņēmējdarbību.  atradīsiet šeit Bērnībā gribēju būt ārsts, pavārs – nekā neparasta. Interesējos par dabu un visu, kas notiek apkārt. Skolā patika fizika, ķīmija, datorzinības. Nekāda plāna nebija. Pametis mācības 10. klasē, sāku cītīgi strādāt pārdošanas piramīdas uzņēmumā. Nepagāja ne gads, līdz sapratu, ka šo darbu nevēlos darīt un vienīgā iespēja ir mācīties tālāk. Vidusskola man šķita pārāk garlaicīga, tādēļ, vērtējot visus \"par\" un \"pret\", izvēlējos mācības Rīgas Valsts tehnikumā, kur apguvu ķīmijas tehnologa arodu, paralēli strādājot arhitektūrā. Tādējādi 19 gadu vecumā man izdevās gan labi pelnīt, gan mācīties.  2008. gada krīze ieviesa korekcijas arī manā dzīvē, un arhitektūras rūpals nu bija jābeidz. Vien gadu vēlāk, negaidīti pašam sev, kļuvu par bērnu glābējsilītes līdzautoru, un tad man tapa pavisam skaidrs – es vēlos savu dzīvi saistīt ar konstruēšanu. Drīz vien kopā ar radinieku izdomājām tēmu un ar savu uzņēmumu bijām dzimtajā pilsētā Liepājā, Kurzemes biznesa inkubatorā. Gandrīz klasiskā situācijas attīstībā gadu vēlāk mūsu ceļi ar radinieku šķīrās, un es izveidoju savu uzņēmumu.  Kā jau izriet no nosaukuma, \"Mechanika Engineering\", sākotnēji bija doma veidot mehāniskus risinājumus, bet ļoti ātri ar to vien kļuva par maz. Nākamo piecu gadu laikā izaugām pat līdz robotizētiem risinājumiem un kļuvām par pirmo \"Kuka\" robotu pārstāvi Latvijā.  Grūti saskaitīt, cik reižu šo gadu laikā esmu dzirdējis norādi, ka tas nav bizness, jāmeklē \"normāls\" darbs, jābeidz ākstīties. Sākums tiešām nebija viegls.", "link": "https://www.delfi.lv/bizness/44467736/tehnologijas/55718702/personiba-biznesa-arturs-zipris-tehnologijas-stajas-cilveku-vieta"},
{"title": "'Bolt' ierobežos pārgalvīgus skrejriteņu braucējus", "category": "Tehnoloģijas", "body": "Lai veicinātu pārgalvīgo skrejriteņu lietotāju ātrāku paradumu maiņu un drošu pārvietošanos, \" Bolt \" ieviesis jaunu drošības funkciju - pārgalvīgas braukšanas rādītāju. Turpmāk ierobežos tos skrejriteņu lietotājus, kuri regulāri turpina pārvietoties bezatbildīgi, informē uzņēmumā. \"Bolt\" skrejriteņu lietotāju drošas braukšanas paradumi pakāpeniski uzlabojas. Taču neskatoties uz to, neliela daļa skrejriteņu lietotāju regulāri turpina pārvietoties bezatbildīgi, izturoties ar nevērību pret citiem ceļu satiksmes dalībniekiem, neievērojot ceļu satiksmes noteikumus un brauciena laikā atkārtoti veicot bīstamus manevrus. Jaunieviestais pārgalvīgas braukšanas rādītājs un plānotie ierobežojumi palīdzēs šo risināt, cer uzņēmumā. Turpmāk ikvienam \"Bolt\" skrejriteņa lietotājam, kurš veicis vismaz piecus braucienus, tiks mērīts pārgalvīgas braukšanas rādītājs. Ja rādītājs būs negatīvs, lietotājs sākumā saņems paziņojumu lietotnē kopā ar izglītojošu informāciju par to, kādus ieradumus braucējam vajadzētu mainīt drošības uzlabošanai. Ja pēc iepazīšanās ar izglītojošajiem materiāliem turpmāko piecu braucienu laikā lietotāja braukšanas sniegums neuzlabosies, tiks samazināts lietotāja maksimālais skrejriteņa braukšanas ātrums līdz 15 km/h. Ja arī pēc šī ierobežojuma braucējs turpinās apdraudēt savu un citu satiksmes dalībnieku drošību, uz vienu nedēļu tiks ierobežota lietotāja piekļuve \"Bolt\" skrejriteņiem. Pēc nedēļas lietotājam piekļuve tiks atjaunota, taču, ja, atsākot lietot \"Bolt\" skrejriteņus, lietotājs turpinās braukt bezatbildīgi, ierobežojumi tiks piemēroti atkārtoti tādā pašā kārtībā. Lietotāji, kuri savus braukšanas paradumus uzlabos, varēs braucienus turpināt bez ierobežojumiem. \"Pārgalvīgas braukšanas rādītājs sniedz iespēju izmērīt, analizēt un izvērtēt mūsu lietotāju uzvedību un rīcību brauciena laikā, kā arī noteikt bīstamas situācijas un drošības pārkāpumus, ņemot vērā plašu skrejriteņa sensoru klāstu, tostarp, braukšanu divatā uz viena skrejriteņa, strauju bremzēšanu, izslīdēšanu un sadursmi, kā arī nepiemērotu skrejriteņu novietošanu, tajā skaitā to novietošanu aizlieguma zonās. Līdz ar jaunā pārgalvīgas braukšanas rādītāja ieviešanu vēlamies paaugstināt nozares drošības standartus. Mēs ticam, ka šāda rādītāja ieviešana palīdzēs izglītot mūsu klientus un veicinās atbildīgu un drošu skrejriteņu lietošanas kultūru,\" saka Valts Marga, \"Bolt\" skrejriteņu operāciju speciālists Latvijā. Mērot skrejriteņa lietotāja pārgalvīgas braukšanas rādītāju, tiek ņemti vērā arī nepareiza skrejriteņa novietošanas sensora dati. Vienmēr, pabeidzot braucienu ar skrejriteni, svarīgi pārliecināties, ka skrejritenis ir novietots tā, lai tas netraucētu pārvietošanos, neradītu bīstamas situācijas un neērtības citiem ceļu satiksmes dalībniekiem. Taču ne vienmēr neapdomīgi novietotais vai apgāztais skrejritenis ir radies pēdējā skrejriteņa lietotāja brauciena rezultātā. Novērojams, ka bieži vien to izdara garāmgājēji, tāpēc \"Bolt\" ir ieinteresēts stiprināt pareizu skrejriteņu novietošanas kultūru, izglītojot sabiedrību kopumā. Tāpēc tagad, paceļot apgāzušos skrejriteni un novietojot to atpakaļ stāvus pozīcijā, skrejritenis pateiks \"Paldies!\", novērtējot ikviena garāmgājēja rīcību pareizas skrejriteņu novietošanas kultūras uzlabošanā. Paceļot apgāzušos skrejriteņus, ikviens satiksmes dalībnieks var paaugstināt drošību uz ielām, kā arī samazināt negadījumu rašanās iespējamību, norāda uzņēmumā.", "link": "https://www.delfi.lv/bizness/44467736/tehnologijas/55742412/bolt-ierobezos-pargalvigus-skrejritenu-braucejus"},
{"title": "Pēc ziņām par iespējamu NATO informācijas noplūdi Lietuvā veic izmeklēšanu", "category": "Tehnoloģijas", "body": "Reaģējot uz hakeru paziņojumu sociālajos tīklos par konfidenciālas  NATO  informācijas noplūdi saistībā ar  Viļņas  samita organizēšanu, Lietuvas Valsts drošības departaments pavēstījis, ka veic izmeklēšanu. \"Situācija ir zināma, incidents tiek izmeklēts sadarbībā ar atbildīgajām institūcijām,\" aģentūrai BNS trešdien sacīja Valsts drošības departamenta preses pārstāve Aurēlija Vernickaite. Saziņas platformā \" Telegram \" izplatīts paziņojums, ka hakeri ar segvārdu \"From Russia with Love\" ieguvuši piekļuvi NATO samita organizatoru nepubliskajai informācijai par pasākuma drošību, noskaidrojuši atbildīgo personu vārdus, delegāciju pārvietošanās maršrutus un izmantotās drošības sistēmas. NATO samits Viļņā notika otrdien un trešdien.", "link": "https://www.delfi.lv/bizness/44467736/tehnologijas/55747874/pec-zinam-par-iespejamu-nato-informacijas-nopludi-lietuva-veic-izmeklesanu"},
{"title": "Redz labāk defektus. 'Sadales tīkls' ar droniem apseko elektrolīnijas", "category": "Tehnoloģijas", "body": "\"Sadales tīkls\" īstenotajā pilotprojektā izmantotie bezpilota lidaparāti veikuši gan elektrolīniju fotofiksācijas, gan arī tās noskenējuši, izmantojot aerolāzerskenēšanas tehnoloģiju. Kā stāsta uzņēmumā, elektrolīniju apsekošana līdz šim veikta, cilvēkiem ejot ar kājām, cik nu tuvu var tikt klāt, taču apsekošana no gaisa sniedz jau citu skatījumu. To var paveikt arī ātrāk. \"Ejot kājām, protams, mēs apskatām rūpīgi, cik nu tas ir iespējams, izmantojot arī binokļus, lai kādus defektus atklātu. Vienmēr paliek kaut kāda iespējamība kādam defektam paslēpties, kas ir redzams no augšas. Lielais ieguvums, ka mēs varam ieraudzīt jau tādus defektus, kas ir tādā veidošanās stadijā, kas klasiskā veidā mums parādītos jau kā bojājums. Šobrīd mēs tos ieraugām ātrāk,\" saka AS \"Sadales tīkls\" tīkla pārvaldības direktors Armands Staltmanis.", "link": "https://www.delfi.lv/bizness/44467736/tehnologijas/55744328/redz-labak-defektus-sadales-tikls-ar-droniem-apseko-elektrolinijas"},
{"title": "Darbību sācis Maska izveidotais mākslīgā intelekta uzņēmums", "category": "Tehnoloģijas", "body": "Uzņēmējs  Īlons Masks  trešdien paziņoja, ka darbību sācis viņa izveidotais mākslīgā intelekta uzņēmums \"xAI\", tādējādi viņam cenšoties iesaistīties konkurences cīņā ar kompānijas \"OpenAI\" radīto sarunbotu \"ChatGPT\". \"xAI\" vietnē teikts, ka Masks uzņēmumu vadīs atsevišķi no citām savām kompānijām, taču izstrādātā tehnoloģija sniegs atbalstu šiem biznesiem, tostarp \"Twitter\". \"\"xAI\" mērķis ir izprast visuma patieso būtību,\" sacīts uzņēmuma vietnē. Tikmēr Masks ierakstā tviterī norādīja, ka jaunās kompānijas mērķis ir izprast realitāti un atbildēt uz dzīves nozīmīgākajiem jautājumiem. \"xAI\" strādā pētnieki, kas agrāk bijuši uzņēmumu \"OpenAI\", \"Google DeepMind\" un \"Tesla\", kā arī Toronto Universitātes darbinieki. Šo komandu konsultēs Dens Hendriks, kurš šobrīd vada Sanfrancisko bāzētu organizāciju \"Center for AI Safety\", kas brīdina par pārmērīgi straujas mākslīgā intelekta izstrādes radītajiem riskiem.", "link": "https://www.delfi.lv/bizness/44467736/tehnologijas/55748840/darbibu-sacis-maska-izveidotais-maksliga-intelekta-uznemums"},
{"title": "'Google' sarunbots 'Bard' pieejams arī ES un Brazīlijā", "category": "Tehnoloģijas", "body": "Interneta milzis \" Google \" ceturtdien paziņoja, ka tā izstrādātais mākslīgā intelekta sarunbots \"Bard\" tagad pieejams arī visās Eiropas Savienības (ES) valstīs un Brazīlijā. Uzņēmums šo sarunbotu prezentēja februārī, taču aizkavēja tā laišanu ES tirgū saistībā ar bloka prasībām attiecībā uz datu privātumu \"Google\" ceturtdien norādīja, ka \"Bard\" tagad pieejams lielākajā daļā pasaules, un to iespējams izmantot vairāk nekā 40 valodās. Uzņēmums arī paziņoja par jaunām funkcijām, to vidū audio atbilžu saņemšanu no \"Bard\" vai atbilžu saņemšanu piecos dažādos stilos: vienkāršā, garā, īsā, profesionālā vai ikdienišķā. Tāpat lietotāji var augšupielādēt fotogrāfijas, lai \"Bard\" spētu tās analizēt informācijas sniegšanai.", "link": "https://www.delfi.lv/bizness/44467736/tehnologijas/55749754/google-sarunbots-bard-pieejams-ari-es-un-brazilija"},
{"title": "Piešķirts atbalsts Latvijas turpmākai dalībai Eiropas Kosmosa aģentūrā", "category": "Tehnoloģijas", "body": "Ministru kabineta sēdē pieņemts lēmums par papildu finanšu līdzekļu piešķiršanu 1,9 miljonu eiro apmērā Latvijas turpmākai dalībai Eiropas Kosmosa aģentūrā (EKA) asociētās dalībvalsts statusā, informē  Izglītības un zinātnes ministrija . Dalība EKA ir ieguldījums Latvijas ekonomikas transformācijā uz augstāku pievienoto vērtību, norāda ministrijā. Latvijas dalības EKA mērķis ir virzīties uz kosmosa tehnoloģiju un pakalpojumu nodrošināšanu globālā tirgū, un Latvija kopš 2020. gada ir sasniegusi ievērojamu progresu – kopējā valsts atdeve EKA programmās veido 85,5%, kas liecinot, ka Latvijas organizācijas spēj efektīvi atgūt ieguldīto finansējumu. \"Kāpēc tas ir svarīgi Latvijas attīstībai? Jo katrs ieguldītais eiro kosmosa nozarē nes atpakaļ vismaz 4,6 eiro kopējā ekonomikā. Tas ir vēl viens solis ekonomikas transformācijās virzienā,\" komentē izglītības un zinātnes ministre  Anda Čakša . Viens no būtiskākajiem ieguvumiem ir iespēja izmantot šīs tehnoloģijas ne tikai kosmosa ekonomikas apritē, bet arī attīstot citas, ar kosmosu nesaistītas industrijas. Lielākā daļa Latvijas EKA projektu (kopā 33) ir pētniecības un attīstības projekti, sagatavošanās aktivitātes, biznesa attīstību veicinošie projekti, kā arī prasmju stiprinošās aktivitātes ceļā uz inovāciju īstenošanu tirgū. Noslēguma fāzē ir vairāku pakalpojumu izstrāde, kuros ieguvēji ir virkne Latvijas publisko iestāžu un organizāciju – Rīgas pilsēta un citas pašvaldības, Latvijas Vides, ģeoloģijas un meteoroloģijas centrs, Valsts vides dienests, Lauku atbalsta dienests, Valsts mežu dienests, Latvijas Valsts meži, Sadales tīkls, Valsts ugunsdzēsības un glābšanas dienests un citas organizācijas. Četras organizācijas (SIA \"Allatherm\", SIA \"Eventech\", AS \"RD Alfa Microelectronics\", Latvijas Valsts Koksnes ķīmijas institūts) caur Latvijas dalību EKA ir attīstījušas tehnoloģijas līdz līmenim, kas tālāk ļauj veikt tehnoloģiju kvalifikācijas un demonstrācijas reālā vidē. Līdz šim veiksmīgākie piemēri Latvijas darbībai EKA projektos ir divu zinātņietilpīgo uzņēmumu dalība globāla līmeņa kosmosa misijās. SIA \"Eventech\" izstrādā elektronikas un precīza laika intervāla mērītājus, piedaloties misijā \"HĒRA\". SIA \"Allatherm\" izstrādā tehnoloģijas, kas paredzētas apdzīvotu kosmosa staciju ierīkošanai, piedaloties misijā mēness stacijas \"Lunar Gateway\" projektā. Latvijā jau šogad paredzēts izveidot EKA Biznesa inkubācijas centru (ESA BIC), kurš piecu gadu laikā atbalstīs 25 jaunuzņēmumus kosmosa nozarē, palīdzot vietējiem uzņēmumiem iekļauties pasaules kosmosa tehnoloģiju tīklos, saglabājot saikni ar Latviju, kā arī veicinot kosmosa tehnoloģiju pārnesi citās jomās. Turpmākai Latvijas dalības nodrošināšanai šī gada beigās, apstiprinot kārtējo valsts budžetu, ir jāpieņem pozitīvs lēmums par finansējumu EKA 2024. gadam un turpmākajiem gadiem, lai pildītu uzņemtās saistības un nodrošinātu nozares veiksmīgu izaugsmi. 2026. gadā tiks izvērtētas Latvijas sadarbības ar EKA attīstīšanas iespējas no 2027. gada. Izstrādājot šo ziņojumu, IZM veiks EKA dalības atdeves novērtējumu. EKA ir starptautiska organizācija, kuras sastāvā ir 22 dalībvalstis un četras asociētās dalībvalstis. EKA misija ir veidot un attīstīt Eiropas kosmosa kapacitāti un nodrošināt, ka investīcijas kosmosa nozarē nodrošina ieguvumus Eiropas iedzīvotājiem un industrijai. 2020. gada 27. jūlijā Latvija pievienojās EKA asociētās dalībvalsts statusā. Latvijai tas nozīmē piekļuvi Eiropas kosmosa zināšanu bāzei, pieeju Eiropas un pasaules kosmosa industrijas tīklam un iespēju straujāk attīstīt tehnoloģijas, kuras izmanto gan kosmosā, gan uz zemes.", "link": "https://www.delfi.lv/bizness/44467736/tehnologijas/55751770/pieskirts-atbalsts-latvijas-turpmakai-dalibai-eiropas-kosmosa-agentura"},
{"title": "Norvēģija draud 'Facebook' un 'Instagram' ar naudassodu par lietotāju datu izmantošanu", "category": "Tehnoloģijas", "body": "Norvēģijas   Datu aizsardzības  pārvalde pirmdien paziņoja, ka aizliegs sociālo tīklu \" Facebook \" un \" Instagram \" īpašniecei \"Meta\" izmantot lietotāju personīgo informāciju mērķētai reklāmai, un piedraudēja \"Meta\" ar 84 400 eiro naudassodu dienā, ja šāda prakse turpināsies. ASV lielo tehnoloģiju uzņēmumu biznesa prakse ir izpelnījusies pastiprinātu uzmanību Eiropā saistībā ar bažām par privātuma pārkāpšanu, un pēdējos gados tiem ir piespriesti lieli naudassodi. Norvēģijas Datu aizsardzības pārvalde (\"Datatilsynet\") paziņoja, ka \"Meta\" izmanto mārketinga mērķiem lietotāju personīgo informāciju, tostarp viņu atrašanās vietu, viņiem interesējošu saturu un viņu postus. \"Norvēģijas Datu aizsardzības pārvalde uzskata, ka šī \"Meta\" prakse ir nelikumīga, un tāpēc nosaka pagaidu aizliegumu uz lietotāju uzvedību balstītai reklāmai \"Facebook\" un \"Instagram\", teikts tās paziņojumā. Aizliegums stāsies spēkā 4. augustā un ilgs trīs mēnešus, lai dotu \"Meta\" laiku veikt koriģējošus pasākumus. Ja kompānija šo aizliegumu neievēros, tai tiks piespriests naudassods - viens miljons norvēģu kronu (88,4 tūkstoši eiro) dienā. \"Mēs analizēsim šo lēmumu .. bet tas vēl neietekmē mūsu pakalpojumus,\" paziņoja \"Meta\". \"Datatilsynet\" piebilda, ka tās lēmums nenozīmē aizliegumu \"Facebook\" vai \"Instagram\" darboties Norvēģijā vai pilnīgu uz lietotāju uzvedību balstītas reklāmas aizliegumu.", "link": "https://www.delfi.lv/bizness/44467736/tehnologijas/55761918/norvegija-draud-facebook-un-instagram-ar-naudassodu-par-lietotaju-datu-izmantosanu"},
{"title": "Inčukalna saules elektrostacijas projektā investē 2,17 miljonus", "category": "Tehnoloģijas", "body": "Siguldas  novada Inčukalna pagastā šovasar darbu sāks lielākā saules elektrostacija novadā, ko attīsta pašmāju investīciju uzņēmums \"Merito Partners\". Projekta kopējās izmaksas mērāmas 2,17 miljonu eiro apmērā, no kuriem 1,2 miljoni piesaistīti no bankas \" Citadele \". Saules elektrostacija \"Inčukalna SES\" 4,5 hektāru plašā teritorijā tiks veidota pie Inčukalna pagasta. Teritorijā, kas līdzvērtīga sešiem futbola laukumiem, tiks izvietoti 5600 saules paneļi, bet blakus atradīsies \"Virši\" degvielas uzpildes stacija. Šobrīd jau ir pabeigta teritorijas sagatavošana, un sākta spēkstacijas konstrukciju un kabeļlīniju izbūve. Šovasar SES teritorijā tiks izvietoti saules paneļi, kam sekos spēkstacijas testēšana un nodošana ekspluatācijā līdz šī gada rudenim. \"Inčukalna SES\" jauda būs 3,1 MW, un tā gadā saražos vismaz 3 300 000 kWh elektrības, kas atbilst 1650 mājsaimniecību vidējam elektrības patēriņam gadā. \"Inčukalna SES\" īpašnieks ir \"Merito Partners\", kurš ieceres īstenošanai piesaistījis ekspertus no uzņēmuma \"Saules Energy\". \"Merito Partners\" kopā ar \"Saules Energy\" īsteno astoņu elektrostaciju būvniecību Latvijā. \"Inčukalna SES\" ir starp pirmajām, kas sāks ražot elektrību jau šogad. SIA \"Merito Partners\" dibināta 2022. gada jūnijā. Patiesais labuma guvējs ir  Aigars Kesenfelds , liecina \"Lursoft\" informācija.", "link": "https://www.delfi.lv/bizness/44467736/tehnologijas/55764290/incukalna-saules-elektrostacijas-projekta-investe-2-17-miljonus"},
{"title": "'Logitech' iegādājas Somijas tehnoloģiju uzņēmumu", "category": "Tehnoloģijas", "body": "Šveices un ASV tehnoloģiju kompānija \"Logitech International\" iegādājusies  Somijas  pielāgoto vadības pults risinājumu un programmatūras ražotāju \"Loupedeck\". Helsinkos bāzētā \"Loupedeck\" produktu klāstā ir \"Loupedeck+\", \"Creative Tool\", kā arī \"Live\" un \"Live S\". Tāpat kompānija ražo pielāgotas rediģēšanas vadības pultis, kas uzlabo programmatūru pielietojamību fotogrāfiju, video un audio rediģēšanā, kā arī dizainam un straumēšanai. Darījuma nosacījumi netiek atklāti.", "link": "https://www.delfi.lv/bizness/44467736/tehnologijas/55764976/logitech-iegadajas-somijas-tehnologiju-uznemumu"},
{"title": "Depozīta sistēma joprojām atkopjas pēc kiberuzbrukuma", "category": "Tehnoloģijas", "body": "16. jūlijā  notikušais kiberuzbrukums Latvijas taromātu uzstādītāja \"Tomra Systems ASA\" (Tomra) IT infrastruktūrai ietekmēja depozīta kuponu atprečošanas papildpakalpojumu, kuru izmanto daļa veikalu visā Baltijā un Skandināvijas valstīs, un joprojām turpinās darbi pie sistēmas atjaunošanas. Daļā tirdzniecības vietu, piemēram, veikalu tīklos \"Rimi\" un \"Lidl\", kā arī lielā daļā \"LaTs\" veikalu un citos veikalos kuponu atprečošana ir iespējama, kā arī bez traucējumiem darbojas visi manuālie depozīta pieņemšanas punkti. Tirgotājiem ir pieejami alternatīvi pagaidu risinājumi, kurus SIA \"Tomra Collections Latvija\" un SIA \"Depozīta Iepakojuma Operators\" (DIO) ir aicinājis ieviest – tāpat, kā tas tiek darīts citās kiberuzbrukuma skartajās valstīs, – kamēr turpinās darbi pie \"Tomra\" sistēmas atjaunošanas. \"Pašu taromātu darbība nav traucēta, un visā depozīta punktu tīklā ir iespējams nodot iepakojumus un saņemt kuponu. Daļā veikalu ir traucēts ar kuponu atprečošanu saistīts \"Tomra\" sniegtais papildu pakalpojums, tomēr tirgotājiem ir pieejami pagaidu risinājumi, lai to nodrošinātu. Esam pastāvīgos sakaros ar \"Tomra\", lai iespējami drīz atjaunotu sistēmas darbību un tirgotājiem būtu pieejams ierastais risinājums. Veikalu tīklos \"Rimi\" un \"Lidl\", kā arī lielā daļā \"LaTs\" veikalu un citos veikalos kuponu atprečošana šobrīd ir iespējama, arī manuālie depozīta punkti strādā bez izmaiņām. Tāpat esam sazinājušies ar pārējiem tirgotājiem, kuru tirdzniecības vietās ir traucēta kuponu pieņemšana, un esam snieguši konkrētas rekomendācijas alternatīvu kontroles risinājumu ieviešanai. Citas valstis šādus risinājumus jau ir ieviesušas praksē, tādēļ ceram uz ātru un efektīvu sadarbību ar tirgotājiem arī Latvijā,\" komentē SIA \"Depozīta Iepakojuma Operators\" valdes priekšsēdētājs Miks Stūrītis. Ja atprečošana konkrētajā depozīta punktā šobrīd nav iespējama, viņš aicina kuponus saglabāt un atprečot tos vēlāk – kupona derīguma termiņš ir viens gads no tā izdošanas dienas.", "link": "https://www.delfi.lv/bizness/44467736/tehnologijas/55767126/depozita-sistema-joprojam-atkopjas-pec-kiberuzbrukuma"},
{"title": "LVRTC atguvis teju 8 miljonus no ieturētā ERAF finansējuma platjoslas tīkla izbūvei", "category": "Tehnoloģijas", "body": "VAS \" Latvijas Valsts radio un televīzijas centrs \" (LVRTC), kas īsteno Eiropas Reģionālās attīstības fonda ( ERAF ) finansēto platjoslas optiskā tīkla izbūves projektu Latvijas reģionos, saņēmis nepilnus astoņus miljonus eiro no kopumā desmit miljonu eiro ieturētā ERAF finansējuma, informēja LVRTC. Paredzēts, ka LVRTC tuvākajā laikā pilnībā atgūs kopš 2019. gada ieturēto projekta finansējuma daļu. Centrālā finanšu un līgumu aģentūra  (CFLA) kopš 2019. gada marta veica ieturējumu 25% apmērā no visiem veiktajiem un deklarētajiem projekta īstenošanas izdevumiem. Ieturējums veikts, pamatojoties uz to, ka CFLA bija nepieciešams pārliecināties par projekta īstenošanas gaitas atbilstību Eiropas Savienības (ES) fonda finansējuma nosacījumiem un gūt apstiprinājumu, ka Finanšu ministrijas kā revīzijas iestādes ziņojumā noteiktie riski nav attiecināmi uz LVRTC kā platjoslas projekta otrās kārtas īstenotāju. Atbildīgā institūcija - Eiropas Komisija - ir sniegusi skaidrojumu par LVRTC projekta pārvaldības atbilstību, kurā norādīts, ka visi Finanšu ministrijas izteiktie un uzturētie riski nav attiecināmi uz platjoslas projekta otro kārtu, līdz ar to šādu risku nav un ieturētais finansējums ir jāatjauno. Kopš 2019. gada, lai nodrošinātu projektā sasniedzamo mērķu īstenošanu, ievērojot uzņemtās saistības ar būvniekiem, LVRTC finansēja gan ieturētos līdzekļus, gan nodrošināja savu projekta līdzfinansējuma daļu - 15% no projekta īstenošanas kopējās summas. LVRTC valdes priekšsēdētājs Ģirts Ozols norāda, ka, \"ieguldot savus līdzekļus uz periodu, kas nepieciešams, lai argumentētu un skaidrotu revīzijas institūcijai projekta īstenošanas atbilstību, LVRTC ir rīkojies kā atbildīgs saimnieks, nodrošinot, ka projekts tiek īstenots paredzētajā apjomā un laikā\". Optiskais tīkls, kas ir būtisks nacionālo un reģionālo elektronisko sakaru pakalpojumu sniedzējiem pakalpojumu nodrošināšanai iedzīvotājiem, būs pieejams atbilstoši plānam, uzsver Ozols. Šobrīd platjoslas projekta otrajā kārtā ir izbūvēta un pieņemta ekspluatācijā 1948 kilometru gara optiskā kabeļu tīkla trase. Ir izveidots un pieņemts ekspluatācijā 261 \"vidējās jūdzes\" piekļuves punkts. Šāds optiskā tīkla pārklājums ļāvis sasniegt 176 \"baltās teritorijas\", kurās elektronisko sakaru komersanti varēs sniegt pakalpojumu aptuveni 69 300 mājsaimniecībās, kas ir 82,7% no noteiktā projekta rezultatīvā rādītāja. Līdz šī gada beigām plānots izbūvēt un pieņemt ekspluatācijā vēl aptuveni 15 kilometrus optiskā kabeļu tīkla trases un 21 \"vidējās jūdzes\" piekļuves punktu. Paredzēts, ka 18 piekļuves punkti tiks izveidoti pie izglītības iestādēm, bet trīs piekļuves punkti būs izveidoti mobilo sakaru operatoru bāzes stacijās. Atbilstoši noteiktajiem laika grafikiem, pirmie pieslēgumi izglītības iestādēs būs izveidoti jau jūlijā, bet pārējie - līdz novembra beigām. Kopumā projekta pirmās un otrās kārtas laikā būs izbūvēti aptuveni 3620 kilometri optiskā tīkla un 459 \"vidējās jūdzes\" piekļuves punkti. Šobrīd LVRTC platjoslas optisko tīklu izmanto 15 reģionālie un nacionālie elektronisko sakaru pakalpojumu sniedzēji, tostarp trīs mobilo sakaru operatori. Lielākā daļa no tīkla lietotājiem ir reģionālie operatori. Operatori šobrīd ir iznomājuši un izmanto 6278 kilometrus tīkla trases. Pēc iznomāto kilometru skaita visvairāk jeb 672 kilometrus pieslēgumu optiskajam tīklam izmanto Madonas novadā, tam seko Bauskas novads, kur izmanto 543 kilometrus, Talsu novads izmanto 514 kilometrus, Rēzeknes novads - 513 kilometrus, Valmieras novads - 476 kilometrus un Dobeles novads izmanto 459 kilometrus. Platjoslas projektu īsteno LVRTC. Otrās kārtas finansējums ir 49 734 253 eiro, no tiem Eiropas Reģionālās attīstības fonda (ERAF) līdzfinansējums ir 42 274 115 eiro, bet LVRTC ieguldījums - 7 460 138 eiro. LVRTC pērn strādāja ar 25,216 miljonu eiro apgrozījumu, kas ir par 14,3% vairāk nekā gadu iepriekš, savukārt uzņēmuma peļņa pieauga par 20,1% un bija 5,581 miljons eiro, liecina informācija \"Firmas.lv\". LVRTC ir galvenais radiofonijas un televīzijas programmu zemes apraides tīkla operators valstī. LVRTC arī pārvalda valstij piederošās mobilo sakaru operatora \"Latvijas mobilais telefons\" daļas.", "link": "https://www.delfi.lv/bizness/44467736/tehnologijas/55771828/lvrtc-atguvis-teju-8-miljonus-no-ietureta-eraf-finansejuma-platjoslas-tikla-izbuvei"},
{"title": "Kiberuzbrucēju paralizētie depozīta kuponi atkal darbojas; joprojām nelielas problēmas", "category": "Tehnoloģijas", "body": "Iepriekš izdotie un neatprečotie kuponi ir derīgi, un iedzīvotāji tos var izmantot jau tagad visos depozīta punktos. Var būt gadījumi, kad iespējami traucējumi ar tikko izdotu kuponu atprečošanu – kavējums iespējams līdz 20 minūtēm. Veikalu tīklos, kur netika izmantota \"Tomra\" sistēma (\"Rimi\", \"Lidl\" un citi) kuponu atprečošana ir iespējama bez jebkādiem traucējumiem. \"Esam saņēmuši apstiprinošu informāciju no \"Tomra\" par ietekmētās sistēmas darbības atjaunošanu ar nelieliem traucējumiem – atsevišķās vietās iespējams, ka tikko izdota kupona atprečošana notiek ar nelielu aizkavēšanos līdz maksimums 20 minūtēm. Ja šāda situācija rodas, lūdzam klientiem būt saprotošiem un nesteigties kuponu atprečot uzreiz. \"Tomra\" šobrīd risina arī šos traucējumus, kas kuru katru brīdi tiks izskausti. Attiecīgā informācija ir nodota arī visiem tirgotājiem, kas tālāk ir instruēti informēt par depozīta kupona atprečošanas iespējām savus darbiniekus un klientus,\" stāsta SIA \"Depozīta Iepakojuma Operators\" valdes priekšsēdētājs Miks Stūrītis. Tiesībsargājošās iestādes šobrīd strādā pie tā, lai identificētu kiberuzbrukuma avotu.", "link": "https://www.delfi.lv/bizness/44467736/tehnologijas/55774504/kiberuzbruceju-paralizetie-depozita-kuponi-atkal-darbojas-joprojam-nelielas-problemas"},
{"title": "Tvitera logo putnu nomaina pret 'X'; tvīti pārtaps par iksiem", "category": "Tehnoloģijas", "body": "Sociālā tīkla \" Twitter \" īpašnieks miljardieris  Īlons Masks  pirmdien prezentēja tīmekļa platformas jauno melnbalto logo ar burtu \"X\", kas aizstāj līdzšinējo simbolu - zilo putnu. Logo nomainīts, Maskam veicot mediju platformas, ko viņš pērn iegādājās par 44 miljardiem dolāru, vērienīgu zīmola atjaunošanu jeb rebrendingu. Masks savā tvitera profila attēlā publicējis baltu burtu \"X\" uz melna fona. Simbols \"X\" pirmdien tīmeklī sāka parādīties tvitera datorekrāna versijas augšējā daļā, bet lietotnē mobilajos tālruņos pagaidām vēl dominē zilais putns. Masks aicināja atbalstītājus iesūtīt savas idejas jaunajam logo un izvēlējās variantu, ko viņš raksturoja kā minimālistisku \"art deco\", tiesa, norādot, ka tas \"noteikti tiks pilnveidots\". Tīmekļa lietotāji no domēna \"X.com\" tiks novirzīti uz \"Twitter.com\", skaidroja Masks. Vaicāts, kā tvīti tiks dēvēti, kad rebrendings būs pabeigts, Masks sacīja, ka tos sauks par iksiem.", "link": "https://www.delfi.lv/bizness/44467736/tehnologijas/55779376/tvitera-logo-putnu-nomaina-pret-x-tviti-partaps-par-iksiem"},
{"title": "'Spotify' ceļ abonementu cenas, arī Latvijā", "category": "Tehnoloģijas", "body": "Mūzikas  straumēšanas uzņēmums \" Spotify \" palielinās ikmēneša lietošanas maksu vairāk nekā 200 miljoniem klientu, kuri izvēlējušies maksāt par mūzikas un podkāstu klausīšanos vietnē bez reklāmām. \"Spotify\" sava \"Premium\" pakalpojuma cenas palielinās 53 valstīs, tai skaitā Latvijā, Lietuvā un Igaunijā. Paziņojumā par cenu paaugstināšanu uzņēmums atzīmē, ka kopš dibināšanas 2008. gadā tas ieguldījis līdzekļus, lai radītu vislabāko audio pieredzi saviem klientiem un māksliniekiem un citiem autoriem. \"Lai mēs varētu turpināt ieviest inovācijas, mēs mainām savas \"Premium\" cenas vairākos tirgos visā pasaulē,\" sacīts \"Spotify\" paziņojumā. \"Spotify\" nav vienīgais straumēšanas pakalpojumu sniedzējs, kurš ceļ cenas. Par abonementa cenu kāpumu iepriekš paziņojis arī \" Apple Music \", video straumēšanas milzis \" YouTube \" un citi. \"Spotify\" kopumā ir 515 miljoni aktīvu lietotāju vairāk nekā 180 tirgos un aptuveni 40% no tiem ir abonenti.", "link": "https://www.delfi.lv/bizness/44467736/tehnologijas/55780866/spotify-cel-abonementu-cenas-ari-latvija"},
{"title": "'Delfi' no Seulas: paši pirmie iespaidi par jaunajiem 'Samsung' 'Flip5' un 'Fold5' salokāmajiem telefoniem", "category": "Tehnoloģijas", "body": "Trešdienas pievakarē Korejas galvaspilsētā Seulā \" Samsung \" prezentēja savus jaunākos salokāmos viedtālruņus un citas viedierīces – planšetes un pulksteņus, kā arī to aksesuārus. \"Delfi\" kopā ar citiem medijiem no visas pasaules bija iespēja jaunās ierīces apskatīt klātienē, tāpēc varam dalīties ar pašiem pirmajiem iespaidiem par tām. Protams, galvenokārt mums un visiem interesē salokāmie \"Flip\" un \"Fold\" telefoni. Šī ir jau piektā lokāmo ekrānu tālruņu paaudze, un jāatzīst, ka šoreiz tie ir teju perfekti salocīti. Jau pērn tālruņi šķita gana labi, taču, uzlabojot eņģes (arvien mazliet jocīgi pieminēt eņģes, runājot par viedtālruņiem), tie ir kļuvuši būtiski saistošāki. Līdz šim salocītā veidā tālruņi tomēr palika mazliet \"trapecveidīgi\" – locījuma vieta bija biezākā. Taču ar jauno mehānismu tālruņi salokās praktiski plakani. Starpība ir vien nieka milimetri, bet jaunās ierīces ir daudz patīkamāk lietot un tās vairs nerada kompromisa sajūtu. Līdz šim mēs pieņēmām, ka ekrāna locīšana ir īpaša lieta, tāpēc tai var piedot zināmus trūkumus. Taču ir klāt laiks, kad par to vairs nav jādomā. Abi jaunie viedtālruņi – mazais \"Flip5\" un lielais \"Fold5\" – salokāmi ļoti patīkamā \"monolītā\" formā, un tā vien gribas tos virpināt pa rokām. Un, protams, locīt ciet un vaļā. Viens neliels \"klupšanas akmens\" gan vēl ir palicis un nav zināms, vai tam tik drīz – un vispār – varēs pārkāpt. Paša ekrāna locījuma vieta tomēr ir sataustāma un zināmos apstākļos redzama. Varbūt vēl pēc kādām piecām paaudzēm būs pieejami maģiski stikli bez redzamām locījuma vietām. Mazākais \"Flip5\" (kas atvērts piedāvā visai varenu 6,7 collu ekrānu) salocīts ir brīnišķīgi maziņš un ērts. Tam tagad ir lielāks ārējais ekrāns, kas piedāvā vairāk iespēju dažādu uzdevumu vadībai un citām ātrām darbībām. Tālrunim ir arī pietiekami spējīgas fotokameras, kas gan nevar sacensties ar lielā \"Fold5\" piedāvājumu. Interesanti un mazliet skumji, ka \"Flip\" tālrunis tiek vairāk orientēts tieši sievietēm. Arī kārtīgs onkulis pavisam mierīgi var lietot tādu ērti \"aizklakšķināmu\" ierīci. Tomēr tirgus rāda, ka vīriešiem vairāk patīk lielais \"Fold\", un, kā jau iepriekš minēts, arī tas ir kļuvis daudz patīkamāks tieši uzlabotās eņģes dēļ. Patiesībā pat salocītā veidā varētu arī neiedomāties, ka tas ir atvāžams. To var pilnvērtīgi lietot ar ārējo 6,2 collu ekrānu. Īstā dzīve gan sākas, tālruni atverot. Tad kļūst pieejams 7,6 collu lielais ekrāns, kas kalpo kā neliela planšete. Ekrāns arī vadāms ar \"S Pen\" irbuli, kas tagad īpaši labi sadarbojas ar šo lokāmo ekrānu. Līdzīgi kā planšetē, \"Fold\" var lietot vairākus lietotņu logus vienlaicīgi. Tam tagad ir arī īpaša ātrās pārslēgšanas rīkjosla, kas ļauj piekļūt vairākām nesen lietotajām aplikācijām. Spēļu cienītājiem un citu intensīvu darbu veicējiem patiks jaunā dzesēšanas sistēma, kas ir kļuvusi lielāka un tādējādi spēj efektīvāk dzesēt tālruni. Interesanti, ka, neskatoties uz īpašo locīšanas mehānismu, abi jaunie tālruņi ir IPX8 ūdens un putekļu droši. Tos arvien nav ieteicams lietot pludmalēs un īpaši putekļainās vietās, taču nav jabaidās tos nejauši iemērkt peļķē, kafijas krūzē vai citā slapjā vietā. Medijiem apskatei bija pieejami arī daudz dažādi tālruņu papildaprīkojumi, ko gribētos redzēt arī mūsu tirgū. Šobrīd gan nav zināms, kas no plašā klāsta būs pieejams. \"Flip5\" ir 6,7 collu iekšējais ekrāns un 3,4 collu ārējais ekrāns. Tam ir divas galvenās kameras – platā leņķa un īpaši platā leņķa kameras, abas aprīkotas ar 12 megapikseļu sensoru. Savukārt selfijiem pieejama 10 megapikseļu kamera. Tālruni darbina 3700 mAh akumulators un tam pieejama gan bezvadu uzlāde, gan reversā citas ierīces lādēšana. Telefons pieejams ar 256 un 512 gigabaitu atmiņu. \"Fold5\" ir 6,2 collu ārējais un 7,6 collu iekšējais ekrāns. Tam ir vairāk kameru, ieskaitot trīskāršu teleobjektīva kameru un 50 megapikseļu galveno kameru. Pieejamās atmiņas ir 256 un 512 gigabaiti, kā arī 1 terabaits īpaši prasīgajiem. Tālruni darbina 4400 mAh akumulators, kam arī, protams, pieejama bezvadu uzlāde. Abi jaunie tālruņi iepriekšpasūtāmi jau šodien, savukārt mazliet vēlāk atrodami arī veikalu plauktos. Šobrīd nav ziņu par cenām Latvijas tirgū.", "link": "https://www.delfi.lv/bizness/44467736/tehnologijas/55786466/delfi-no-seulas-pasi-pirmie-iespaidi-par-jaunajiem-samsung-flip5-un-fold5-salokamajiem-telefoniem"},
{"title": "Dibināta sieviešu un tehnoloģiju organizācija 'She can do IT'", "category": "Tehnoloģijas", "body": "\"She can do IT\" dibinājušas 11 informācijas tehnoloģiju (IT) uzņēmumos strādājošas sievietes, kuras visas iepriekš strādājušās citās nozarēs. Organizācijai \"She can do IT\" jebkura sieviete ir aicināta pievienoties jau tad, kad ideja par darbu IT nozarē vai IT kā hobiju vēl tikai \"virmo gaisā\". Organizācijas dalībnieces iepazīstinās ar iespējām, palīdzēs saprast intereses un attiecīgi palīdzēs ar atbilstošāko apmācību izvēli. Ja būs nepieciešams, mentora atbalsts būs pieejams arī apmācību laikā un vēl pēc tam, meklējot darbu. Jebkura interesente ir aicināta reģistrēties kopienā organizācijas \"She can do IT\" mājaslapā un aizpildīt anketu, norādot gan savas intereses IT jomā, gan daloties ar saviem priekšstatiem un atklājot, kāds atbalsts būtu nepieciešams. Informācija \"Firmas.lv\" liecina, ka biedrība reģistrēta šogad 18. jūlijā. Organizācijas mērķi ir nodrošināt iespējas cilvēkiem, īpaši meitenēm un sievietēm, attīstīt prasmes un kompetences informācijas tehnoloģiju jomā, veidot informācijas un resursu bāzi, kas atbalsta sieviešu profesionālo izaugsmi IT nozarē, kā arī veidot partnerības ar citām organizācijām un iestādēm Latvijā un Eiropā, lai veicinātu sieviešu iesaistīšanos un aktīvu dalību dažādās informāciju tehnoloģiju jomās. Tāpat organizācijas mērķi ir īstenot pasākumus un projektus, lai iedrošinātu iedzīvotājus izvēlēties karjeru tehnoloģiju nozarē, īpaši palielinot sieviešu skaitu IT uzņēmumos un organizācijās, veidot iekļaujošu vidi, kurā sievietes jūtas atbalstītas un novērtētas IT nozarē, palielināt sabiedrības informētību par sieviešu sasniegumiem un iespējām tehnoloģiju nozarē, kā arī līdzdarboties informācijas tehnoloģiju jomas attīstībā un popularizēšanā nacionālā un reģionālā līmenī, nodrošinot jomas interešu aizstāvību, veikt konsultācijas un izglītojošu pasākumu rīkošanu un koordinēšana.", "link": "https://www.delfi.lv/bizness/44467736/tehnologijas/55797574/dibinata-sieviesu-un-tehnologiju-organizacija-she-can-do-it"},
{"title": "Mākslīgais intelekts lauksaimniecībā palīdzēs skaitīt kāpostus un nezāles", "category": "Tehnoloģijas", "body": "Lauksaimniecība, iespējams, nav pirmā nozare, kura nāk prātā, domājot par MI. Taču kā \"Delfi Bizness\" stāsta \"AirScout\" dibinātāji, MI savienība ar bezpilota lidaparātu tehnoloģiju, kuru uzņēmums jau vairākus gadus izmanto būvniecības nozarē, lauksaimniecībā var ienest virkni uzlabojumu. \"Tagad jau veselu gadu mēs strādājām ar lauksaimniecību,\" stāsta \"AirScout\" dibinātājs Boriss Andrejevs. Viņš uzņēmumu dibināja 2018. gadā, lai sniegtu uzmērīšanas un skenēšanas pakalpojumus nekustamā īpašuma jomā. Tagad uzņēmums cenšas iekarot jaunu nišu. Lielākais, ko \"AirScout\" tehnoloģija šobrīd dara, ir augļu skaitīšana, stāsta uzņēmuma līdzīpašnieks Maksims Piļakovs, bet nākotnē iecerēts, ka tehnoloģija ļaus sekot līdzi tam, kā aug dārzeņi vai augļi, cik \"labi viņi jūtās\". Šobrīd \"AirScout Agro\" strādā pilotprogrammās ar dažiem lauksaimniekiem un pētniekiem, lai atrastu labākos pielietojumus.", "link": "https://www.delfi.lv/bizness/44467736/tehnologijas/55786844/maksligais-intelekts-lauksaimnieciba-palidzes-skaitit-kapostus-un-nezales"},
{"title": "'Tele2' brīdina par krāpniekiem, kas cenšas iegūt kodu", "category": "Tehnoloģijas", "body": "Daudzpakalpojumu uzņēmums \" Tele2 \" aicina savus klientus būt uzmanīgiem, jo šobrīd ir aktivizējušies krāpnieki, kas zvana uzņēmuma klientiem, uzdodas par \"Tele2\" darbiniekiem un cenšas iegūt pašapkalpošanās portāla \"mans.tele2.lv\" kodu. Krāpnieki, kas sarunu ar klientu uzsāk svešvalodā, visbiežāk kā pamatojumu koda iegūšanai izmanto it kā pieteiktu numura maiņu, kā arī to, ka ar attiecīgo numuru ir veiktas kādas nelikumīgas darbības. Turklāt krāpnieki mēdz zvanīt, izmantojot arī dažādas mobilās lietotnes. \"Tele2\" atgādina, ka uzņēmuma darbinieki sarunu ar klientu neuzsāk svešvalodā un uzņēmums nekad nezvana klientiem, izmantojot tādas lietotnes kā \"WhatsApp\", \"Viber\", \"FaceTime\" u.tml. Tāpat \"Tele2 nekad neveiks izmaiņas klienta datos bez klienta iniciatīvas, un, veicot izmaiņas pakalpojumos, par to klientu informēs vismaz 30 dienas iepriekš. Tāpat uzņēmuma darbinieki nesteidzina pieņemt lēmumus sarunas gaitā, kas ir raksturīga metode dažāda veida krāpniekiem. Ja gadījumā klientam ir radušās aizdomas, ka viņš krāpniekiem ir izpaudis datus, \"Tele2\" aicina pārliecināties, vai pašapkalpošanās portālā \"mans.tele2.lv\" nav izmainīti dati, un nomainīt paroli. Neskaidrību gadījumā var sazināties ar \"Tele2\" un precizēt, vai tiešām uzņēmuma darbinieks ir zvanījis klientam. Uzņēmums arī aicina rūpīgi pārdomāt, kāda informācija un dati tiek publicēti sociālajos tīklos, jo krāpnieki bieži vien izmanto tos, lai savāktu informāciju par cilvēkiem un uzrunātu viņus.", "link": "https://www.delfi.lv/bizness/44467736/tehnologijas/55798428/tele2-bridina-par-krapniekiem-kas-censas-iegut-kodu"},
{"title": "AFP iesūdz 'X' tiesā par autortiesībām; Īlonam Maskam tas šķiet dīvaini", "category": "Tehnoloģijas", "body": "Ziņu aģentūra AFP trešdien Francijā ierosinājusi autortiesību lietu pret sociālo mediju gigantu \" Twitter \", kas nesen tika pārdēvēts par \"X\". Mediju grupas jau sen apgalvo, ka to saturs dod peļņu tādām platformām kā \"X\", \" Facebook \" un \" Google \", un uzskata, ka tām būtu jāsaņem daļa no šīs peļņas. Mediju organizāciju centienus panākt, lai tehnoloģiju giganti maksā par ziņām, sekmēja 2019. gadā pieņemtā ES direktīva par blakustiesībām, un \"Google\" un \"Facebook\" galu galā piekrita maksāt dažiem Francijas plašsaziņas līdzekļiem. Taču aģentūra AFP apsūdzēja uzņēmumu \"X\" par atteikšanos iesaistīties diskusijās par blakustiesībām un paziņoja, ka iesniegusi prasību tiesnesim Parīzē. AFP vēlas iegūt no \"X\" datus, kas ļautu Francijas ziņu aģentūrai aprēķināt taisnīgu kompensācijas apmēru. AFP uzsvēra, ka negrasās piekāpties un turpinās izmantot atbilstošus juridiskos līdzekļus pret katru platformu, lai nodrošinātu taisnīgu ziņu satura koplietošanas rezultātā radītās vērtības sadali. \"X\" īpašnieks miljardieris  Īlons Masks , kas pērn iegādājās tviteri par 44 miljardiem dolāru un nesen pārdēvēja to par \"X\", nodēvēja AFP ierosināto tiesas prāvu par dīvainu. Lai gan Francijā mediju grupas ir guvušas dažas uzvaras, lielie tehnoloģiju uzņēmumi citos reģionos ir sīvi pretojušies pārmaiņām. Kompānija \"Meta\" šonedēļ bloķēja sociālo tīklu \"Facebook\" un \" Instagram \" lietotājiem Kanādā iespēju redzēt ziņu organizāciju ierakstus saistībā ar likumu, kas nosaka kompensāciju par saturu. Tehnoloģiju gigants \"Google\" ir draudējis veikt līdzīgus pasākumus. \"Meta\" un \"Google\" iebilda pret līdzīgiem priekšlikumiem arī Austrālijā. Abi uzņēmumi dominē tiešsaistes reklāmā un tiek vainoti naudas aizplūšanā no tradicionālajām ziņu organizācijām, vienlaikus izmantojot to saturu bez maksas.", "link": "https://www.delfi.lv/bizness/44467736/tehnologijas/55811296/afp-iesudz-x-tiesa-par-autortiesibam-ilonam-maskam-tas-skiet-divaini"},
{"title": "'Apple' peļņai kāpums; 'iPhone' rezultāti – ne tik labi", "category": "Tehnoloģijas", "body": "ASV tehnoloģiju kompānija \" Apple \" šī fiskālā gada trešajā ceturksnī, kas noslēdzās jūnijā, strādāja ar 19,9 miljardu dolāru peļņu, un tas ir par 2,3% vairāk nekā attiecīgajā laika periodā pirms gada, teikts ceturtdien publiskotajā uzņēmuma paziņojumā. Peļņas kāpumu veicinājuši rekordlielie ieņēmumi no \"Apple\" sniegtajiem pakalpojumiem, kas kompensējuši viedtelefonu \"iPhone\" tirdzniecības apjoma kritumu par 2,4%. Ieņēmumiem no \"iPhone\" pārdošanas investori pievērš lielu uzmanību, jo tie veido gandrīz pusi no uzņēmuma kopējiem ieņēmumiem. Tikmēr \"Apple\" ieņēmumi kopumā pagājušajā ceturksnī sarukuši par 1,4% un veidojuši 81,8 miljardus dolāru, tādējādi kritums reģistrēts trešo ceturksni pēc kārtas. Vienlaikus uzņēmums palielinājis ienākumus no nēsājamo ierīču pārdošanas.", "link": "https://www.delfi.lv/bizness/44467736/tehnologijas/55814216/apple-pelnai-kapums-iphone-rezultati-ne-tik-labi"},
{"title": "Nelaimi nesošas darba intervijas: krāpnieki iemācījušies arī piedāvāt darbu", "category": "Tehnoloģijas", "body": "Latvijā aizvien vairāk krāpnieku mēģina iegūt bankas un personu apliecinošu dokumentu datus, uzdodoties par kompānijas \"Biuro\" pārstāvjiem un solot piedāvāt attālinātu darbu. Uzņēmuma pārstāvji brīdina, ka \"Biuro\" personāla atlases speciālisti, kas veic reālas darba intervijas, nekad nelūgs dalīties ar bankas konta izrakstu kopijām vai kopīgot datora ekrānu attālinātu interviju laikā. Uzņēmums brīdina, ka \"BIURO\" personāla atlases darbinieki ar kandidātiem sazinās tikai, veicot telefona zvanu vai sūtot e-pastu. \"Biuro\" darbinieku e-pasta adreses formāts ir  vārds.uzvārds@biuro.lv . Visbiežāk krieviski runājoši krāpnieki sazinās, zvanot caur lietotnēm \"WhatsApp\" vai \"Telegram\" stāstot, ka kontaktpersona ir aizpildījusi attālinātā darba veidlapu un tiek izteikts piedāvājums piedalīties nākamajā atlases procesa posmā. Ja potenciālais upuris apgalvo, ka nav pieteicies darbam, krāpnieks atzīst, ka ir kļūdījies, bet tik un tā piedāvā aprunāties par pievilcīgu darba iespēju. Ja persona ir ieinteresēta, tiek veikta īsa telefonsaruna un pēc tam krāpnieki organizē attālinātu video tikšanos, izmantojot \"Zoom\" vai \"Google Meet\" platformas. Šīs tikšanās laikā, kas var ilgt līdz pat stundai, krāpnieki iepazīstina ar uzņēmumu, uzdodoties par \"Biuro\", un lūdz kandidātu dalīties ar savu ekrānu, neizslēdzot mikrofonu. Kamēr tiek apspriesti darba piedāvājumi, krāpnieki lūdz personu dalīties ar savu bankas konta numuru un kopīgot datora ekrānu, cerot iegūt vēl papildu datus. Krāpnieki var lūgt arī bankas izrakstu par pēdējiem sešiem mēnešiem, lai tādējādi iegūtu apliecinājumu, ka kandidāta konts ir pareizs, kā arī prasīt nofotografēties kopā ar personu apliecinošu dokumentu. Pēc viltus darba intervijas krāpnieki nosūta personai veidlapu, kurā mēģina iegūt vairāk datu, solot izveidot \"Biuro\" profilu un savienot kandidāta bankas kontu ar sistēmu. Ja persona piekrīt aizpildīt veidlapu, visbiežāk tam seko īsziņa ar tekstu \"Jūsu kredīta pieteikums ir apstiprināts\". Pēdējo divu nedēļu laikā \"Biuro\" ir saņēmis informāciju par 19 līdzīgām krāpnieciskām darbībām, un šāda shēma tiek izmantota jau kādu laiku. Nav pierādījumu, ka krāpnieki būtu noformējuši kredītu pieteikumus uz savu upuru vārda, taču ir iespējams, ka iegūtie dati varētu tikt izmantoti nākotnē, lai mēģinātu iegūt papildu informāciju vai nodarītu citu kaitējumu. Reālā darba intervijā, kas notiek attālināti, \"Biuro\" personāla atlases speciālisti nelūdz kandidātiem dalīties ar ekrāna skatu, pieslēgties bankas kontam, uzrādīt bankas konta izrakstus vai kopīgot personu apliecinošu dokumentu fotogrāfijas. Turklāt darbā pieņemšanas process vienmēr ir bezmaksas – kandidātiem nekad netiek prasīts veikt maksājumu par interviju. \"Mēs aicinām cilvēkus būt uzmanīgiem, jo novērojam, ka pēdējā laikā būtiski pieaug krāpniecisko gadījumu skaits, kuros cenšas iegūt personas datus. Ja šaubāties par to vai \"Biuro\" ir sazinājies ar jums, varat rakstīt mūsu personāla atlases nodaļai uz e-pastu info@biuro.lv, lai noskaidrotu šīs informācijas patiesumu. Tāpat aicinām par krāpnieciskiem gadījumiem ziņot policijā,\" brīdina \"Biuro\" informāciju un tehnoloģiju vadītājs Rimantas Kuodis. \"Biuro\" ir 2012.gadā dibināts pagaidu nodarbinātības un darbā pieņemšanas uzņēmums ar pārstāvniecībām Latvijā, Lietuvā un Igaunijā. \"Biuro\" klientu starpā ir tādi uzņēmumi kā \"Lexel fabrika\", \"Orkla Latvija\", \"Latvijas Pasts\" un citi.", "link": "https://www.delfi.lv/bizness/44467736/tehnologijas/55815570/nelaimi-nesosas-darba-intervijas-krapnieki-iemacijusies-ari-piedavat-darbu"},
{"title": "Teju puse uzņēmumu saskārušies ar finanšu krāpniecības gadījumiem", "category": "Tehnoloģijas", "body": "40% uzņēmumu Latvijā ir sastapušies ar finanšu krāpniecību – visvairāk uzņēmēji piedzīvojuši mēģinājumus iegūt internetbankas paroles un citu informāciju, kas ļautu nelikumīgi piekļūt kontiem, liecina \" SEB  bankas\" veiktās aptaujas dati. Pret privātpersonām vērstā krāpniecība kopumā ir izplatītāka, taču uzņēmumu gadījumā tiek izkrāptas krietni lielākas naudas summas. 80% aptaujāto uzņēmumu prot savlaicīgi atpazīt krāpšanas situācijas un pasargāt finanšu resursus. Tomēr ir arī gadījumi, kad, iekrītot krāpnieku lamatās, uzņēmumi savu naudu pazaudē. No uzņēmumiem, kuri saskārušies ar krāpniecības mēģinājumiem, 19% ir saņēmuši sms vai e-pastus, ar lūgumu steidzami veikt kādu darbību internetbankā un ievadīt lietotājvārdu, paroli vai bankas kartes datus. 16% respondentu saskārušies ar vikšķerēšanu jeb t.s. telefonkrāpšanu – saņemti tālruņu zvani, krāpniekiem izliekoties par bankas vai citu pakalpojumu sniedzēju darbinieku, lūdzot atklāt internetbankas datus, apstiprināt piekļuves un maksājumu pieprasījumus ar Smart-ID vai kodu kalkulatoru. 12% aptaujāto uzņēmumu saņēmuši viltotus rēķinus par precēm vai pakalpojumiem. \"Uzņēmumu vidū krāpniecības gadījumu ir skaitliski mazāk, bet izkrāptās naudas summas ir krietni lielākas, nekā privātpersonu segmentā. Tiekoties ar uzņēmumiem, redzam, ka finanšu vadītāji un grāmatveži pārzina aktuālās krāpniecības metodes un spēj tās atpazīt. Daļā uzņēmumu šajā jomā tiek veiktas apmācības, taču tādu uzņēmumu ir mazākums. Svarīgi atcerēties, – ja kāds zvana bankas vārdā un aicina veikt kādas darbības, vienmēr jāpārliecinās, ka tāds cilvēks tiešām strādā bankā. Jāpārbauda, no kāda adresāta tiek sūtītas vēstules un rēķini. Ja sadarbības partneriem mainās konta numurs vai citi dati, jāpārliecinās, ka maksājums tiešām nonāks līdz īstajām adresātam. Tāpat ļoti rūpīgi jāvērtē jauni sadarbības partneri, no kuriem paredzēts ko iegādāties,\" saka SEB bankas Drošības pārvaldes vadītājs Mārcis Pelcis. SEB veiktā aptauja liecina, ka 7% krāpšanas upuru savu naudu ir izdevies atgūt, bet divas reizes lielāks uzņēmēju skaits (13%) izkrāpto naudu ir zaudējuši. Zīmīgi, ka, lai arī 80% uzņēmēju ir spējuši savlaicīgi atpazīt krāpniekus, vairāk nekā puse (56%) nekādas apmācības šajā jomā saviem darbiniekiem nepiedāvā. \"Uzņēmēju vidē regulāri aktualizējam finanšu krāpniecības tēmu, kā arī mudinām apmācīt darbiniekus, kuri var kļūt par krāpšanas upuriem kā privātpersonas. Aptauja liecina, ka uzņēmēju ikdienā krāpšana ienāk visdažādākajos veidos – tie ir mēģinājumi izkrāpt naudu, norādot neeksistējošu uzņēmumu datus pārskaitījumu veikšanai, kā arī e-pasta \"uzlaušana\", meklējot informāciju, lai piekļūtu uzņēmuma kontiem. Piemēram, šajā pavasarī kāds uzņēmējs iegādājās traktoru, veica pārskaitījumu, taču traktoru tā arī nesaņēma, jo \"piegādātāja\" uzņēmums nemaz neeksistē,\" stāsta M. Pelcis. Finanšu nozares asociācijas apkopotie dati par krāpšanu apjomu liecina, ka šī gada pirmajā pusgadā cilvēki ir zaudējuši vairāk nekā piecus miljonus eiro, lielākoties pašiem apstiprinot maksājumus, bet novērsto krāpšanas mēģinājumu kopsumma ir 4,3 miljoni eiro (statistika attiecas uz četrām lielākajām Latvijas komercbankām). Aptauju pēc \"SEB bankas\" pasūtījuma 2023. gada jūnijā veica pētījumu aģentūra \"Norstat\", un tajā piedalījās 750 Latvijas uzņēmumi.", "link": "https://www.delfi.lv/bizness/44467736/tehnologijas/55809520/teju-puse-uznemumu-saskarusies-ar-finansu-krapniecibas-gadijumiem"},
{"title": "Negaiss ietekmējis atsevišķas mobilo sakaru bāzes stacijas", "category": "Tehnoloģijas", "body": "Mobilo sakaru operatora SIA \" Tele2 \" sabiedrisko attiecību vadītājs Latvijā Oskars Fīrmanis aģentūrai sacīja, ka Tērvetes pusē un vēl dažviet Latvijā elektrības traucējumu dēļ bija ietekmēta atsevišķu bāzes staciju darbība, bet kopumā spēcīgais negaiss lielu ietekmi uz mobilajiem sakariem nav atstājis. Savukārt informācijas un komunikācijas (IKT) pakalpojumu sniedzēja \"Bite\" korporatīvo un sabiedrisko attiecību vadītāja Una Ahuna-Ozola norādīja, ka vētras radītie traucējumi tīklā konstatēti Kurzemes reģionā, kur elektrības pārrāvumu dēļ notiek bojāto bāzes staciju pārslēgšana uz ģeneratoriem. Vienlaikus Ahuna-Ozola sacīja, ka sakari klientiem tiek nodrošināti. Mobilo sakaru operatora SIA \"Latvijas Mobilais telefons\" (LMT) Sabiedrisko attiecību daļas vadītājs Valdis Jalinskis norādīja, ka šobrīd LMT sakaru tīkls darbojas stabili, tomēr laikapstākļu izraisīto elektroenerģijas pārrāvumu dēļ neliela daļa sakaru un interneta lietotāju Dobelē un Saulkrastos varēja īslaicīgi saskarties ar nelieliem traucējumiem. Jau ziņots, ka Latvijas Vides, ģeoloģijas un meteoroloģijas centrs valsts rietumu un centrālajā daļā izsludinājis sarkano brīdinājumu par ļoti bīstamu pērkona negaisu un stipru vētru, ļoti lielu krusu, intensīvām lietusgāzēm. Brīdinājums spēkā līdz plkst.19 pirmdienas vakarā. Savukārt vēlāk pirmdienas pēcpusdienā un vakarā lielākais postoša pērkona negaisa risks būs Latvijas centrālajā un austrumu daļā, prognozē sinoptiķi. Vietām Vidzemē un Latgalē negaiss var plosīties vēl arī naktī uz otrdienu. Jau vēstīts, ka \"Tele2\" apgrozījums 2022.gadā bija 165,803 miljoni eiro, kas ir par 8,9% vairāk nekā gadu iepriekš, savukārt uzņēmuma peļņa pieauga par 3,9% - līdz 33,106 miljoniem eiro. Kompānija reģistrēta 1995.gada novembrī, un tās pamatkapitāls ir 3,486 miljoni eiro. \"Tele2\" vienīgais īpašnieks ir Zviedrijas \"Tele2 Sverige\". Savukārt \"Bite Latvija\" pagājušajā gadā strādāja ar 149,824 miljonu eiro apgrozījumu, kas ir par 11,3% vairāk nekā gadu iepriekš, bet kompānijas peļņa palielinājās par 1,1% un bija 22,252 miljoni eiro, liecina \"Firmas.lv\" informācija. Kompānija \"Bite Latvija\" reģistrēta 2005.gadā, un tās pamatkapitāls ir 99 085 286 eiro. \"Bite Latvija\" vienīgā īpašniece ir Lietuvas \"Bite Lietuva\", kas ir starptautiskās aktīvu pārvaldīšanas kompānijas \"Providence Equity Partners\" uzņēmums.", "link": "https://www.delfi.lv/bizness/44467736/tehnologijas/55821146/negaiss-ietekmejis-atseviskas-mobilo-sakaru-bazes-stacijas"},
{"title": "Masks izsolīs vairāk nekā 500 ar 'Twitter' saistītus priekšmetus", "category": "Tehnoloģijas", "body": "Multimiljardieris  Īlons Masks  tikai dažas nedēļas pēc \" Twitter \" zīmola maiņas nolēmis izsolīt ēku uzrakstus un citus uzņēmuma priekšmetus, raksta ārvalstu mediji. Kopā tiks piedāvāti 584 priekšmeti, tostarp kafijas galdiņi, lieli putnu būri un eļļas gleznas ar attēliem, kas ieguvuši popularitāti pasaulē. Izsolāmo priekšmetu sarakstā ir arī desmitiem galdu un krēslu, dīdžeju kabīne un mūzikas instrumenti. Kopš sociālo mediju platformas iegādes pagājušajā gadā Musks ir likvidējis tūkstošiem darba vietu, cenšoties samazināt izmaksas. Izsoles nosaukums ir \"Twitter zīmola maiņa: tiešsaistes izsole, kurā tiek piedāvātas piemiņas lietas, mākslas, biroja priekšmeti un daudz kas cits!\" Viens no piedāvātajiem \"Twitter\" priekšmetiem joprojām atrodas uz uzņēmuma galvenās mītnes Sanfrancisko fasādes.", "link": "https://www.delfi.lv/bizness/44467736/tehnologijas/55831078/masks-izsolis-vairak-neka-500-ar-twitter-saistitus-prieksmetus"},
{"title": "'FlyCap' investē Igaunijas tālvadamo elektroautomobiļu koplietošanas pakalpojumu uzņēmuma attīstībā", "category": "Tehnoloģijas", "body": "\"FlyCap Mezzanine fonds II\" paplašina savu darbību Baltijā, ieguldot  Igaunijas  attālināti vadāmu elektromobiļu koplietošanas uzņēmumā – \"Elmo Rent Autojagamine OÜ\", informē fonda pārstāvji. Šis uzņēmums ir daļa no \"Elmo\" uzņēmumu grupas, kas ir pasaulē pirmais uzņēmums, kurš piedāvā attālināti vadāmus elektriskos automobiļus publiskai koplietošanai. \"FlyCap\" piedalījās finansēšanas raundā, kas kopā sasniedza 2,6 miljonus eiro ar mērķi paātrināt tālvadāmās tehnoloģijas licencēšanu ārvalstu tirgos, palielinātu tehnoloģijas attīstīšanai nepieciešamo komandu un sagatavotu ceļu satiksmei jaunus videi draudzīgus attālināti vadāmus automobiļus, kurus piedāvās publiskai koplietošanai savā platformā. \"Tā ir lieliska atzinība mūsu komandas pašreizējam darbam, kad pieredzējuši investori šodienas finanšu klimatā ir gatavi dot savu ieguldījumu \"Elmo\" attīstībā. Tas tikai pierāda to, ka \"Elmo\" pozīcija strauji augošajā tālvadāmo transportlīdzekļu nozarē ir stipra,\" uzsver Ens Lānso, \"Elmo\" dibinātājs un vadītājs. \"Noslēdzoties finansējuma kārtai mēs varēsim nodalīt īstermiņa elektromobiļu koplietošanas biznesa virzienu no jaunās tehnoloģijas attīstības un licencēšanas biznesa, kas mums ļaus piesaistīt jaunus ieguldītājus ar konkrētu fokusu uz kādu no biznesa līnijām,\" piebilda Lānso. \"\"FlyCap\" augstu novērtē \"Elmo\" līdzšinējos panākumus. \"Elmo\" ir Igaunijas tehnoloģiju uzņēmums, kas ir pasaules pionieris tālvadāmās tehnoloģijas pakalpojumu ieviešanā ikdienas lietošanā,\" norāda \"FlyCap\" partneris Jānis Liepiņš. \"\"FlyCap\" finansēs elektrisko automobiļu iegādi un automobiļu koplietošanas tīkla paplašināšanu, bet citi ieguldītāji nodrošinās finansējumu šīs inovatīvās tehnoloģijas turpmākajai attīstībai. Ņemot vērā uzņēmuma ievērojamos ieguldījumus tehnoloģijas attīstībā, uzņēmuma finanšu rezultāti neatbilda komercbanku kritērijiem, tāpēc \"FlyCap\" veica visaptverošu automašīnu koplietošanas biznesa līnijas analīzi un saskatīja tās ievērojamo izaugsmes potenciālu,\" uzsver Liepiņš. Pagājušajā gadā \"Elmo\" kļuva par pasaules pirmo deep-tech uzņēmumu, kas, saņemot Igaunijas Transporta pārvaldes atļauju, sāka piedāvāt attālināti vadāmus elektriskos automobiļus savā koplietošanas platformā uz Igaunijas ielām. Tālvadāmās automašīnas ir kļuvušas par ikdienas pakalpojumu Tallinā, Tartu un drīzumā arī citās pilsētās, kur šobrīd notiek licencēšanas process. Lai iegūtu atļauju piedalīties ceļu satiksmē, \"Elmo\" tālvadāmās automašīnas ir demonstrētas Parīzē, Minhenē, Hanoverē, Cīrihē, Vīnē, Helsinkos, Losandželosā un citās lielās pilsētās. Līdz šim ir norisinājušās sarunas ar vairāk nekā 50 klientiem, kuri interesējas par tehnoloģijas licencēšanu, un ir veikti priekšdarbi, lai jau šajā vasarā \"Elmo\" tehnoloģiju sāktu izmantot vismaz divās ārvalstu pilsētās. \"Elmo\" ir Igaunijas uzņēmums, kas specializējas inovatīvā deep-tech tehnoloģijas attīstībā tālvadāmajiem automobiļiem un videi draudzīgu transportlīdzekļu koplietošanas pakalpojumu sniegšanā kopš 2013. gada.", "link": "https://www.delfi.lv/bizness/44467736/tehnologijas/55834000/flycap-investe-igaunijas-talvadamo-elektroautomobilu-koplietosanas-pakalpojumu-uznemuma-attistiba"},
{"title": "'Printify' izpilddirektores amatā stājas Anastasija Oļeiņika", "category": "Tehnoloģijas", "body": "Noslēdzies četrus mēnešus ilgušais \" Printify \" vadības komandas maiņas process, kura laikā līdzšinējais uzņēmuma izpilddirektors Jānis Berdigans ir nodevis vadības grožus Anastasijas Oļeiņikas rokās, līdz ar to jaunā komandas struktūra ir nostiprināta, informē \"Printify\" dibinātājs un līdzšinējais vadītājs Jānis Berdigans. Oļeiņikas pārziņā turpmāk būs \"Printify\" vadība globālā mērogā. Berdigans ieņems mātesuzņēmuma valdes locekļa amatu, fokusējoties uz uzņēmuma vīziju un stratēģiju, kā arī aizvien saglabājot aktīvu līdzdalību \"Printify\". \"Ar nepacietību gaidīšu jaunos augstumus, kas tiks sasniegti ar Anastasiju Oļeiņiku kā \"Printify\" izpilddirektori, vadot uzņēmumu ceļā uz tā izaugsmi. Esmu pārliecināts, ka viņas proaktīvā domāšana un aizrautība palīdzēs uzņēmumam nodrošināt brīnišķīgu pieredzi un dos pievienotu vērtību mūsu klientiem, lietotājiem un partneriem visā pasaulē,\" saka Berdigans. Viņš arī uzsvēra, ka Oļeiņikai ir nepieciešamās prasmes, pieredze un mērķtiecība, lai palīdzētu uzņēmumam sasniegt jaunas virsotnes. Berdigans uzskata, ka ieviestās pārmaiņas ļaus viņam vairāk koncentrēties uz \"Printify\" nākamajiem lielajiem stratēģiskajiem soļiem un sasniegumiem. Tāpat viņš norāda, ka šis ir īstais brīdis pārmaiņām uzņēmuma vadības komandā un ka šo lēmumu pilnībā atbalsta gan pārējā vadības komanda, gan investoru padome. Oļeiņika darbu \"Printify\" uzsāka 2022. gada vasarā. Pēdējos četrus mēnešus viņa ir cieši sadarbojusies ar Berdiganu, vadības komandu un nodaļu vadītājiem, lai būtu gatava jaunajai lomai. Anastasija tikās ar mentoriem un uzņēmumam piesaistītajām personām gan \"Printify\", gan ārpus tā, kā arī iepazinās ar partneriem ASV. \"Vēlos pateikties visiem \"Printify\" darbiniekiem, kurus šajā amata pārņemšanas laikā apbēru ar jautājumiem, viņu laiks, pacietība un atbalsts ir nenovērtējami. Man būs liels prieks vadīt tik brīnišķīgu komandu 2024. gadā un turpmāk,\" sacīja jaunā \"Printify\" izpilddirektore. Savā jaunajā amatā Oļeiņika izmantos vairāk nekā septiņu gadu pieredzi investīciju platformā \"Twino\". Tāpat izpilddirektores amatā viņa liks lietā savas finanšu nozares zināšanas, pieredzi vadot starptautiskus uzņēmumus, kā arī ilggadējo praksi investoru attiecībās.", "link": "https://www.delfi.lv/bizness/44467736/tehnologijas/55840188/printify-izpilddirektores-amata-stajas-anastasija-oleinika"},
{"title": "Kā mani pieķēra un aizlīmēja kameru jeb unikāls ieskats 'Samsung' rūpnīcā Korejā", "category": "Tehnoloģijas", "body": "Tik traku dedzināšanu vēl nebiju piedzīvojis, taču šis ne tuvu nebija iespaidīgākais cipars, ko šajā dienā dzirdēju. Iespaidīgākais bija 900 000 – tik ierīču vienā dienā saražo šajā \"Samsung\" rūpnīcā. Šis man bija sens sapnis, un es regulāri \"bakstīju\" \"Samsung\" pārstāvjus par iespēju apmeklēt rūpnīcu. Tajā ielūkoties ir aizraujoši ne tikai mums, tehnoloģiju faniem, bet arī citiem tas ir patiesi izglītojoši, jo ļauj daudz labāk saprast gan to, kā reāli rodas viedtālrunis, gan to, kā darbojas lielais bizness. Šogad negaidīti šī \"bakstīšana\" vainagojās panākumiem, jo tad, kad tika prezentēti jaunie viedtālruņi \"Flip 5\" un \"Fold 5\", \"Samsung\" izlēma preses pasākumu rīkot Seulā. Un, ja reiz mediju pārstāvji no visas pasaules ir tik tālu atbraukuši, tad ir loģiski viņus aizvest arī uz rūpnīcu.", "link": "https://www.delfi.lv/bizness/44467736/tehnologijas/55840318/ka-mani-piekera-un-aizlimeja-kameru-jeb-unikals-ieskats-samsung-rupnica-koreja"},
{"title": "Igaunijas startup lepnums 'Veriff' paziņo par kolektīvo atlaišanu", "category": "Tehnoloģijas", "body": "Identitātes verifikācijas uzņēmums \"Veriff\", kas ir viens no  Igaunijas  lielākajiem jaunuzņēmumiem, Bezdarba apdrošināšanas fondā iesniedzis paziņojumu par kolektīvo atlaišanu, kas paredz no darba atbrīvot 55 cilvēkus. Lēmumus samazināt darbavietu skaitu uzņēmums pamato ar sarežģīto situāciju globālajā tirgū, vēsta laikraksts \"Postimees\". Bezdarba apdrošināšanas fonds apstiprināja, ka uzņēmums plāno likvidēt 55 darbavietas, no kurām lielākā daļa atrodas Tallinā, bet dažas arī Tartu. \"Veriff\" atzina, ka darbavietu skaita palielināšana pēdējos gados bijusi pārāk strauja, bet sarežģītie apstākļi globālajā tirgū ierobežo izaugsmes iespējas tehnoloģiju sektorā. Līdzās darbinieku atlaišanai Igaunijā \"Veriff\" plāno likvidēt arī 46 darbavietas ārvalstīs, ziņo Igaunijas lietišķais laikraksts \"Aripaev\". Kopumā \"Veriff\" plāno darbavietu skaitu samazināt par piektdaļu. Šogad februārī \"Veriff\" jau iesniedza Bezdarba apdrošināšanas fondā paziņojumu par 42 darbavietu likvidāciju Igaunijā. Šogad 37 \"Veriff\" bijušie darbinieki reģistrējušies Bezdarba apdrošināšanas fondā un 11 no viņiem joprojām ir jaunas darbavietas meklējumos. Pirms jaunākā paziņojuma par darbavietu likvidāciju \"Veriff\" bija 330 darbinieki. Pērn trešajā ceturksnī kompānijai bija 427 darbinieki, liecina Igaunijas Nodokļu un muitas departamenta dati. 2022. gada janvārī \"Veriff\" saņēma ārvalstu riska kapitāla fondu finansējumu 100 miljonu ASV dolāru vērtībā, tādējādi uzņēmuma vērtība pieauga līdz 1,5 miljardiem dolāru un tas sasniedza tā dēvētā vienradža statusu. Igaunijas jaunuzņēmumu asociācijas \"Startup Estonia\" dati liecina, ka pēc ieņēmumu apjoma \"Veriff\" ir otrs lielākais Igaunijas jaunuzņēmums, atpaliekot tikai no \"Bolt\".", "link": "https://www.delfi.lv/bizness/44467736/tehnologijas/55875440/igaunijas-startup-lepnums-veriff-pazino-par-kolektivo-atlaisanu"},
{"title": "Ārvalstu investors Liepājā plāno būvēt pakomātu rūpnīcu", "category": "Tehnoloģijas", "body": "Šobrīd vēl tiek precizēta potenciāli vislabākā atrašanās vieta ražotnei, bet pirmie būvdarbi varētu tikt uzsākti jau šogad. Darbu jaunā rūpnīca varētu sākt 2024. gadā. Kā norāda uzņēmumā, šobrīd vēl esot grūti pateikt precīzas  Liepājas  rūpnīcas izmaksas, bet līdzīgā ražotnē Gruzijā \"Omnic\" investēja 8 miljonus eiro. Liepājas rūpnīcā plānots ražot paku skapīšus, pašapkalpošanās kases aparātus, ar saules paneļiem aprīkotus pakomātus, paku skapīšus-ledusskapjus, kā arī dažādus citus pašapkalpošanās un automatizācijas risinājumus. \"Omnic\" galvenā produktu attīstības vadītāja Anna Snitko (Ann Snitko) norāda, ka pakomātu tirgus piedzīvo ārkārtīgi strauju izaugsmi. \"Eiropā vien šobrīd ir vairāk nekā 100 000 pakomātu un tuvāko gadu laikā ir paredzama vismaz pieckārtīga tirgus izaugsme. Tostarp daudz iespēju saredzam arī pakomātu efektivitātes un ilgtspējas palielināšanā, izmantojot tehnoloģiskas inovācijas un jaunus automatizācijas risinājumus,\" viņa skaidro. \"Ražojam gan standartizētus paku skapīšus, gan arī inovatīvus un individualizētus risinājumus, piemēram, aukstumu un siltumu uzturošus pakomātus, kas dažādiem produktiem nodrošina atbilstošu temperatūru. Restorāni saviem klientiem var nosūtīt un uzglabāt siltu picu, bet pārtikas veikali – dažādus produktus, kas ir jutīgi pret temperatūras svārstībām,\" stāsta uzņēmuma pārstāve. \"Omnic\" ir starptautiska kompānija ar pārstāvniecībām ASV, Izraēlā, Apvienotajos Arābu Emirātos un Latvijā. Rīgā jau divus gadus darbojas \"Omnic Group\" centrālais birojs, kura pārziņā ir Eiropas tirgus attīstība. \"Omnic\" ir pētniecības un attīstības uzņēmums, kas izstrādā un ievieš pašapkalpošanās un automatizācijas risinājumus klientiem loģistikas, e-komercijas, mazumtirdzniecības un HoReCa sektorā. Kompānijai pieder vairāk nekā 45 patenti Eiropā un ASV. Grupā kopumā strādā vairāk nekā 150 darbinieki. \"Omnic\" 2019. gadā oficiāli uzstādīja Ginesa rekordu, Kijivā izveidojot pasaulē lielāko pakomātu. Kopējais visu 1182 skapīšu augstums, saliekot tos citu uz cita, pārsniedza Eifeļa torņa augstumu.", "link": "https://www.delfi.lv/bizness/44467736/tehnologijas/55877498/arvalstu-investors-liepaja-plano-buvet-pakomatu-rupnicu"},
{"title": "Saules paneļi, elektrouzlādes punkti: lidosta 'Rīga' modernizēs elektroapgādes sistēmu", "category": "Tehnoloģijas", "body": "Lidosta   \"Rīga\" un Lietuvas lidostu uzņēmums \"Lietuvos oro uostai\", kopīgā projektā piesaistot Eiropas Savienības finansējumu 3,65 miljonu eiro apmērā, turpmākajos trīs gados modernizēs lidlauku elektroapgādes sistēmas. \"Elektroapgādes sistēmas modernizācija un atjaunojamo energoresursu pieejamība ir nozīmīgs solis, lai līdz 2050. gadam sasniegtu lidostas klimata neitralitāti atbilstoši Eiropas Savienības zaļajam kursam un kopējiem Eiropas Savienības klimata neitralitātes mērķiem, kā arī ACI Europe iniciatīvai \"Net Zero 2050\", kam esam pievienojušies,\" saka lidostas \"Rīga\" valdes priekšsēdētāja Laila Odiņa. Elektroapgādes infrastruktūras modernizācijas projekts lidostā \"Rīga\" paredz esošā elektrotīkla pārbūvi no pašreizējā 10 kilovoltu uz 20 kilovoltu tīklu un saules paneļu parka uzstādīšanu uz vairāku lidostas ēku jumtiem atjaunojamo energoresursu ieguvei. Savukārt elektrouzlādes punktu izbūve lidlauka perona un tehniskajā zonā nepieciešama, lai līdz 2027. gadam varētu nomainīt daļu lidostas izmantotā iekšdedzes transporta uz elektrotransportu un nodrošinātu atjaunojamo resursu pieejamību elektrotransporta uzlādei gan lidostas, gan citiem lidostā strādājošiem pasažieru apkalpošanas uzņēmumiem. \"Lietuvos oro uostai\" attīstības departamenta direktors Arnas Dumanas informē: \"Šī finansējuma iespēja ļaus mums attīstīt elektromobiļu uzlādes infrastruktūru Kauņas un Viļņas lidostā. Vienlaikus investēsim arī īpaši gaisa kuģiem paredzētās virszemes apkalpošanas elektroiekārtās. Tie ir svarīgi soļi, kas mūsu uzņēmumu tuvinās vērienīgajiem \"Net Zero\" mērķiem.\" Projektu \"Elektroenerģijas apgādes un uzlādes infrastruktūras izveide Baltijas valstu lidostās Ziemeļjūras–Baltijas CNC/TEN-T koridorā pārejai uz videi draudzīgām operācijām\" lidosta \"Rīga\" īstenos sadarbībā ar Lietuvas lidostām. Kopējais Eiropas Savienības fondu programmas \"CEF 2 Transport – Alternative Fuels Infrastructure Facility – Zero Emissions\" līdzfinansējums projektam ir 3,65 miljoni eiro jeb 50% no projekta kopējām izmaksām. Lidostai \"Rīga\" piešķirti 1,79 miljoni, bet \"Lietuvos oro uostai\" – 1,85 miljoni eiro, un tikpat uzņēmumiem būs jāiegulda arī pašiem. Projekta sagatavošanā kā konsultanti piedalījās arī \"PwC\" pārstāvji.", "link": "https://www.delfi.lv/bizness/44467736/tehnologijas/55880894/saules-paneli-elektrouzlades-punkti-lidosta-riga-modernizes-elektroapgades-sistemu"},
{"title": "'Wolt' ieiet Salaspilī; turpinās paplašināties Latvijā", "category": "Tehnoloģijas", "body": "Turpinot uzņēmuma \" Wolt \" attīstību Latvijā, tas savu darbību uzsācis vēl vienā Latvijas pilsētā – Salaspilī. Šobrīd \"Wolt\" pakalpojumi pieejami vienpadsmit Latvijas pilsētās, aptverot gan valsts lielākās pilsētas, gan mazākus reģionālos centrus. Līdz gada beigām uzņēmums plāno attīstību vēl vairākās pilsētās, piedāvājot pasūtīt preces gan no vietējiem restorāniem, gan mazumtirgotājiem. \"Wolt\" vadītāja Baltijā pienākumu izpildītājs Mantas Lomsargis stāsta: \" Salaspils  atrodas pavisam netālu no Rīgas, taču līdz šim saņemt preces un maltītes ar piegādi iedzīvotāji varēja vien no dažiem vietējiem uzņēmējiem.\" \"Wolt\" pakalpojumi tagad pieejami Rīgā, Jūrmalā, Liepājā, Jelgavā, Daugavpilī, Ventspilī, Valmierā, Ogrē, Rēzeknē, Jēkabpilī un Salaspilī, sniedzot iespēju pasūtīt no vairāk nekā 860 restorāniem un 530 tirdzniecības vietām visā valstī. \"Wolt\" ir Helsinkos bāzēts tehnoloģiju uzņēmums, kas nodrošina vienotu platformu pircējiem, tirgotājiem un kurjeriem.", "link": "https://www.delfi.lv/bizness/44467736/tehnologijas/55893058/wolt-ieiet-salaspili-turpinas-paplasinaties-latvija"},
{"title": "'X' piedāvās video un audio zvanus, sola Masks", "category": "Tehnoloģijas", "body": "Sociālo mediju platforma \"X\", kas iepriekš bija pazīstama kā \" Twitter \", sāks piedāvāt video un audio zvanus, paziņojis tās īpašnieks  Īlons Masks . \"Video un audio zvani drīs būs pieejami \"X\",\" norādīja Masks ierakstā platformā, taču neprecizēja, kad jaunās iespējas būs pieejamas. Viņš paziņoja, ka zvanīšanas funkcijas darbosies \"iOS\", \"Android\", \"Mac\" un personālo datoru sistēmās, un nebūs nepieciešams telefona numurs. Pagājušajā mēnesī Masks un platformas jaunā izpilddirektore Linda Jakarino paziņoja, ka \"Twitter\" tiek pārdēvēts par \"X\", lai tā kļūtu par plaša pielietojuma platformu, ļaujot lietotājiem socializēties, kā arī pārvaldīt savas finanses.", "link": "https://www.delfi.lv/bizness/44467736/tehnologijas/55901900/x-piedavas-video-un-audio-zvanus-sola-masks"},
{"title": "Žurnālists: Masks izjaucis ukraiņu uzbrukumu krievu kuģiem Sevastopolē", "category": "Tehnoloģijas", "body": "Īlons Masks  2022. gadā devis rīkojumu atslēgt interneta pakalpojumu sistēmu \" Starlink \" krievu okupētās  Krimas  piekrastē, lai tādējādi izjauktu ukraiņu uzbrukumu  Krievijas  karaflotei Sevastopolē, Maska biogrāfijā, kuras fragmenti nonākuši televīzijas kanāla CNN rīcībā, apgalvo žurnālists Volters Aizeksons. Grāmatā, kas tirdzniecībā nonāks 12. septembrī, Aizeksons raksta, ka Masks esot devis slepenu rīkojumu sava uzņēmuma inženieriem atslēgt satelītu sakaru tīklu \"Starlink\", lai izjauktu ukraiņu iecerēto uzbrukumu krievu kuģiem Sevastopoles ostā, izmantojot tālvadības zemūdens šāviņus. Žurnālists apgalvo, ka ukraiņu zemūdens šāviņi esot \"pietuvojušies krievu flotei\", taču pēc tam \"izmetušies krastā\", nenodarot tai nekādus zaudējumus. Grāmatas autors raksta, ka Masks to darījis, baidoties no Krievijas atbildes trieciena. Uzņēmuma \" SpaceX \" dibinātājs esot kontaktējies ar krievu amatpersonām un šajās sarunās guvis pārliecību, ka Krievija pēc šāda uzbrukuma var pielietot kodolieročus. Aizeksons citē it kā Maska teikto, ka satelītu sakari neesot domāti karam. \"\"Starlink\" tika radīts, lai ļaudis varētu skatīties \"Netflix\", atslābināties, skolā pieslēgties internetam, veikt miermīlīgus darbus, nevis lai dotu dronu triecienus,\" esot izteicies miljardieris. Ukraiņi esot centušies viņu pārliecināt par pretējo, taču Masks neesot padevies. CNN nav izdevies saņemt Maska komentāru par šiem apgalvojumiem.", "link": "https://www.delfi.lv/bizness/44467736/tehnologijas/55925356/zurnalists-masks-izjaucis-ukrainu-uzbrukumu-krievu-kugiem-sevastopole"},
{"title": "Uzsāk straumēšanas pakalpojuma 'Viaplay' nodrošināšanu Latvijā", "category": "Tehnoloģijas", "body": "Pirms darbības uzsākšanas \"NENT Group\" parakstījusi arī izplatīšanas līgumu ar SIA \" Tet \" Latvijā un SIA \"Elisa\" Igaunijā. Pašreiz straumēšanas pakalpojumus  Baltijas  valstīs izmanto mazāk nekā 20% no 2,8 miljoniem mājsaimniecību visas trijās valstīs, kas ir ievērojami mazāks apjoms nekā Ziemeļvalstīs, kur šo pakalpojumu izvēlas aptuveni 50% iedzīvotāju, norāda \"NENT Group \". Ņemot vērā to, ka lielākajai daļai cilvēku Baltijas valstīs jau pieejams ātrgaitas fiksētais un mobilais platjoslas internets, tad paredzams straumēšanas pakalpojumu lietotāju pieaugums, tā prognozē. \"NENT Group\" straumēšanas pakalpojumi \"Viaplay\" līdz šim bija pieejami Ziemeļvalstīs, bet nu sperts pirmais solis, lai paplašinātos, izvēloties tieši Baltijas valstis kā vietu starptautiskai attīstībai. Abonēšanas maksa noteikta 9,99 eiro mēnesī, līdzīgi kā tas ir citās valstīs. \"NENT Group\" valdes priekšsēdētājs Anderss Jensens pauž: \"Šodien, uzsākot darbību Baltijas reģionā, mēs speram lielu un svarīgu soli \"Viaplay\" izaugsmē.\" \"Viaplay\" saturs veidots četrās dažādās kategorijās: oriģinālie radījumi, filmas un seriāli, saturs bērniem un sporta translācijas. Ar katru mēnesi plānots papildināt \"Viaplay\" saturu. 2021.gadā plānots darbu uzsākt arī Polijā un Amerikas Savienotajās Valstīs, kam sekos vēl piecas valstis līdz 2023.gadam. \"NENT Group\" galvenā mītne atrodas Stokholmā, un kompānija iekļauta \"Nasdaq Stockholm\" biržas sarakstā.", "link": "https://www.delfi.lv/bizness/44467736/tehnologijas/53003947/uzsak-straumesanas-pakalpojuma-viaplay-nodrosinasanu-latvija"},
{"title": "Māris Macijevskis atstās 'HansaMatrix' valdes locekļa un finanšu direktora amatus", "category": "Tehnoloģijas", "body": "AS \" HansaMatrix \" finanšu direktora un valdes locekļa amatus atstās Māris Macijevskis, informē uzņēmumā. Macijevskis \"HansaMatrix\" pievienojās 2017. gadā un šajā laikā attīstījis \" Nasdaq \" kotētā uzņēmuma finanšu un risku pārvaldības, kā arī investoru attiecību vadības virzienus. Macijevska pēdējā darba diena būs 22. septembris un viņa vietā stāsies Aleksis Orlovs, kurš \"HansaMatrix\" savulaik ieņēmis padomes locekļa amatu no 2022. gada jūnija līdz šī gada maijam. Viņš ieguvis augstāko izglītību biznesa vadībā Rīgas Biznesa skolā, kā arī augstāko izglītību Latvijas Universitātē. Iepriekš strādājis arī tehnoloģiju uzņēmumos, turklāt vairāk kā 15 gadus ieņēmis vadītāja un finanšu vadītāja amatus.", "link": "https://www.delfi.lv/bizness/44467736/tehnologijas/55928906/maris-macijevskis-atstas-hansamatrix-valdes-locekla-un-finansu-direktora-amatus"},
{"title": "Apbalvoti Latvijas izcilākie jaunuzņēmumi; vienradzis 'Printful' izsaka versiju, kurš varētu iet tā pēdās", "category": "Tehnoloģijas", "body": "Septiņās kategorijās uzvarētāju noteica Latvijas Jaunuzņēmumu asociācijas \"Startin.LV\" izveidota žūrija, bet astotajā – \"Kopienas izvēle\" (\"Community Choice\") – favorīts tika izvēlēts sabiedrības balsojumā. Cīņa bija spraiga līdz pēdējai minūtei. Septiņās kategorijās, kur balsojumu noteica žūrija, par uzvarētājiem atzīti šādi jaunuzņēmumi. Kategorija \"Straujākais izrāviens\" (\"Breakthrough\") – \"Naco Technologies\". Uzņēmums izstrādā nano pārklājumu un citus jaunus materiālus zaļā ūdeņraža ražošanai. Kategorija \"Jaunpienācējs\" (\"Newcomer\") – \"Swotzy\". Uzņēmums ir izveidojis asistentu e-komercijas uzņēmumiem, kas palīdz gudrāk organizēt preču piegādi. Kategorija \"Labākais izaugsmes stadijas jaunuzņēmums\" (\"Scaleup\") – \"Giraffe360\". Jaunuzņēmums izstrādājis mākslīgajā intelektā balstītu video un foto uzņemšanas kameru nekustamo īpašumu nozarei. Kategorija \"Jaunuzņēmums, kas rada lielāko sociālo ietekmi\" (\"Impact\") – \"Cellbox Labs\". Komanda veido orgānus uz čipa, ko var izmantot, lai precīzi pielāgotu zāles katram pacientam un testētu medikamentus bez dzīvnieku iesaistes. Kategorija \"Labākais iekārtu tehnoloģiju jaunuzņēmums\" (\"Hardware\") – \"Aerones\". Pasaules līderis vēja turbīnu apkopē, piedāvā robotizētu remonta un uzturēšanas sistēmu. Kategorija \"Labākais programmatūras jaunuzņēmums\" (\"Software\") – \"Web Scraper\". Interneta \"skrāpēšanas\" paplašinājums, kas darbojas bez programmatūras, un tā izmantošanai nav nepieciešamas programmēšanas zināšanas. Kategorija \"Dibinātājs-iedvesma\" (\"Founder-Hero\") – Artis Kehris, \" Printify \" līdzdibinātājs. Jaunuzņēmumam \"Cellbox Labs\" balvu pasniedza Valsts prezidents  Edgars Rinkēvičs , kurš sacīja: \"Šodien apbalvotie uzņēmumi ir spilgts piemērs tam, ka mums netrūkst ambīciju mainīt Latviju. Jaunuzņēmumu idejas maina to, kā darbojas nozares un attīstās inovācijas. Latvijai ir nepieciešamas ekonomikas pārmaiņas un jaunuzņēmumiem ir jābūt daļai no tām. Apsveicu visus uzvarētājus, mums tiešām ir, ar ko lepoties un ceru, ka šie sasniegumi iedvesmos nākamos uzņēmējus.\" Uzvarētāja noteikšanai astotajā kategorijā tika dots vārds jebkuram interesentam, jo notika balsojums Jaunuzņēmumu balvas mājas lapā internetā. Cīņa līdz pēdējai minūtei norisinājās starp trim jaunuzņēmumiem – \"BirgerMind\", \"PrintyMed\" un \"Giraffe360\". Katrs no tiem kādu brīdi pabija pirmajā vietā, tomēr pēdējās 12 stundas uzvaru no rokām vairs neizlaida jaunuzņēmums \"BirgerMind\". Uzvarētājiem jāsaka paldies kurzemniekiem un īpaši Ventspilij, kas bija aktīvākie balsotāji. To var izskaidrot ar faktu, ka jaunuzņēmuma dibinātājs ir tieši no šī reģiona. Papildus tika apbalvoti vēl vairāki jaunuzņēmumi, kurus balvai izvirzīja citi ekosistēmas pārstāvji. Digitālās veselības klasteris balvu pasniedza jaunuzņēmumam \"Sepsican\", kas izveidojis risinājumu agrīnai sepses diagnostikai ar kameras un mašīnmācīšanās algoritma palīdzību. Latvijas Blokķēdes asociācija īpaši gribēja izcelt \"Dyor\" – rīku, kas analizē kriptovalūtas tirgu un palīdz atrast labākās krioptovalūtas maiņas iespējas. Atvērtā inovāciju kustība VEFRESH par saviem favorītiem izraudzījās jaunuzņēmumu \"Bruntor\", kas ražo sūtījumu piegādes uzņēmumiem paredzētu elektrisko skrejriteni ar kravas kasti. Rīgas Tehniskā universitāte par saviem favorītiem nosauca divus uzņēmumus, kas abi ir saistīti ar ūdens tehnoloģiju inovācijām – \"Waterson Technologies\", kas apstrādā ūdensapgādes sistēmu sensoru datus ar mašīnmācīšanās algoritmiem un aprēķina bioloģiskā piesārņojuma varbūtību, un \"SUBmerge Baltic\", kas veido dažādiem zemūdens uzdevumiem piemērotu dronu. Iniciatīva \"Cleantech For Baltics\" savu balvu piešķīra jaunuzņēmumam \"Naco Technologies\". Uzņēmums izstrādā nano pārklājumu un citus jaunus materiālus zaļā ūdeņraža ražošanai. Latvijas šobrīd vienīgais vienradža uzņēmums \" Printful \" par jaunuzņēmumu, kas varētu iet tā pēdās, nosauca \"Giraffe360\" – mākslīgajā intelektā balstītu video un foto uzņemšanas kameru nekustamo īpašumu nozarei.", "link": "https://www.delfi.lv/bizness/44467736/tehnologijas/55929554/apbalvoti-latvijas-izcilakie-jaunuznemumi-vienradzis-printful-izsaka-versiju-kurs-varetu-iet-ta-pedas"},
{"title": "Mēs palietojām un mums ir viedokļi jeb vairāki iespaidi par salokāmo 'Flip 5' viedtālruni", "category": "Tehnoloģijas", "body": "Tos visus es cenšos adekvāti palietot un novērtēt, vai tie ir attiecīgās sajūsmas vērti. Neizbēgami man nākas tos salīdzināt ar savu nu jau unikāli mazo \"iPhone\" un atzīt, ka jaunie ir ātrāki, košāki, spējīgāki un visādi citādi īpaši.  Tomēr vienmēr nākas visu salīdzināt pašam ar saviem iespaidiem, prasmēm un zināšanām, tāpēc šoreiz nolēmu darīt pavisam citādi. Es iedevu jauno \"Flip\" palietot vairākiem kolēģiem un palūdzu viņiem padalīties savos iespaidos.  Jāatzīst, ka esmu sajūsmā par šo savu ideju, jo ieguvu ļoti plašu un ļoti dažādu viedokļu klāstu.", "link": "https://www.delfi.lv/bizness/44467736/tehnologijas/55910078/mes-palietojam-un-mums-ir-viedokli-jeb-vairaki-iespaidi-par-salokamo-flip-5-viedtalruni"},
{"title": "Nav kļuvuši dārgāki – jaunie 'Apple iPhone 15'", "category": "Tehnoloģijas", "body": "Apple Kā ierasts, tie visi kļuvuši ātrāki, spējīgāki un izturīgāki, taču pārsteidzoši ir tas, ka šogad tie nav kļuvuši dārgāki. Savukārt pulksteņi ir videi draudzīgāki. Galvenais pasākuma varonis un galvenais \"Apple\" naudas pelnītājs, protams, ir \"iPhone\". Jaunais \"iPhone 15\", tāpat kā līdz šim, pieejams divos izmēros", "link": "https://www.delfi.lv/bizness/44467736/tehnologijas/55938892/nav-kluvusi-dargaki-jaunie-apple-iphone-15"},
{"title": "'WhatsApp' vairāk nekā 150 valstīs ievieš funkciju 'Channels'", "category": "Tehnoloģijas", "body": "Sociālās saziņas platforma \" WhatsApp \" paplašinājusi funkcijas \"Channels\" pieejamību, un tā turpmākajās nedēļās kļūs pieejama lietotājiem vairāk nekā 150 valstīs. Par to \"WhatsApp\" īpašnieces \"Meta\" vadītājs  Marks Zakerbergs  paziņoja savā jaunajā \"WhatsApp\" kanālā. Viņš norādīja, ka \"WhatsApp Channels\" \"jūs varēsiet uzzināt jaunumus no cilvēkiem un organizācijām, kam sekojat\". Jūnijā \"WhatsApp Channels\" tika ieviests lietotājiem Kolumbijā un Singapūrā, bet jūlijā šīs funkcijas pieejamība tika nodrošināta vēl septiņās valstīs. Funkcija \"Channels\" pieejama platformas atsevišķā cilnē, un citi lietotāji neredz, kādiem kanāliem seko citi lietotāji. Savus kanālus jau paspējušas izveidot vairākas slavenības un uzņēmumi, tai skaitā dziedātāja Olīvija Rodrigo, dīdžejs Dāvids Geta un mūzikas žurnāls \"Billboard\". Lai arī \"WhatsApp\" nesniedz precīzu informāciju par šobrīd platformā pieejamo kanālu skaitu, tā norāda, ka to jau ir vairāki tūkstoši.", "link": "https://www.delfi.lv/bizness/44467736/tehnologijas/55943206/whatsapp-vairak-neka-150-valstis-ievies-funkciju-channels"},
{"title": "Foto: Zīmols 'Zara' atklāj ar tehnoloģijām aprīkoto veikalu Rīgā", "category": "Tehnoloģijas", "body": "Modes preču mazumtirgotājs  \" Apranga  Group\" ir atvēris jaunāko zīmola \" Zara \" koncepta veikalu Baltijas reģionā. Kopš veikala pirmās atvēršanas 2007. gadā tirdzniecības centrā \" Spice \", tā platība ir vairāk nekā divkāršojusies. \"Gadiem ilgi šis \"Zara\" veikals bija vismazākais no visiem mūsu veikaliem, taču šobrīd tas liek atcerēties Pelnrušķītes stāstu, jo kļuvis par vismodernāko un digitāli integrētāko, kā arī tas piedāvā klientiem Baltijas reģionā unikālu iepirkšanās pieredzi,\" šādu pārliecību pauž SIA \"Apranga Group\" ģenerāldirektors Rimantas Perveneckas. Patlaban šis ir vienīgais veikals Baltijā ar pilnu digitalizāciju un RFID tehnoloģijas integrāciju. Jauninājums ļauj klientiem pasūtīt pirkumus tiešsaistē un saņemt tos bez saskarsmes ar veikala darbiniekiem. Tas iespējams, pateicoties jaunajam \"Click & Collect\" pakalpojumam. Pilnībā RFID integrētais veikals ļauj klientiem pieprasīt citus izmērus, krāsas vai preces, neizejot no pielaikošanas kabīnes, kā arī tehnoloģija sniedz iespēju klientiem apskatīt reāllaikā visus pieejamos izmērus un preču specifikācijas. Tā ir jaunā nākotnes veikalu koncepcija – apvienot unikālu iepirkšanos klātienē ar pilnīgu digitālo integrāciju, norāda Perveneckas. Jaunajā veikala dizainā ir pilnībā pārveidota veikala apgaismojuma sistēma un ieviesta automatizācija veikala iekšējās operācijās. Telpu izkārtojumā iekļauti dabiskie materiāli. Uzlaboti arī darba apstākļi darbiniekiem. Šobrīd \"Apranga Group\" pārvalda 164 veikalu tīklu (97 Lietuvā, 43 Latvijā un 24 Igaunijā), kuru kopējā platība ir 88,5 tūkstoši kvadrātmetru.", "link": "https://www.delfi.lv/bizness/44467736/tehnologijas/55944200/foto-zimols-zara-atklaj-ar-tehnologijam-aprikoto-veikalu-riga"},
{"title": "'Apple' atjaunos 'iPhone 12' programmatūru Francijā saistībā ar bažām par pārmērīgu starojumu", "category": "Tehnoloģijas", "body": "ASV tehnoloģiju uzņēmums \" Apple \" izdos viedtālruņu \"iPhone 12\" programmatūras atjauninājumu saistībā ar Francijas regulatora paustajām bažām par šo ierīču pārāk lielu elektromagnētisko starojumu. Francijas radiofrekvenču regulācijas aģentūra ANFR otrdien  lika \"Apple\" apturēt \"iPhone 12\" pārdošanu valstī , jo šī modeļa viedtālruņi emitē vairāk elektromagnētisko viļņu, kurus var absorbēt cilvēka ķermenis, nekā ir atļauts. \"\"Apple\" apliecinājis, ka turpmāko dažu dienu laikā īstenos \"iPhone 12\" programmatūras atjauninājumu,\" norāda Francijas digitālo lietu ministrs Žans-Noels Baro. Gan uzņēmums, gan Baro uzsver, ka šis starojums riskus sabiedrības veselībai nerada. \"Tas ir saistīts ar Francijas regulatoru izmantotu īpašu testēšanas protokolu un nevis ar drošības apdraudējumiem,\" vēstī \"Apple\", piebilstot, ka \"iPhone 12\" atbilst noteikumiem par starojumu visā pasaulē. \"Mēs izdosim programmatūras atjauninājumu lietotājiem Francijā, lai pielāgotos Francijas regulatoru izmantotajam protokolam,\" skaidro uzņēmums.", "link": "https://www.delfi.lv/bizness/44467736/tehnologijas/55948274/apple-atjaunos-iphone-12-programmaturu-francija-saistiba-ar-bazam-par-parmerigu-starojumu"},
{"title": "Par datu aizsardzības pārkāpumiem 'TikTok' piemērots 345 miljonu eiro naudassods", "category": "Tehnoloģijas", "body": "Video koplietošanas platformai \" TikTok \" piemērots 345 miljonu eiro naudassods par  Eiropas Savienības  (ES) personas datu aizsardzības noteikumu pārkāpumiem, piektdien paziņoja Īrijas Datu aizsardzības komisija (DPC). Šis naudassods piemērots par pākāpumiem, kas atklāti divus gadus ilgušas izmeklēšanas laikā. DPC bija devusi \"TikTok\" trīs mēnešus laika, lai saskaņotu savu datu apstrādi ar tās noteikumiem. 2021. gada septembrī DPC sāka pārbaudīt \"TikTok\" atbilstību ES Vispārīgajai datu aizsardzības regulai (VDAR) attiecībā uz platformas iestatījumiem un personas datu apstrādi lietotājiem, kas jaunāki par 18 gadiem. Komisija arī pārbaudīja \"TikTok\" vecuma apstiprināšanas rīkus personām, kas jaunākas par 13 gadiem, bet pārkāpumi netika konstatēti. Taču DPC secinājusi, ka platforma nav pienācīgi novērtējusi riskus attiecībā uz gados jaunu personu reģistrēšanos platformā. DPC piektdien savā nolēmumā uzsvēra, ka bērniem, kas reģistrējušies platformā, \"TikTok\" konti pēc noklusējuma ir iestatīti kā publiski, kas nozīmē, ka ikviens var apskatīt vai komentēt viņu izvietoto saturu. Komisija arī kritizēja \"TikTok\" funkciju, kas paredzēta, lai sasaistītu vecāku kontus ar viņu atvašu kontiem, taču DPC konstatēja, ka uzņēmums nepārbauda vecāku vai aizbildņa statusu.", "link": "https://www.delfi.lv/bizness/44467736/tehnologijas/55948560/par-datu-aizsardzibas-parkapumiem-tiktok-piemerots-345-miljonu-eiro-naudassods"},
{"title": "Vietne 'X' nākotnē varētu būt pieejama tikai par maksu", "category": "Tehnoloģijas", "body": "Multimiljardieris  Īlons Masks  izteicis ierosinājumu pārveidot mikroblogošanas vietni \"X\" (iepriekš – \" Twitter \") par maksas portālu, raksta ārvalstu mediji. Sarunā ar Izraēlas premjerministru Benjaminu Netanjahu miljardieris sacījis, ka maksājumu ieviešana ir vienīgais veids, kā cīnīties pret viltus kontiem un robotprogrammām. \"Mēs virzāmies, lai ieviestu nelielu ikmēneša maksājumu par vietnes izmantošanu,\" sacījis \"Tesla\" un \"SpaceX\" boss, uzsverot, ka \"X\" patlaban mēnesī izmanto ap 550 miljoniem lietotāju. \"BBC\" lūdza komentāru \"X\" pārstāvjiem, taču atbilde vēl nav saņemta, līdz ar to pašreiz nav skaidrs, vai tā bija tikai sarunā izteikta ideja vai arī signāls par tālākiem uzņēmuma plāniem, kas vēl nav oficiāli izziņoti. Masks jau iepriekš izteicies, ka risinājums, lai atbrīvotos no robotprogrammas un viltus kontiem sociālo mediju platformā, ir maksa par verifikāciju. Jau kopš uzņēmuma pārņemšanas Masks ir centies mudināt lietotājus maksāt par uzlabotu pakalpojumu \"X Premium\", kas lietotājiem ļauj veikt garākus ierakstus un būt pamanāmākiem.", "link": "https://www.delfi.lv/bizness/44467736/tehnologijas/55954632/vietne-x-nakotne-varetu-but-pieejama-tikai-par-maksu"},
{"title": "Tuvojas Baltijas biznesa tehnoloģiju pasākums 'Riga COMM 2023'", "category": "Tehnoloģijas", "body": "Šogad \"Riga COMM\" piedalās teju 100 Baltijas un citu valstu IKT risinājumu izstrādātāji un piegādātāji no vairāk nekā 10 valstīm. Divu dienu laikā 12 konferencēs uz sešām skatuvēm kāps vairāk nekā 180 lektoru no 10 valstīm. Uz \"Riga COMM\" Galvenās skatuves divu dienu garumā norisināsies dažādas diskusijas un prezentācijas par tādām tēmām kā veselības tehnoloģijas, digitalizācijas ilgtspējīgums, kvantu un juridiskās tehnoloģijas. Par aktuālām digitalizācijas tēmām uz galvenās skatuves diskutēs \"Cognizant\", \"Cobalt\", \" Accenture \", \"Bolt\", \"Swedbank\", \"Moller Auto\", \"RB Rail\", \"Jeff app\", \"Latvijas dzelzceļš\", \"Baltic No-Coders\" un citu uzņēmumu pārstāvji. Uzzināt vairāk par Āzijas tirgu un kā tajā integrēties ar savu uzņēmumu, 5. oktobrī būs iespējams uzņēmuma \"Dezan Shira & Associates\" Eiropas biznesa attīstības vadītāja Rikardo Benusi (Riccardo Benussi) prezentācijas laikā. Bet, lai motivētu sevi sagatavoties šādiem lieliem biznesa attīstības soļiem, ieteicams apmeklēt inovāciju speciālista Tomasa Anglero (Thomasa Anglero) prezentāciju. Viņš atklās, kā atrast motivāciju, \"navigēt\" pa dzīvi, kas ir pilna ar iespējām. Pirmajā izstādes dienā – 5. oktobrī – uz \"Wallester Executive\" skatuves norisināsies \"Fintech\" konference, kuru atklās uzņēmuma \"Ellex Kļaviņš\" asociētā partnere Marta Cera. Lektore stāstīs par aktualitātēm un digitālā eiro ietekmi uz maksājumu sistēmām. Toties šīs skatuves partnera \"Wallester\" eksperti prezentēs pielāgojamās fiziskās un virtuālās kartes, kā arī zīmola mobilo lietotni, kas ļauj demonstrēt unikālu uzņēmuma identitāti un palielina klientu lojalitāti. Visu dienu \"Riga COMM\" apmeklētāji varēs sekot līdzi modernu finanšu institūciju jaunumiem, tehnoloģijām pret finanšu krāpniecību un pat iegūt prasmes jaunu partneru meklēšanā un atrašanā. 6. oktobrī uz \"Wallester Executive\" skatuves kāps kiberdrošības profesionāļi no tādiem uzņēmumiem kā \"Asus\", \"Nextcloud\", \"Cytanic\", \"KyberX\" u. c. Lektori iepazīstinās ar kiberdrošības aktualitātēm, stāstīs par rīkiem, risinājumiem un stratēģijām, kuras izmantot, lai maksimāli mazinātu kiberuzbrukuma riskus. Savukārt uzņēmuma \"Cytactic\" partneris Mennijs Barzilajs (Menny Barzilay) rādīs, kā nevajag pārvaldīt kiberkrīzes, apskatīs un analizēs reālus piemērus, lai klausītāji izprastu, ko varēja darīt citādāk labāka rezultāta sasniegšanai. \"Web3\" konferencē tiksies \"airBaltic\", \"Latvijas banka\", \"Latvijas Blokķēdes attīstības asociācija\" un citu Baltijas uzņēmumu eksperti. Tiks diskutēts par NFT un digitālo aktīvu nozīmīgumu digitālajā pasaulē, blokķēdēm un finansiālajām sistēmām Baltijā un patiesajām vērtībām \"Web3\" projektu izstrādē. Par jaunākajiem un efektīvākajiem digitālā mārketinga rīkiem un stratēģijām varēs uzzināt, apmeklējot \" RIGA COMM \" Digitālā mārketinga konferenci uz \"Salesforce & LeverUP Digital\" skatuves. \"Salesforce\" un \"LeverUP\" partneri kopā ar \"Bite Telecom\" izklāstīs par klienta uzvedības ietekmēšanu dažādos pirkuma posmos. Bet, lai šos klientus piesaistītu efektīvāk, ir vajadzīga reklāma, tādēļ uzņēmuma \"Digital Matter\" rīkotājdirektors Uldis Vītiņš stāstīs par rezultatīvu reklāmu Latvijas digitālajos medijos. Apmeklētāji varēs sekot līdzi digitālā mārketinga tendencēm un satikt \"Panic Studio\", \"Surfshark\", \"Bolt\", \"Salesforce\", \"LeverUP\" un citu uzņēmumu ekspertus. Toties E-komercijas konferencē, kas norisināsies otrā pasākuma dienā, varēs uzzināt, kā veiksmīgi pārdot savu produktu \"Amazon\". Ar pieredzi dalīsies uzņēmuma \"INNELS\" galvenais izpilddirektors Marks Daniels Zalomajevs. Savukārt \"LeverUP\" un \"Bite Telecom\" pārstāvji prezentēs gadījuma izpēti par mārketinga personalizēšanu e-komercijā. Mašīnmācīšanās risinājumi var palīdzēt ikvienam uzņēmumam uzlabot efektivitāti, samazināt izmaksas un veicināt inovācijas organizāciju darbībā. Lai sasniegtu veiksmīgus rezultātus ne tikai īstermiņā, bet arī ilgtermiņā, ir jāmāk pareizi lietot mašīnmācīšanās risinājumus. Uzzini par mākslīgā intelekta ilgtspējīgumu un mākslīgā intelekta limitiem mašīnmācīšanās konferencē sadarbībā ar \"Intelligent Machines Riga\" uz \"Future\" skatuves! Pēc gada pārtraukuma \"RIGA COMM\" atgriežas ar konferenci \"IoT & Robotics\", kurā varēs no \"Getic\", \"1NCE\", \"ABB\", \"Ruijie Networks\" ekspertiem uzzināt par IoT un robotikas aktualitātēm un mūsdienu šķēršļiem. Piemēram, pasaulē sāk parādīties arvien vairāk autonomo veikalu, tādējādi arī autonomo veikalu tehnoloģijas. Par \"Grab2Go\" piedāvāto risinājumu Ķīpsalā stāstīs galvenais tehnoloģiju speciālists Ago Melders (Ago Mõlder). Savukārt, \"0G Baltics\" dibinātājs Ēriks Brisets (Eric Brisset) pastāstīs, kā izmantot LPWAN tīklus. 5. oktobrī uz \"Smart\" skatuves \"airBaltic\" vecākā viceprezidente personāla vadības jautājumos Alīna Aronberga dalīsies ar pētījumu rezultātiem par to, kā uzlabot darbinieku pāreju uz blokķēdes tehnoloģiju. Cik svarīgi ir automatizēt jauna darbinieka integrēšanos uzņēmumā, pastāstīs \"Elva\" lietojamības analītiķis un eksperts Artūrs Banga. Vairāk par cilvēkresursu optimizāciju un darbinieku efektivitāti, kā arī labklājības uzlabošanu uzņēmumā stāstīs \"EY\", \"Reiz Tech\", \"Mindletic\" eksperti. Jau piekto gadu \"RIGA COMM\", iedrošinot sievietes vairāk pievienoties tehnoloģiju nozarei, notiks konference \"Women in Tech\". \"Google\", \"Solaride\" un citu nozīmīgu uzņēmumu pārstāves 6. oktobrī uz \"Smart\" skatuves dalīsies pieredzē par izaicinājumiem un iespējām IT un tehnoloģiju nozarēs. Konference tiek rīkota sadarbībā ar kopienu \" Riga TechGirls \". 5. oktobrī paralēli konferencēm norisināsies Latvijas Digitālā akseleratora darbnīca, bet 6. oktobrī uz \"Mini\" skatuves notiks B2B mārketinga darbnīca, ko rīko \"IBD Consulting\". Nozares eksperti Andrejs Juščenko un Rolands Ozoliņš sniegs padomus uzņēmējiem, kā būt pamanāmiem B2B mārketingā un piesaistīt vairāk klientu. Līdzās konferencēm abās pasākuma dienās norisināsies tehnoloģiju izstāde, kurā varēs satikt teju 100 dažādu valstu IKT risinājumu izstrādātājus un piegādātājus no vismaz 10 valstīm. Atrodi savus tehnoloģiskos risinājumus, sākot no uzņēmuma drošības un iekšējās darbības līdz dažādiem e-komercijas, fintech un pat mākslīgā intelekta risinājumiem. Aktualitātes izstādes ekspozīcijā demonstrēs \"Wallester\", \"LeverUP\", \"Verifone\", \"Tet\", \"CRC\", \"ESET\", \"DocLogix\", \"Paessler\", \"Confero Technologies\", \"Mitigate\", \"3RTechnology\", \"ASUS\", \"Smart-ID\" un daudzi citi. Vairāk par dalībnieku piedāvājumu: https://rigacomm.com/category/j-dalibnieku/ Pasākumu rīko Starptautisko izstāžu rīkotājsabiedrība BT 1 sadarbībā ar partneriem: \"Wallester\", \"Salesforce\", \"LeverUP\", \"Delfi\", \"ESTO\", \"Intelligent Machines Riga\", \"Riga TechGirls\", \"Äripäev\", \"Asia Briefing\", \"LTRK\" un citiem. Biļetes var iegādāties internetā, kā arī uz vietas pasākuma norises laikā. Tuvojoties pasākumam, biļetes kļūs dārgākas. Ar pasākuma programmu iespējams iepazīties:  https://rigacomm.com/programma/ Darba laiks: 5. oktobrī 10.00–17.00 6. oktobrī 10.00–17.00 Norises vieta: Starptautiskais izstāžu centrs Ķīpsalā (Ķīpsalas iela 8, Rīga)", "link": "https://www.delfi.lv/bizness/44467736/tehnologijas/55956120/tuvojas-baltijas-biznesa-tehnologiju-pasakums-riga-comm-2023"},
{"title": "Piektdien 1000 'Bolt' skrejriteņi būs pieejami bez maksas", "category": "Tehnoloģijas", "body": "Atzīmējot Starptautisko dienu bez auto, kas ik gadu norisinās 22. septembrī Eiropas mobilitātes nedēļas ietvaros, skrejriteņu operators \" Bolt \" saviem klientiem 14 Latvijas pilsētās nodrošinās iespēju pārvietoties ar konkrētiem skrejriteņiem bez maksas, informē uzņēmumā. Šīs iniciatīvas mērķis ir aktualizēt mikromobilitātes iespējas pilsētvidē un aicināt iedzīvotājus izvēlēties ilgtspējīgākus ikdienas pārvietošanās veidus. Rītdien ar konkrētiem \"Bolt\" skrejriteņiem varēs pārvietoties bez rezervācijas un brauciena maksas. To, vai par skrejriteņa izmantošanu jāmaksā, lietotāji varēs uzzināt, noskenējot skrejriteņa QR kodu pirms brauciena uzsākšanas. Kopumā visās Latvijas pilsētās, kurās pieejami \"Bolt\" mikromobilitātes pakalpojumi, tiks nodrošināti 1000 skrejriteņi ar bezmaksas braucienu iespēju, no tiem 600 atradīsies Rīgā. Lietotāji ar vienu konkrētu skrejriteni bez maksas varēs pārvietoties līdz divām stundām, taču pastāv iespēja par brīvu izmantot vairākus skrejriteņus. \" Rīgas satiksme \" jau iepriekš informēja, ka, lai popularizētu sabiedriskā transporta lietošanu, vienlaikus samazinot satiksmes intensitāti, kā arī vides un gaisa piesārņojumu pilsētā, Eiropas mobilitātes nedēļas izskaņā, 22. septembrī, ikvienam būs iespēja izmantot Rīgas pašvaldības sabiedrisko transportu bez maksas.", "link": "https://www.delfi.lv/bizness/44467736/tehnologijas/55961276/piektdien-1000-bolt-skrejriteni-bus-pieejami-bez-maksas"},
{"title": "VSAA brīdina par krāpnieciskiem zvaniem iestādes vārdā lietotnē 'Whatsapp'", "category": "Tehnoloģijas", "body": "Valsts sociālās apdrošināšanas aģentūra  ( VSAA ) brīdina iedzīvotājus par krāpnieciskiem zvaniem lietotnē \"Whatsapp\", kas tiek veikti iestādes vārdā, liecina VSAA paziņojums. Šobrīd cilvēki saņemot krāpnieciskus zvanus lietotnē \"Whatsapp\" iestādes vārdā. VSAA lūdz iedzīvotājus neiesaistīties sarunās un nesniegt personīgo informāciju, jo VSAA caur \"Whatsapp\" ar klientiem nesazinās.", "link": "https://www.delfi.lv/bizness/44467736/tehnologijas/55966186/vsaa-bridina-par-krapnieciskiem-zvaniem-iestades-varda-lietotne-whatsapp"},
{"title": "Andris Ramoliņš sola: jaunā 'Stiga RM' rūpnīca būs modernākā pasaulē", "category": "Tehnoloģijas", "body": "Turpinoties jaunās \"Stiga RM\" koksnes akustisko plātņu rūpnīcas būvniecībai, šobrīd ir pabeigts nozīmīgs būvdarbu posms – ražotnes ēkas pamatu ielikšana, un uzsākta rūpnīcas metāla konstrukciju montāža, informē uzņēmums. Pavasarī uzsāktajā jaunās rūpnīcas attīstībā viens no Latvijas vadošajiem koksnes nozares uzņēmumiem investēja jau vairāk nekā 3,36 miljonus eiro, un līdz gada beigām plānotais investīciju apjoms sasniegs 4,8 miljonus eiro. Patlaban topošās rūpnīcas teritorijā Tukuma novadā ir pabeigta gandrīz 15 tūkstošus kv.m lielas ražošanas ēkas pamatu ielikšana un pievedceļu izveide, ieklāts asfalts koklaukumam un izbūvēts mūra karkass biroja ēkai un daļēji arī katlumājai, nodrošināta ūdens un elektroapgāde. Plānots, ka 2026. gada pirmajā ceturksnī Tukuma novads kļūs par vienu ražojošo uzņēmumu bagātāks, nodrošinot koksnes ēveļskaidu akustisko plātņu (WWCB) ražošanu. Ņemot vērā materiāla priekšrocības, tas ir plaši izmantots daudzviet pasaulē, tāpēc vairāk nekā 90% saražotās produkcijas \"Stiga RM\" plāno eksportēt. \" Būvniecības  process uzņem apgriezienus, un četrus mēnešus pēc pamatakmens ielikšanas topošās ražotnes teritorija izskatās jau pavisam citādāk – ir sakārtoti piebraucamie ceļi, sakopta pieguļošā teritorija, izveidota infrastruktūra un komunikācijas,\" stāsta \"Stiga RM\" īpašnieks Andris Ramoliņš. \"Šī rūpnīca būs pati modernākā pasaulē – tādu robotizācijas līmeni, kādu esam iecerējuši mēs, attiecīgo iekārtu ražotāji līdz šim vēl nav realizējuši. Tāpēc pirms atklāšanas lielu uzmanību veltīsim tam, lai ražošanas process būtu līdz mazākajam sīkumam izsvērts, skaidrs un precīzs,\" viņš uzsver. Teju 5 miljonus lielas investīcijas projekta īstenošanai šogad tiek piešķirtas no uzņēmuma pašu līdzekļiem, savukārt kopējais investīciju apjoms tuvāko gadu laikā sasniegs vairāk nekā 30 miljonus eiro. Apmēram pusi no paredzētiem ieguldījumiem nodrošinās uzņēmuma kapitāls, 11,1 miljonu – \"OP Corporate Bank\" kredīts un vēl 4,5 miljonus eiro – \" Altum \" valsts līdzfinansējums. Savos īpašumos vairāk nekā 10 100 hektāru platībā, no kuriem lielākā daļa ir meža zemes, uzņēmums veic pilnu meža apsaimniekošanas ciklu. \"Stiga RM\" ražotnē Kuldīgā tiek ražots bērza saplāksnis. Uzņēmums piedāvā arī apaļkoku pārvadājumu pakalpojumus.", "link": "https://www.delfi.lv/bizness/44467736/tehnologijas/55977228/andris-ramolins-sola-jauna-stiga-rm-rupnica-bus-modernaka-pasaule"},
{"title": "Mūkusalas Biznesa centra teritorijā atklāta īpaši ātrās elektroauto uzlādes stacija", "category": "Tehnoloģijas", "body": "Mūkusalas Biznesa centra teritorijā atklāta \" Elektrum  Drive\" septītā īpaši ātrā elektroauto uzlādes stacija. Tā nodrošina 150 kW jaudu, kas ļauj elektroautomobili uzlādēt 50 kilometru braucienam 4 minūšu laikā. Šogad \"Mūku Salas\" teritorijā uzsākta arī daudzstāvu autostāvvietas būvniecība, kurā 11 vietas tiks atvēlētas tieši elektroautomobiļu uzlādei. Kā stāsta biznesa centra vadība, palielinoties videi draudzīgo transportlīdzekļu skaitam pilsētvidē, šādu uzlādes staciju skaits tikai turpinās pieaugt. Jau tuvākajās nedēļās gaidāma A klases \"Zeiss Biroju\" ēkas atklāšana – šī celtne sertificēta atbilstoši \"BREEAM Excellent\" ilgtspējas sertifikāta prasībām. Mūkusalas Biznesa centra teritorijā atrodas tādu uzņēmumu kā \"Tele2\", \"Bolt\", \"Delfi\", \"Cognizant\", \"Civinity\" un citu biroji. 2021. gada beigās Mūkusalas ielas apkaime apvienojusies zem vienota zīmola – \"Mūku Sala\".", "link": "https://www.delfi.lv/bizness/44467736/tehnologijas/55984934/mukusalas-biznesa-centra-teritorija-atklata-ipasi-atras-elektroauto-uzlades-stacija"},
{"title": "Ķīpsalā ieradīsies roboti, kas palīdz cilvēkiem dažādos veidos", "category": "Tehnoloģijas", "body": "Viesmīlis robots, teleklātbūtnes robots, kobots, četrkājainais robots un vēl citi tehnoloģiskie risinājumi demonstrēs savas iespējas 5. un 6. oktobrī izstādē un konferencēs “Riga Comm 2023” Ķīpsalā. Būs arī barista robots, kas cienās ar kafiju, informē organizatori. Robots, kas spēj pieņemt pasūtījumu, uzsmaidīt un pēc brītiņa jau atgriezties ar pasūtīto ēdienu vai dzērienu. Robots vārdā \"T8\" Ķīpsalā demonstrēs savas spējas sadarboties ar cilvēkiem un pārvietoties dinamiskā vidē. Ikdienā \"T8\" galvenokārt \"strādā'' par viesmīli restorānos, bet to var izmantot arī privātās klīnikās, mazumtirdzniecības veikalos, bāros un citur. Šis ir risinājums, kā būt divās vietās vienlaikus. Izstādē varēs apskatīt un arī izmēģināt klātesamības robotu, kuru radot galvenais mērķis bija uzlabot skolēnu iekļaušanos mācību procesā attālināti. Klātesamības robots var atrasties jebkurā pasaules malā, un lietotājs to var vadīt attālināti. Tas prot pārvietoties. Kobots jeb sadarbības robots ikdienā pilda nopietnus monotonus darbus lielos industriālos uzņēmumos, bet to var ieprogrammēt, lai tas veiktu dažnedažādas darbības. Izstādē varēs vērot, kā kobots nododas šķirošanai un spēļu spēlēšanai. Tas ir mīļdzīvnieks, kas nav jābaro, nav jāstaidzina un klausa uz vārda. Četrkājainais robots, kas izskatās kā suns, spēj orientēties sarežģītā vidē, staigāt uz pakaļkājām, mest salto, veikt dažādus trikus. Šim \"mājdzīvniekam'' var likt uzturēties konkrēta cilvēka klātbūtnē, ar to var kopā skriet maratonu un uzņemt foto. \"Riga Comm 2023\" lietu interneta un robotikas konferencē tiks prezentēts viens no šādiem revolucionāriem robotiem. Interesenti varēs uzzināt, kā tie ietekmēs cilvēku dzīvi un kāda ir mākslīgā intelekta nākotne. Vēl varēs apskatīt studentu veidotu robotu \"UR3 Barista\", kas izstādes apmeklētājus cienās ar kafiju. 5. un 6. oktobrī izstādē un konferencēs \"Riga Comm 2023\" Ķīpsalā piedalīsies 100 Baltijas un citu valstu IKT risinājumu izstrādātāji un piegādātāji no vairāk nekā 10 valstīm. Divu dienu laikā 12 konferencēs uz sešām skatuvēm kāps vismaz 210 lektoru no 10 valstīm.", "link": "https://www.delfi.lv/bizness/44467736/tehnologijas/55985464/kipsala-ieradisies-roboti-kas-palidz-cilvekiem-dazados-veidos"},
{"title": "'Apple' cenšas novērst defektu, kas ietekmē atsevišķu 'iPhone 15' darbību", "category": "Tehnoloģijas", "body": "ASV tehnoloģiju uzņēmums \" Apple \" pirmdien paziņoja, ka šobrīd strādā pie defekta novēršanas, kas izraisa atsevišķu jauno viedtelefonu \"iPhone 15\" sakaršanu. Uzņēmums norādīja, ka šī problēma tiks novērsta mobilās operētājsistēmas \"iOS 17\" atjauninājumā, un tas sadarbojas ar atsevišķu lietotņu izstrādātājiem, jo arī tās veicina šo problēmu. Atsevišķi \"iPhone 15\" viedtelefoni pēc to pirmreizējās iedarbināšanas dažas dienas var šķist siltāki, ņemot vērā palielinātu fona aktivitāti, skaidro \"Apple\" \"Mēs arī esam atklājuši defektu \"iOS 17\", kas ietekmē daļu lietotāju, un tas tiks novērsts programmatūras atjauninājumā. Tāpat sistēmu pārslogo daži trešo pušu lietotņu nesenie atjauninājumi,\" vēstī uzņēmums. Mediji ziņo, ka starp lietotnēm, kas veicina \"iPhone\" mikroshēmu uzkaršanu, ir \"Instagram\", \"Uber\" un videospēle \"Asphalt 9\". \"Apple\" gan uzsver, ka nav nekas neierasts, ja \"iPhone\" šķiet siltāki to pirmreizējās uzstādīšanas vai tādu lietotņu kā videospēļu lietošanas laikā.", "link": "https://www.delfi.lv/bizness/44467736/tehnologijas/55993622/apple-censas-noverst-defektu-kas-ietekme-atsevisku-iphone-15-darbibu"},
{"title": "Plāno ieviest 'Instagram' un 'Facebook' maksas versiju", "category": "Tehnoloģijas", "body": "ASV bāzētā tehnoloģiju kompānija \" Meta \" plāno noteikt sociālo tīklu \" Instagram \" un \" Facebook \" lietotājiem Eiropas Savienībā (ES) maksu par pakalpojumiem, kas būtu brīvi no reklāmām, otrdien ziņoja ASV laikraksts \"The Wall Street Journal\". \"Meta\" risina sarunas ar ES datu aizsardzības regulatoriem, lai piedāvātu \"Instagram\" un \"Facebook\" maksas abonementa versiju bez reklāmām. Lietotājiem, kas negribēs maksāt 14 vai pat 17 ASV dolāriem līdzvērtīgu summu mēnesī par piekļuvi \"Meta\" lietotnēm \"Facebook\" un \"Instagram\", nāksies pieņemt tā sauktās personalizētās reklāmas, kuras ļauj \"Meta\" sekot lietotāja tiešsaistes aktivitātei. \"Meta\" izteiktais priekšlikums saistīts ar ES regulām, kas var ietekmēt šī uzņēmuma personalizēto reklāmu praksi. ES ir ieviesusi un pastiprinājusi datu aizsardzības un privātuma regulas, tostarp Vispārīgo datu aizsardzības regulu (GDPR), lai aizsargātu lietotāju datus un privātuma tiesības. Tādām kompānijām kā \"Meta\" personalizētās reklāmas nodrošina lielu daļu no ienākumiem, jo tās izmanto lietotāju datus, lai viņiem piedāvātu efektīvāk mērķētas reklāmas. ES regulu nolūks ir dot lietotājiem lielāku kontroli pār saviem datiem, un tās pieprasa kompānijām iegūt nepārprotamu piekrišanu zināmām datu apstrādes darbībām, tostarp personalizētām reklāmām. Lietotāji, kuriem tiks piedāvāts izvēlēties starp bezmaksas versiju, kurā ir reklāmas, un maksas abonementu, parasti izvēlēsies pirmo. Tas palīdzēs \"Meta\" ievērot ES regulas, neskarot savu reklāmu biznesu.", "link": "https://www.delfi.lv/bizness/44467736/tehnologijas/55995730/plano-ieviest-instagram-un-facebook-maksas-versiju"},
{"title": "Latviešu uzņēmums no Vidzemes rada pasaulē pirmo elektroamfībiju", "category": "Tehnoloģijas", "body": "Par zaļu pat vēl zaļāks – Latvijā radīts pilnīgi jauns produkts, kas ir ceļošanai nepieciešamāko lietu apvienojums vienā tehniskā risinājumā: pārvietošanās – elektriskais ritenis un laiva – un naktsmītne – kemperis vai telts. Aigars Lauzis sarunā ar \" Delfi Bizness \" stāsta par savu izgudrojumu. Esmu no Smiltenes, pēc vidusskolas studēju ainavu arhitektūru tepat Jelgavā (Latvijas Biozinātņu un tehnoloģiju universitātē) un Zviedrijā. Pēc pāris darba gadiem Latvijā pārcēlos strādāt uz Londonu, kur ieguvu otru maģistra grādu pilsētu plānošanā. Studējot pilsētu plānošanas nodaļā Londonā, Bartleta Arhitektūras universitātē ( ), bija iespēja pievērsties un attīstīt pilnīgi trakas, eksperimentālas idejas. Londonā nostrādāju sešus gadus lielos starptautiskos projektos pilsētu plānošanas un ainavu arhitektūras jomā. Piemēram, esmu strādājis pie projekta par mākslīgo salu veidošanu Indonēzijā un arī citos mega projektos Tuvajos, Vidējos un Tālajos Austrumos. Tomēr pilsētas ierobežojošā vide, stress, dārdzība un saspiestība manī radīja domas par kāda alternatīva dzīvesveida iespēju. Man bija 33 gadi, un tas bija filozofisku un garīgu meklējumu posms. Rietumu pasaule bija izdzīvota, karjeras latiņas sasniegtas, un beigās arī darbs neradīja īstu gandarījumu. Domāju, ka ar savu ainavu arhitektūru mainīšu pasauli, bet redzēju, ka tā īstenība tikai dod pienesumu mārketingam un lielu projektu pārdošanai gan privātā, gan valdības līmenī. Ainavu arhitektūra šajos projektos ir tikai kā garnējums uz kūkas. Sapratu, ka tādā veidā es pasauli neizmainīšu. Domāju, ka man kā Sprīdītim jāredz dzīve \"pa īstam\".", "link": "https://www.delfi.lv/bizness/44467736/tehnologijas/55995796/latviesu-uznemums-no-vidzemes-rada-pasaule-pirmo-elektroamfibiju"},
{"title": "Kas sagaidāms nākotnē? 'Delfi' intervēs konferences 'Riga Comm' runātājus", "category": "Tehnoloģijas", "body": "Konferencē šogad piedalās teju 100 informācijas un komunikāciju tehnoloģiju risinājumu izstrādātāji un piegādātāji no vairāk nekā 10 valstīm. Divu dienu laikā uz sešām konferences skatuvēm kāps 210 lektori. Latvijas vadošais medijs \"Delfi\" piektdien, 6. oktobrī, saviem portāla apmeklētājiem piedāvās intervijas ar vairākiem konferences runātājiem: Intervijas būs skatāmas tiešraidē \"Delfi\" portālā piektdien, 6. oktobrī, pulksten 10.00.", "link": "https://www.delfi.lv/bizness/44467736/tehnologijas/56001010/kas-sagaidams-nakotne-delfi-interves-konferences-riga-comm-runatajus"},
{"title": "'Personība biznesā': Mikus Opelts. Ceļā uz Latvijas nākamā 'vienradža' statusu", "category": "Tehnoloģijas", "body": "Printful Jāatgādina, ka par \"vienradzi\" jaunuzņēmumu vidē dēvē uzņēmumu, kura vērtība, pateicoties investīciju piesaistei, pārsniegusi vienu miljardu dolāru.  Lai gan turpinās strauja \"Giraffe360\" izaugsme, Mikus neslēpj, ka jaunuzņēmumu vide šobrīd saskaras ar izaicinājumiem un visi neizdzīvos.  Viens no uzņēmēja lielajiem biznesa mērķiem ir ieiet Japānas tirgū. \"Tas būtu kaut kas interesants un ievērības cienīgs,\" viņš uzsver. Savukārt loterijā laimētus tūkstošus izmantotu privātam braucienam uz Aļasku.  Kopš \"Giraffe360\" dibināšanas Mikus Latvijā uzturas vairs tikai divus mēnešus gadā un šobrīd ir nobāzējies Floridā. atradīsiet šeit Savu pirmo uzņēmumu \"SkatSkat.lv\" aizsāku jauns, to dibinājām 2010. gadā, un man bija tikai 21 gads. Ar centību ieguvām atpazīstamību B2B sektorā kā studentu bizness un, šķiet, izveidojām virtuālās tūres teju visam, kam vien Latvijā varēja. Pilnbriedā bijām 30 jauniešu komanda, un apgrozījums tuvojās 1 miljonam.", "link": "https://www.delfi.lv/bizness/44467736/tehnologijas/55997882/personiba-biznesa-mikus-opelts-cela-uz-latvijas-nakama-vienradza-statusu"},
{"title": "Lietuvas Banka apturējusi licenci vienai no finanšu tehnoloģiju kompānijām", "category": "Tehnoloģijas", "body": "Lietuvas  centrālā banka uz laiku apturējusi licenci finanšu tehnoloģiju kompānijai \"Benker\", kas izmanto blokķēdes tehnoloģiju. Kā paziņoja Lietuvas Banka, pērn licenci saņēmušā uzņēmuma pamatkapitāls kopš pagājušā gada beigām bijis mazāks par prasībās noteikto. \"Elektroniskās naudas institūcijām pamatkapitālam nepārtraukti jābūt vismaz 350 000 eiro, arī tad, ja darbība netiek veikta,,\" informēja Lietuvas centrālā banka. \"Benker\" licence apturēta līdz 20.oktobrim. Šajā laikā kompānijai ir jānovērš pārkāpumi un Lietuvas Bankai jāiesniedz to apliecinoši dokumenti. Šogad septembrī \"Benker\" sāka darbību Lietuvā, sniedzot finanšu pakalpojumus programmnodrošinājuma \"Android\" lietotājiem. Nākotnē kompānija plānoja piedāvāt maksājumu kartes, norēķinus, valūtas maiņu un citus pakalpojumus, kā arī izvērst darbību Ziemeļeiropā un Austrumeiropā. Septembrī \"Benker\" ziņoja, ka tās reģistrēto iespējamo lietotāju skaits pārsniedz 7000. Kompānijas vadītājs un vienīgais īpašnieks ir Viktors Bodnārs, kuram ir Ungārijas un Austrālijas dubultpilsonība.", "link": "https://www.delfi.lv/bizness/44467736/tehnologijas/56010088/lietuvas-banka-apturejusi-licenci-vienai-no-finansu-tehnologiju-kompanijam"},
{"title": "ES brīdina Īlonu Masku: pēc Hamas uzbrukuma Izraēlai 'X' tiek izplatīta dezinformācija", "category": "Tehnoloģijas", "body": "Eiropas Savienība (ES) brīdinājusi uzņēmēju Īlonu Masku, ka pēc  Hamas  uzbrukuma  Izraēlai  viņam piederošais sociālais tīkls \"X\" tiek izmantots dezinformācijas izplatīšanai, vēsta BBC. Bloka iekšējā tirgus komisārs Tjerī Bretons vēstulē, kas publicēta arī sociālajā tīklā \"X\" (agrāk bija pazīstams kā \" Twitter \"), norāda, ka \"vardarbīgs un teroristisks saturs\" nav izņemts, neraugoties uz brīdinājumiem, kā to prasa ES tiesību akti. Savukārt Masks, uz to atbildot, apgalvojis, ka viņa uzņēmums ir rīkojies, tostarp likvidējis jaunizveidotos ar Hamas saistītos kontus. Tāpat viņš lūdzis ES uzskaitīt iespējamos pārkāpumus. Bretons nav sniedzis sīkāku informāciju par dezinformāciju, uz kuru viņš atsaucas savā vēstulē Maskam, tomēr norādījis, ka sociālajā tīklā ir plaši izplatīti neīstu attēlu un faktu gadījumi. \"Tāpēc aicinu jūs steidzami nodrošināt, lai jūsu sistēmas būtu efektīvas, un ziņot manai komandai par veiktajiem krīzes pasākumiem,\" viņš aicina vēstulē. Vēstule nosūtīta dažas dienas pēc tam, kad palestīniešu kaujinieku grupējums Hamas sāka uzbrukumu Izraēlai, nogalinot simtiem iedzīvotāju un sagūstot desmitiem ķīlnieku. Atbildot uz to, Izraēlas spēki ir sākuši raķešu triecienus  Gazas joslai , kuros nogalināti vairāk nekā 900 cilvēku. ES Digitālo pakalpojumu akts ir izstrādāts, lai aizsargātu lielo tehnoloģiju platformu lietotājus. Par tā neievērošanu ES var tikt uzlikts naudas sods līdz pat 6% apmērā no uzņēmuma globālā apgrozījuma vai pat apturēta pakalpojuma sniegšana. Masks likvidēja \"Twitter\" Uzticības un drošības padomi neilgi pēc uzņēmuma iegādes 2022. gadā. Brīvprātīgo padome, kas tika izveidota 2016. gadā, konsultēja tādos jautājumos kā vardarbība pret bērniem un naida runa.", "link": "https://www.delfi.lv/bizness/44467736/tehnologijas/56015836/es-bridina-ilonu-masku-pec-hamas-uzbrukuma-izraelai-x-tiek-izplatita-dezinformacija"},
{"title": "Izsludināts konkurss uz VID Informātikas pārvaldes direktora amatu", "category": "Tehnoloģijas", "body": "Valsts ieņēmumu dienests  (VID) ir izsludinājis atklātu konkursu uz VID Informātikas pārvaldes direktora amatu. Kā liecina darba sludinājums, tiek piedāvāta mēnešalga no 5288 līdz 5528 eiro (bruto), pārbaudes laikā līdz 5348 eiro. Iespējamas arī stratēģiskās piemaksas līdz 30% no mēnešalgas apmēra. Pretendenti  konkursā var pieteikties  līdz 30. oktobrim. \"Nodokļu un muitas digitālie pakalpojumi ir ikdienas darba rīks uzņēmējiem. Tāpat arī visi iedzīvotājiem nepieciešamie VID pakalpojumi ir pieejami tiešsaistē. Šobrīd ir svarīgi stratēģiski turpināt VID ceļu digitālajā attīstībā. Tāpēc meklējam zinošu un profesionālu vadītāju, lai varam tehnoloģiju dotās iespējas izmantot aizvien labāk – cilvēkiem nereti sarežģītās nodokļu likumu prasības palīdzēt izpildīt vienkārši, saprotami un intuitīvi,\" komentē VID ģenerāldirektore  Ieva Jaunzeme . Konkursa komisiju vada Jaunzeme; komisijas locekļi ir institūciju deleģētie pārstāvji no Vides aizsardzības un reģionālās attīstības ministrijas, Rīgas Tehniskās universitātes, Latvijas Universitātes, kā arī VID pārstāvji. Konkurss noritēs trīs kārtās.", "link": "https://www.delfi.lv/bizness/44467736/tehnologijas/56017392/izsludinats-konkurss-uz-vid-informatikas-parvaldes-direktora-amatu"},
{"title": "'Microsoft' apstrīd ASV prasību samaksāt 29 miljardu dolāru nodokļu parādu", "category": "Tehnoloģijas", "body": "ASV Iekšējo ieņēmumu dienests (IRS) pieprasījis datortehnoloģiju kompānijai \" Microsoft \" samaksāt 29 miljardu dolāru (27 miljardi eiro) nodokļu parādu, kas izveidojies 2004.-2013.gadā, paziņoja kompānija, kas šo prasību apstrīd. \"Microsoft\" pauda gatavību vērsties tiesā, ja administratīvajā procesā neizdosies panākt IRS prasības atcelšanu. Kā informēja \"Microsoft\", IRS nodokļu aprēķinu veicis saistībā ar kompānijas ieņēmumu pārcelšanu uz ārvalstu jurisdikcijām. Tādu izmaksu dalīšanas praksi izmanto daudzas lielās starptautiskās kompānijas, \"jo tā atspoguļo to biznesa globālo raksturu\", pamatoja tehnoloģiju uzņēmums. \"Windows\" sistēmas ražotājs uzstāja, ka uzņēmuma korporatīvā struktūra ir mainīta, tādēļ IRS prasības attiecas uz agrāko, nevis pašreizējo praksi. IRS lietu nekomentē. ASV tehnoloģiju kompāniju grāmatvedības prakse ilgstoši ir bijusi karstu diskusiju temats visā pasaulē. Valdības apsūdz tādas kompānijas kā \"Apple\", \" Amazon \" vai \"Microsoft\" par ieņēmumu pārvietošanu uz zemu vai beznodokļu jurisdikcijām, cenšoties izvairīties no nodokļu samaksas galvenajos tirgos un gūt pēc iespējas lielāku peļņu. Ekonomiskās sadarbības un attīstības organizācija (OECD) trešdien pēc 140 valstu vienošanās prezentēja līguma projektu, kas paredz labāk sadalīt un regulēt lielo uzņēmumu nodokļu ieņēmumus. Vienošanās ratifikāciju plānots pabeigt šogad. Eiropas Savienība 2016.gadā lika \"Apples\" samaksāt 13 miljardus eiro par grāmatvedības praksi, kas līdzinās tai, par kuru IRS vēršas pret \"Microsoft\". Tomēr Brisele zaudēja apelācijas prasībā un gaida lēmumu turpmākā apelācijas procesā.", "link": "https://www.delfi.lv/bizness/44467736/tehnologijas/56020642/microsoft-apstrid-asv-prasibu-samaksat-29-miljardu-dolaru-nodoklu-paradu"},
{"title": "Krāpnieki izliekas par 'Netflix'", "category": "Tehnoloģijas", "body": "Informācijas tehnoloģiju drošības incidentu novēršanas institūcija \"Cert.lv\" aicina uzmanīties no krāpniekiem, kas izliekas par filmu un televīzijas seriālu straumēšanas platformu \" Netflix \". Pēdējās nedēļas laikā tie aktīvi izsūta viltus SMS ar aicinājumu apstiprināt maksājuma datus. Krāpnieku mērķis ir iegūt \"Netflix\" pieejas datus un kartes informāciju, tāpēc \"Cert.lv\" mudina iedzīvotājus būt modriem.", "link": "https://www.delfi.lv/bizness/44467736/tehnologijas/56035574/krapnieki-izliekas-par-netflix"},
{"title": "'Nav ielāpa cilvēku stulbumam,' saka kiberdrošības eksperts", "category": "Tehnoloģijas", "body": "Digitalizācija  šobrīd ir skārusi teju visas jomas un visus uzņēmumus. Finanšu un klientu dati glabājas vietējos serveros vai mākoņos, naudas pārskaitījumi ir pilnīgi digitāli, un faktiski daudziem uzņēmumiem viss bizness ir izteikts “vieniniekos un nullītēs”. Tas nozīmē, ka kiberdrošība kļūst aizvien svarīgāka un sacensība starp “drošībniekiem” un noziedzniekiem ir sīva. Piemēram, septembrī aviokompānija “Air Canada” ziņoja, ka noziedznieki uz mirkli piekļuva kompānijas un darbinieku datiem. Tas gan, kā ziņoja uzņēmums, bija īslaicīgi un pasažieru informācija ļaundaru rokās nenokļuva. Raugoties vēsturē, jāsecina, ka pat lielākās kompānijas nav gana drošas. 2011. gadā tika uzlauzta “Sony” datubāze un noziedznieki tika gan pie lietotāju datiem, gan uzņēmuma filmu scenārijiem un nākotnes produktu plāniem. Savukārt nesen sākās tiesas prāva, kurā miljoniem vērtā kriptovalūtu zādzībā no digitālās biržas tika vainots kāds amerikāņu pāris. Kriptovalūtu 'Bonija un Klaids'. Miljardiem dolāru vērta 'Bitcoin' zādzība, atmazgāšana un tiesa Tomēr, neskatoties uz to, ka šie noziegumi ir regulāra parādība, uzņēmēju vidē vēl aizvien par kibernoziegumiem valda maldi, intervijā \"Delfi Bizness\" saka digitālās drošības eksperts no Izraēlas Menijs Barzilajs.", "link": "https://www.delfi.lv/bizness/44467736/tehnologijas/56011554/nav-ielapa-cilveku-stulbumam-saka-kiberdrosibas-eksperts"},
{"title": "Baltijas jūrā bojāts Igaunijas – Zviedrijas sakaru kabelis", "category": "Tehnoloģijas", "body": "Bojāts sakaru kabelis starp Zviedriju un Igauniju Baltijas jūrā, otrdien paziņojis  Zviedrijas  aizsardzības ministrs Pols Junsons, vēsta  Igaunijas  laikraksts \"Postimees\". Zviedrijas rīcībā ir informācija, kas liecina, ka bojāts komunikāciju kabelis, kas savieno abas valstis, taču šā incidenta cēlonis nav skaidrs, īpaši sasauktā preses konferencē Stokholmā sacīja Junsons. Viņš teica, ka bojājuma vieta nav Zviedrijas teritoriālajos ūdeņos un ka kabelis joprojām ir izmantojams. Pēc ministra sacītā, kabelis starp Zviedriju un Igauniju bojāts apmēram tajā pašā laikā, kad tika bojāts gāzesvads \"Balticconnector\" un sakaru kabelis, kas savieno Igauniju un Somiju, kas tika sabojāti 8.oktobrī. Junsons arī pauda solidaritāti ar Somiju un Igauniju. Pēc Igaunijas Ekonomikas un komunikāciju ministrijas sniegtajām ziņām, bojājuma vieta atrodas Igaunijas teritoriālajos ūdeņos aptuveni 50 kilometru attālumā no Hījumā salas Zviedrijas virzienā. Pirmdien ministrija un Igaunijas Patērētāju aizsardzības un tehniskā regulējuma pārvalde saņēma informāciju, ka Somu līcī pārraides jauda sakaru kabelim starp Igauniju un Zviedriju ir samazinājusies, pavēstīja ministrija. Kabelis pieder Zviedrijas uzņēmumam, kas dažu dienu laikā atjaunoja kabeļa maksimālo pārraides jaudu, un sakaru nepārtrauktību tas nav ietekmējis. Sākotnējā informācija liecina, ka nav iemesla Igaunijas un Zviedrijas kabeļa bojājumu saistīt ar citiem kabeļiem, norādīja ministrija. \"Līdzīgi nelieli bojājumi šim kabelim bijuši arī agrāk. Kāda iemesla dēļ samazinājās kabeļa pārraides jauda, pagaidām nav zināms. Kabeļa īpašnieks veic tā remontu, un šī procesa laikā sadarbībā ar Somiju un Zviedriju tiks izpētīts iespējamais iemesls, kā arī tas, vai tas varētu būt saistīts ar Igaunijas-Somijas sakaru kabeļa un gāzesvada bojājumiem,\" sacīts ministrijas paziņojumā. Ministrija piebilda, ka Igaunijas - Zviedrijas un Igaunijas - Somijas zemūdens sakaru kabeļu bojājumi nav ietekmējuši Igaunijas sakaru pakalpojumu darbību. Sakari ir nepārtraukti nodrošināti, jo Igaunijai ir vairāki savienojumi, un bojājumu gadījumā ir iespējams izmantot vai nu alternatīvi funkcionējošus zemūdens kabeļus, vai sauszemes kabeļus ar Latviju. \"Pagājušās nedēļas incidenti parāda kritiskās zemūdens infrastruktūras neaizsargātību un nepieciešamību risināt šo jautājumu. Valdība ir devusi skaidrus norādījumus ministrijām un plāno un jau ir īstenojusi papildu pasākumus, lai pastiprinātu kritiskās infrastruktūras uzraudzību un aizsardzību gan jūrā, gan uz sauszemes. Uzraudzības un aizsardzības līmeņa paaugstināšanai ir nepieciešama nozīmīga sadarbība ar mūsu kolēģiem no Somijas un Zviedrijas, ar kuriem kopā mēs apsaimniekojam infrastruktūru jūrā, kā arī ar sabiedrotajiem Eiropas Savienībā un NATO, kuri arī ir piedāvājuši savu palīdzību,\" norādīja ministrija.", "link": "https://www.delfi.lv/bizness/44467736/tehnologijas/56035708/baltijas-jura-bojats-igaunijas-zviedrijas-sakaru-kabelis"},
{"title": "LMT un 'MikroTik' demonstrē kopīgi radīto 5G lieljaudas rūteri", "category": "Tehnoloģijas", "body": "Pašmāju tehnoloģiju uzņēmumi  LMT  un \"MikroTik\" radījuši  5G  lieljaudas rūtera prototipu. Rūteris darbojas 5G mmWave spektrā un savienotajām iekārtām spējot nodrošināt līdz šim nebijušas kvalitātes datu pārraidi, apgalvo izstrādātāji. Paredzams, ka rūteris īpaši noderīgs nākotnē varētu būt tādām industrijām kā kuģniecība un citām, kur nepieciešama jaudīga un ātra datu apmaiņa. Tehnoloģiju un inovāciju foruma \"5G Techritory\" ietvaros notikušajā rūtera demonstrācijā, kas norisinājās LMT un \"MikroTik\" kopīgi izveidotajā 5G laboratorijā, jaudas testos rūteris spēja nodrošināt maksimālo augšupielādes ātrumu 300Mbps un lejupielādes ātrumu – 2,5 Gbps. Lieljaudas rūteris strādā 5G mmWave spektrā – \"milimetru viļņu\" frekvencēs, kas darbojas no 24 GHz līdz 47 GHz un atrodas 5G spektra diapazona augšgalā. Kā norāda rūtera radītāji, iekārtai ir būtiska loma, nodrošinot datu pārraidi apstākļos, kad īsā laika periodā nepieciešams pārraidīt milzīgu datu apjomu, bet vides specifikas vai citu iemeslu dēļ izbūvēt datu pārraides kabeļu tīklu ir neiespējami vai sarežģīti. Kā viens no iespējamiem izmantošanas veidiem Latvijā radītajam lieljaudas rūterim tiek minēta datu pārraides nodrošināšana starp jūrā esošajiem kuģiem un kuģiem ar ostu. LMT jau tuvākajā nākotnē plāno rūteri izmantot testiem, attīstot 5G pārklājumu ne tikai uz zemes, bet arī Baltijas jūrā.", "link": "https://www.delfi.lv/bizness/44467736/tehnologijas/56037120/lmt-un-mikrotik-demonstre-kopigi-radito-5g-lieljaudas-ruteri"},
{"title": "'X' sāk iekasēt maksu no jauniem lietotājiem par pamatfunkcijām", "category": "Tehnoloģijas", "body": "Miljardierim Īlonam Maskam piederošā sociālās saziņas platforma \"X\", kas agrāk bija pazīstama kā \" Twitter \", izmēģinājuma režīmā Jaunzēlandē un Filipīnās sākusi iekasēt maksu no jauniem lietotājiem par tādām pamatfunkcijām kā ierakstu publiskošana. Izmēģinājuma mērķis ir surogātpasta samazināšana. Masks, kurš pērn oktobrī iegādājās \"Twitter\" par 44 miljardiem ASV dolāru, jau sen ir sūdzējies par viltus kontiem, botiem un surogātpastu šajā platformā, un ieviesis vairākas pretrunīgi vērtētas izmaiņas, kuras asi kritizēja lietotāji visā pasaulē. Saskaņā ar izmēģinājuma programmu, kas nosaukta par \"Not A Bot\", jaunajiem lietotājiem Jaunzēlandē un Filipīnās būs jāmaksā gada maksa par iespēju rakstīt \"X\", atbildēt uz ierakstiem un \"laikot\" tos, kā arī saglabāt saturu grāmatzīmēs. \"Šīs jaunās programmas mērķis ir aizsargāties pret botiem un spameriem, kas mēģina manipulēt ar platformu un traucēt citu \"X\" lietotāju pieredzi,\" šodien paziņoja uzņēmums, piebilstot, ka šo izmaiņu nolūks nav gūt peļņu. Uzņēmums skaidroja, ka esošos lietotājus šis modelis neietekmēs, bet jauniem lietotājiem Filipīnās tas maksās aptuveni 0,75 ASV dolārus gadā, bet Jaunzēlandē - 0,85 ASV dolārus gadā. Tie, kuri atteiksies maksāt, varēs piekļūt \"X\" tikai lasīšanas režīmā, aprobežojoties tikai ar satura skatīšanu un sekošanu kontiem. \"Jebkas, ko platforma dara, lai aizsargātu savus lietotājus no kaitējuma, ko tie varētu piedzīvot, ir solis pareizajā virzienā,\" uzskata Jaunzēlandes neatkarīgā tiešsaistes drošības labdarības organizācija \"NetSafe\". \"Neatkarīgi no tā, vai tiek mēģināts apturēt botus no netiešas saziņas ar cilvēkiem, kas varētu iesaistīties kaitīgās sarunās, vai tiek veikti pasākumi, lai pārbaudītu, kas ir tās lietotāji (..), šīs lietas ir potenciāli noderīgas, lai mēģinātu samazināt kaitējumu,\" norādīja organizācija. Taču Filipīnu Nacionālās žurnālistu savienības priekšsēdētājs Džonatans de Santoss uzskata, ka tas ierobežos līdzdalību. \"Mēs saprotam, ka programmas mērķis ir ierobežot robotu izmantošanu, taču šķiet, ka tā arī uzliek lietotāju pleciem slogu cīnīties pret dezinformāciju,\" viņš piebilda. Masks septembrī ierosināja iekasēt maksu no visiem \"X\" lietotājiem, sakot, ka tas ir vienīgais veids, kā cīnīties pret surogātpastu un botiem, kas apgrūtina platformas darbību. Taču lietotāji šo ideju plaši kritizēja, un nozares analītiķi brīdināja, ka tas padarīs \"X\" vēl mazāk pievilcīgu reklāmdevējiem. Pēc uzņēmuma pārņemšanas miljardieris atlaida tūkstošiem darbinieku un izpelnījās kritiku par to, ka atkal atļāva platformā darboties aizliegtajiem sazvērestības teoriju piekritējiem un ekstrēmistiem, pamudinot reklāmdevējus pamest platformu. Masks jūlijā paziņoja, ka platforma \"X\" ir zaudējusi aptuveni pusi no reklāmas ieņēmumiem. Pagājušajā mēnesī viņš apgalvoja, ka gandrīz visi reklāmdevēji ir atgriezušies un ka 90% robotu ir aizvākti.", "link": "https://www.delfi.lv/bizness/44467736/tehnologijas/56038056/x-sak-iekaset-maksu-no-jauniem-lietotajiem-par-pamatfunkcijam"},
{"title": "Stikla pārklājumu ražotāja 'GroGlass' dibinātājs aiziet no vadītāja amata", "category": "Tehnoloģijas", "body": "Sergejs Kostjučenko amatā nomainījis līdzšinējo augstas tehnoloģijas stikla pārklājumu ražotāja SIA \"GroGlass\" valdes priekšsēdētāju un dibinātāju Aleksandru Kelbergu, informē \" Lursoft  Klientu portfelis\". Kostjučenko savulaik uz neilgu brīdi bijis SIA \"Tet\" valdes loceklis, tāpat arī ilgus gadus vadījis SIA \"Nova Media\" un ieņēmis amatus arī citu uzņēmumu valdēs. Kelbergs bijis SIA \"GroGlass\" valdes priekšsēdētājs jau kopš 2008. gada, pirms tam ieņemot uzņēmuma valdes locekļa amatu un uz pāris mēnešiem kļūstot par valdes priekšsēdētāju arī 2007. gadā. Stikla pārklājumu ražotājs SIA \"GroGlass\" iesniegtajā pārskatā norādījis, ka 2022. gads uzņēmumam bijis vienlaikus gan izaicinošs, gan arī veiksmīgs, jo sasniegti vēsturiski augstākie ieņēmumi. Vienlaikus SIA \"GroGlass\" norādījis, ka karš Ukrainā radījis vairākus negatīvus efektus, kas ietekmēja uzņēmuma peļņu. \"Uzņēmums, līdzīgi kā pārējā Eiropa, saskārās ar ievērojamu enerģijas cenu pieaugumu, kas vēl vairāk ietekmēja izejvielas cenas,\" teikts SIA \"GroGlass\" vadības ziņojumā. Lai arī uzņēmumam nebija nozīmīgu tirgu Krievijā un Baltkrievijā, tas pērn diversificēja savus izejvielu stikla pirkumus prom no sankcijām pakļautā reģiona. \"Lursoft\" pieejamais gada pārskats rāda, ka 2022. gadā SIA \"GroGlass\" palielināja apgrozījumu līdz 24,95 miljoniem eiro, kas ir par 7,17% vairāk nekā gadu iepriekš. 47,93% no SIA \"GroGlass\" ieņēmumiem aizvadītajā gadā veidoja Eiropas Savienības tirgus, bet 51,81% – ieņēmumi ārpus Eiropas Savienības. Uzņēmuma peļņa pēc nodokļiem samazinājusies no 5,39 miljoniem eiro 2021. gadā līdz 3,14 miljoniem eiro pērn. SIA \"GroGlass\" pagājušajā gadā turpināja īstenot savu attīstības stratēģijas plānu, lai ievērojami palielinātu ražošanas kapacitāti un saglabātu pozīcijas tirgū. Uzņēmums veicis lielus ieguldījumus pārdošanas pasākumos, lai veicinātu pārdošanas tirgu palielināšanos gan Eiropas valstīs, gan arī citos pasaules reģionos. Pērn uzņēmums veicis ieguldījumus tehnoloģiju uzlabošanā un vakuuma iekārtu kapacitātes palielināšanā. Šogad SIA \"GroGlass\" īstenos vairākus pasākumus ražošanas un piegādes jomās, lai uzlabotu darba efektivitāti.", "link": "https://www.delfi.lv/bizness/44467736/tehnologijas/56040022/stikla-parklajumu-razotaja-groglass-dibinatajs-aiziet-no-vaditaja-amata"},
{"title": "Jāmāj ardievas? Masks apsver iespēju pārtraukt 'X' darbību ES, vēsta medijs", "category": "Tehnoloģijas", "body": "Īlons Masks  apsver iespēju sociālo mediju platformai \"X\", kas iepriekš bija pazīstama kā \" Twitter \", aiziet no Eiropas Savienības (ES) tirgus, vēsta portāls \"Business Insider\". Portāls, atsaucoties uz situāciju labi pārzinošiem informācijas avotiem, norāda, ka Masks esot neapmierināts ar ES Digitālo pakalpojumu tiesību aktu (DPA). DPA nosaka, ka lielajām tiešsaistes platformām cita starpā ir konsekventi un ātri jāvēršas pret naida runu. \"X\" nesen saņēma vairākus jautājumus no Eiropas Komisijas (EK), kas vēlas iegūt papildu informāciju par to, kā sociālo mediju platforma pilda savas saistības. EK šādu pieprasījumu iesniegusi pēc pierādījumiem, ka pēc palestīniešu kaujinieku grupējuma \"Hamās\" uzbrukuma Izraēlai \"X\" izplatījušies aicinājumi uz vardarbību un dezinformācija. \"Business Insider\" vēsta, ka Masks pārrunājis iespēju pārtraukt \"X\" darbību ES vai bloķēt piekļuvi platformai lietotājiem reģionā. Taču Masks ierakstā savā kontā \"X\" ceturtdien paziņoja, ka \"Business Insider\" paustā informācija esot pilnīgi nepatiesa.", "link": "https://www.delfi.lv/bizness/44467736/tehnologijas/56041338/jamaj-ardievas-masks-apsver-iespeju-partraukt-x-darbibu-es-vesta-medijs"},
{"title": "Gūti pirmie secinājumi par Igaunijas – Somijas sakaru kabeļa bojājumiem Baltijas jūrā", "category": "Tehnoloģijas", "body": "Igaunijas  valdība ceturtdien no drošības iestādēm saņēmusi pārskatu par Igaunijas- Somijas  savienojošā komunikāciju kabeļa bojājumiem, raksta \"Delfi.ee\". Igaunijas izmeklētāji kopā ar Somiju un Igaunijas Jūras spēkiem ceturtdien no rīta pabeidza nepieciešamās procesuālās darbības Igaunijas-Somijas komunikāciju bojājumu izmeklēšanai. Līdzšinējie pētījuma rezultāti liecina, ka sakaru kabeļa bojājumus izraisījis cilvēks, un tie nav radušies paši vai dabas ietekmē. Turpmākā izmeklēšana noskaidros, vai aizdomas ir pamatotas un vai tās radušās nolaidības vai kāda cita iemesla dēļ. Tā kā sākotnējie pierādījumi ir savākti, kabeļa remontu var sākt plānot pēc iespējas ātrāk, un atbildīgās institūcijas cer, ka tas notiks jau nākamnedēļ. Kabeļu remonta kuģis šobrīd palīdzējis atrast bojāto vietu un vākt pierādījumus. Lai gan Igaunijas un Somijas izmeklētājiem ir zināmi kuģi, kas atradās šajā apkaimē bojājumu rašanās laikā, un notiek darbs, lai noskaidrotu kuģu saistību ar tiem, ir pāragri norādīt uz iespējamo vainīgo. Tāpat pagaidām amatpersonas nevar apstiprināt, ka kaitējums nodarīts tīši, tostarp ar mērķi sabojāt kritisko infrastruktūru. Esošajā kriminālprocesā izmeklētāji pārbauda arī Igaunijas-Zviedrijas sakaru kabeļa bojājumus, jo sākotnējie dati liecina, ka arī tas varētu būt cilvēka radīts, taču tas vēl jāpārbauda procesa gaitā. \"Esmu pateicīga mūsu pētniekiem un ekspertiem, kā arī mūsu Somijas kolēģiem, kuri pēdējo trīs dienu laikā intensīvi strādājuši jūrā. Es ticu, ka eksperti noskaidros patiesību,\" sacīja Ministru prezidente  Kaja Kallasa . Igaunija vienmēr centusies nodrošināt sakaru pieejamību. Ja sabojājas kabeļi jūrā, iespējams izmantot alternatīvus jūras kabeļus vai sauszemes kabeļus, kas ved uz Latviju. Sakaru turpmākai darbībai kopumā ir deviņi dažādi pieslēgumi: 7 jūras un 2 sauszemes kabeļi. Šobrīd pierādījumu vākšana jūrā ir beigusies, un, tos analizējot, tuvākajā laikā vajadzētu iegūt plašāku informāciju par to, kādi ir bojājumi un kā tie varētu būt nodarīti. Operāciju pabeigšana notikuma vietā nozīmē ka sakaru kabeļa remontdarbus var plānot tālāk, norādījušas atbildīgās amatpersonas.", "link": "https://www.delfi.lv/bizness/44467736/tehnologijas/56042794/guti-pirmie-secinajumi-par-igaunijas-somijas-sakaru-kabela-bojajumiem-baltijas-jura"},
{"title": "Latvijas iedzīvotāju ikdiena paiet 'WhatsApp' grupās", "category": "Tehnoloģijas", "body": "Nedaudz vairāk nekā trešdaļa Latvijas iedzīvotāju ir pievienoti divām saziņas lietotnes \" WhatsApp \" grupām, bet 25% ir pievienoti piecām grupām, liecina uzņēmuma \" Tele2 \" un \"Norstat\" veiktās aptaujas dati. Savukārt katrs desmitais iedzīvotājs ir aktīvs vairāk nekā desmit \"WhatsApp\" grupās. Kopumā šo saziņas lietotni ikdienas komunikācijā izmanto 95% iedzīvotāju. Jautājot iedzīvotājiem, cik mobilās lietotnes ir lejupielādētas viņu viedtālruņos, visbiežāk (34%) aptaujātie, atzina, ka viņu telefonos ir no 10 līdz 20 lietotnēm. Ir arī tādi mobilo telefonu lietotāji – gandrīz 10%, kuri atzina, ka viņiem telefonā ir vairāk nekā 50 mobilās lietotnes. \"Pētot viedtālruņu lietošanas paradumus, mēs visai skaidri varam redzēt, kam tie ikdienā kalpo. Piemēram, interesants fakts, ka 25% iedzīvotāju atzīst, ka viņiem telefonā glabājās no 1000 līdz 5000 attēlu. Tas ir liels cipars. Pārvēršot to analogajā pasaulē, tās ir ap 140 izfotografētas filmiņas, kā rezultātā sanāktu aptuveni 50 bilžu albumi. Tas liek aizdomāties, vai šodien katrai bildei ir tikpat liela vērtība, kāda tā bija kādreiz,\" spriež \"Tele2\" komercdirektors Raivo Rosts. Aptaujā arī noskaidrots, ka 56% cilvēku savā telefonā glabā aptuveni 100 video. Interesanti, ka vīrieši ir aktīvāki video glabātāji nekā sievietes, kuras dod priekšroku attēliem. Latvijas iedzīvotāju aptauja veikta sadarbībā ar \"Norstat\" 2023. gada augustā, aptaujājot 1004 respondentus vecumā no 18 līdz 70 gadiem.", "link": "https://www.delfi.lv/bizness/44467736/tehnologijas/56044508/latvijas-iedzivotaju-ikdiena-paiet-whatsapp-grupas"},
{"title": "Ķīna ierobežo grafīta eksportu, saasinot globālās tehnoloģiju kaujas", "category": "Tehnoloģijas", "body": "Ķīna  ir nākusi klajā ar plāniem ierobežot grafīta – minerāla, kas ir ļoti svarīgs elektrisko transportlīdzekļu bateriju ražošanā – eksportu, pamatojoties \"uz valsts drošības apsvērumiem\", vēsta CNN. Tas paziņots tikai dažas dienas pēc tam, kad  Amerikas Savienotās Valstis  noteica papildu ierobežojumus attiecībā uz pusvadītāju veidiem, ko Amerikas uzņēmumi var pārdot Ķīnas uzņēmumiem. Ķīna, kas pasaulē dominē grafīta ražošanā un apstrādē, informējusi, ka, sākot ar decembri, būs vajadzīgas eksporta atļaujas. \"Arī šeit ir spēkā Ņūtona trešais likums, ka katra darbība izraisa reakciju,\" komentējis Stefans Legge, Šveices St. Gallen Universitātes nodokļu un tirdzniecības politikas pētījumu vadītājs. \"Tajā pašā laikā abas iesaistītās puses arī apzinās, cik dārgi izmaksā, ja ģeopolitika ir svarīgāka par ekonomiku,\" viņš piebildis. Saskaņā ar Starptautiskās Enerģētikas aģentūras datiem elektromobiļu pārdošanas apjomi pasaulē strauji pieaug. Tās aplēses liecina, ka pagājušajā gadā pārdošanas apjoms pārsniedza 10 miljonus vienību, kas ir par 55% vairāk nekā 2021. gadā, un paredzams, ka šogad tas pieaugs līdz gandrīz 14 miljoniem transportlīdzekļu. Pagājušajā gadā Ķīna bija pasaulē vadošā grafīta ražotāja, saražojot ap 65% no visa apjoma.", "link": "https://www.delfi.lv/bizness/44467736/tehnologijas/56045086/kina-ierobezo-grafita-eksportu-saasinot-globalas-tehnologiju-kaujas"},
{"title": "Digitālā krāpniecība kļūst aizvien izsmalcinātāka, brīdina 'Coface' eksperts", "category": "Tehnoloģijas", "body": "Digitālās noziedzības riski turpina pieaugt. Tie skar gan uzņēmumus, gan parastos iedzīvotājus. “Delfi” jau vēstīja, ka noziedznieki no iedzīvotājiem šogad nepilna pusgada laikā bija pamanījušies izkrāpt 3,5 miljonus eiro. Digitālie krāpnieki gan daudz lielāku risku rada uzņēmumiem, jo riski nav tikai finansiāli.  “Coface” krāpniecības novēršanas departamenta vadītājs Podzjuks saka, ka veidi, kā noziedznieki cenšas piekļūt upurim, ir ļoti dažādi.  “Tas ir atkarīgs no tā, ko viņi grib panākt,” saka eksperts, skaidrojot – ja grib nozagt uzņēmuma preces,", "link": "https://www.delfi.lv/bizness/44467736/tehnologijas/56035390/digitala-krapnieciba-klust-aizvien-izsmalcinataka-bridina-coface-eksperts"},
{"title": "'Huawei Technologies Latvia' iecelta jauna valde; finanšu rādītāji pasliktinājušies", "category": "Tehnoloģijas", "body": "SIA \" Huawei  Technologies Latvia\" ievēlēta jauna valde, informē \" Lursoft  Klientu portfelis\". Par valdes priekšsēdētāju iecelts Dawei Liu, bet valdes locekļiem – Xin Wang un Yongjun Zhao. Neviena no iepriekšminētajām personām pirms tam nav ieņēmusi amatus citos Latvijā reģistrētos uzņēmumos. Līdz ar izmaiņām valdē no amatiem atceltas līdzšinējās SIA \"Huawei Technologies Latvia\" amatpersonas – valdes priekšsēdētājs Jianhua Gan un valdes locekļi Lei Zhang un Pan Zong. Telekomunikāciju uzņēmums SIA \"Huawei Technologies Latvia\" pērn piedzīvojis apgrozījuma kritumu par 27%, rādītājam samazinoties līdz 9,6 miljoniem eiro. \"Lursoft\" dati rāda, ka līdz ar apgrozījumu sarukusi arī SIA \"Huawei Technologies Latvia\" peļņa, kas pēc nodokļu nomaksas samazinājusies līdz 8,2 tūkstošiem eiro (2021. gadā – 212,2 tūkstoši eiro). Iesniegtajā vadības ziņojumā uzņēmums norādījis, ka 2022. gadā, kad situācija pēc pandēmijas bija sākusi uzlaboties, straujais enerģijas cenu kāpums ārkārtīgi spēcīgi ietekmēja klientu uzņēmējdarbību, kas skāra arī SIA \"Huawei Technologies Latvia\" partnerus. \"Reaģējot uz finanšu krīzes risku un ienākumu samazināšanos, kā arī uz to, ka cilvēki izlietojuši ievērojamas uzkrājumu summas pirmās nepieciešamības precēm, potenciālie klienti, pieņemot lēmumus par lielāka apjoma pirkumiem vai jaunu ierīču iegādi, bija piesardzīgāki,\" norādījis uzņēmums. Tas sakaidrojis, ka uzņēmējdarbību patēriņa preču jomā joprojām ietekmē ASV noteiktās sankcijas pret \"Huawei\", kas liedza tai strādāt ar \" Google \" platformu un savās ierīcēs instalēt \"Google Play Store\".", "link": "https://www.delfi.lv/bizness/44467736/tehnologijas/56052218/huawei-technologies-latvia-iecelta-jauna-valde-finansu-raditaji-pasliktinajusies"},
{"title": "Atjaunota 'Luminor' internetbankas un mobilās bankas darbība", "category": "Tehnoloģijas", "body": "Banka \" Luminor \" informē, ka otrdien dienas vidū ir novērsti tehniskie traucējumi, kas bija radušies, pieslēdzoties \"Luminor\" internetbankai, mobilajai bankai un mājaslapai. Saskaņā ar bankas iepriekš sniegto informāciju dažiem klientiem tika arī uzrādīta neprecīza informācija par konta atlikumiem un nedarbojās īsziņu (SMS) saņemšana par ienākošajiem maksājumiem. Norēķini ar karti, kā arī bankomātu darbība nebija ietekmēti. Par to, ka radušies tehniski traucējumi, banka informēja otrdien 11:24, bet par traucējumu novēršanu – 15:18.", "link": "https://www.delfi.lv/bizness/44467736/tehnologijas/56052786/atjaunota-luminor-internetbankas-un-mobilas-bankas-darbiba"},
{"title": "'Facebook' un 'Instagram' īpašnieks iesūdzēts tiesā par kaitējumu bērniem", "category": "Tehnoloģijas", "body": "Vairāk nekā 40 ASV štati sūdz tiesā sociālo mediju platformu \"Facebook\" un \" Instagram \" īpašnieku \" Meta \" par bērnu garīgajai veselībai nodarītu kaitējumu un cilvēku maldināšanu par šo platformu drošumu. \"Cenšoties maksimāli palielināt savus finansiālos ieguvumus, \"Meta\" ir atkārtoti maldinājis sabiedrību par tā sociālo mediju platformu būtiskajām briesmām,\" teikts kopīgā prasībā, kas otrdien tika iesniegta federālā tiesā Kalifornijā. Daži no štatiem, kas sūdz tiesā \"Meta\", gan ir izvēlējušies iesniegt prasības vietējās tiesās, nevis pievienoties federālajai lietai. Kopīgajā prasībā teikts, ka \"Meta\" ir izmantojis gados jaunos lietotājus, radot biznesa modeli ar mērķi maksimāli palielināt laiku, ko viņi pavada platformā, neraugoties uz kaitējumu viņu veselībai. \"Bērni un pusaudži cieš no sliktas garīgās veselības rekordlielos līmeņos, un tajā ir vainojami tādi sociālo mediju uzņēmumi kā \"Meta\",\" paziņojumā par šo lietu sacīja Ņujorkas ģenerālprokurore Letiša Džeimsa. \"\"Meta\" ir guvis peļņu no bērnu sāpēm, ar nolūku izstrādājot savas platfomas ar manipulatīvām iezīmēm, kas padara bērnus atkarīgus no šīm platformām, vienlaikus samazinot viņu pašcieņu.\" \"Meta\" tiek apsūdzēts par maldinošu un pretlikumīgu rīcību, finansiāla labuma dēļ kaitējot viegli ievainojamiem jauniešiem. Prasības iesniedzēji aicina federālo tiesu likt \"Meta\" izbeigt manipulatīvo taktiku un samaksāt lielus naudassodus un kompensācijas. \"Meta\" paziņoja, ka ir \"vīlies\" par šo lietu un ka štati nesadarbojas ar sociālo mediju uzņēmumiem, lai radītu vecumam piemērotus standartus. \"Meta\" uzstāja, ka ir izstrādājis vairāk nekā 30 rīkus savās lietotnēs, lai atbalstītu lietotājus pusaudžus, un atvieglojusi vecāku iespējas \"veidot\" bērnu aktivitāti tiešsaistē. Uzņēmums pauda vilšanos, ka ģenerālprokurori pievērsuši uzmanību tikai \"Meta\", nemeklējot risinājumus visas nozares mērogā, jo ievērojamu popularitāti bauda arī tādi \"Meta\" konkurenti kā \"TikTok\", \"YouTube\" un \"Snap\".", "link": "https://www.delfi.lv/bizness/44467736/tehnologijas/56055282/facebook-un-instagram-ipasnieks-iesudzets-tiesa-par-kaitejumu-berniem"},
{"title": "Atjaunots sakaru kabelis starp Igauniju un Somiju; turpina skaidrot bojājuma iemeslus", "category": "Tehnoloģijas", "body": "\"Elisa\" valdes priekšsēdētājs Andruss Hīpū paziņoja, ka kompānija kabeli, kas atrodas Baltijas jūrā, vēlējās salabot pēc iespējas ātrāk, tomēr darbus traucēja tiem nelabvēlīgi laikapstākļi. Šonedēļ laikapstākļi ļāvuši veikt nepieciešamos darbus, lai saremontētu telekomunikāciju kabeli. Kabeļa bojājums neietekmēja \"Elisa\" pakalpojumu sniegšanu. Hīpū uzsvēra, ka kompānija ir atbildīga par pakalpojumu sniegšanu klientiem. \"Bojājumi ir reti un esam tiem gatavi. Lai samazinātu bojājumu ietekmi un nodrošinātu pakalpojumu darbību, esam proaktīvi izveidojuši rezerves savienojumus, mums ir vairāki dublējoši savienojumi. Tādēļ \"Elisa\" spēj nodrošināt savienojamību caur vairākiem atšķirīgiem zemūdens kabeļiem,\" klāstīja uzņēmuma vadītājs. Telekomunikāciju kabelis starp Somiju un Igauniju tika sabojāts 8.oktobrī, kad tika konstatēts bojājums arī Igaunijas un Somijas gāzesvads \" Balticconnector \". Sākotnējā informācija liecina, ka gan gāzesvada, gan sakaru kabeļa bojājums ir cilvēka radīts. Izmeklētāji mēģina noskaidrot, vai tā bijusi tīša kaitniecība vai nejaušība.", "link": "https://www.delfi.lv/bizness/44467736/tehnologijas/56055858/atjaunots-sakaru-kabelis-starp-igauniju-un-somiju-turpina-skaidrot-bojajuma-iemeslus"},
{"title": "'Facebook' un 'Instagram' Eiropā piedāvās maksas abonementus", "category": "Tehnoloģijas", "body": "ASV sociālo tīklu milzis \"Meta\" pirmdien paziņoja, ka \" Facebook \" un \" Instagram \" lietotājiem Eiropā no nākamā mēneša būs iespēja iegādāties abonementu, lai šos sociālos tīklus izmantotu bez reklāmām. \"Lai ievērotu jaunos Eiropas noteikumus, mēs ieviešam jaunu abonēšanas iespēju Eiropas Savienībā (ES), [pārējā] Eiropas Ekonomikas zonā un Šveicē,\" teikts uzņēmuma paziņojumā. \"Meta\" norāda, ka lietotāji Eiropā jauno abonementu varēs iegādāties par 9,99 eiro mēnesī interneta pārlūkprogrammas versijai vai par 12,99 eiro mēnesī lietošanai mobilajos telefonos ar \"iOS\" un \"Android\" operētājsistēmām. Lietotāji joprojām varēs izmantot platformas bez maksas ar reklāmām, bet to lietotāju informācija, kuri iegādāsies abonementus, \"netiks izmantota reklāmām\", skaidro \"Meta\". Šos abonementus varēs iegādāties tikai personas, kas sasniegušas 18 gadu vecumu. \"Meta\" uzskata, ka šis solis kliedēs ES regulatoru bažas par uzņēmuma veikto datu apkopošanu un to izmantošanu reklāmām.", "link": "https://www.delfi.lv/bizness/44467736/tehnologijas/56069096/facebook-un-instagram-eiropa-piedavas-maksas-abonementus"},
{"title": "'Maxima' veikala aprīkošana ar digitālajām cenu zīmēm izmaksājusi 100 tūkstošus eiro", "category": "Tehnoloģijas", "body": "Lai atvieglotu darbinieku ikdienu un paaugstinātu ikdienas darba efektivitāti, “ Maxima  Latvija”, izmantojot tehnoloģiju sniegtās priekšrocības, pilnībā aprīkojusi veikalu tikai ar elektroniskajām cenu zīmēm. Kopumā investējot vairāk nekā 100 000 eiro, \"Maxima X\" veikalā Āgenskalnā, Pilsoņu ielā uzstādītas teju 12 000 elektroniskās cenu zīmes, kas gada laikā sniegs iespēju ieekonomēt vairāk nekā 2000 darba stundu, kas līdz šim patērētas papīra cenu zīmju nomaiņai, informē mazumtirgotājs. \"Šobrīd mazumtirdzniecība līdz ar Covid-19 vīrusa izplatību ir rosinājusi un paātrinājusi tehnoloģiju ieviešanu praksē. Šis veikals, kas ir pilnībā aprīkots tikai ar elektroniskajām cenu zīmēm, ir mūsu veikalu tīklā pirmais, un tas kalpos par pamatu, lai izvērtētu šādas pieejas efektivitātes ietekmi uz ilgtermiņa procesiem veikalā un, sasniedzot vēlamos rezultātus, tiks izvērtēta iespēja šādu risinājumu izmantot arī citos veikalos. Pāreja uz elektroniskajām cenu zīmēm sniedz vairākus ieguvumus, bet primāri paaugstina veikala darba efektivitāti, ilgtermiņā ekonomē resursus un atvieglo arī mūsu darbinieku ikdienu, vienlaikus rūpējoties arī par dabu, jo tiek samazināts izdrukātā papīra apjoms,\" stāsta \"Maxima Latvija\" IT departamenta direktors Mārtiņš Smilga. Pirms diviem gadiem \"Maxima XXX\" veikals t/c \" Akropole \" bija pirmais veikals Baltijā, kurā tika ieviestas elektroniskās cenu zīmes vairākiem tūkstošiem preču. Pagājušo gadu \"Maxima\" aizvadījusi inovāciju uzplaukumā, veikalos ieviešot un attīstot vairākus tehnoloģiskos risinājumus, piemēram, paplašinājusi pašapkalpošanās kasu tīklu, izstrādājusi mobilo aplikāciju, ieviesusi \"Scan&Go\" risinājumu, kā arī turpina attīstīt tehnoloģiju pieejamību arī citos veikalos visā Latvijā. SIA \"Maxima Latvija\" Latvijā ir 177 veikali, no kuriem 140 ir \"X\", 24 ir \"XX\" un 8 ir \"XXX\" formāta veikali, kā arī 5 ir \"Maxima Express\" veikali. Uzņēmums ir daļa no holdinga kompānijas \"Maxima Grupe\", kas darbojas piecās valstīs (Lietuvā, Latvijā, Igaunijā, Polijā un Bulgārijā).", "link": "https://www.delfi.lv/bizness/44467736/tehnologijas/53015309/maxima-veikala-aprikosana-ar-digitalajam-cenu-zimem-izmaksajusi-100-tukstosus-eiro"},
{"title": "Covid-19 ietekmē Latvijas uzņēmums atver militārā ekipējuma internetveikalu", "category": "Tehnoloģijas", "body": "Reaģējot uz Covid-19 izplatības rādītājiem un valstī noteiktajiem piesardzības pasākumiem, uzņēmums nolēmis atvērt internetveikalu ar zīmolu \"Suited Systems\", lai specializēts militārais ekipējums būtu pieejams, neapmeklējot tirdzniecības vietu klātienē. \"Tas ir nozīmīgs atskaites punkts ne tikai uzņēmuma, bet arī aizsardzības un militāro industriju attīstībā. Nepārtraukta pakalpojuma pieejamība krīzes laikā ir stratēģiski svarīga, lai vietējos un  NATO  dalībvalstu sadarbības partnerus apgādātu ar pievienotās vērtības produktiem jebkurā diennakts laikā bez klātienes kontakta,\" komentē uzņēmuma \"SRC Brasa\" valdes loceklis Kristiāns Brēdermanis. Funkcionālie apģērbi, kas pieejami tiešsaistē, izgatavoti atbilstoši NATO prasībām. Bez kaujas apģērba uzņēmums \"SRC Brasa\" izstrādā dažāda veida taktiskos elementus – pārnēsāšanas sistēmas, taktiskās vestes, bruņu vestes, patrulēšanas jostas, mugursomas un citus, tostarp bezpilota militāro sauszemes atbalsta sistēmu \"Natrix\". Uzņēmums \"SRC Brasa\" specializējas funkcionālā un taktiskā apģērba un aprīkojuma izstrādē, testēšanā, kā arī ražošanā.", "link": "https://www.delfi.lv/bizness/44467736/tehnologijas/52916501/covid-19-ietekme-latvijas-uznemums-atver-militara-ekipejuma-internetveikalu"},
{"title": "Kalifornijā automašīnas-roboti uz māju piegādās picu, pārtikas produktus un medikamentus", "category": "Tehnoloģijas", "body": "ASV  robotu izgatavošanas jaunuzņēmums \"Nuro\" saņēmis apstiprinājumu no atbildīgajām institūcijām, kas ļauj tam sākt maksas piegādes ar autonomiem automobiļiem – robotiem, informē \"Yahoo News\". Robotizētās automašīnas piegādās picas, pārtikas produktus un medikamentus. Sanfrancisko un Silīcija ielejas ielās jau līdz šim nereti redzamas pašbraucošas automašīnas, taču \"Nuro\" saņēmis pirmo licenci, kas ļauj tām braukt pa koplietošanas ceļiem. 2017. gadā \"Nuro\" saņēma licenci, kas ļāva Kalifornijā testēt savas automašīnas, ja tajās sēdēja kāds no drošības personāla. 2020. gada aprīlī uzņēmumam tika dota zaļā gaisma testēt automašīnas bez cilvēkiem. Pērn uzņēmums arī piesaistīja 500 miljonus ASV dolāru savu produktu attīstīšanai. Pakalpojumus uzņēmums sāka sniegt ar modificētu \"Prius\" transportlīdzekļu starpniecību, bet pēc tam ielās sāka kursēt \"R2\" modeļa automašīnas. Kompānija paziņojusi, ka tā neplāno apstāties pie esošās darbības, un pagājušajā nedēļā iegādājās pašbraucošu kravas automašīnu jaunuzņēmumu \"Ike\".", "link": "https://www.delfi.lv/bizness/44467736/tehnologijas/52804969/kalifornija-automasinas-roboti-uz-maju-piegadas-picu-partikas-produktus-un-medikamentus"},
{"title": "'Augstsprieguma tīkls' veic pārvades tīkla lāzerskenēšanu no helikoptera", "category": "Tehnoloģijas", "body": "Latvijas pārvades sistēmas operators AS \" Augstsprieguma tīkls \" (AST) līdz 2022. gadam plāno veikt visas Latvijas pārvades tīkla lāzerskenēšanu un termovīziju, ievācot tehniskos datus no helikoptera, liecina AST sniegtā informācija. Tuvākās nedēļas laikā plānoti pārlidojumi Rīgā, Cēsīs, Bauskā, Jūrmalā, Olainē, Ogrē, Jelgavā un pilsētu apkārtnēs. AST pārvades tīkla ģeotelpiskās informācijas precizēšana nepieciešama, jo augstsprieguma elektropārvades līniju būvniecība tika uzsākta līdz ar AST izveidošanu 1939. gadā, bet no 1960. gada līdztekus 110 kilovoltu (kV) tīklam tiek ekspluatēts arī 330 kV tīkls. Laika gaitā vairākām elektropārvades līnijām ir veikta rekonstrukcija, vairumā līniju ir mainīta daļa balstu un vadu posmi, aizsargjoslās ir izmainījies reljefs un vide, kā arī rekonstruētas šķērsojošās un paralēlās komunikācijas. Pēc elektropārvades līniju lāzerskenēšanas un termovīzijas veikšanas AST iegūs atjaunotu, pārbaudītu un reālajai situācijai atbilstošu vizuālo un ģeotelpisko informāciju, lai novērtētu esošā tīkla aizsargjoslu un trašu stāvokli, kā arī aktuālu informāciju par nevēlamiem objektiem, šķēršļiem, nevēlamu veģetāciju, apauguma apjomu un tā gabarītiem elektropārvades līniju trasēs, tāpat tas ļaus konstatēt termodefektus līniju savienojuma vietās. Visa iegūtā informācija tiks apstrādāta un integrēta AST ģeogrāfiskajās informācijas sistēmās, fiksējot līniju trasēs esošo krūmu augstumu un apjomu, trases platumu līniju koridoros, balstu ģeogrāfiskās koordinātes un balstu slīpumus, vadu nokari, vadu pārlaidumu gabarītus attiecībā pret zemi un citām komunikācijām u.c. pārvades tīkla ekspluatācijai svarīgus datus. Lāzerskenēšana ļaus arī fiksēt elektrolīniju trases stāvokli konkrētajā brīdi un atklāt aizsargjoslu likuma pārkāpumus, skaidro uzņēmumā. Patlaban AST šādu informāciju iegūst, izmantojot personāla apgaitu laikā novēroto, taču tas nereti ir iesaistītā personāla subjektīvs redzējums un bieži ir ar zemu precizitāti, jo reljefs un attālumi nereti tiek aprakstīti pēc vizuāla novērojuma. Tāpat šāds informācijas iegūšanas veids patērē ļoti daudz personāla un materiālos resursus. Izvērtējot nepieciešamās informācijas apjomu pārvades tīkla uzturēšanai, AST analizējis vairākas tehniskās iespējas informācijas iegūšanai, tostarp bezpilota lidaparātu izmantošanu. Helikoptera izmantošana tika atzīta par drošāko un ekonomiski izdevīgāko metodi pārvades tīkla lāzerskenēšanas un termovīzijas veikšanai, ņemot vērā veicamo darbu apjomu, informē AST.", "link": "https://www.delfi.lv/bizness/44467736/tehnologijas/52724221/augstsprieguma-tikls-veic-parvades-tikla-lazerskenesanu-no-helikoptera"},
{"title": "Ādažu bāzē atklāj aizsardzības inovāciju 5G testa vidi", "category": "Tehnoloģijas", "body": "Ceturtdien, 12. novembrī, Ādažu bāzē aizsardzības ministrs  Artis Pabriks , Nacionālo bruņoto spēku komandieris ģenerālleitnants Leonīds Kalniņš un uzņēmuma \"Latvijas Mobilais Telefons\" prezidents Juris Binde atklāja pirmo  5G  testa vidi Eiropā, kurā jau šobrīd izvērsts 5G tīkls ar pārvietojamo 5G bāzes staciju, radot ekosistēmu jaunās paaudzes bezvadu tehnoloģiju attīstīšanai un izmēģināšanai, informē  Aizsardzības ministrija . \"Inovatīvo tehnoloģiju ienākšana 21. gadsimta valsts aizsardzības jomā ir tikai likumsakarīga – tehnoloģiju attīstība ir vērtīga tad, ja tās gudri un atbildīgi izmantojam cilvēku labklājībai un drošībai,\" uzsver aizsardzības ministrs Artis Pabriks. \"Latvijai ir visi priekšnoteikumi – augstas raudzes speciālisti, vērtīgas zināšanas, dzīvotspējīgas idejas un mūsdienīgas tehnoloģijas, lai attīstītu produktus ar augstu pievienoto vērtību. Zinātnieku, uzņēmēju un aizsardzības speciālistu sadarbībā tapušie risinājumi ir ne tikai lielisks atbalsts mūsu valsts aizsardzībai, bet arī iespēja Latvijai būt līdzvērtīgam partnerim globālajā aviācijas un aizsardzības tehnoloģiju tirgū. Turklāt 5G pilotteritorija mums ļaus attīstīt nākamās paaudzes bezvadu tehnoloģijas Ādažu bāzē un testēt arvien jaunus, mūsu bruņotajiem spēkiem svarīgus nākotnes risinājumus,\" norāda Nacionālo bruņoto spēku komandieris ģenerālleitnants Leonīds Kalniņš. \"Šobrīd \" LMT \", uzņemoties līderību jaunās 5G testēšanas vides izveidē un pirmo aizsardzības tehnoloģiju un inovāciju risinājumu izstrādē un testēšanā, vēlamies radīt ekosistēmu un iespējas ieinteresētajiem Latvijas uzņēmumiem un zinātniekiem attīstīt un radīt nākotnes risinājumus, kurus Nacionālie bruņotie spēki varētu izmēģināt izmantot un, iespējams, arī pielietot 5G tīklā. Ņemot vērā lielo 5G potenciālu, tas var būtiski veicināt arī Latvijas uzņēmumu eksportspēju un strauju militārās nozares tehnoloģisko attīstību,\" atzīst \"LMT\" prezidents Juris Binde. 5G testa vides atklāšanas pasākuma ietvaros Ādažu bāzē kā pirmās tika izmēģinātas Latvijā radītās 5G inovācijas. Pasākumā varēja vērot medicīnas apmācību demonstrāciju, kurā, izmantojot 5G tīklu, uzņēmuma \"Exonicus\" radīto virtuālās realitātes programmatūru un uzņēmuma \"LightSpace Technologies\" radītās paplašinātās realitātes brilles, karavīri var veikt medicīnas apmācību virtuālā telpā. Tāpat tika demonstrēta Latvijā radītā un attīstītā attālināti vadāmā viedā platforma \"Natrix\", kuru var izmantot dažādu nelielu militāro vienību taktisko uzdevumu izpildei, piemēram, kaujas apstākļos ievainoto transportēšanai vai munīcijas piegādēm. Tika demonstrēts arī viens no sensoru risinājumiem zemessargiem – datorredzes kamera cilvēku un objektu atpazīšanai. Vairāki no demonstrācijā iekļautajiem risinājumiem jau šobrīd tiek līdzfinansēti Aizsardzības ministrijas grantu sistēmas ietvaros. Savukārt Nacionālo bruņoto spēku eksperti grantu saņēmējiem sniedz visu nepieciešamo atbalstu konsultāciju un testa vides nodrošināšanai Nacionālo bruņoto spēku un tehnoloģiju uzņēmuma \"LMT\" Ādažu bāzē izveidotā 5G testa vide ļaus ne vien pielietot, bet arī radīt inovatīvus tehnoloģiju risinājumus valsts aizsardzībai, tostarp, dos iespēju attīstīt un izmēģināt dažādu sensoru, aizsardzības sistēmu un platformu, tai skaitā, bezpilota risinājumus, būtiski veicinot militārās nozares tehnoloģisko attīstību un Latvijas tehnoloģiju uzņēmumu eksportspēju. Izmantojot 5G savienojumu, iespējams attālināti vadīt Latvijā radīto uzņēmuma \"SRC Brasa\" bezpilota kaujas atbalsta platformu \"Natrix\", integrēt tehnoloģiju iespējas situācijas uzraudzības platformā \"Viedsargs\", pielietot gudrās datorredzes kameras izlūkošanai un novērošanai, fiziskās kustības monitoringa rīku – seismo sensoru, gudrā kareivja sensorlīmeņa aprīkojumu, dronus un citus tehnoloģiskos risinājumus. \"LMT\" sadarbībā ar Aizsardzības ministriju un Rīgas Tehnisko universitāti attīsta virkni valsts aizsardzības inovāciju projektu, tai skaitā informācijas platformu \"Viedsargs\" militārajai saziņai, kā arī īpašus sensoru, mākslīgā intelekta un datorredzes risinājumus. Latvijas komersanti un pētniecības iestādes šogad uzsāka dalību Eiropas Aizsardzības fonda pirmajā projektā, kura mērķis ir modulāru bezpilota sauszemes sistēmu izstrāde un turpmāka attīstīšana. Eiropas Aizsardzības fonda mērķis ir sekmēt Eiropas Savienības dalībvalstu investīcijas kopīgā pētniecībā, tehnoloģiju izstrādē, ražošanā, kā arī sadarbību aizsardzības iekārtu kopīgā iegādē. Lai attīstītu eksportspējīgas inovācijas, \"LMT\" iesaistās gan Latvijas, gan Eiropas mēroga izpētes projektos.", "link": "https://www.delfi.lv/bizness/44467736/tehnologijas/52655553/adazu-baze-atklaj-aizsardzibas-inovaciju-5g-testa-vidi"},
{"title": "Šeņdžeņas iedzīvotājiem loterijā izdala digitālo valūtu", "category": "Tehnoloģijas", "body": "Ķīnas centrālā banka ar loterijas starpniecību 50 000 cilvēku Šeņdžeņā ir izsniegusi digitālo valūtu 10 miljonu juaņu (1,5 miljoni  ASV  dolāru) vērtībā, ziņo \" BBC \". Šis ir jaunākais no centieniem testēt Ķīnas jauno digitālās valūtas elektronisko maksājumu. Tie, kam laimējās, saņēmuši digitālās pakas aptuveni 200 juaņu vērtībā, kuras varēja lejupielādēt un iztērēt vairāk nekā 3000 veikalos. Dalībai loterijā reģistrējās gandrīz divi miljoni cilvēku. Ķīnas Tautas banka digitālās valūtas elektronisko maksājumu plāno laist klajā šogad, lai gan konkrēts datums vēl nav noteikts. Aprīlī tā veica testus četrās pilsētās Ķīnā. Digitālās valūtas elektroniskais maksājums nav kriptovalūta. Tā ir Ķīnas oficiālās valūtas juaņas digitālā versija, kuru emitē un nodrošina centrālā banka, un ir daļa no Ķīnas centieniem atteikties no skaidras naudas. Aptaujas rāda, ka aptuveni četri no katriem pieciem maksājumiem Ķīnā tiek veikti, izmantojot \"Tencent WeChat Pay\" vai \"Alibaba Alipay\". Ķīnas Tautas bankas dati rāda, ka 2019. gadā bankas apstrādāja bezskaidras naudas mobilos maksājumus 49,27 triljonu ASV dolāru apmērā, kas ir par aptuveni 25% vairāk nekā iepriekšējā gadā. Ķīnas mērķis ir kļūt par digitālo valūtu līderi.", "link": "https://www.delfi.lv/bizness/44467736/tehnologijas/52557297/sendzenas-iedzivotajiem-loterija-izdala-digitalo-valutu"},
{"title": "'Huawei' uzsāk klēpjdatoru tirdzniecību Latvijā", "category": "Tehnoloģijas", "body": "Ceturtdien, 6. augustā. tehnoloģiju uzņēmums \" Huawei \" izziņoja, ka oficiāli uzsāk klēpjdatoru tirdzniecību Latvijā. Pirmais dators, kas būs pieejams pircējiem, būs jaudīgs un stilīgs \"Matebook X Pro\". Datoram ir 13,9 collu skārienjutīgs ekrāns ar 3000x2000 pikseļu izšķirtspēju. To darbina 'Intel i7' procesors, un tas pieejams ar 8 vai 16 GB operatīvo atmiņu un 512GB vai 1TB SSD disku. Dators ir īpaši plāns un sver vien 1,33 kilogramus. 56 Wh akumulators sola ierīces darbību līdz par 13 stundām. Protams, dators nodrošina arī ērtu sadarbību un failu pārsūtīšanu ar \"Huawei\" viedtālruņiem. \"MateBook X Pro\" klēpjdatora rekomendējamā mazumtirdzniecības cena būs 1999 eiro. Pieejami būs arī lētāki \"MateBook D\" sērijas klēpjdatori un \"MateBook 13\" ar cenām, kas sākas no 550 eiro. Lētākie datori pieejami ar AMD procesoriem. Klēpjdatori papildina \"Huawei\" produktu klāstu Latvijā. Tajā pieejami arī planšetdatori, viedpulksteņi un, protams, viedtālruņi, kā arī dažādas sakaru iekārtas.", "link": "https://www.delfi.lv/bizness/44467736/tehnologijas/52358453/huawei-uzsak-klepjdatoru-tirdzniecibu-latvija"},
{"title": "Plastmasas atkritumu pārstrādes ideja izcīna uzvaru 'PowerUp! Challenge' Latvijas finālā", "category": "Tehnoloģijas", "body": "Līdz ar uzvaru Latvijas finālā PolyLabs ir izcīnījuši ceļazīmi uz \"PowerUp! Challenge\" lielo finālu, kur sacentīsies ar uzņēmumiem no 24 Centrāleiropas un Austrumeiropas valstīm. \"PowerUp! Challenge\" Latvijas fināls norisinājās 29. aprīlī, turklāt pirmo reizi sacensību vēsturē – tiešsaistē. Sacensībām dalību bija pieteikuši 16 uzņēmumi no Latvijas un atlases kārtu izturēja 7 spēcīgākie no tiem, kuri tiešsaistē prezentēja savus projektus un atbildēja uz žūrijas jautājumiem. Sešu gadu laikā \"PowerUp! Challenge\" sacensības ir kļuvušas par nozīmīgāko notikumu Centrāleiropas un Austrumeiropas jaunuzņēmēju vidū, kas darbojas enerģijas ilgtspējas jomā. Šogad dalību sacensībās pieteica 425 uzņēmumi no 24 valstīm un atlases kārtu ir izturējuši 362 dalībnieki. Taču uz lielo finālu dosies tikai nacionālo finālu uzvarētāji, lai cīnītos par naudas balvām kopumā 65 000 eiro apmērā un vērtīgiem piedāvājumiem no galvenajiem sadarbības partneriem – \"Amazon Web Services\", \"Revolut\" un \"SpeedUp Group\". Latvijas fināla uzvarētājs \"PolyLabs\" tika izveidots 2014. gadā un tā galvenā darbības sfēra ir ķīmisko produktu ražošana un konkrēti poliolu ražošana, kas ir viena no galvenajām izejvielām poliuretāna industrijā. Uzņēmums ir izstrādājis jaunu risinājumu kā pārstrādāt līdz šim nepārstrādājamus PET plastmasas atkritumus lieliskā ķīmiskā produktā – enerģiju taupošā materiālā – poliuretānā, tādejādi izņemot izejvielas no piesārņojuma un ieliekot tās pagarinātā dzīves cikla produktā. \"Man ir liels gandarījums, ka tiek saredzēta plastmasas atkritumu pārstrādes problēmas nopietnība un novērtēts \"PolyLabs\" risinājums. Mūsu komanda izjūt arvien lielāku atbildību, turpināt darbu un īstenot iecerēto. Ar prieku dosimies uz \"PowerUp!\" lielo finālu, lai iepazīstinātu ar mūsu plastmasas atkritumu pārstrādes risinājumu vēl plašāku auditoriju un cīnītos par uzvaru starptautiskā līmenī,\" komentē Kristiāns Grundštoks no \"PolyLabs\". Latvijas finālu tiešsaistē varēja vērot ikviens interesents, iepriekš reģistrējoties, un pēc finālistu prezentāciju noskatīšanās balsot par savu simpātiju. Skatītāju balsojumā uzvarēja \"Squad Robotics\" ar risinājumu, kas palīdz manuāli vadāmas tīrīšanas mašīnas padarīt par autonomām, kā arī dod iespēju dažāda tipa robotiem sadarboties savā starpā. Lēmums par PowerUp! Challenge lielā fināla norises vietu un laiku tiks pieņemts atkarībā no šobrīd noteikto ierobežojumu atcelšanas Centrāleiropas un Austrumeiropas reģionā. Sekot informācijai par \"PowerUp! Challenge\" sacensību gaitu un jaunumiem  šeit .", "link": "https://www.delfi.lv/bizness/44467736/tehnologijas/52103579/plastmasas-atkritumu-parstrades-ideja-izcina-uzvaru-powerup-challenge-latvijas-finala"},
{"title": "'Bite' saņem atļauju nopirkt 'Baltcom'", "category": "Tehnoloģijas", "body": "Konkurences padome  ir atļāvusi mobilo sakaru operatora \"Bite\" un telekomunikāciju uzņēmuma \" Baltcom \" apvienošanos. Lēmums par atļauju apvienoties ir pieņemts 20. februārī. Savukārt 28. februārī \"Bite\" ir noslēdzis \"Baltcom\" iegādes darījumu, un turpmāk uzņēmums darbosies \"Bites grupā\". \"Baltcom\" iegādes darījums ir solis tuvāk kompānijas ilgtermiņa attīstības mērķim – stiprināt \"Bites grupas\" uzņēmumu pozīcijas informācijas un komunikācijas tehnoloģiju (IKT) tirgū, klientiem piedāvājot arvien plašāku pakalpojumu portfeli, teikts paziņojumā medijiem. \"Abu uzņēmumu apvienošanās ir nozīmīgs solis konkurētspējas stiprināšanā. Darījuma rezultātā galvenie ieguvēji būs mūsu klienti, un mēs varēsim piedāvāt ne tikai mobilo sakaru pakalpojumus un IKT risinājumus biznesa klientiem, bet arī mājas internetu un daudzveidīgu televīzijas kanālu klāstu fiziskām personām. Telekomunikāciju tirgū šobrīd ir izteikta tendence izvēlēties integrētus pakalpojumus. Tādēļ prognozēju, ka klienti tuvākajā nākotnē aizvien vairāk izmantos iespēju saņemt daudzveidīgu pakalpojumu klāstu pie viena pakalpojumu sniedzēja,\" uzsver \"Bite\" vadītājs Latvijā Kaspars Buls (attēlā). Viņš papildina, ka konsolidācijas rezultātā ne \"Bite\" , ne \"Baltcom\" klientiem tūlītējas izmaiņas nav gaidāmas. Tāpat netiek plānota cilvēkresursu optimizācija. \"Mums ir patiess prieks, ka lielais darbs, ko pēdējos gados esam ieguldījuši, nepārtraukti uzlabojot \"Baltcom\" pakalpojumus un nostiprinot mūsu pozīcijas Latvijas tirgū, ir novērtēts un spējis piesaistīt tādu investoru kā \"Bite\". Manuprāt, \"Bite\" ir ideāls partneris, ar kuru kopā iesoļot nākamajā desmitgadē - neapturamā tehnoloģiju konverģence jau sen norādīja, ka abu kompāniju nākotnes vīzijas krustosies un \"Baltcom\" apvienošanās ar mobilo sakaru operatoru ir loģisks nākamais solis,\" sacījis \"Baltcom\" izpilddirektors Dmitrijs Ņikitins. Abām kompānijām ir savas stiprās puses un resursi, kurus apvienojot galvenie ieguvēji būs mūsu klienti, kas varēs baudīt vēl kvalitatīvāku un plašāku pakalpojumu klāstu. Mēs esam gatavi jaunajiem izaicinājumiem un esam pārliecināti, ka kopējā nākotne būs aizraujoša gan mums, gan mūsu klientiem,\" viņš turpina. Darījuma vadošais finanšu konsultants pārdevējam bija \"Superia Corporate Finance\". Darījuma juridiskās konsultācijas pārdevējam sniedza advokātu birojs \"Sorainen\" un pircēju konsultēja advokātu birojs \"Fort\". Pirkuma līgumu par 100% telekomunikāciju uzņēmuma \"Baltcom\" iegādi \"Bite\" parakstīja 2019. gada septembrī, taču darījuma noslēgšanai bija nepieciešama Konkurences padomes atļauja. Darījuma summa ir konfidenciāla. \" Bite Latvija \" 2018. gadā strādāja ar 99,978 miljonu eiro apgrozījumu, kas ir par 9,1% vairāk nekā 2017. gadā, bet kompānijas peļņa pieauga par 18,2% un bija 14,964 miljoni eiro. \"Bite Latvija\" reģistrēta 2005. gada maijā, un tās pamatkapitāls ir 99,085 miljoni eiro. \"Bite Latvija\" 100% kapitāldaļas pieder \"Bite Lietuva\", kas ir starptautiskās aktīvu pārvaldīšanas kompānijas \"Providence Equity Partners\" uzņēmums.", "link": "https://www.delfi.lv/bizness/44467736/tehnologijas/51930379/bite-sanem-atlauju-nopirkt-baltcom"},
{"title": "Foto: Lasvegasā izrādīti jaunākie tehnoloģiju brīnumi", "category": "Tehnoloģijas", "body": "Konferencē un izstādē piedalās visi tehnoloģiju milži un to parasti apmeklē ap 200 000 apmeklētāju. Piemēram, \"Sony\" prezentēja auto prototipu \"Vision-S\" – transportlīdzeklī ir iestrādāti 33 sensori, ieskaitot CMOS attēla sensorus un ToF sensorus, lai atpazītu cilvēkus un objektus automašīnā, kā arī ārpus tās. Savukārt starptautiskā mobilo tehnoloģiju kompānija \"OnePlus\" paziņoja, ka pirmajam konceptviedtālrunim \"OnePlus Concept One\" būs \"neredzama kamera\", kas panākta, izmantojot elektrohromatisko stiklu. \"OnePlus\" tādējādi kļuvis par pirmo viedtālruņu ražotāju, kas izmantojis elektrohromatisko stiklu viedtālruņos. Tikmēr \"LG Electronics\" (LG) izstādes apmeklētājiem prezentēja divus jaunus ledusskapjus. Jaunā tehnoloģija nodrošina iespēju ielūkoties ledusskapī bez tā durvju atvēršanas, izmantojot caurspīdīgu stikla paneli, kas vienlaikus darbojas arī kā ekrāns recepšu un ēdienu gatavošanas video aplūkošanai. Tā pat uzņēmums prezentējis iekštelpu dārzniecībai paredzētu iekārtu, tādējādi LG iesaistoties strauju izaugsmi piedzīvojušajā iekštelpu dārzniecības kustībā.", "link": "https://www.delfi.lv/bizness/44467736/tehnologijas/51793623/foto-lasvegasa-izraditi-jaunakie-tehnologiju-brinumi"},
{"title": "'Digital Freedom Festival' – nozares profesionāļi diskutē par mediju aktualitātēm. Video tiešraide noslēgusies", "category": "Tehnoloģijas", "body": "Rīgā piektdien norisinājās tehnoloģiju, startapu, politikas un dzīvesstila festivāls \" Digital Freedom Festival \". Tajā pulcējās vairāk nekā 1500 tehnoloģiju un startapu uzņēmēju, ekspertu, politikas veidotāju, investoru, žurnālistu un studentu no visas pasaules, lai dalītos ar iedvesmas stāstiem un pieredzi. \"DELFI kā vadošais medijs Latvijā aicina uz vienu no festivāla \"Digital Freedom Festival\" centrālajiem notikumiem –  \"DELFI media LAB\" skatuvi , kurā ap 30 dažādu nozaru profesionāļi pavērs plašāku skatījumu uz mediju pasauli, uzsverot jaunākās tendences, attiecības ar zīmoliem, kā arī žurnālistikas lomu tagad un nākotnē.\" Konferences dienā \"Hanzas Peronā\" uz četrām skatuvēm norisinājās diskusijas par cilvēku un tā lomu tehnoloģiju laikmetā, mediju attīstību, nākotnes ekonomiku, zaļajām tehnoloģijām, dzīvesstilu un citām aktualitātēm. Konferences ietvaros norisinājās arī Investoru diena, kurā korporācijas, startapu uzņēmēji un investori dibinās kontaktus sadarbības veidošanai nākotnē un notiks vairāki jaunuzņēmumu konkursi. Investoru dienu apmeklēs ietekmīgi pasaules līmeņa akceleratoru un riska kapitāla fondu pārstāvji - 500 Startups, Rockstart, APX Axel Springer and Porsche, Trind Ventures, Practica Capital, Iron Wolf, Karma Ventures u.c.", "link": "https://www.delfi.lv/bizness/44467736/tehnologijas/51642049/digital-freedom-festival-nozares-profesionali-diskute-par-mediju-aktualitatem-video-tiesraide-noslegusies"},
{"title": "Foto: Pabeigts viens no vērienīgākajiem enerģētikas projektiem kopš neatkarības atjaunošanas", "category": "Tehnoloģijas", "body": "Atzīmējot Latvijas elektroenerģijas pārvades sistēmas operatora AS \" Augstsprieguma tīkls \" (AST) elektroenerģijas pārvades tīkla stiprināšanas projekta \"Kurzemes loks\" pabeigšanu, šā gada 11. septembrī tika atklāts projekta noslēdzošais trešais posms, informē AST. Trešdien, 11. septembrī, ministru prezidents  Krišjānis Kariņš ,  Inovācijas  un tīklu izpildaģentūras ( ) direktors Dirks Beckers un AST valdes priekšsēdētājs Varis Boks svinīgi atklāja projekta \"Kurzemes loks\" noslēdzošo trešo posmu. \"Kurzemes loks\" ir viens no vērienīgākajiem elektroenerģijas pārvades tīkla stiprināšanas projektiem kopš neatkarības atjaunošanas. Trešā posma izbūvē no Ventspils uz Rīgu ieguldīti 127 miljoni eiro, tai skaitā 55 miljoni eiro  Eiropas Savienības  līdzfinansējuma. Jaunizbūvētās līnijas garums sasniedz 207 kilometrus, un tā šķērso 11 pašvaldības. Līnijas būvniecību pēc AST pasūtījuma veic pilnsabiedrība \"LEC, RECK un Empower\". Projekta realizācija Latvijas teritorijā sadalīta trijos posmos, no kuriem pirmie divi – 330kV elektropārvades kabeļu līnijas izbūve Rīgā un 110kV elektropārvades līniju pārbūve posmā Grobiņa – Ventspils, pastiprinot ar 330kV līniju – jau ir realizēti iepriekš. Darbi pie elektrolīnijas trešā posma būvniecības tika uzsākti 2017. gada vasarā.  \"\"Kurzemes loks\" ir stratēģiski svarīgs projekts Latvijas tautsaimniecībai, tas ir kā liela automaģistrāle, kas atrodas uz šiem gaisa elektrolīnijas balstiem. Tā nodrošinās, ka nākotnē, mūsu ekonomikai attīstoties un elektrificējoties, mums būs iespējas nodrošināt arī papildu slodzes, tai skaitā atjaunojamo energoresursu projektus. Liels darbs padarīts, paldies visiem, kas strādājuši pie šī projekta īstenošanas,\" svinīgās uzrunas laikā uzsvēra Kariņš. \"Šis ir būtisks solis elektroapgādes drošuma uzlabošanā, un tas dos iespēju pārvades tīklam pieslēgt ne tikai jaunus patērētājus, bet arī jaunus elektroenerģijas ražotājus Kurzemē, kur ir ievērojams vēja enerģijas attīstības potenciāls,\" norādīja Boks. \"Vērienīgais \"Kurzemes loks\" projekts ir sarežģīts un ļoti komplicēts, sekojot līdzi darba gaitai varam atzinīgi novērtēt projekta vadību un spēju, noturot budžetu pēc iespējas tuvāk plānotajam. Šis ir viens no labākajiem piemēriem, līdzšinējā INEA praksē. Kopumā no 2014. gada Latvija Kopējo interešu projektu ietvaros no CEF ir saņēmusi līdzfinansējumu 230,5 miljonu eiro apmērā, kas ir piektā lielākā summa starp visām ES dalībvalstīm,\" novērtēja Beckers. \"Kurzemes loka\" 110 kV elektropārvades līniju pārbūve posmā Ventspils – Tume – Imanta, pastiprinot ar 330 kV līniju\" savieno 330 kV apakšstaciju \"Ventspils\", Ventspilī, Robežu ielā 38 un 330 kV apakšstaciju \"Imanta\", Rīgā, Kleistu ielā 25, šķērsojot Ventspils pilsētas, Ventspils, Dundagas, Talsu, Kandavas, Tukuma, Engures, Babītes novadu, Jūrmalas un Rīgas pilsētas teritorijas. Pārbūves rezultātā elektrolīnijas novietojums pamatā saglabājās esošo elektropārvades līniju trases robežās. Ar jauno 330kV līnijas loka noslēgšanu ir būtiski uzlabots elektroapgādes drošums kā ikdienas situācijā, tā vētru gadījumā, novērsta līdz šim iztrūkstošā jauda Kurzemē, tādējādi palielinot arī jaunu pieslēgumu iespējamību. Projekta ietvaros ir veikti ievērojami ieguldījumi apakšstacijās – Talsu, Dundagas, Kandavas, Valdemārpils un Priedaines apakšstacijās tika veikta pilna 110kV sadalnes pārbūve, nojaucot veco un uzbūvējot visu pilnībā no jauna, savukārt Tumes, Tukuma, Dzintaru, Slokas un Ķemeru 110 kV apakšstacijās tika palielināta caurlaides spēja – nomainīts pievienojumu shēmojums, kopnes, mērmaiņi u.c. Tāpat ir izbūvēts jauns 110kV sadales punkts – Ķemeru parks, kā arī jauna 330kV sadalne Tumē, uzstādot arī 330/110kV 125MVA autotransformatoru un 120MVAr šunta reaktoru, kā arī paplašināta 330kV apakšstacija \"Imanta\" Rīgā.", "link": "https://www.delfi.lv/bizness/44467736/tehnologijas/51451589/foto-pabeigts-viens-no-verienigakajiem-energetikas-projektiem-kops-neatkaribas-atjaunosanas"},
{"title": "'Samsung' piesaka 'Note 10' viedtālruņus jau divos izmēros", "category": "Tehnoloģijas", "body": "Trešdienas vakarā pēc Latvijas laika, \" Samsung \" oficiāli izziņoja savu jaunāko viedtālruni – \"Note 10\". Pirmo reizi tas būs pieejams divos izmēros, taču abiem būs pieejams daudzu iemīļotais irbulis. Diemžēl sekojot nelāgai tendencei, arī \"Samsung\" ir izvēlējies vairs nepiedāvāt 3.5mm audio pieslēgvietu. \"Note 10\" ir 6.3 collu liels ekrāns, savukārt \"Note 10+\" izstiepies līdz 6.8 collām. Abi modeļi izskatās ļoti līdzīgi, taču tiem ir vairākas atšķirības. Pirmkārt, jau lielajai \"Note\" ir lielāka baterija – 4300 mAh pret 3500. Tiesa, pateicoties jaudīgākam un energotaupīgākam procesoram, abi telefoni spēj darboties ilgāk nekā iepriekšējie \"Note\" modeļi. Tāpat atšķiras arī operatīvās atmiņas apjoms – \"mazajam\" telefonam tie ir 8 gigabaiti, bet lielajam 12. Diska vieta abiem ir 256 GB, bet pluss ir pieejams arī ar 512GB, kas vēl papildināmi ar atmiņas kartes palīdzību. Galvenās kameras abām versijām ir vienādas – 16 MP superplatleņķa kamera, 12 MP \"parastā\" kamera un 12 MP telefoto kamera. Selfijiem pieejama 10 MP kamera, kas atrodas caurumā ekrāna augšpusē. \"Note 10+\" papildus ieguvis arī telpas dziļuma mērīšanas kameru, kas palīdzēs izpludināt fonu gan fotoattēlos, gan video. Viena no būtiskākajām \"Note\" telefonu īpatnībām ir iebūvētais irbulis. Ar katru gadu tas kļūst spējīgāks, un tā ir noticis arī šoreiz. Nu, tas var kalpot kā tālvadības pults telefonam, ar kuru var vadīt fotokameru un veikt citas funkcijas. Protams, ar to var zīmēt, rakstīt, bakstīt… Piezīmju aplikācija tagad spēj atpazīt rokrakstu un piedāvāt to kā drukāto tekstu. Diemžēl ir pienācis laiks, kad arī \"Samsung\" sāk atteikties no ierastās 3.5mm audio izejas, tā vietā austiņām atvēlot USBC pieslēgvietu. Līdz šim katrā prezentācijā \"Samsung\" izsmēja citu ražotāju telefonus, kam vairs nav austiņu pieslēgvieta, nu pašiem būs jādomā citi joki. Tāpat \"Samsung\" arvien neatsakās no ekrāna ar nolocītajām malām. Tam arvien nav nekāda vērtīga ieguvuma, tik vien kā veikala plauktā tas izskatās amizanti. Īpašu uzmanību šogad ražotājs veltījis tālruņa jaudai. Lai to demonstrētu, iestrādātas jaunas video uzņemšanas un apstrādes spējas, kā arī īpašs atbalsts spēlēm. Tāpat tālruni var lietot kā atsevišķu datoru, pieslēdzot to ārējam monitoram vai citam datoram. Sadarbībā ar \" Microsoft \" tapis arī paziņojumu un īsziņu atbalsts – atrodoties viena bezvadu tīkla zonā, iespējams telefona ziņojumus saņemt datorā. \"Mac\" lietotājiem gan šī iespēja nav pieejama. Interesants jaunums ir ekrāna ierakstītājs. Tālrunis spēj ierakstīt ekrānā notiekošo, to papildinot ar video no selfiju kameras. Tādējādi lietotāji var radīt prezentācijas, pamācības vai vienkārši ierakstīt, kā spēlē spēles, kas mūsdienās ir īpaši aktuāli. Pie \"Samsung\" tālruņiem pieradušajiem nāksies no jauna iemācīties satvērienu, jo \"Note 10\" fiziskās pogas atrodas tikai tālruņa kreisajā pusē. Tur ir pieejama skaļuma regulēšanas poga un virtuālā asistenta \"Bixby\" poga, kuru iespējams pārprogrammēt citām vajadzībām. Diemžēl tai nevar piesaistīt \" Google \" asistentu. Sākotnēji tiks piedāvāti modeļi bez 5G atbalsta, taču vēlāk būs pieejami arī 5G tīklā lietojami \"Note 10\" viedtālruņi. Abas tālruņa versijas tirdzniecībā būs pieejamas no 23. augusta. Ražotāja ieteicamā cena ir 959 eiro par \"mazo\" \"Note 10\", 1109 par plusu un 1209 par plusu ar 512GB atmiņu. Jau no 7. augusta nepacietīgākie varēs veikt priekšpasūtījumu. Šajā gadījumā komplektā varēs saņemt arī bezvadu austiņas.", "link": "https://www.delfi.lv/bizness/44467736/tehnologijas/51346439/samsung-piesaka-note-10-viedtalrunus-jau-divos-izmeros"},
{"title": "Jāņos par 13% lielāks interneta patēriņš mobilajās ierīcēs nekā Līgo", "category": "Tehnoloģijas", "body": "Lai gan Latvijas iedzīvotāji Līgo un Jāņus tradicionāli svin tuvāk pie dabas, piemēram, dodas uz lauku mājām, pie ezera vai jūras u.tml., mūsdienās tehnoloģijas ir kļuvušas par daļu no šiem svētkiem. Tās palīdz veidot īpašu svētku atmosfēru neatkarīgi no tā, kur tie tiek svinēti. Vasaras saulgriežos mobilās ierīces tiek izmantotas dažādiem mērķiem, piemēram, lai nodrošinātu muzikālo pavadījumu dejām līdz pat rīta gaismai, noskatītos šiem svētkiem raksturīgākās latviešu filmas un uzzinātu, kur notiek lustīgākie līgošanas pasākumi vai kā pagatavot Jāņu sieru u.tml. Kopsummā \"Bites\" tīklā šogad 23. un 24. jūnijā interneta patēriņš mobilajās ierīcēs sasniedzis 418 TB, kas ir par 14 TB vairāk nekā šo svētku laikā pērn. Ar šo interneta apjomu iespējams, piemēram, divarpus mēnešus straumēt mūziku, 10 gadus nepārtraukti skatīties filmas un augšupielādēt sociālajos tīklos 31 miljonu fotogrāfiju. Visvairāk internets mobilajās ierīcēs izmantots, lai skatītos video saturu, \"sērfotu\" internetā un straumētu mūziku. Salīdzinot ar vidējo rādītāju citās pagājušās nedēļas dienās, Līgo un Jāņos par trešdaļu pieaudzis datu patēriņš dažādu saziņas mobilo aplikāciju lietošanai, piemēram, \"Viber\", \"WhatsApp\", \"Facebook Messenger\" u.c. Turklāt lielākā aktivitāte šo mobilo aplikāciju izmantošanā novērota tieši Līgo vakarā, laikā no pulksten 18 līdz 21. Kā ierasts, šajos svētkos visvairāk internetu mobilajās ierīcēs izmantojuši iedzīvotāji Rīgā, kur kopējais datu patēriņš \"Bites\" tīklā sasniedzis 181 TB. Turpretim starp Latvijas reģionu pilsētām šogad visvairāk izcēlusies Jelgava – tur datu patēriņš sasniedzis 19,6 TB, savukārt Liepājā – 18,7 TB; kamēr Daugavpilī un Ogrē – 16 TB. Citviet reģionos ievērojams interneta patēriņš mobilajās ierīcēs novērots Jūrmalā, Talsos un Bauskā – 15 TB apmērā. Ar šādu datu apjomu iespējams noskatīties aptuveni 3700 filmas.", "link": "https://www.delfi.lv/bizness/44467736/tehnologijas/51232749/janos-par-13-lielaks-interneta-paterins-mobilajas-ierices-neka-ligo"},
{"title": "Pērn Latvijā bijis lielākais patentu pieteikumu skaits Baltijas valstīs, līderos – RTU", "category": "Tehnoloģijas", "body": "Analizējot pieteicēju aktivitāti preču zīmju jomā, ir jāatzīmē, ka pērn Latvijā ir pieteikts lielākais nacionālo preču zīmju pieteikumu skaits pēdējo 15 gadu laikā – 2070 preču zīmes, no kurām vairāk nekā puse jeb 52% ir Latvijas izcelsmes zīmes. Kopumā preču zīmju aizsardzībai 2018. gadā starptautiskajā un nacionālajā procedūrā tika iesniegts par 11% pieteikumiem vairāk – 3571 pieteikums preču zīmju aizsardzībai, kas ir vidējais rādītājs Baltijas valstīs. Visaktīvāk preču zīmes tiek pieteiktas Nicas klasifikācijas 41., 9., 38., un 35. klasēs (kas attiecas uz reklāmas, uzņēmumu pārvaldīšanas, telesakaru, veselības un skaistumkopšanas pakalpojumiem). Lietuvā nacionālajā procedūrā pērn tika saņemti 2774 pieteikumi preču zīmju aizsardzībai, bet Igaunijā – 1600 pieteikumu. Rūpējoties par savu izgudrojumu aizsardzību, izgudrotāji Latvijā pērn pieteica 110 patentu pieteikumus (no kuriem 86 ir Latvijas pieteicēju pieteikumi), kas ir lielākais skaitlis Baltijas valstu vidū. Izgudrojumu aizsardzībai Lietuvā tika saņemti 105 patentu pieteikumi, savukārt Igaunijā – 30 pieteikumu (neskaitot 31 lietderīgo modeļu reģistrācijas pieteikumu). Lielāko Latvijas patentu pieteicēju vidū ir Rīgas Tehniskā universitāte, no kuras pērn tika iesniegti 10 izgudrojumu patenti,  Rīgas Stradiņa universitāte  un Latvijas Organiskās sintēzes institūts ar 8 pieteikumiem. Eiropas līmenī patentu aizsardzības jomā saglabājas stabila tendence – tika apstiprināti un attiecināti 1480 Eiropas patenti. Ne mazāk aktīvi pieteicēji bija arī dizainparaugu jomā – pērn tika iesniegts 51 aizsardzības pieteikums, tajos iekļaujot 157 dizainparaugus, kas ir par 6% vairāk, salīdzinot ar 2017. gada datiem (148 dizainparaugi). Savukārt starptautiskajā procedūrā tika reģistrēti 35 dizainparaugi. Visaktīvāk dizainparaugi tiek pieteikti Lokarno klasifikācijas 32., 19., 9., un 21. klasēs (iepakojumi, biroja, mācību materiāli un piederumi, spēles, rotaļlietas, sporta preces, grafiski simboli un logo, virsmas raksti un rotājumi). 2018. gadā nacionālajā procedūrā Lietuvā tika iesniegti 34 dizainparaugu reģistrācijas pieteikumi, bet Igaunijā – 68 pieteikumi. Patentu valdes direktors Sandris Laganovskis atzīmē: \"Latvijā ir vērojama pozitīva tendence rūpnieciskā īpašuma aizsardzības jomā – uzņēmēji un izgudrotāji novērtē rūpnieciskā īpašuma aizsardzības priekšrocības, piesakot aizsardzībai arvien vairāk patentu, preču zīmju un dizainparaugu. 2019. gadā veiktā klientu aptauja parāda, ka pirms pieteikt preču zīmi, patentu vai arī dizainparaugu, 85% lietotāju ir veikuši izpēti, lai noskaidrotu, vai viņu intelektuālā īpašuma aizsardzības objekts ir jauns un nepārkāpj citu tiesības, kas liecina par pieaugošu izpratni šajā jomā un atbildīgas, ilgtspējīgas domāšanas veidošanos.\" Pagājušajā gadā pieteicēji aktīvi izmantoja Patentu valdes preču zīmju un dizainparaugu e-pakalpojumu sistēmu. No 2070 iesniegtajiem preču zīmju pieteikumiem 666 bija e-pieteikumi un no 51 dizainparauga pieteikuma vairāk nekā puse jeb 33 pieteikumi tika iesniegti tiešsaistē. Kā liecina klientu apmierinātības rādītāji, kopumā 60% lietotāju pozitīvi vērtē iestādes e-pakalpojumu sistēmu, īpaši atzīmējot to, ka elektroniski pieteikt preču zīmi ir ērti, ātri un vienkārši, izceļot arī iespēju saņemt 10% atlaidi. Pagājušā gada beigās Latvijas Republikā kopumā spēkā bija 72 207 (25 583 nacionālās un 46 624 starptautiskās) preču zīmes, neieskaitot apmēram 1 000 600  Eiropas Savienības  preču zīmes, 884 Latvijā reģistrēti dizainparaugi, neieskaitot apmēram 750 000 reģistrētos Kopienas dizainparaugus. Savukārt izgudrojumu aizsardzības jomā – 2018. gada beigās spēkā bija 7 646 apstiprinātie Eiropas patenti, 1 436 attiecinātie Eiropas patenti un 557 Latvijas patenti.", "link": "https://www.delfi.lv/bizness/44467736/tehnologijas/51147491/pern-latvija-bijis-lielakais-patentu-pieteikumu-skaits-baltijas-valstis-lideros-rtu"},
{"title": "'Bite' noslēdz klientu apkalpošanas centru digitalizācijas projektu", "category": "Tehnoloģijas", "body": "\"Bites\" klientu apkalpošanas centru modernizēšana tika uzsākta ar mērķi nodrošināt personiskāku apkalpošanu, vienlaikus uzlabojot viņu mobilo sakaru lietošanas un iepirkšanās pieredzi. Tādējādi projekta ietvaros mainīts ne tikai salonu dizains un iekārtojums. To kopējā telpu platība ir palielināta par 50%, bet produktu klāsts kļuvis trīs reizes plašāks, skaidro kompānijā. \"\"Bites\" prioritāte vienmēr ir bijuši klienti. Lai nodrošinātu viņiem augstākā līmeņa apkalpošanu, salonu modernizācijas projekta ievaros esam ne tikai būtiski paplašinājuši tajos pieejamo ierīču klāstu un paaugstinājuši to darbinieku kompetences. Domājot par klientu ērtībām, salonu telpas ir kļuvušas daudz modernākas un plašākas. Par to, ka pārmaiņas bijušas efektīvas, liecina ne vien klientu pozitīvās atsauksmes, bet arī fakts, ka apmeklētāju plūsma mūsu salonos pēdējo divu gadu laikā ir palielinājusies par 24%,\" informē \"Bites\" vadītājs Kaspars Buls. Digitālā koncepta ieviešanu \"Bite\" uzsāka 2016. gada rudenī, rekonstruējot salonu Saharova ielā 20a, Rīgā (lielveikala \"Maxima\" telpās). Savukārt kā pēdējais nule kā pārveidots salons, kas jau 10 gadus, proti, kopš tā atklāšanas brīža, atrodas tirdzniecības centrā \"Tobago\" – Lielajā prospektā 3/5, Ventspilī. Paplašinot ierasto klientu apkalpošanas standartu, salonu modernizācijas projekta ietvaros izveidoti arī vairāki \"Bites\" Jauno tehnoloģiju parki. Tiem raksturīga preču un pakalpojumu klāsts un plaša demo ierīču zona, kurā ikviens interesents var izmēģināt jaunākās, inovatīvākās ierīces pirms lēmuma pieņemšanas par to iegādi. \"Īpaši lepojamies ar mūsu jaunāko tehnoloģiju parku, kurš atrodas iepirkšanās un izklaides centrā \"Akropole\". Investējot teju 200 000 eiro, esam radījuši īpaši modernu un interaktīvu vidi, kurā ļauties aizraujošiem piedzīvojumiem tehnoloģiju pasaulē un kas lieliski iederas šī centra koncepcijā. Esam pārliecināti, ka šis kļūs par populārāko \"Bites\" Jauno tehnoloģiju parku Latvijā,\" uzsver Buls, piebilstot, ka šajā parkā pilna servisa pakalpojumus var saņemt ikviens klients – arī uzņēmēji. Kopumā operatora tīklā šobrīd ir septiņi tehnoloģiju parki. Tie atrodas lielākajos tirdzniecības centros Rīgā (\"Akropole\", \"Alfa\", \"Domina\", \"Origo\", \"Rīga Plaza\" un \"Spice\") un Daugavpilī (\"Ditton\").", "link": "https://www.delfi.lv/bizness/44467736/tehnologijas/50992099/bite-nosledz-klientu-apkalposanas-centru-digitalizacijas-projektu"},
{"title": "Latvijas mākoņpakalpojumu tirgum ir kur augt", "category": "Tehnoloģijas", "body": "Latvijas mākoņpakalpojumu tirgus attīstība ir mērenāka, nekā vidēji  Eiropas Savienībā , bet tam ir labs izaugsmes potenciāls. Saskaņā ar \" Eurostat \" datiem, 26,2% no Eiropas uzņēmējiem izmanto mākoņpakalpojumus biznesā, Latvijā šīs rādītājs ir 14,5%. Savukārt, pēc \"Gartner\" prognozēm, globālā tirgus pieaugums ir gaidāms 17% apmērā un Latvijā – ap 10%, informē \" Lattelecom \". Galvenie iemesli, kāpēc Latvijas tirgū attīstība nav tik strauja, ir saistīti ar zināšanu trūkumu par mākoņu piedāvātajām iespējām, ko tas dod biznesam, kā arī nav uzticēšanās, ka dati mākonī būs drošāk aizsargāti nekā uzņēmuma birojā vai serveru telpā. \"Vietējiem uzņēmumiem joprojām pastāv uzskats par to, ka drošāk ir glabāt visu pie sevis, neskatoties uz to, ka mākoņu platformas ir izvietotas drošos datu centros. Tām ir nodrošinātas vairāku līmeņu aizsardzības sistēmas gan infrastruktūras līmenī, gan arī pieejami drošības risinājumi sākot no sistēmu ievainojamību atklāšanas līdz sistēmām, kas identificē ielaušanās mēģinājumus un tos novērš\", stāsta \"Lattelecom\" datu centru pakalpojumu un risinājumu nodaļas vadītājs Māris Sperga. \"Katru dienu pasaulē tiek pieslēgti vairāk nekā pieci miljoni iekārtu internetam, tās rada jaunus riskus gan privātpersonu, gan uzņēmumu datiem. Ja 2015. gadā kibernoziegumi globāli uzņēmumiem \"izmaksāja\" ap 400 miljardiem ASV dolāru, tad šogad tiek prognozēts, ka šis cipars varētu sasniegt 2,1 triljonu ASV dolāru, zaudējumiem četros gados pieckāršojoties. Tas nozīmē, ka katram uzņēmumam ir jāpievērš ļoti nopietna uzmanība IT drošībai, jo kiberincidenti ir viens no top 5 biznesa riskiem pasaulē. Šis jautājums jau sen ir pārstājis būt tikai par IT vadītāju atbildību, bet to ir jāskatās uzņēmumu vadības līmenī, jo viens nopietns uzbrukums var sabojāt reputāciju vai arī radīt būtiskus zaudējumus biznesam,\" dalās Sperga. Latvijas mākoņpakalpojuma tirgus aug, kā arī tam ir labs eksporta potenciāls. \"Lattelecom aktīvi strādā eksporta tirgos, un viens no labākajiem piemēriem ir Ukraina, kur mēs esam lielāko spēlētāju vidū kopā ar \" Amazon \" un \" Microsoft  Azure\". Salīdzinājumam, Ukrainas tirgus aug vidēji par 20% gadā. Tā straujāks pieaugums ir saistīts ar to, ka valstī šobrīd ir grūti saņemt finansējumu biznesam un nevar prognozēt uzņēmuma attīstību ilgtermiņā. Ir vienkāršāk, drošāk un izdevīgāk izmantot IT infrastruktūru mākoņos, kas dod elastību un efektīvu IT izmaksu pārvaldību, maksājot tikai par patērētajiem resursiem. Runājot globāli, jo lielāks ir mākoņpakalpojumu lietošanas procents uzņēmumu vidū, jo tie ir elastīgāki un jo ātrāk var ieviest jaunus projektus/produktus. Elastīgais mākoņpakalpojumu tarifu modelis liecina, ka uzņēmumi var efektīvāk izmantot savas IT jaudas un būt konkurētspējīgāki. Tas ir mērķis, uz kuru mums jāiet arī Latvijā\", stāsta \"Lattelecom\" pārstāvis. \"Lattelecom\" ir viens no lielākajiem datu centru pakalpojumu sniedzējiem Baltijas valstīs, un 70% no uzņēmuma datu centra biznesa sastāda eksports. \"Lattelecom\" pieder pieci datu centri Latvijā, no kuriem datu centrs \"Dattum\" ir pirmais un vienīgais \"TIERIII Facility\" ( , ASV) un PCI DSS (\"Visa/Mastercard\") 1. līmeņa sertificētais datu centrs Baltijā.", "link": "https://www.delfi.lv/bizness/44467736/tehnologijas/50889013/latvijas-makonpakalpojumu-tirgum-ir-kur-augt"},
{"title": "'Tesla' iegādājas akumulatoru tehnoloģiju kompāniju 'Maxwell'", "category": "Tehnoloģijas", "body": "ASV elektromobiļu ražošanas uzņēmums \" Tesla  Motors\" pirmdien panācis vienošanos, lai iegādātos akumulatoru tehnoloģiju kompāniju \"Maxwell Technologies\", kas varētu palīdzēt pagarināt \"Tesla\" ražoto automobiļu nobraukšanas distanci. Darījuma summa veido 218 miljonus dolāru (190,4 miljonus eiro). \"Maxwell\", kas ražo dažāda veida akumulatorus, apgalvo, ka izstrādājis patentētu sauso elektrodu sistēmu, kas varētu nodrošināt revolucionāru akumulatoru ražošanas tehnoloģiju. Šis darījums tiek īstenots laikā, kad \"Tesla\" saskaras ar aizvien sīvāku konkurenci elektromobiļu nozarē un elektrisko automašīnu ražotāji cenšas atrast veidus, kā pagarināt šo automobiļu nobraukšanas distances starp akumulatoru uzlādēm.", "link": "https://www.delfi.lv/bizness/44467736/tehnologijas/50804139/tesla-iegadajas-akumulatoru-tehnologiju-kompaniju-maxwell"},
{"title": "Noskaidrotas Rīgas populārākās Ziemassvētku iepirkšanās vietas un saspringtākie laiki", "category": "Tehnoloģijas", "body": "Atklātas iecienītākās Ziemassvētku dāvanu iepirkšanās vietas un laiki, balstoties uz \" Taxify \" aplikācijas pagājušā gada datiem. Nav pārsteigums, ka iecienīti ir tieši lielie iepirkšanās centri. Vienlaikus, dati liecina, ka \"Taxify\" klienti Rīgā svētku iepirkumus kopumā plānojuši savlaicīgāk nekā citās Eiropas pilsētās. Iepriekšējā gadā Ziemassvētku laikā \"Taxify\" klientu vidū populārākie iepirkšanās galamērķi bija tieši lielākie iepirkšanās centri – \" Spice \", \"Alfa\", \"Galerija Centrs\", \"Domina\" un \"Rīga Plaza\". Šī gada dati liecina, ka rīdzinieku populārāko iepirkšanās vietu saraksts, visticamāk, nemainīsies. Dati liecina, ka pērn \"Taxify\" klienti aktīvi iepirkušies, sākot no 19. decembra līdz pat 24. decembra vakaram. Aktīvākā iepirkšanās diena bijusi tieši 20. decembris, kas bija ceturtdiena - šajā dienā \"Taxify\" vadītāji saņēma izsaukumus uz un no tirdzniecības centriem jau sākot no 9.00 rītā līdz pat vēlam vakaram. Turpretī intensīvākā stunda bija 21. decembra vakars pēc darba laika beigām, no plkst. 19.00 līdz 20.00, kad takšu pakalpojumus, lai dotos dāvanu medībās, izmantoja lielākais skaits klientu. Intensīva aktivitāte bija novērojama arī sestdien un svētdien visas dienas garumā, līdz pat Ziemassvētku vakaram, kas varētu būt izskaidrojams ne tikai ar svētku vakara tuvošanos, bet arī ar nedēļas nogali, kad pirkumiem var atvēlēt vairāk laika. Klientiem, kuri vēlas izvairīties no aktīvākās cilvēku plūsmas, labākā izvēle būs doties dāvanu pirkumos pusdienlaikā, jo mazākā aktivitāte nedēļā pirms  Ziemassvētkiem  novērota tieši darba dienas vidū ap 13.00-15.00. Tas noteikti ļaus izvairīties ne tikai no sastrēgumiem ielās, pūļiem iepirkšanās centros un veikalu rindās. Zema aktivitāte novērota arī gan pirmssvētku dienas, 23. decembra, gan arī 24. decembra rīta cēlienā, mazāk izsaukumu bija arī 23. decembra vakarpusē. Turpretī intensīvākā stunda \"Taxify\" aplikācijā abās dienās bija periodā no 17.00 līdz 18.00, un aktivitāte turpinājās arī 24. decembra vakarā, kad klienti devās iegādāties pēdējos aizmirstos pirkumus. \"Svētku laiks ir ļoti saspringts, un redzam, ka šajā periodā \"Taxify\" bieži izmanto arī auto īpašnieki, lai aiztaupītu sev satraukumus, liekas raizes un neērtības,\" teic \"Taxify\" reģionālais vadītājs Latvijā Kārlis Ķezberis.", "link": "https://www.delfi.lv/bizness/44467736/tehnologijas/50670465/noskaidrotas-rigas-popularakas-ziemassvetku-iepirksanas-vietas-un-saspringtakie-laiki"},
{"title": "Pētījums: Latvijā ir augsta pakalpojumu digitalizācija", "category": "Tehnoloģijas", "body": "Latvijā panākusi augstu publisko pakalpojumu digitalizācijas līmeni, bet nākotnes izaicinājums ir iedzīvotāju digitālo prasmju uzlabošana, kas patlaban ir vidējas, secināts  Eiropas Komisijas  (EK) elektroniskās pārvaldes attīstības pētījumā \"eGovernment Benchmark\". Kā pavēstīja Vides aizsardzības un reģionālās attīstības ministrijā ( VARAM ), pētījumā Latvija novērtēta kā valsts ar augstu pakalpojumu digitalizācijas līmeni un vidēji augstu interneta pārklājuma līmeni. Pētījumā norādīts, ka piecām valstīm - Latvijai, Maltai, Igaunijai, Austrijai un Dānijai, fokusējoties uz iedzīvotājiem un uzņēmējiem, ir izdevies padarīt publiskos pakalpojumus pieejamus tiešsaistē un ērtu lietošanu mobilajās ierīcēs. Vienlaikus, publisko pakalpojumu pieejamībā tiešsaistē Latvija iekļuvusi labāko valstu astotniekā. VARAM valsts sekretāra vietnieks informācijas un komunikācijas tehnoloģiju jautājumos Edmunds Beļskis norāda, ka Latvija var lepoties ar digitālajā jomā sasniegtajiem rezultātiem un augsto novērtējumu citu valstu vidū, kas apliecina valsts digitālās attīstības politikas un stratēģijas pareizo virzienu. \"Latvijas rezultātu pastāvīgs progress sasniegts, pateicoties dažādu ministriju un iestāžu centieniem nepārtraukti attīstīt darbības procesus, pielietojot modernās digitālās tehnoloģijas. Mūsu mērķis ir sekmēt efektīvu un modernām tehnoloģijām atbilstošu valsts pārvaldes digitalizāciju un pakalpojumu plašu pieejamību mūsu iedzīvotajiem,\" uzsver Beļskis. Pētījums veikts par laiku no 2016. līdz 2017.gadam un tajā tiek vērtēta pakalpojumu pieejamība iedzīvotājiem un uzņēmējiem izplatītāko dzīves situāciju atrisināšanai - uzņēmējdarbības, darba, izglītības, pārcelšanās, ģimenes, ekonomikas, transporta un tieslietu dzīves situācijās. Ministrija norāda, ka individuālā valstu vērtējumā Latvija pārspēj Eiropas valstu vidējo sniegumu e-pakalpojumu nodrošināšanā visās 2016. un 2017.gada pētījumos iekļautajās dzīves situācijās. Kā norāda pētījuma autori, \"Top\" piecu vadošo valstu grupā Latvija ierindoja ar augstāko brieduma līmeni publisko pakalpojumu digitalizācijā. Lielākais progress novērojams pakalpojumu digitalizācijā valsts sektorā. Vadošajās pozīcijās Latviju izvirzījusi, piemēram, elektroniskā identifikācija ar eID un dokumentu elektronizācija. E-pakalpojumos, kas saistīti ar transportlīdzekļu iegādi un ekspluatāciju, Latvija ieņem trešo vietu, bet uzņēmējdarbības pakalpojumu nodrošināšanā - otro. Nākotnes izaicinājums Latvijai ir digitālo prasmju uzlabošana, jo pētījumā Latvijas iedzīvotāju un uzņēmēju digitālās prasmes tiek raksturotas kā vidējas. Ministrija atgādina, ka, lai veicinātu iedzīvotāju digitālās prasmes, tiek īstenota integrētā mācību un komunikācijas aktivitāšu programma \"Mana Latvija.lv. Dari digitāli!\". Tāpat Latvijā izsniegtas jau aptuveni viens miljons elektronisko identifikācijas karšu, no kurām 426 000 ir ar aktivizētu e-parakstu.", "link": "https://www.delfi.lv/bizness/44467736/tehnologijas/50608493/petijums-latvija-ir-augsta-pakalpojumu-digitalizacija"},
{"title": "'VEF' apkārtne top par vietējo 'Silīcija ieleju'", "category": "Tehnoloģijas", "body": "\"Accenture\" kopā ar partneriem \"Latvijas Mobilais telefons\", \"Mikrotik\", \"Jaunā Teika\", \"New Hanza Capital\", \"VEF Kultūras pils\" un \"Elkor\" ir vienojušies kopīgam darbam, lai izveidotu inovatīvu vidi VEF apkaimē – vietu, kur strādāt, dzīvot, atpūsties un radīt – cilvēkiem, kurus aizrauj tehnoloģiju un inovāciju iespējas. Jegorovs sarunā ar portālu \"Delfi\" sacīja, ka valstī IKT pakalpojumu eksports ir ļoti būtisks, jo eksportējam zināšanas un pieredzi. Atbilstoši Latvijas Bankas datiem, pērn Latvijas IT pakalpojumu eksports bija 425 miljoni eiro, kas bija par 24% vairāk nekā 2016. gadā. Šogad pirmajā ceturksnī Latvijā IKT pakalpojumu eksports veidojis jau 170 miljonus eiro, bet Igaunijā šajā laikā posmā attiecīgais rādītājs bija 168,9 miljonus eiro. \"Lielas iespējas IKT eksporta jomā ir VEF kvartāla ietvaros – vietā, kur strādāt, dzīvot, atpūsties un radīt, cilvēkiem, kurus aizrauj tehnoloģiju un inovāciju iespējas. Šī teritorija būs kā viedvalsts modelis, kur iesaistītie partneri veidos un pilsētvidē izmēģinās jaunākās digitālās tehnoloģijas, vienlaikus nesot Latvijas vārdu pasaulē,\" prognozēja Jegorovs. \"VEF apkaimes stāsts ir mazliet plašāks, jo apkaime nākotnē rezonansi radīs ne tikai Latvijā, bet daudz plašāk. Koncentrējot zinātnes un izglītības nozares pienesumu šajā apkaimē tiks radīta spēcīga ekosistēma, sadarbība dos lielāku pienesumu nekā tad, ja uzņēmumi strādātu atsevišķi – apkaimē ir liels eksporta potenciāls, nesot Latvijas vārdu pasaulē, radot jaunas darba vietas un pievienoto vērtību. Sagaidāms, ka tuvāko divu gadu laikā apkaimē strādās vismaz 6000 augsta līmeņa speciālistu, kas nozīmē labākus rādītājus arī eksportā,\" viņš turpināja. Arī \"Accenture\" plāno, ka tuvāko divu, trīs gadu laikā uzņēmuma darbinieku skaits Latvijā turpinās pieaugt un sasniegs jau 2000 darbiniekus. \"Accenture\" ir starptautisks vadības konsultāciju, tehnoloģisko pakalpojumu un ārpakalpojumu uzņēmums. Kopumā uzņēmums darbojas aptuveni 50 līdz 60 dažādos IT virzienos un šogad tas ir viens no finālistiem  Latvijas Investīciju un attīstības aģentūras  \"Eksporta un inovāciju balva 2018\" konkursā, kategorijā \"Eksportspējīgākais komersants\". Tiek uzsvērts, ka viens no nozīmīgākajiem notikumiem Latvijā bija \"Accenture\" prototipēšanas studijas \"Liquid Studio\" atvēršana, lai uzņēmumi un organizācijas varētu savas idejas neilgā laikā transformēt uzņēmējdarbībai nepieciešamās aplikācijās un servisos. Prototipēšanas studija specializējas lietu interneta, mākslīgā intelekta, blokķēdes tehnoloģijas, miksētās papildinātās realitātes un citās jaunākajās tehnoloģijās, tādējādi sniedzot uzņēmuma klientiem iespēju eksperimentēt un ieskatīties nākotnē. \"Liquid studio\" vadītājs Latvijā Kristaps Banga norādīja, ka šobrīd spilgti iezīmējas trīs virzieni, viens no kuriem ir mākslīgais intelekts, piemēram, balss interfeiss vai virtuālie asistenti. Jau esot realizēti projekti, lai digitālie asistenti sarunātos savā starpā, piemēram, \"Amazon Alexa\" un \"Microsoft Cortana\". Vēl viens virziens ir paplašinātā realitāte. Šogad prototipu lietotnei \"Digitālais dvīnis\" ir izstrādājusi \"Liquid studio\", kas sniedz jaunu pieredzi pārdošanā, kas neprasa tirdzniecības vietu apmeklēšanu, vienlaikus samazinot preču atpakaļsūtīšanu, kad izvēlētais apģērbs nav piemērots vai neder. Tāpat attīstīts tiek blokķēdes tehnoloģiju virziens un izstrādāti dažādi risinājumi uzņēmuma klientiem. Ja pirms gada, diviem šajā jomā pārsvarā tika izstrādāti prototipi, tad šobrīd tie ir komercrisinājumi, rezumē Banga. \"Accenture\" savu prototipēšanas studiju \"Liquid Studio\" Rīgā atvēra 2017. gadā. \"Mūsdienās uzņēmumi var apjukt no lielā informācijas apjoma, tāpēc sniedzam koncentrētu iespēju ielūkoties informācijas tehnoloģiju nozares aktualitātēs, parādot lietotāju paradumu analīzi un maiņu konkrētajā biznesa nišā, lai vēlāk redzētu, kā biznesa vajadzības transformējas konkrētos prototipos. Uzņēmumi un organizācijas var eksperimentēt, piedalīties intensīvās darba grupās – ideju radīšanā, dizaina domāšanas sesijās, lai izstrādātu spēcīgus prototipus, kas ļautu pārliecināties par biznesa idejas ilgstspēju, lai vēlāk radītu konkrētu risinājumu biznesam,\" skaidro Jegorovs. \"Mūsdienās lietotājs vēlas pakalpojumus un servisus saņemt ātri, ērti, lai tas aizņemtu pēc iespējas mazāk laika, vienlaikus visas darbības būtu drošas un lietotāju paradumiem atbilstošas un vizuāli saistošas,\" viņš turpina. \"Accenture\" projektu grozs šobrīd ir ļoti dažāds. Uzņēmums strādā gan ar lielām ārvalstu korporācijām, gan ārvalstu valsts institūcijām, lai tām palīdzētu pielāgoties digitalizācijas un digitālās ekonomikas izaicinājumiem. Uzņēmuma klientu vidū ir tādi uzņēmumi kā BMW, BBC, \"Discovery Networks\", \"Henkel\", \"Novartis\", \"Roche\", \"Lindorff\" u.c. Tāpat aktuāls joprojām ir robotikas virziens, kas attiecās uz administratīvā darba automatizāciju. \"Accenture\" ir TOP30 IT pakalpojumu segmentā, kur ir vismodernākās un straujāk augošās tehnoloģijas. Latvijas IT speciālistiem jākonkurē starptautiski, tāpēc nevaram atļauties strādāt pie tā, kur visiem viss labi zināms, stabils un paredzams, uzsver uzņēmuma vadītājs. \"Projekti ir realizēti dažādās tautsaimniecības jomās – finanšu, mediju, telekomunikāciju, ražošanas, veselības, farmācijas, autoindustrijas un valsts sektorā, par lielu daļu no projektiem informāciju mēs nevaram sniegt. Novērojams, ka palielinās mākslīgā intelekta, blokķēdes tehnoloģiju un DevOps loma, nepārtraukti svarīga ir IT drošība, kā arī izmaiņas bija vērojamas saistībā ar Vispārīgajā datu aizsardzības regulas ieviešanu,\" situāciju nozarē raksturo uzņēmuma vadītājs. \"Accenture\" ir viens no vadošajiem IT uzņēmumiem Latvijā un pasaulē. \"Accenture\" ir starptautisks vadības konsultāciju, tehnoloģisko pakalpojumu un ārpakalpojumu uzņēmums, kurā strādā vairāk nekā 459 000 cilvēki, kas apkalpo klientus vairāk nekā 120 pasaules valstīs. \"Accenture\" Latvijas filiāle ir dibināta 2002. gadā un šobrīd uzņēmumā Latvijā strādā 1550 darbinieku. Uzņēmumam Rīgā ir trīs biroji, kā arī viens – Ventspilī. Aizvadītajā finanšu gadā, kas ilga no 2016.gada 1.septembra līdz 2017.gada 31.augustam, tā apgrozījums bija 59 miljoni eiro, bet peļņa – 3,4 miljoni eiro.", "link": "https://www.delfi.lv/bizness/44467736/tehnologijas/50494149/vef-apkartne-top-par-vietejo-silicija-ieleju"},
{"title": "Veselības nozares startaps: telemedicīnas vietnē reģistrējušies 500 pacienti", "category": "Tehnoloģijas", "body": "Vietnē reģistrējušies gan ģimenes ārsti un pediatri, arodārsti un ķirurgi, gan arī psihoterapeiti, miega slimību ārsti, uztura speciālisti un seksologi. Lietotājiem pieejama arī mobilā lietotne, kas ļauj video konsultāciju saņemt, izmantojot viedtālruni. To var lejupielādēt gan iOS, gan Android piekritēji, un pašlaik tās lejupielāžu skaits pārsniedz 500 reizes. \"Šādas vietnes un arī mobilās lietotnes izveide Latvijā bija tikai laika jautājums, jo telemedicīna jau vairāku gadu garumā ir plaši attīstījusies ārzemēs, īpaši ASV un Krievijā. Pēdējo gadu laikā tā izteikti attīstījusies arī Eiropā, un Latvija nav izņēmums,\" stāsta \"DoctorOnline\" attīstības vadītāja Santa Banga. \"Ja Amerikā dzīvojošiem medicīnas video konsultācijas ir ikdiena, Latvijā sabiedrība pamazām iepazīstas ar šo iespēju. Par to, ka pieprasījums šādam risinājumam pastāv, liecina reģistrējušos pacientu pieauguma dinamika – vietnē reģistrējas desmitiem jaunu lietotāju dienā,\" papildina Banga. Platformā pašlaik pieejami speciālisti no tādām ārstniecības iestādēm kā daudzprofilu medicīnas centrs \"Veselības centrs 4\", ALma klīnika, poliklīnika \"Via Una\", Miega slimību centrs u.c. Lai nodrošinātu to, ka konsultācijām pieejami tikai sertificēti medicīnas speciālisti, mediķiem, reģistrējoties platformā, ir jāpievieno ārsta sertifikāts, ko, kā apgalvo uzņēmuma pārstāvji, rūpīgi pārbauda vietnes administrācija. \"\"DoctorOnline\" palīdz reglamentēt jau pašlaik notiekošās konsultācijas, kad pacients sazinās ar ārstu caur dažādām mobilajām lietotnēm, piemēram, whatsapp. Vietne ļauj pacientam un ārstam ieplānot konkrētu konsultācijas laiku, un šādi pacientam nav jājūtas vainīgam par to, ka ārstu traucē ārpus pieraksta vai darba laika, savukārt ārsts saņem par konsultāciju godīgi nopelnīto samaksu,\" stāsta \"Veselības centra 4\" pārstāve Zane Rēvalde. Neklātienes video konsultācijas, kā uzskata uzņēmuma pārstāvji, ir labākais risinājums situācijā, kad nav nepieciešama padziļinātāka pacienta izmeklēšana, vai ir vajadzība konsultēties ar ārstu pēc izmeklēšanas. \"Vietne ir arī ērts veids, kā ar Rīgā esošiem speciālistiem konsultēties reģionos dzīvojošiem pacientiem vai ārzemēs dzīvojošiem latviešiem. Tāpat \"DoctorOnline\" var palīdzēt ar ārstu sazināties pacientiem ar hroniskām saslimstībām vai kustību traucējumiem, kā arī kalpot kā risinājums izvairīties no ārstniecības iestādēs esošiem baciļiem vīrusu periodā – īpaši būtiski tas ir jaunajiem vecākiem, kuru atvases var būt īpaši uzņēmīgas pret dažādiem vīrusiem. Ja nepieciešams, pacients pirms konsultācijas var pievienot attēlus – piemēram, analīžu rezultātus, kas efektivizēs konsultācijas norisi. Visi pievienotie faili tiek uzglabāti, pielietojot jaunākos tehnoloģiskos sasniegumus, un atkarībā no pacienta vēlmes var tikt dzēsti uzreiz pēc konsultācijas. Ārzemēs analogi risinājumi jau ir pierādījuši efektivitāti, tostarp palielinot laicīgi diagnosticētu saslimstību skaitu, jo telemedicīnas instrumenti ļauj pacientam tūlītēji, ar interneta starpniecību, saņemt analīžu rezultātus un bez kavēšanās konsultēties ar ārstu,\" skaidroja preses pārstāve. Platformas \"DoctorOnline\" attīstītājs ir SIA \"Telemedicine\". Projektā patlaban ieguldīti ap 170 tūkst. eiro, un vietne nepārtraukti tiek pilnveidota. Ik nedēļu mācībās platformas funkcionalitāti apgūst dažādu klīniku ārsti, lai pilnveidotu vietnē pieejamo medicīnas speciālistu klāstu.", "link": "https://www.delfi.lv/bizness/44467736/tehnologijas/50393987/veselibas-nozares-startaps-telemedicinas-vietne-registrejusies-500-pacienti"},
{"title": "Foto: 'All Media Baltics' Latvijā investē jaunā HD aprīkojumā", "category": "Tehnoloģijas", "body": "Jauniegādātais tehniskais nodrošinājums, kā uzskata kompānija, ļaus piedāvāt TV3, LNT un citu mediju grupas telekanālu skatītājiem augstas izšķirtspējas tiešraides no dažādiem kultūras, sporta, izklaides un citās jomās svarīgiem notikumiem. Aprīkojumu ikdienas darbos \"AM Baltics\" Latvijā tehniskā komanda sāks izmantot jūlijā. Jau ziņots, ka 2017. gada 18. oktobrī tika noslēgts darījums, kura rezultātā starptautisks aktīvu pārvaldīšanas uzņēmums \"Providence Equity Partners\" iegādājās Zviedrijas mediju grupas \"MTG\" biznesu Baltijā. Jauniegādāto uzņēmumu grupa Latvijā turpina strādāt ar nosaukumu \"All Media Baltics\" un nodrošina televīzijas kanālu TV3, LNT, TV6, Kanāls 2, radio Star FM, Latvijas video portāla TVPlay, ziņu un izklaides portāla Skaties.lv, TV Play Baltics satelīttelevīzijas un SmartAD darbību Baltijas valstīs.", "link": "https://www.delfi.lv/bizness/44467736/tehnologijas/50153921/foto-all-media-baltics-latvija-investe-jauna-hd-aprikojuma"},
{"title": "ASV startaps sola precīzākas laikapstākļu prognozes", "category": "Tehnoloģijas", "body": "Gadu desmitiem laika prognozes tiek noteiktas ar milzīgu superdatoru palīdzību. Ierīces nolasa datus no dažādiem satelītiem un radariem, pēc tam tos nododot tālāk lieliem valdības uzņēmumiem, piemēram, \"Met Office\" vai \"NOAA\" ASV. \"Pasaules vides novērošanas sistēma ir zem liela spiediena, tādēļ laikapstākļu precīza noteikšana ir sarežģīta,\" atzīst Pīters Platzers, privātkompānijas \"Spire\" vadītājs. Jaunais tehnoloģiju startaps, kā sola uzņēmums, pavērs iespēju gaidāmos laikapstākļus noteikt precīzāk un ievērojami lētāk. \"Mēs meklējam dažādus veidus, kas dotu iespēju izprast vidi un vides izmaiņas, izmantojot tikai programmatūru,\" atklāj uzņēmuma \"ClimaCell\" vadītājs Šimons Elkabetzs, papildinot, ka programmatūras sensors varētu pamanīt lietu un sniegu, ko radars bieži vien palaiž garām. \"Tas ir absurds, ka cilvēki izveidojuši datorspēles, kurās roboti var, piemēram, nogalināt cilvēkus, bet līdz šim vēl nav izveidota programma, kas brīdinātu, ka drīz ārā būs ap 40 centimetru bieza sniega sega,\" uzskata Platzers.", "link": "https://www.delfi.lv/bizness/44467736/tehnologijas/49807645/asv-startaps-sola-precizakas-laikapstaklu-prognozes"},
{"title": "'DJI Mavic Air' – kabatas izmēra drons, kas automātiski seko cilvēkam", "category": "Tehnoloģijas", "body": "\"Mavic Air\" apvienotas tehnoloģijas, kas iepriekš izmantotas pārējos \"DJI\" dronos. Tam ir 12 megapikseļu kamera, kas iebūvēta trīs asu stabilizatorā. Kamera spēj uzņemt 4K video ar 30 kadriem sekundē un FHD ar līdz pat 120 kadriem sekundē. Drons spēj automātiski uzņemt 360 grādu panorāmu un iepriekš izvēlētus video maršrutus. Netipiski savam mazajam izmēram \"Mavic Air\" spēj lidot 21 minūti un aizceļot līdz pat četru kilometru attālumā no pilota. Atgādinām gan, ka korekta  drona lietošana paredz  nepacelt to augstāk par 120 metriem un nelidot ārpus tiešās redzamības zonas. Dronam ir jauna APAS šķēršļu izvairīšanās sistēma, kas sola būtiski samazināt nejaušus negadījumus, piemēram, dronam ietriecoties koka zaros. Jaunā drona cena ASV tirgū tiek solīta 799 dolāri. Par pieejamību Latvijā pagaidām ziņu nav.", "link": "https://www.delfi.lv/bizness/44467736/tehnologijas/49671875/dji-mavic-air-kabatas-izmera-drons-kas-automatiski-seko-cilvekam"},
{"title": "'Bite' iegādājas vienu no interneta pamatlicējiem Latvijā - 'Latnet'", "category": "Tehnoloģijas", "body": "Mobilo sakaru operators \" Bite Latvija \" (\"Bite\") parakstījis pirkuma līgumu par \"Stream Networks\" un tā meitasuzņēmuma - viena no Latvijas interneta pamatlicējiem - \"Latnet Serviss\" 100% kapitāldaļu iegādi, informē \"Bites\" vadītājs Latvijā Kaspars Buls. Darījuma noslēgšanai nepieciešama  Konkurences padomes  atļauja. Darījuma summa ir konfidenciāla. Buls uzsver, ka, apvienojot \"Bites\" jaudu ar \"Stream Networks\" un \"Latnet Servisa\" kompetenci informācijas un komunikācijas tehnoloģiju (IKT) risinājumu izstrādē un pakalpojumu sniegšanā, tiek likti pamati mūsdienīga biznesa mobilo sakaru un IKT pakalpojumu portfeļa izveidei biznesa segmenta klientiem. \"\"Stream Networks\" un \"Latnet Serviss\" ir veiksmīgi uzņēmumi ar kvalitatīviem IKT pakalpojumiem, augstas kvalifikācijas speciālistiem un ievērojamu pieredzi biznesa klientu apkalpošanā. Apvienojot spēkus, mēs varēsim integrēt mobilo sakaru pakalpojumus ar moderniem IKT risinājumiem, piemēram, optisko internetu, IP telefoniju, video novērošanu, mākoņpakalpojumiem un citiem mūsdienās aktuāliem biznesa pakalpojumiem, piedāvājot biznesa klientiem pilna servisa pakalpojumus,\" skaidro Buls. \"Latnet Serviss\" un \"Stream Networks\" komanda un tās līdzšinējais vadītājs Edgars Ricevs turpinās darbu apvienotajā uzņēmumu struktūrā. Ricevs arī turpinās darbu \"Stream Networks\" un \"Latnet Serviss\" valdēs kā to priekšsēdētājs. Ricevs ir pārliecināts, ka tiks turpināts sāktais attīstības ceļš. \"Šis darījums mums ļaus attīstīties vēl straujāk, ne tikai saglabājot līdzšinējo augstās kvalitātes ONE IT pakalpojumu līmeni, bet arī papildinot pakalpojumu portfeli ar jauniem, inovatīviem pakalpojumiem. Tādējādi no šīs sadarbības ieguvēji būs visi – gan \"Stream Networks\" un \"Latnet Serviss\" klienti, gan \"Bites\" klienti, gan jebkurš cits uzņēmums, kurš vēlēsies uzlabot savas IKT darbības caurskatāmību un efektivitāti, turot biznesa mobilo sakaru un IT saimniecību vienuviet, jo mūsdienās, ņemot vērā straujo IKT attīstību, šie servisi kļūst ar vien integrētāki,\" norāda Ricevs. SIA \"Stream Networks\" dibināta 2007.gadā. SIA \"Latnet Serviss\", kas ir viens no Latvijas interneta pamatlicējiem, tika iegādāts 2014.gadā. Pašlaik \"Stream Networks\" un \"Latnet Servisa\" apvienotajā uzņēmumā strādā 48 darbinieki. Apvienotajam uzņēmumam ir vairāk nekā 2500 klientu Latvijā, no kuriem lielākā daļa ir korporatīvie klienti. Uzņēmumu grupas kopējais konsolidētais apgrozījums 2016. gadā bija 5,5 miljoni eiro. Atbilstoši \"Lursoft\" datubāzei \"Stream Networks\" vienīgais īpašnieks tieši un pastarpināti caur SIA \"ER Invest\" ir Ricevs. Uzņēmuma  \"Bite Latvija\" apgrozījums pagājušajā gadā bija 78,97 miljoni eiro , bet peļņa bija 7,35 miljoni eiro. \"Bite Latvija\" ir starptautiskās aktīvu pārvaldīšanas kompānijas \"Providence Equity Partners\" uzņēmums.", "link": "https://www.delfi.lv/bizness/44467736/tehnologijas/49453769/bite-iegadajas-vienu-no-interneta-pamatlicejiem-latvija-latnet"},
{"title": "Pētījums: internetu personīgām vajadzībām izmanto 77% Latvijas iedzīvotāju", "category": "Tehnoloģijas", "body": "Saskaņā ar pētījuma datiem līdzīgi rīkojas 82% Igaunijā aptaujāto un 77% Lietuvas iedzīvotāju. Starp pētījumā apskatītajām Eiropas valstīm visvairāk internetu privātos nolūkos izmanto Nīderlandē un Zviedrijā - 95%, bet vismazāk tas tiek darīts Rumānijā - 69%. \"Connected Consumer\" pētījuma vajadzībām aptaujāti respondenti vairāk nekā 63 valstīs visā pasaulē. Latvijā pētījums tika īstenots no 2017.gada 1.aprīļa līdz 30.jūnijam, veicot personīgas intervijas un aptaujājot 1000 respondentu vecumā no 16 gadiem.", "link": "https://www.delfi.lv/bizness/44467736/tehnologijas/49463697/petijums-internetu-personigam-vajadzibam-izmanto-77-latvijas-iedzivotaju"},
{"title": "Saeimā testē iespēju automatizēt audioierakstu šifrēšanu", "category": "Tehnoloģijas", "body": "Arvien vairāk uzņēmumu un iestāžu ievieš gudrās tehnoloģijas, un arī Latvijas parlamentā tiek vērtēta iespēja izmantot automatizācijas risinājumus.  Saeimas  Stenogrammu nodaļā tiek testēts Latvijas tehnoloģiju uzņēmuma SIA \"Tilde\" izstrādātais automatizētās transkribēšanas sistēmas prototips. \"Tildes\" izveidotā latviešu valodas runas atpazīšanas tehnoloģija ļauj runāto pārvērst rakstītā tekstā. Pērn šīs tehnoloģijas kvalitāte sasniedza tādu līmeni, ka to var sākt ieviest praktiskos lietojumos, piemēram, sēžu vai sanāksmju protokolēšanā, intervijā portālam \"Delfi\" stāsta \"Tildes\" valdes priekšsēdētājs Andrejs Vasiļjevs. Balss atpazīšanas tehnoloģijas var krietni atvieglot protokolētāju darbu - tehnoloģija pārvērš runu rakstītā tekstā, bet cilvēkam tikai jāpārskata gudrā rīka padarītais un jālabo neprecizitātes, jo mašīna var kļūdīties. \"Tas ir daudz ātrāk, nekā visu rakstīt no jauna,\" saka Vasiļjevs. \"Tildes\" izstrādātās tehnoloģijas ir eksperimentālas, un vēl tiek pārbaudītas to izmantošanas iespējas. Viens pilotprojekts rit Saeimā. Saeimas audioierakstu atšifrēšanas speciālisti izmēģināja šo rīku, izanalizēja rezultātus un apkopoja ieteikumus, uz kuru bāzes izveidota prototipa papildinātā versija. Papildinātās versijas testēšanas rezultāti pašlaik tiek analizēti gan teksta atpazīšanas, gan formatēšanas ziņā, portālu \"Delfi\" informē Saeimas Preses dienestā. Strādājot ar prototipu, Saeimas audioierakstu atšifrēšanas speciālistu uzdevums ir konstatēt problēmas, kuras vēl būtu jāatrisina, lai izveidotu Saeimas stenogrammu transkribēšanai piemērotu runas atpazīšanas rīku. Tāpēc runāt par šīs sistēmas ieviešanas lietderību Saeimas ikdienas darbā vēl ir pāragri, norāda parlamentā. Savukārt \"Tildes\" valdes priekšsēdētājs, vaicāts par tehnoloģijas precizitāti, skaidro, ka tā ir atkarīga no runātāja un sarunas tēmas. Kvalitāte ir zemāka, ja ir specifiska tēma vai daudz uzvārdu, personvārdu, vietvārdu, ko pat cilvēkiem var būt grūti saprast. Taču Saeimā kļūdu procents ir mazs - apmēram 7%. Vasiļjevs skaidro: Saeimā tehnoloģija var sasniegt labu rezultātu, jo ir kvalitatīvs ieraksts, deputāti tribīnē runā pa vienam. Vaicāts, vai runas atpazīšanas tehnoloģiju varēs izmantot arī, piemēram, tiesās, Vasiļjevs skaidro, ka tiesās jau ir sarežģītāki apstākļi – katram runātājam nav savs individuāls mikrofons, kāds runā tuvāk mikrofonam, kāds – tālāk, kā arī cilvēki mēdz runāt cits caur citu. Tikmēr arī citas iestādes un uzņēmumi testē \"Tildes\" radītās tehnoloģijas.  Uzņēmumu reģistrs  nupat paziņoja, ka kopā ar \"Tildi\" radījis robotu, kas Uzņēmumu reģistra mājaslapā sazināsies ar šīs iestādes klientiem. Tehnoloģija darbu varētu sākt nākamā gada pavasarī. Sākotnēji plānots apmācīt robotu atbildēt uz vienkāršākiem klientu jautājumiem, tādējādi darbinieku kompetencē būs sarežģītu situāciju risināšana. Savukārt telekomunikāciju uzņēmums \" Lattelecom \" sadarbībā ar \"Tilti\" izveidojis lietotnē \"Facebook Messenger\" strādājošu  klientu atbalsta robotu \"Anete\" , kas runā latviešu valodā un spēj atbildēt uz vienkāršiem jautājumiem. Ar mašīnmācīšanās palīdzību \"Anete\" kļūst arvien zinošāka un laika gaitā varēs atbildēt uz arvien vairāk jautājumiem. \"Tildes\" valdes priekšsēdētājs skaidro, ka virtuālie asistenti ir iespēja cilvēkam operatīvi iegūt interesējošo informāciju. Pašlaik galvenais informācijas kanāls par uzņēmumiem un iestādēm ir mājaslapas un e-pakalpojumi, taču, ja informācijas ir daudz, cilvēkam var būt grūti atrast tieši viņam vajadzīgo. Savukārt sarunas veida saskarne ar virtuālo asistentu ir pieejama bez pārtraukuma, un, ja gudrajam robotam atbilde ir zināma, viņš uzreiz var atbildēt un atrisināt cilvēka vajadzību.", "link": "https://www.delfi.lv/bizness/44467736/tehnologijas/49457741/saeima-teste-iespeju-automatizet-audioierakstu-sifresanu"},
{"title": "Pētījums: Latvijas iedzīvotāji pirkumiem tiešsaistē visbiežāk izmanto datoru", "category": "Tehnoloģijas", "body": "Pēc pētījuma datiem, pirkumus internetā ar datora palīdzību veic 92% respondentu, bet pa 2% pircēju iepērkas izmantojot viedtālruni vai planšetdatoru. Igaunijā, tāpat kā Latvijā, lietojot datoru, tiešsaistē iepērkas 92% aptaujāto, kamēr planšetdatoru šim nolūkam izmanto 4%, bet viedtālruni - 2% pircēju. Savukārt Lietuvā ar datora palīdzību iepērkas 90% tiešsaistes veikalu klientu, 4% izmanto viedtālruni, bet 3% - planšetdatoru. Starp pētījumā aplūkotajām Eiropas valstīm lielākais datoru lietošanas īpatsvars e-komercijā ir Polijā - 95%, viedtālruņu - Īrijā, kur to dara 8%, bet planšetdatorus visvairāk izmanto Dānijā un Apvienotajā Karalistē - 9%. \"Connected Consumer\" pētījuma vajadzībām aptaujāti respondenti vairāk nekā 63 valstīs visā pasaulē. Latvijā pētījums īstenots no 2017.gada 1.aprīļa līdz 30.jūnijam, veicot personīgas intervijas un aptaujājot 1000 respondentu vecumā no 16 gadiem.", "link": "https://www.delfi.lv/bizness/44467736/tehnologijas/49465017/petijums-latvijas-iedzivotaji-pirkumiem-tiessaiste-visbiezak-izmanto-datoru"},
{"title": "Modinātājpulksteņa funkciju Latvijā izmanto 71% viedtālruņu lietotāju", "category": "Tehnoloģijas", "body": "Jautāti, kādas funkcijas viņi izmanto viedtālruņos, 19% aptaujāto norādījuši, ka viedtālrunī izmanto tiešsaistes kartes vai iegūst informāciju par satiksmi, 43% viedtālrunī pārskata ziņas, 45% uzzina laika prognozi, bet 40% respondentu viedtālruni izmanto, lai klausītos mūziku. Savukārt 12% Latvijas viedtālruņu lietotāju savu ierīci izmanto kā plānotāju, 32% tajā spēlē spēles, bet 9% lasa grāmatas vai žurnālus. Ar viedierīci fotografē vai filmē 60% respondentu, bet savai veselībai, diētai vai sportiskajām aktivitātēm ar viedierīces palīdzību seko 5% aptaujāto. \"Connected Consumer\" pētījuma vajadzībām aptaujāti respondenti vairāk nekā 63 valstīs visā pasaulē. Latvijā pētījums tika īstenots no 2017.gada 1.aprīļa līdz 30.jūnijam, veicot personīgas intervijas un aptaujājot 1000 respondentu vecumā no 16 gadiem.", "link": "https://www.delfi.lv/bizness/44467736/tehnologijas/49465587/modinatajpulkstena-funkciju-latvija-izmanto-71-viedtalrunu-lietotaju"},
{"title": "Par 'Platīna peli 2017' sacentīsies 40 pretendenti", "category": "Tehnoloģijas", "body": "Finālisti kategorijā \"E-pārvaldes risinājumi, E-pakalpojumi sabiedrībai\" ir \"Pilsētnieka bankas karte\", pakalpojuma sniedzējs – AS \"Norvik Banka\", SIA \"ZZ Dats\", SIA \"Complete\", izstrādātājs – AS \"Norvik Banka\", SIA \"ZZ Dats\", SIA \"Complete\", \"E-darbnespējas lapas aprite\", pakalpojuma sniedzējs – Nacionālais veselības dienests, izstrādātājs - SIA \"Lattelecom\" un Dokumentu vadības sistēmas ieviešana Valsts ieņēmumu dienestā, pakalpojuma sniedzējs –  Valsts ieņēmumu dienests , izstrādātājs – AS \"RIX Technologies\". Finālisti kategorijā \"Risinājumi biznesam\" ir pakalpojums „Veselības apdrošināšanas darījumu tiešsaistes apstrāde starp veselības apdrošināšanas sabiedrībām un līgumiestādēm\", pakalpojuma sniedzējs – SIA \"Blue Bridge Technologies\", izstrādātājs – SIA \"Blue Bridge Technologies\", \"Files.fm Backup\" – šifrētu failu rezerves kopiju serviss datoriem un serveriem, pakalpojuma sniedzējs – SIA \"Files.fm\", izstrādātājs – SIA \"Files.fm\" un \"SmartMEX\" mobilais sakaru risinājums, pakalpojuma sniedzējs – \"OSS Networks\", izstrādātājs – \"OSS Networks\". Finālisti kategorijā \"Labākā kiberdrošības iniciatīva\" ir informācijas sistēmu lietotāju aizdomīgu darbību identifikācijas risinājums \"e-StepControl\", pakalpojums sniedzējs – SIA \"ABC Software\", izstrādātājs – SIA \"ABC Software\" un \"Files.fm Backup\" - šifrētu failu rezerves kopiju serviss datoriem un serveriem, pakalpojuma sniedzējs – SIA \"Files.fm\", izstrādātājs – SIA \"Files.fm\". Savukārt finālisti kategorijā \"Labākais E-skolotājs\" ir Aina Bērce, Ogres Valsts ģimnāzija, Ilze Grinfogele, Ventspils Digitālais centrs un Inta Udodova, Talsu mūzikas skola. Balvas tiks pasniegtas 7. decembrī Latvijas Informācijas un komunikācijas tehnoloģijas asociācijas (LIKTA) gadskārtējā konferencē, kuras galvenais partneris ir SIA \"Latvijas Mobilais Telefons\" (LMT). \"Prieks, ka katru gadu balvai piesakās arvien jauni dalībnieki, tādējādi izceļot savu ieguldījumu informācijas sabiedrības stiprināšanā un izglītošanā. Jaunu un sabiedriski nozīmīgu risinājumu ieviešana veicina digitālo transformāciju Latvijā, un ar balvas \"Platīna pele\" palīdzību varam apzināt un godināt Latvijas IKT nozares veiksmes stāstus gan privātajā, gan publiskajā sektorā. Piebildīšu, ka arī žūrijai darbs nebija viegls, jo izvēlēties labākos no labākajiem vienmēr bijis liels izaicinājums,\" uzsver LIKTA prezidente  Signe Bāliņa . Konferencē VAS \"Latvijas Valsts radio un televīzijas centrs\" pasniegs speciālbalvu \"Veiksmīgākais E-paraksta integrācijas risinājums\". Savukārt SIA \"Tilde\" apbalvos kategorijas \"Labākais E-skolotājs\" uzvarētāju, piešķirot prēmiju EUR 1000, Letonika.lv un \"Tildes Birojs\" gada abonementu. Tāpat kāds no balvas pretendentiem saņems konferences galvenā partnera LMT speciālbalvu. Projektu un pretendentu vērtēšanu veica žūrija, kuras sastāvā bija LIKTA prezidente Signe Bāliņa, kura bija arī žūrijas priekšsēdētāja, LIKTA viceprezidente Māra Jākobsone, LIKTA valdes loceklis Armands Magone, LIKTA valdes loceklis Mārtiņš Gataviņš,  Izglītības un zinātnes ministrijas  valsts sekretāre Līga Lejiņa,  Aizsardzības ministrijas  valsts sekretārs Jānis Garisons, EM valsts sekretāra vietnieks Raimonds Aleksejenko,  Latvijas Tirdzniecības un rūpniecības kameras  valdes priekšsēdētājs  Jānis Endziņš ,  Vides aizsardzības un reģionālās attīstības ministrijas  Valsts sekretāra vietnieks informācijas un komunikācijas tehnoloģiju jautājumos Edmunds Beļskis,  Satiksmes ministrijas  Sakaru departamenta direktors Valters Bajārs, LMT prezidents Juris Binde, Latvijas Valsts radio un televīzijas centra valdes priekšsēdētājs Jānis Bokta, \"Microsoft Latvia\" vadītāja Renāte Strazdiņa, AS \"RIX Technologies\" valdes locekle Eva Butāne, SIA \"Lursoft IT\" valdes locekle Daiga Kiopa, SIA \"Tilde\" \"Letonika.lv\" vadītāja Anita Vasiļjeva, Auces vidusskolas informātikas skolotājs un direktora vietnieks IT jautājumos Frids Sarcevičs, ziņu aģentūras LETA žurnālists Atis Kļaviņš, laikraksta \"Latvijas Avīze\" Raivis Šveicars un CERT.lv vadītāja Baiba Kaškina. LIKTA konferences galvenais partneris ir LMT, partneri – SIA \"Lursoft\", SIA \"Microsoft Latvia\" un AS \"RIX Technologies\". Balvas \"Platīna Pele 2017\" partneri ir Aizsardzības ministrija, LVRTC un SIA \"Tilde\". Informatīvie atbalstītāji laikraksts \"Dienas Bizness\", ziņu aģentūra \"LETA\",  Latvijas Darba devēju konfederācija  un Latvijas Tirdzniecības un rūpniecības kamera.", "link": "https://www.delfi.lv/bizness/44467736/tehnologijas/49467859/par-platina-peli-2017-sacentisies-40-pretendenti"},
{"title": "Būtisks jaunās OS drošības caurums ļauj piekļūt teju jebkuram 'Apple' datoram", "category": "Tehnoloģijas", "body": "Otrdien, 28. novembrī, programmētājs no Turcijas savā \"Twitter\" kontā izziņoja, ka atklājis būtisku drošības caurumu jaunajā \" Apple \" datoru operētājsistēmā \"High Sierra\". Tas ļauj teju jebkuram piekļūt datora sistēmai administratora līmenī, vienkārši ierakstot lietotāju \"root\" un mēģinot pieslēgties bez paroles. Ziņa par šo neticami vienkāršo un būtisko drošības caurumu strauji izplatījās sociālajos tīklos un \"Apple\" lietotāju forumos. Atklājās arī, ka šī problēma bija novērota jau pirms vairākām nedēļām, turklāt programmētāji to piedāvāja kā risinājumu, lai apietu citu sistēmas kļūdu. Pagaidām \"Apple\" nav snieguši nekādu informāciju par plāniem novērst šo problēmu. \"Apple\" izplatījuši ziņojumu ar apstirpinājumu, ka strādā pie problēmas novēršanas. Līdz atjauninājums būs pieejams,\"Apple\" aicina lietotājiem  iespējot \"root\" lietotāja kontu  pašiem uzstādot paroli, tādējādi liedzot iespēju sistēmai automātiski izveidot šādu lietotāju bez paroles.", "link": "https://www.delfi.lv/bizness/44467736/tehnologijas/49494447/butisks-jaunas-os-drosibas-caurums-lauj-pieklut-teju-jebkuram-apple-datoram"},
{"title": "Datora izmantošana lekcijās studentiem pasliktina sekmes, vēsta 'The New York Times'", "category": "Tehnoloģijas", "body": "Prinstonas un Kalifornijas Universitātēs tika  veikts eksperiments , nodalot studentu grupas tajos, kuri lekciju piezīmes raksta ar roku un tajos, kuri raksta ar datoru. Eksperiments atklāj, ka tie, kuri izmantoja datorus, lekciju saturu uztvēra vājāk. Pētnieki pieļauj, ka tas skaidrojamas ar apstākli, ka studenti, kuri raksta ar roku, bija spiesti koncentrētāk pārdomāt lektora sacīto, lai paspētu kodolīgi un saprotami pierakstīt izteikto domu. Savukārt studenti, kuri izmantoja datoru, vairumā gadījumu centās nevis izprast sacīto, bet drīzāk tehniski transkriptēt tekstu. Pie līdzīgiem secinājumiem nonākušas arī Jorkas un   Kanādā.  Pētījuma  ietvaros pētnieki pārbaudīja studentus, kuriem līdzi bija elektroniskās ierīces,  [1]  lūdzot lekciju laikā uz neilgu brīdi aplūkot saturu, kas nav tieši saistīts ar mācību materiālu, piemēram, kino seansu laikus. Arī dati no šī pētījumam apstiprina, ka  šo studentu [2]  sekmes, ka lekciju laikā izmantoja datorus, bija zemākas par tiem studentiem, kas strādā bez elektronisko ierīču palīdzības. Tādu pašu  pētījuma rezultātu  uzrādīja arī ASV Militārās Akadēmijas pētnieku veikums ekonomikas nodarbību laikā. \"The New York Times\" norāda, ka tāpat  eksistē pamatoti pierādījumi , ka rakstīšana ar roku uzlabo motoriskās spējas, atmiņu un radošumu.", "link": "https://www.delfi.lv/bizness/44467736/tehnologijas/49488125/datora-izmantosana-lekcijas-studentiem-pasliktina-sekmes-vesta-the-new-york-times"},
{"title": "Televizoru evolūcija – kā desmit gadu laikā mainījušies zilie ekrāni", "category": "Tehnoloģijas", "body": "Novembrī, kad tiek atzīmēta pasaules televīzijas diena, Dienvidkorejas tehnoloģiju uzņēmums \"LG Electronics\" (LG) apkopojis top 10 tendences, kā pēdējo desmit gadu laikā notikusi televizoru straujā attīstības evolūcija. \"Daudzus pārsteigtu fakts, cik strauji televizori attīstījušies pēdējā desmitgadē. Katrai inovācijai un jauninājumam līdzi var izsekot tikai patiesi tehnoloģiju entuziasti, kamēr parasts televizora lietotājs var apjukt plašajā funkciju un iespēju klāstā, vēloties tikai vienu – mājās skatīties savas iecīnītākās televīzijas pārraides labā kvalitātē, kas nedaudz papildināts ar jaunākajām funkciju ekstrām,\" sacīja kompānijas pārstāvji. Portāls \"Delfi\" piedāvā aplūkot televizoru evolūcijas gaitu LG skatījumā.   Savu popularitātes gājienu veic plazmas televizori – liels ekrāns un salīdzinoši augsta kvalitāte, salīdzinot ar iepriekš aktuālajiem modeļiem, taču tiem ir zema energoefektivitāte. 2007.gadā tie ir vispopulārākie TV, jo šķidro kristālu LCD TV parādījušies tikai nesen. Lai arī plazmas TV joprojām tiek uzskatīti par labāko, ko var iegādāties no TV klāsta, pamazām virsroku ņem LCD televizori. Galvenokārt tādēļ, ka tie pieejami ļoti plašā ekrānu izmēru klāstā un dažādās dizaina variācijās, kas pēc līdzšinējās vienveidības kļūs arvien aktuālāk. Un, kas nav mazsvarīgi – arī elektrības patēriņš LCD TV ir krietni zemāks nekā plazmas televizoriem. Turpinās LCD TV attīstība. Labākajiem no tiem jau pieejama 200Hz atsvaidzes intensitāte, kas ievērojami samazina attēla mirgošanu un uzlabo skatīšanās pieredzi. Zīmīgi, ka šis ir gads, kurā Full HD izšķirtspēja iekaro savu popularitāti, kā arī – aizvien plašāk izplatīta kļūst USB zibatmiņas ieeja televizoriem. Gada otrajā pusē pārdošanā nonāk pirmie LED LCD televizori, kas paver jaunus apvāršņus attēla kvalitātē, jo šie displeji ir salīdzinoši plānāki, vieglāki, pievilcīgāki dizaina ziņā, energoefektīvāki, labvēlīgāki acīm, bet ar ierobežotu skatu leņķi. Pārdošanā parādās pirmie TV ar 3D skatīšanās iespējām, kas atklāj jaunu ēru mājas izklaides pasaulē. 3D brilles gan ir regulāri jālādē un to svars ir vērā ņemams, turklāt dažiem 3D efekts radīja galvas sāpes. Neskatoties uz to, parādās pirmie televizori ar dažādām savienojuma iespējām. 3D televizoriem vairs nav nepieciešamas smagās un lādējamās brilles. Tagad tās ir vieglas un ērtas, kā parastās ikdienā nēsājamās brilles. Aizvien izplatītāka un pašsaprotamāka TV kļūst \"Full HD\" izšķirtspēja, bet saturs, ko skatīties šajā kvalitātē joprojām ir samērā reta parādība. 2011. ir gads, kurā parādās TV ar \"Smart TV\" platformu, kurā ir arī citu uzņēmumu veidotas aplikācijas, tai skaitā arī pašmāju \"Draugiem.lv\" un \"Inbox.lv\". Aplikāciju skaits gan vēl ir salīdzinoši neliels. 2012. gads kļūst revolucionārs TV dizaina ziņā – ekrāna malas kļūst vien dažus milimetrus biezas un no attāluma kļūst praktiski neredzamas, kas TV izmēru vizuāli padara mazāku. TV, kas izskatās pēc gleznas uz stikla, kļūst par interjera elementu, daļu no telpas, arvien vairāk saplūstot ar to. Smart TV kļūst arvien gudrāks, intuitīvāks un ērtāk lietojams ar īpaši pielāgotām TV pultīm. Izrādās, ka televizoru tagad var kontrolēt gan ar balsi, gan ar žestiem, gan ar īpaši izstrādātām mobilo telefonu aplikācijām, kas dažādo skatīšanās pieredzi. Pārdošanā nonāk pirmais 4K Ultra HD izšķirtspējas televizors ar 84 collu lielu ekrānu. Pie satura, ko būtu vērts skatīties 4K Ultra HD izšķirtspējā vēl gan jāpiestrādā visiem ražotājiem. Vēl viens liels solis TV evolūcijā - pārdošanā nonāk pirmais OLED televizors, kas arī ir pirmais ieliektais televizors. Plazmas TV kļuvuši pavisam nepopulāri, un dārgākie no LED TV jau atbalsta 4K izšķirtspēju. \"Smart TV\" turpina attīstīties – tie kļūst ātrāki, pārdomātāki un lietotājam draudzīgāki, nepārtraukti palielinās aplikāciju skaits un funkciju spektrs. \"Smart TV\" piedzīvo lielas vizuālās un funkcionālas pārmaiņas, kas ļauj to pārvaldīt, turpinot vērot savu iemīļoto TV raidījumu. Vienā ekrānā atveras vairāki logi – gan, piemēram, filma, gan paralēli interneta pārlūks, kurā var meklēt informāciju par filmā tēlojošajiem aktieriem. HD izšķirtspēja kļūst par vēsturi, tā pieejama tikai maza izmēra TV, kas nav pārāk pieprasīti. Popularitāti gūst ieliekti televizori – gan OLED, gan LED. Šīs gads arī zīmīgs ar to, ka pārdošanā nonāk pirmais 105 collu liels televizors (266 cm diognālē). Tā kā 4K televizori kļūst plaši pieejami un arvien populārāki, palēnām sāk zust interese par 3D televizoriem. Tāpat pārdošanā vairs nav plazmas TV. OLED tehnoloģijas pilnveidošanās ļāvusi apvienot līdz šim neiespējamo - 65 collu TV sver vien pusi no LED televizora, ir plānāks par telefonu, kā arī pieejami vairāki modeļi ar 4K izšķirtspēju. Parādās HDR tehnoloģijas, kas padara ekrāna attēlu daudz baudāmāku, ar košākām krāsām, kontrastiem. Melns tagad tiešām ir melns. Pēc HDR tehnoloģijas parādīšanās, katram mājās ir iespēja izbaudīt mājas kinoteātra pieredzi, pievienojot bagātīga audio iekārtas. \"2017.gads tuvojas beigām, tāpēc, to izvērtējot, varam teikt, ka šogad pārsvarā pieejami 4K televizori un Full HD kļūst arvien mazāk pieprasīti. OLED televizorus piedāvā jau vairāki TV ražotāji un šajā jaunajā nākamās paaudzes televizoru kategorijā ir vērojama strauja izaugsme,\" norāda LG pārstāvji. Jāatzīmē, ka \"Smart TV\" ir jūtami nostrādāts un pilnveidots, lai bez pārāk lielas aizkavēšanās veiktu visas nepieciešamās darbības, lietotājs tajā varētu intuitīvi atrast sev nepieciešamo, kā arī savienotu jebkuru citu ierīci ar TV ekrānu.", "link": "https://www.delfi.lv/bizness/44467736/tehnologijas/49499977/televizoru-evolucija-ka-desmit-gadu-laika-mainijusies-zilie-ekrani"},
{"title": "'Xbox', 'Nintendo' un citi – kas šogad uzrunājis spēļu pasauli", "category": "Tehnoloģijas", "body": "Pēc gandrīz gadu ilgām spekulācijām par \" Microsoft \" jaunāko spēļu konsoli uzņēmums tradicionālajā E3 konferencē Losandželosā atklāja ilgi gaidītos jaunumus, un šā gada nogalē, 7. novembrī, pasaule iepazina jauno \"Xbox One X\". Lasīt vairāk Otrdien, 3. oktobrī, negaidīti par aiziešanu no darba paziņojis \" Sony  Interactive Entertainment\" izpilddirektors Endrjū Hauss, vēsta \"The Verge\". Kompānija vislabāk zināma ar tās galveno produktu, spēļu konsoli \"PlayStation\". Hauss kompāniju vadīja kopš 2011.gadā, bet \"Sony\" koncernā sava darba gaitas uzsāka pirms 27 gadiem. Lasīt vairāk Japānas spēļu ražošanas milzis \"Nintendo\" negaidīti paziņojis par jaunas spēļu konsoles \"2DS XL\" izdošanu. \"Verge\" norāda, ka kompānija, kas aizvien aktīvi strādā pie nesen izdotās \"Switch\" konsoles popularizēšanas, pavisam negaidīti nākusi klajā ar šādiem jaunumiem. Jaunā \"2DS XL\" ir jau arī Latvijā labi zināmās \"3DS\" sistēmas konsoles jaunākā versija. Lasīt vairāk Japānas spēļu gigants \"Nintendo\", kas tirgus pozīcijās zaudē nozares līderiem ASV ražotajam \"Xbox\" un citam Japānas zīmolam \"PlayStation\", pēc jaunās hibrīdkonsoles \"Switch\" veiksmīgajiem pārdošanas rādītājiem audzējis akciju vērtību par 30%, ziņo \"CNN Money\". Lasīt vairāk Slavenā Japānas spēļu industrijas kompānija \"Sega\" iepriecinājusi ļaudis, kas aptuveni pirms 30 gadiem spēlēja tolaik populārās 16 bitu spēles – retro spēlītes nu pieejamas arī \"Android\" un \"iOS\" viedierīču platformās, vēsta \"Verge\". Lasīt vairāk Leģendārā \"Nintendo Co\" video spēle \"Super Mario\" tagad pieejama arī \"Android\" viedtālruņos, planšetēs un citās viedierīcēs, liecina kompānijas paziņojums. Jau 2016. gada nogalē spēle tika izdota \"Apple\" ierīču lietotājiem. Tolaik to ar sajūsmu uztvēra vien kvēlākie leģendārā Mario tēla fani. Lasīt vairāk Japānā 91 gada vecumā miris ikoniskās astoņdesmito gadu spēles \"Pac-Man\" izgudrotājs Masaja Nakamura. Nakamura1955. gadā izveidoja kompāniju \"Namco\", kas 1980. gadā sabiedrībai atklāja vienu no visu laiku leģendārākajām video spēlēm. Lasīt vairāk Latvijas basketbola izlases  un Ņujorkas \" Knicks \" uzbrucējs  Kristaps Porziņģis  izvēlēts par jaunās \"My NBA  2K18\" mobilās tiešsaistes spēles un aplikācijas \"seju\", vēsta \"Forbes\". Lasīt vairāk Ar Krieviju saistīta kampaņa centusies saasināt sašķeltību un spriedzi rasisma jautājumos, izmantojot platformas \"Facebook\", \"Instagram\", Twitter\", \"YouTube\", \"Tumblr\" un pat populāro spēli \"Pokemon Go\", vēsta CNN. Lasīt vairāk Vienā no pasaules lielākajām tehnoloģiju izstādēm \"Consumer Electronics Show\" (CES), kas nedēļas nogalē noslēdzās Lasvegasā, nozagti divi \"Razer\" spēļu datora prototipi, kompānija atklājusi publiskā paziņojumā. Lasīt vairāk", "link": "https://www.delfi.lv/bizness/44467736/tehnologijas/49514571/xbox-nintendo-un-citi-kas-sogad-uzrunajis-spelu-pasauli"},
{"title": "Vietējos TV raidījumus jāvar redzēt arī ārzemēs, norāda EP deputāti", "category": "Tehnoloģijas", "body": "Deputāti otrdien ar 344 balsīm \"par\", \"pret\" 265 un 36 deputātiem atturoties apstiprināja  Juridisko jautājumu komitejas  sagatavotās sarunu pilnvaras. Tiklīdz dalībvalstis ES Padomē būs vienojušās par savu pozīciju, deputāti būs gatavi uzsāks sarunas. Jauno noteikumu mērķis ir padarīt TV un radio ziņu un aktuālo notikumu raidījumus pieejamākus tiešsaistē arī citās ES valstis, vienkāršojot autortiesību iegūšanas procesu. Pašlaik raidorganizācijām ļoti īsā laikā jāiegūst autortiesības katrā valstī, kurā tie tiešsaistē piedāvā ziņu un aktuālo notikumu raidījumus. Saskaņā ar jaunajiem noteikumiem autortiesības būtu jāiegūst tikai raidorganizāciju pašu pārstāvētajā valstī. Autortiesību iegūšanas process, kā cer EP, tiktu vienkāršots arī operatoriem, kas piedāvā abonēšanas paketes. Deputāti uzsver, ka ģeogrāfiskā bloķēšana tomēr būs iespējama, ja tiesību turētāji un raidorganizācijas vienosies par šāda punkta iekļaušanu savos līgumos.", "link": "https://www.delfi.lv/bizness/44467736/tehnologijas/49540797/vietejos-tv-raidijumus-javar-redzet-ari-arzemes-norada-ep-deputati"},
{"title": "'Facebook' maina nodokļu politiku", "category": "Tehnoloģijas", "body": "Sociālo tīklu gigants \" Facebook \" otrdien paziņoja, ka maina savu nodokļu politiku un no 2018. gada nodokļus maksās valstīs, kurās gūst ienākumus no reklāmas. Līdz šim \"Facebook\" lielāko daļu nodokļu maksāja, izmantojot savu Īrijas pārstāvniecību. Tomēr pēdējā laikā vairākas valstis izdarīja spiedienu uz globālajām kompānijām, īpaši sociālo tīklu vietnēm, lai nodokļi tiktu maksāti atbilstoši katrā valstī, kur tieši tiek gūti ienākumi. Tagad \"Facebook\" paziņojis, ka nodokļu maksāšanas izmaiņas skars visas valstis ārpus ASV, kur atrodas kompānijas birojs. \"Facebook\" jaunā nodokļu politika ietekmēs kompānijas maksājumus vairāk nekā 30 valstīs, ieskaitot, Vāciju, Franciju, Spāniju, Itāliju, Poliju, Zviedriju, Beļģiju, Norvēģiju un Nīderlandi. 2014. gadā \"Facebook\" mazie nodokļu maksājumi kļuva par skandāla iemeslu Lielbritānijā. Tad kļuva zināms, ka Lielbritānijā \"Facebook\" nodokļos nomaksājis tikai 4327 sterliņu mārciņas, vēsta BBC. 2015. gadā kompānija nodokļus Lielbritānijā nomaksāja jau 4,2 miljonus sterliņu mārciņu, bet pērn tas bija jau 5,1 miljons. Jaunā nodokļu politika nozīmē, ka \"Facebook\" būs jārēķinās ar paaugstinātiem nodokļiem tādās valstīs, kā Francija, Vācija un Itālija. Tomēr, kā norāda eksperti, ne vienmēr tas nozīmē lielākus nodokļu ienākumus, jo lielās kompānijas peļņu mēdz arī noformulēt savādāk, lai apietu paaugstinātos nodokļu tarifus.", "link": "https://www.delfi.lv/bizness/44467736/tehnologijas/49541275/facebook-maina-nodoklu-politiku"},
{"title": "Noskaidroti 'Google' meklētākie vārdi Latvijā šogad", "category": "Tehnoloģijas", "body": "Vēl populārāko Latvijā meklēto vārdu vidū ir \"Iphone 8\", \"Andelemandele\", \"Fidget spinner\", \"Katalonija\", \"Gripas simptomi\", \"Despacito\" un \"Nokia 3310\". Savukārt šogad \"Google\" interneta meklētājā meklētākie notikumi Latvijā bija \"X faktors\", kam seko \"Eirovīzija\" un \"Rīgas svētki\". Tāpat cilvēkus interesēja \"Vēlēšanu rezultāti\", \"Positivus\", \"Staro Rīga\", \"Red Hot Chilli Peppers\", \"Foo Fighters\", \"Prāta vētra koncerts 2018\" un \"Erots\". Runājot par sporta notikumiem, visvairāk Latvijas iedzīvotājus interesējis \"EuroBasket\", kam seko \"Pasaules čempionāts hokejā\" un \"Vimbldona\". Pirmajam trijniekam seko \"Aļona Ostapenko\", \"Mairis Briedis\", \"Lattelecom maratons\", \"Mcgregor vs Mayweather\", \"Mairis Briedis vs Marco Huck\", \"Mairis Briedis vs Mike Perez\", bet meklētāko desmitnieku noslēdz \"Kristaps Porziņģis\". Filmu vidū \"Google\" meklētājā Latvijas iedzīvotāji šogad visvairāk meklējuši informāciju par \"Fast and Furious 8\", \"Fifty Shades Darker\" un \"La La Land\", kam seko \"Svingeri\" un \"Logan\", kamēr meklētākās TV pārraides bija \"Olga\", \"X faktors\", \"Fizruk\", \"Caur ērkšķiem uz..\", kā arī \"Saimnieks meklē sievu\". \"Google\" meklēšanas gada pārskatā \"Year in Search 2017\" apkopoti rezultāti par cilvēkiem, tēmām un vietām, kuras piesaistīja uzmanību, izpētot vairāk nekā triljonu meklēšanas vaicājumu, ko \"Google\" saņem katru gadu.", "link": "https://www.delfi.lv/bizness/44467736/tehnologijas/49543809/noskaidroti-google-mekletakie-vardi-latvija-sogad"},
{"title": "E-veselība – kas jāzina katram iedzīvotājam", "category": "Tehnoloģijas", "body": "No nākamā gada janvāra mediķiem obligāti jāsāk lietot  e-veselības  sistēma, proti, darbnespējas lapas un receptes valsts kompensējamo zāļu saņemšanai ārstiem būs jāizraksta elektroniski. Līdz šim jau vairāk nekā 80% ģimenes ārstu noslēguši līgumu par e-veselības lietošanu. Piedāvājam iepazīties ar Nacionālā veselības dienesta apkopoto informāciju par iedzīvotājiem nozīmīgiem jautājumiem saistībā ar e-veselības lietošanu.   E-veselības sistēmā tiek izmantota daudzpakāpju aizsardzības sistēma (autorizēšanās tikai ar drošas piekļuves līdzekļiem – internetbanku, e-parakstu vai personas apliecību (EID)). Tādējādi nepiederošām personām piekļuve pacientu datiem ir liegta. Pacienta medicīniskos datus e-veselības sistēmā drīkst apskatīt tikai viņa ārstniecībā iesaistītās personas un pats pacients. Jebkura sistēmā veiktā darbība tiek reģistrēta, tādējādi iedzīvotājam e-veselībā ir pieejama informācija par to, kurš un kad ir skatījies viņa datus. Sistēmas drošības pārbaudes tiek veiktas regulāri. E-veselības sistēmā ir redzami tikai tie medicīniskie dati, kurus tajā ievadījušas ārstniecības personas, līdz ar to šī informācija sistēmā uzkrājas pakāpeniski. Tā būs redzama, tiklīdz pacients saņems pirmo e-darbnespējas lapu, e-recepti vai, piemēram, ārsts ievadīs sistēmā pacienta vizuālās diagnostikas izmeklējuma rezultātu. Jo aktīvāk ārsti lietos e-veselību, jo vairāk informācijas tajā uzkrāsies. Pacientu vēsturisko medicīnas datu ievade ārstiem nav obligāta, tomēr to var darīt brīvprātīgi, izvērtējot nepieciešamību. Darba devējs e-darbnespējas lapā neredzēs darbinieka diagnozi, jo darba devējam šī informācija netiek nosūtīta. To e-darbnespējas lapā redzēs tikai pacients un ārsts, kurš ir noslēdzis e-darbnespējas lapu. Noslēdzot e-darbnespējas lapu, tā no e-veselības sistēmas tiek automātiski nosūtīta Valsts ieņēmumu dienestam, līdz ar to informāciju par noslēgto lapu darba devējs nākamajā dienā redz savā Ieņēmumu dienesta Elektroniskās deklarēšanas sistēmas profilā. Ja nepieciešams, pacients var autorizēties e-veselības portālā un gan apskatīt atvērto/noslēgto e-darbnespējas lapu, gan pēc e-darbnespējas lapas noslēgšanas to nosūtīt uz darba devēja e-pastu. E-receptes medikamentus var iegādāties ne tikai persona, kurai tie izrakstīti. Lai e-receptes medikamentus varētu iegādāties kāds cits, aptiekā ir jānosauc vai jāuzrāda e-receptes ID numurs, kas redzams e-veselībā ārstam un pacientam. Tāpat jānosauc pacienta vārds, uzvārds, kā arī jāuzrāda sava pase vai personas apliecība. Pērkot e-receptes zāles nepilngadīgam bērnam, e-receptes ID numurs nav jānosauc. Medikamentus var iegādāties viens no vecākiem vai aizbildnis, uzrādot savu pasi vai personas apliecību un nosaucot bērna vārdu, uzvārdu. Izmantojot parasto e-recepti (zilā krāsā), pacients var iegādāties medikamentus pa daļām vienā vai vairākās aptiekās, jo farmaceits e-veselības sistēmā redzēs atlikušo medikamentu daudzumu. Savukārt kompensējamo zāļu e-recepte (rozā krāsā) būs jāizmanto tāpat kā līdz šim – iegādājoties visus medikamentus vienā reizē. Normatīvie akti nosaka, ka kompensējamo medikamentu izsniegšana pa daļām ir aizliegta. E-receptes medikamentus var iegādāties aptiekās, kurās ir izvietota uzlīme \"šeit lieto E-veselību\". Ja tāda nav redzama, par e-receptes izmantošanu jājautā farmaceitam. Informācija par aptiekām, kuras ir noslēgušas e-veselības lietošanas līgumu, pieejama portāla \"www.eveseliba.gov.lv\" e-veselības  interaktīvajā kartē . Ja aptiekā nav iespējams iegādāties e-receptes medikamentus, iedzīvotāji aicināti par to ziņot Lietotāju atbalsta dienestam, zvanot pa tālruni 67 803 300 vai rakstot e-pastu uz atbalsts@eveseliba.gov.lv. E-veselības sistēma darbojas visu diennakti, līdz ar to ārstniecības personas un farmaceiti to var izmantot 24 stundas diennaktī atbilstoši ārstniecības iestādes vai aptiekas darba laikam.", "link": "https://www.delfi.lv/bizness/44467736/tehnologijas/49549343/e-veseliba-kas-jazina-katram-iedzivotajam"},
{"title": "Vitālijs Hlapkovskis: Latvijas IT industrija var aprīt jūs un jūsu bērnus. Esat tam gatavi?", "category": "Tehnoloģijas", "body": "Vai arī pacel gaisā rokas, pazaudē darbu un arī nākotni. Jēdzienam \"aprīt\" ir vairāk nekā tikai viena nozīme, tāpēc arī IT var kļūt par jūsu un jūsu bērnu dzīves kuģa bākuguni vai malduguni. Izvēle, lai cik bailīgi tas nebūtu, ir jūsu pašu rokās. Nefilozofēsim un arī nepārstāstīsim  Vikipēdijas šķirkli . Darīsim vienkāršāk un mierīgi piesēdīsim. Latvijas lielveikalos jau ir parādījušās \"pašapkalpošanās kases\". Degvielas uzpildes stacijās tādas ir jau sen. Tās uzstādītas arī Makdonaldos. Sabiedriskajā transportā jūsu braukšanas talonu pārbauda automāti. Roboti - putekļsūcēji tīra grīdas dzīvokļos un arī dažos birojos. Muzejos tiek piedāvāti audio gidi. Rūpnīcās ir arvien vairāk robotizēto konveijeru. Grāmatvedībā arī darbu aizstāj datorprogrammas. Bezpilota automobiļi ir tuvāko 10 gadu nākotne, savā ziņā arī Latvijā (pirmie darbu zaudēs sabiedriskā transporta šoferi). Tās visas ir jaunās pasaules pirmās atbalsis – pasaulē, kurā darbu un rutīnas uzdevumus pilda roboti. Tie nenogurst, neslimo, nekavē, tiem nevajag maksāt algu (un par tiem nav jāmaksā nodokļi, ar ko daži pasaules varenie, starp citu, nav visai apmierināti). Robotu būs arvien vairāk, bet cilvēku \"vienkāršajos\" darbos – tikai mazāk. Un tikai vienā industrijā darba cilvēkiem būs arvien vairāk (vismaz pārskatāmā nākotnē) – informācijas tehnoloģijās (IT). IT ir ceturtās industriālās revolūcijas karalis un tajā pašā laikā daudzu cilvēku karjeru bende. Pašlaik kādā klusā Rīgas birojā strādā 20 cilvēku komanda pie tā, lai jau rīt darbu zaudētu 20 tūkstoši citu cilvēku. Tādu komandu ir daudz, un arī tādu biroju Rīgā ir vairāk nekā viens. Jums pašiem jāizlemj –, esat ar viņiem vai pret viņiem. Ja darbojaties IT, tad esat to cilvēku vidū, kuriem darbs būs gan šodien, gan rīt, gan ilgi vēl. Ja neesat IT nozarē, jūs esat starp tiem, kuriem IT var nobendēt karjeru vēl līdz aiziešanai pensijā. Un ko jūs darīsiet 50 gadu vecumā, nonākot uz ielas un redzot pa logu, kā jūsu vietu aizņēmis bezdvēselisks dzelzis? Jebkuri normāli vecāki uztraucas par savu bērnu nākotni. Mēs visi viņiem vēlam tikai to labāko. Daudzi no mums domā – ko viņiem ieteikt, kādā virzienā iedrošināt? 2017. gadā, stāvot uz ceturtās industriālās revolūcijas sliekšņa un ieskatoties katastrofālo izmaiņu bezdibenī, kas var iestāties vēl mūsu dzīves laikā, ar simtprocentīgu pārliecību par nākotni var apgalvot tikai vienu: tiem, kuri ir uz \"tu\" ar tehnoloģijām, būs lielākas iespējas \"izdzīvot\", nekā tiem, kuri no tehnoloģijām baidās vai vispār tajās neorientējas. Turklāt ir jāsaprot, ka nav svarīgi, ar ko jūsu bērns savā dzīvē nodarbosies (vai nodarbojaties pats). Ārsts? Lieliski – šajā nozarē arvien vairāk ienāk dažādu jaunu tehnoloģiju, arī Latvijā. Skolotājs? Arī lieliski – pasniedzēji \"spēlējas\" ar vismodernākajiem IT mācību līdzekļiem. Pat filologiem, valodniekiem un bibliotekāriem būs vienkāršāk, ja viņi uz datoru nelūkosies kā uz briesmoni. Tādēļ nevajadzētu pretoties, ja jūsu bērnam skolā  ievieš jaunu mācību priekšmetu  – \"Datorika\". Jā, papildu slodze. Jā, varbūt paši no tā neko nesaprotat. Nu un tad? Tas ir VIŅAM nepieciešams, ne jums. Jā, un \"nesaprotu\" ir jābūt kā stimulam, lai iedziļinātos un saprastu, nevis celtu paniku un protestētu. Bērns vēlas  nodarboties ar programmēšanu  (piedalīties olimpiādēs un  iegūt visu )? Uzbūvēt robotu? Ļaujiet viņam pamēģināt! Pat ja tā nekļūs par viņa profesiju, gūtās zināšanas un prasmes būs viņa priekšrocība pār klasesbiedriem, pēc tam kursabiedriem un, visbeidzot, kolēģiem. Lai arī ar ko viņš (vai VIŅA, neliedziet meitenēm IT, arī viņām ir jāizdzīvo šajā pasaulē!) dzīvē nodarbosies, tehniska rakstura zināšanas nebūs liekas. Jā, protams, ne visi var kļūt par \"tehniķiem\" – jābūt gribasspēkam un spējām. Tomēr, ja pusaudzis domā šajā virzienā, tad ziniet – nekādu formālu šķēršļu Latvijā iegūt IT augstāko izglītību šobrīd nav. Valsts augstskolas ņem praktiski visus, jo reālu konkursu nav. Aizdomājāties paši, ka varbūt nomainīt karjeru? Pilnveidojiet angļu valodas zināšanas un nodarbojieties ar pašmācību, jo, par laimi, internetā ir aptuveni miljons materiālu par jebkuru IT tēmu. Un pēc tam klauvējiet pie Latvijas IT uzņēmumu durvīm – tajos visos ir kadru trūkums. Un tā nav tikai vietējā problēma – šo trūkumu izjūt visa industrija jebkurā pasaules valstī. Īsāk sakot, nekad vēl Latvijā nav bijis tik viegli iegūt labu augstāko izglītību IT jomā. Skolās datorapmācība nav bijusi tik mūsdienīga kā tagad. Un pilnīgi noteikti pirmo reizi vēsturē IT industrijā Latvijā ienākt ir vienkārši. Industrija ir gatava aprīt jūs un jūsu bērnus . Jautājums ir tikai par to, kādā statusā esat gatavs ierasties uz maltīti – kā ēdiens vai kā pavārs.", "link": "https://www.delfi.lv/bizness/44467736/tehnologijas/49534339/vitalijs-hlapkovskis-latvijas-it-industrija-var-aprit-jus-un-jusu-bernus-esat-tam-gatavi"},
{"title": "LIAA konkursā 'Ideju kauss 2017' triumfē veselīgas iepirkšanās mobilā aplikācija", "category": "Tehnoloģijas", "body": "LIAA informēja, ka \"Foodycheck\" ir radīta patērētājiem, kuri vēlas iepirkties veselīgāk. Tā palīdz ātri un efektīvi orientēties plašajā pārtikas produktu tirdzniecības klāstā, sniedzot caurskatāmu informāciju par produktu sastāvu, to reitingu, veselīgāku produktu alternatīvām un iespēju sameklēt produktus individuālas diētas vajadzībām. Savukārt otrā vieta un naudas balva 5000 eiro apmērā tika piešķirta Līgas Štālas, Anetes Bendikas un Zanes Kārkliņas idejas īstenošanai par brīvdabas bērnudārza \"Ronjas skola\" izveidi. Projekta autores pirmsskolas izglītības iestādi raksturo kā tādu, kurai nav nepieciešamas telpas, jo viss notiek ārpus tām īpaši norobežotā teritorijā - jebkurā publiskā vai privātā mežā, parkā vai citā atbilstošā vietā. Bērniem šādi tiek dota iespēja iepazīt un izpētīt dabu, atrasties svaigā gaisā, veicinot dažādu pieredzi visiem maņu orgāniem, kas ir īpaši svarīgi pirmsskolas vecuma posmā. Par projekta pirmo praktisko realizācijas vietu patlaban panākta vienošanās ar Latvijas Etnogrāfisko brīvdabas muzeju. Tāpat LIAA informēja, ka trešo vietu un 3000 eiro naudas balvu konkursā \"Ideju kauss 2017\" ieguvusi trīs autoru komanda - Māris Belte, Gints Cīrulis un Dmitrijs Drobenkovs - ar radīto projektu par \"Ferterex\" - zemas intensitātes lāzeru fototerapijas ierīci vīrieša neauglības ārstēšanai, kas ir ērti lietojama mājas apstākļos. Ierīce paredzēta spermas kvalitātes uzlabošanai, paaugstinot dzimumšūnu mobilitāti un dzīvotspēju, kas tiešā veidā palielina apaugļošanas iespējamību. Tādējādi projekta autori vēlas palīdzēt daudziem pāriem piepildīt sapni par ilgi gaidītu bērnu un saglabāt ilgstošas attiecības. Sākotnēji ierīci paredzēts izstrādāt, ražot un izplatīt sadarbībā ar reproduktīvās veselības klīnikām. Jau ziņots, ka šodien notika biznesa ideju konkursa \"Ideju kauss 2017\" apbalvošanas ceremonija. Konkursa žūrija 12 finālistu prezentācijas, nosakot trīs labākās biznesa idejas, izvērtēja šā gada 5.decembrī. Žūrijas galvenie vērtēšanas kritēriji bija - novitāte un kvalitāte, biznesa plāns un pati ideja, tās pienesums sabiedrībai pēc realizēšanas. Kopumā konkursam šogad tika iesniegtas 150 idejas, otrajai kārtai tika izvirzītas 78, bet finālā izvēlētas 12 labākās no tām. Lielākā daļa ideju tika pieteiktas informācijas tehnoloģiju (IT), dizaina, pārtikas preču, ēdināšanas un izglītības nozarēs. Pieteikumi saņemti arī ar idejām par bērnu rotaļlietu, lauksaimniecības, medicīnas un veselības, sporta, tirdzniecības, tehnoloģiju un tūrisma preču un pakalpojumu izveidi. Konkurss \"Ideju kauss' šogad notika jau devīto reizi, un tas tika rīkots LIAA projekta \"Inovāciju motivācijas programma\" ietvaros, ko līdzfinansē Eiropas Reģionālās attīstības fonds. Konkurss tiek organizēts sadarbībā ar SIA \"Media Profile\" un akadēmiskajiem partneriem - Rīgas Ekonomikas augstskolu un Latvijas Universitātes Biznesa, vadības un ekonomikas fakultāti.", "link": "https://www.delfi.lv/bizness/44467736/tehnologijas/49550589/liaa-konkursa-ideju-kauss-2017-triumfe-veseligas-iepirksanas-mobila-aplikacija"},
{"title": "Ko mācīties – deviņas jomas IT nozarē, kur var labi nopelnīt", "category": "Tehnoloģijas", "body": "\"Gartner\" analītiskā atskaite ir nevis cipargalvām, bet gan solīdiem biznesmeņiem. Tieši tādēļ skaitļi  šajā atskaitē  ar vairākām nullēm aiz tiem rāda, kurās sfērās ir vērts šobrīd mesties iekšā. Tas gan nenozīmē, ka IT nozarē gaida tikai programmētājus, norāda \"Accenture\" vadītājs Latvijā Maksims Jegorovs. \"Informācijas tehnoloģijas ir plaša nozare, kas dod iespējas cilvēkiem attīstīt savas stiprās puses un labās īpašības apvienot ar IT zināšanām, tādējādi kļūstot par pieprasītiem speciālistiem. Diemžēl IT nozare nav izvairījusies no stereotipu lamatām, kurās sapinās daudzi. Piemēram, cilvēkiem liekas, ka visi ar IT nozari saistītie darbinieki programmē, taču tā nebūt nav. Nozarē pieprasīti ir arī testētāji, sistēmu vai datortīklu administratori, projektu vadītāji, konsultanti, projektētāji-arhitekti, drošības speciālisti, datu analītiķi, UX vai web dizaineri. Pēdējā laikā aktuāla tēma IT nozarē ir viss, kas ir saistīts ar automatizāciju, piemēram, programmatūras procesu automatizācija un biznesa procesu automatizācijas analītika,\" skaidro Jegorovs. Ja aplūko \"Gartner\" atskaiti, tad redzams, ka finansiālā ziņā perspektīvākie ir deviņi IT attīstības virzieni. Ar tiem iepazīties ir noderīgi ne vien jauniešiem, kuri vēl tikai apsver savas karjeras iespējas, bet gan visiem, kuri meklē darbu un domā, kādā virzienā attīstīt karjeru. Šajās IT jomās jau ieplūst milzu nauda. Turklāt tās ir gana aizraujošas gan no tehnoloģiskā skatupunkta, gan arī tāpēc, ka tām ir potenciāls mainīt pasauli. Bet vai tad ne tieši iespēju mainīt pasauli vēlas tie, kuri jau ar to pelna naudu?   2016. gads, šķiet, kļuva par pirmo, kad mākslīgais intelekts (AI) un mašīnmācīšanās no zinātnieku \"spēļmantiņas\" pārvērtās par nopietnu lietu, jo lielākās analītiskās kompānijas iekļāva to savās atskaitēs kā ļoti naudīgu IT virzienu. Un tam ir iemesls – \"Google\", \"Microsoft\" un \"Salesforce\" sāka AI ieviest savos mākoņservisos. \"Tradicionālos algoritmus nomaina daudz komplicētāka tehnika un ļauj radīt sistēmas, kuras saprot, mācās, prognozē, adaptējas un potenciāli darbosies pat autonomi,\" rakstīts \"Gartner\" atskaitē. Saskaņā ar pētnieciskās kompānijas \"Markets and Markets\"  vērtējumu  mākslīgā intelekta risinājumu tirgus no 420 miljoniem ASV dolāru 2014. gadā pieaugs līdz pieciem miljardiem dolāru 2020. gadā.   Varētu teikt, ka šī nozare attiecas uz mākslīgā intelekta sfēru, tomēr analītiķi to izdala atsevišķi. Katram pazīstami viedierīču virtuālie asistenti \"Apple Siri\", \"Microsoft Cortana\" un \"Google Now\", tomēr tie nav vienīgie tirgus dalībnieki. Pietiek tikai \"Apple\" atvērt pieeju \"Siri\" asistentam arī neatkarīgajiem aplikāciju izstrādātājiem, un jau gada laikā uz tā bāzes \"iOS\" platformā būs virkne servisu arī citām aplikācijām, kurās līdz šim vajadzīgais bija jāieraksta ar pirkstiem, bet turpmāk to varēs izdarīt arī ar balsi un pat veidot dialogu. Pēc \"Grand View Research\" analītiķu  domām , 2024. gadā \"inteliģento\" virtuālo asistentu tirgus pieaugs līdz 12 miljardiem ASV dolāru.   \"Gudrās ierīces\" jeb lietu internets arī ir mākslīgā intelekta un mašīnmācīšanās sfēra. Daudzi jau būs dzirdējuši vismaz par gudro sadzīves tehniku, droniem un citām noderīgām lietām – no \"inteliģentiem\" ledusskapjiem līdz robotizētiem putekļsūcējiem un miniatūriem lidojošiem robotiem, kuri novēro laikapstākļus. \"Gartner\" analītiķi pieļauj, ka nākotnē šajā nozarē gudrās lietas iemācīsies mijiedarboties viena ar otru. Kāpēc viedajai mājas atslēgai jums teikt, vai atcerējāties izslēgt gudro gludekli, ja tā var vienkārši \"pateikt\" pašam gludeklim, lai tas izslēdzas, jo neviena cilvēka mājās nav. Un tas ir vienkāršs un sadzīvisks piemērs. Gudrās ierīces, beidzot spējot pilnvērtīgi mijiedarboties viena ar otru, spēs padarīt šo pasauli ērtāku un drošāku. Tomēr nodrošināt to darbību tik un tā vajadzēs cilvēkiem. Pēc \"Markets and Markets\"  aplēsēm , tamlīdzīgu ierīču tirgus piecu gadu laikā pieaugs četrkārtīgi – no 157 miljardiem ASV dolāru 2016. gadā līdz 662 miljardiem dolāru 2021. gadā.   Virtuālās realitātes (VR) un papildinātās realitātes (AR) brilles un ķiveres popularitāti sāka iemantot 2015. gadā, bet šobrīd tās var nopirkt gandrīz uz katra stūra. Tomēr pagaidām tā ir samērā ekskluzīva izklaide un VR risinājumus izmanto tikai kā dārgu spēļmantiņu. Tomēr industrijas analītiķi paredz, ka jau drīz šādu risinājumu sāks izmantot arī uzņēmumi un rūpnīcas. \"Microsoft\" tirdzniecībā ieviesīs savu VR ķiveres versiju \"HoloLens\", un sākotnēji tā būs paredzēta akadēmiskajā un uzņēmējdarbības jomā. Savukārt \"Facebook\" strādā pie biznesa pielietojuma \"Oculus Rift\" ķiverei. Pēc IDC  aplēsēm , AR un VR risinājumu tirgus no \"izklaidējošiem\" 5,2 miljardiem ASV dolāru 2016. gadā pieaugs līdz \"nopietniem\" 162 miljardiem dolāru 2020. gadā.   Līdz šim digitālie dubultnieki – precīzas virtuālās kopijas reāliem priekšmetiem – bija izplatīti tikai tajās jomās, kur to radīšana bija ekonomiski attaisnota. Piemēram, autoražotāji jau vairāk nekā 10 gadus spēkratu drošības uzlabošanai trieciena testus veic ar virtuāliem prototipiem datorā, nevis ar īstiem auto pret betona sienu. \"Gartner\" analītiķi tic, ka jau tuvākajos gados digitālo dubultnieku radīšanas process kļūs vienkāršāks un ātrāks, tādējādi visi to sāks izmantot savā darbā. Autoservisu darbinieki spēkrata diagnostiku veiks tā digitālajam dubultniekam, ņemot vērā tikai elektronisko bloku informāciju. Rūpnīcās strādnieki montāžu mācīsies ar virtuālām detaļām, pirms ķersies pie īstajām. Jebkurā nozarē var atrast scenāriju, kurā ātrāk un ērtāk ir darboties ar digitālo dubultnieku, nevis reālo. \"Gartner\" nepauž konkrētas aplēses par šo nozari, tomēr apgalvo, ka jau tuvāko gadu laikā tiks izstrādāti simtiem miljonu digitālo dubultnieku reāliem priekšmetiem. Kādam nāksies radīt servisus un programmas to radīšanai un uzturēšanai, vai ne?   Blokķēžu tehnoloģija ir transakciju bloku ķēde, kas pazīstama no kriptovalūtu pasaules. Tomēr \"Bitcoin\" pamatā esošā tehnoloģija, kas ļauj \"izsijāt\" reģistrus un datubāzes pa milzum daudz datoriem, ir daudz vērtīgāka par šo kriptovalūtu, un uz tās bāzes tiek radītas programmas finanšu institūcijām, veselības iestādēm u.c. Pēc \"Market Reports Hub\" analītiķu  domām , blokķēžu nozare piecu gadu laikā būtiski pieaugs – no 210 miljoniem ASV dolāru 2016. gadā līdz 2,3 miljardiem dolāru 2021. gadā.   Tiem cilvēkiem, kuri strādā uzziņu biznesā, jāsāk nopietni uztraukties par savu nākotni. Ja ne īstermiņā, tad ilgākā termiņā pilnīgi noteikti. Ja ir viena joma, kuru visskarbāk skārusi mākslīgā intelekta sfēra, tad tie ir sarunu boti, kuri jau kļuvuši tik gudri un attīstīti, ka veiksmīgi sāk aizstāt par zvanu operatoriem strādājošos cilvēkus. Pēc \"Gartner\" domām, tas, ka lielākās kompānijas kā \"Amazon\" un \"Oracle\" veido sarunu botus savām aplikācijām, liecina par to, ka šajā segmentā ieplūst liela nauda. Pēc \"TMA Associates\"  aplēsēm , 2020. gadā sarunu botu tirgus būs 600 miljardu ASV dolāru vērts.   Lai visas gudrās ierīces, mākslīgais intelekts un citas automatizētās sistēmas spētu darboties kopā, būs nepieciešamas dažādas sistēmas un servisi. Tuvākajos gados elektronikas kļūs ievērojami vairāk, tāpēc tās uzturēšanai būs nepieciešama arī visai nopietna infrastruktūra. Angļu valodā šādas sistēmas sauc par \"Mesh App and Service Architecture\" jeb saīsinājumā MASA, un lielākās korporācijas jau aktīvi darbojas šajā sfērā. Pēc \"Markets and Markets\" aplēsēm, 2021. gadā tirgus šajā jomā sasniegs 662 miljardus ASV dolāru.   Skaidrs, ka jaunie risinājumi paver arī jaunas iespējas hakeru uzbrukumiem. Pēc \"Gartner\" analītiķu domām, augstas automatizācijas pasaulē arī drošības sistēmām jābūt augstā līmenī – maksimāli patstāvīgām, ātrām un spējīgām izskaitļot situācijas attīstību vairāku soļus uz priekšu. Vienkāršoti sakot, banālu antivīrusu un statisku drošības IT sistēmu izstrāde jau ir vakardiena. Nākotnē drošības sistēmas vairāk būs līdzīgas tam, ko šodien redzam kinofilmās – runājošas, domājošas, patstāvīgi lēmumus pieņemošas, un procesā tās pielāgosies hakeru darbībai. Pēc \"Research and Markets\"  aplēsēm , 2021. gadā šīs jomas tirgus pieaugs līdz septiņiem miljardiem ASV dolāru.", "link": "https://www.delfi.lv/bizness/44467736/tehnologijas/49534351/ko-macities-devinas-jomas-it-nozare-kur-var-labi-nopelnit"},
{"title": "Palīdzi sev pats: top-17 bezmaksas 'YouTube' video kursi programmēšanā", "category": "Tehnoloģijas", "body": "Turklāt nekur tālu nav jāiet. Latvijas \"Start(IT)\" piedāvā bez maksas apgūt datoriku un programmēšanas pamatus portālā  www.startit.lv . \"Start(IT)\" ir sociāls izglītības projekts ar mērķi palielināt Latvijas skolēnu skaitu, kuri padziļināti apgūst informātiku. Tomēr, ja vēlas uzreiz smelties pasaules pieredzi, tad jāskatās uz Rietumiem. Ir publiski pieejami video kursi. Par to apgūšanu neizsniegs diplomu, taču tie ļauj gūt ieskatu tajā, ko programmētājiem pasniedz augstskolās. Jā, šie kursi vairumā gadījumu ir angļu valodā, tomēr bez šīs valodas zināšanām kaut sarunvalodas līmenī par programmētāju kļūti ir gandrīz neiespējami. Visi kvalitatīvākie resursi, grāmatas, diskusiju forumi utt. ir angļu valodā. Galvenā šādu video kursu priekšrocība ir, ka tie nav sarežģīti un tos skatīties ir drīzāk aizraujoši.   Daniels Šifmans ir ļoti pievilcīgs un harismātisks. Viņš zina, par ko runā, un spēj paskaidrot tā, lai saprastu arī visi pārējie. Saprotat un atceraties. Šis ir viens no vislabākajiem kursiem iesācējiem, kas sniedz vispārēju ieskatu tajā, ar ko savā darbā jāsaskaras programmētājam.   C++ ir sarežģīta programmēšanas valoda, īpaši iesācējiem. Tomēr labums ir tāds, ka mūsdienās tās mācīšanās nav obligāti nepieciešama – ir vienkāršākās un pieprasītākas programmēšanas valodas. Ja kādu iemeslu dēļ nepieciešama tieši šī vai arī vēlaties par to gūt priekšstatu, tad \"Enigneer4Free\" kurss ir viens no vislabākajiem. Starp citu, šajā \"YouTube\" kanālā ir arī kvalitatīvi video, kuros izskaidrota algebra, augstākā matemātika un mehānika.   C# jeb \"C Sharp\" ir lieliska programmēšanas valoda, diezgan populāra un pieprasīta nozarē. Ja esat jau pazīstami ar \"Java\" vai jebkuru citu \".NET\" saimes valodu, piemēram, \"VB.NET\", tad iemācīties C# ir diezgan viegli. Arī iesācējiem šis kurss ir piemērots. Starp citu, šīs programmēšanas valodas radītāji specializējas spēļu izstrādes kursos, kas ir pat ļoti labi, jo spēļu industrijā šī valoda ir viena no izplatītākajām.   Ja esat iesācējs, tad skatieties \"Java iesācējiem\", bet vispār šajā \"YouTube\" kanālā ir daudz dažādu kursu, kas veltīti šai ļoti populārajai un pieprasītajai programmēšanas valodai Latvijā. Starp tām ir \"Java 8\", \"JavaFX\", \"Java Multithreading\" un citas.   Vēl viena ļoti populārā un Latvijā pieprasīta programmēšanas valoda ir \"JavaScript\". Šīs valodas īpatnība ir tā, ka šī valoda ir ļoti elastīga un tās apgūšanas procesā var \"pielipt\" kaitīgs ieradums \"nogriezt stūrus\", kas vēlāk atspēlēsies. Šis Kventina Vatsa kurss ieliek gruntīgu pamatu un māca programmēt \"JavaScript\" valodā pareizi.   \"Python\" tiek uzskatīta par vienu no labākajām valodām, kuru mācīt programmētājiem, īpaši, ja tie ir vēl bērni. Tā ir vienkārša, viegli un intuitīvi saprotama. Savukārt šis video kurss ir viens no saprotamākajiem tieši iesācējiem.   Šī ir interesanta programmēšanas valoda, tomēr viegli nepadodas tiem, kuriem jau ir zināšanas \"Java\" vai C# –, ja šīs valodas nezināt, tad \"Ruby\" apgūt būs pat vieglāk. Taisnības labad jāatzīmē, ka \"Ruby\" valodai ir diezgan šaurs pielietojums. Kaut arī ar to var programmēt \"visu\", tomēr pamatā to izmanto web-izstrādē.   \"Android\" ir vislētākais un visvienkāršākais ceļš, kā realizēt ideju par mobilo aplikāciju. Un arī šajā platformā programmētāju pastāvīgi trūkst (tiesa, ne gluži Latvijā). Vienīgais būtiskais trūkums – bez \"Java\" valodas pārzināšanas \"Android\" izstrādei labāk netuvoties. Bet, ja ir \"Java\" zināšanas, tad šis video kurss ir viens no labākajiem iesācējiem.   Kādreiz \"iOS\" platformai aplikācijas rakstīja ar \"Objective C\", tomēr laiks ritējis uz priekšu, un šodien \"Swift\" ir kļuvis par standartu. Tādēļ, ja padomā ir izstrāde \"iOS\" platformai, tad jāapgūst tieši \"Swift\". Šis video kurss nav paredzēts pilnīgiem zaļknābjiem, bet gan programmētājiem ar kaut minimālu pieredzi.   Ja godīgi, tad, pirms ķerties pie \"JavaScript\", nenāktu par ļaunu gūt priekšstatu par \"vecajām\" abreviatūrām, kā HTML un CSS. Šis ir ļoti svaigs un ļoti aizraujošs kurss, rekomendējam! Ja vēlaties ar \"Python\" piedalīties web-izstrādē, tad labāk apgūt kādu darba vidi. Viena no labākajām ir \"Flask\", kurā liela priekšrocība ir virkne spraudņu (plug-in) dažādām dzīves situācijām. Kad būsiet apguvuši iesācēju kursu, tad tajā pašā \"YouTube\" kanālā pievērsieties arī sarežģītākiem kursiem. Ja \"Flask\" šķiet pārāk vienkāršs vai neinteresants, tad var pievērsties \"Django\", ko biežāk izmanto lielās korporācijās. Tomēr brīdinām – šī programmēšanas valoda var nebūt pa spēkiem pilnīgam iesācējam. Piedaloties web-izstrādē ar \"Ruby\", neiztikt bez \"Ruby on Rails\" apguves. Šajā pašā \"YouTube\" kanālā ir arī PHO un \"MySQL\" apmācības.   Spēļu izstrādei pastāv desmitiem populāru un bieži izmantotu programmu un valodu, tomēr \"Unity\", lai arī nav jaudīgākā, noteikti ir draudzīgākā iesācējiem. Internetā atrodams vairāk nekā pusotrs tūkstotis dažādu kursu šīs vides apmācībā, tomēr šis ir viens no vislabākajiem. Tikai ņemiet vērā – ja esat pilnīgs zaļknābis, tad labāk sākt ar iepriekšminētā C# pamatiem. Kad paši pamati jau apgūti, var ielūkoties šī profesionāļa darbā, kuram ir arī apmācības par to, kā radīt, piemēram, kosmisko šaudīšanās spēli. Savukārt \"Unreal Engine 4\" izmanto C++, nevis C#, tā kā pirms šī kursa ieteicams apgūt C++ pamatus. Kaut gan viss atkarīgs no ieceres – \"Unreal Engine 4\" var iztikt arī bez C++ zināšanām, ja izmanto \"Blueprint\" – skriptu valodu, kura ļauj radīt spēli burtiski bez nevienas koda rindiņas uzrakstīšanas. Šis video kurss ir tieši par to. Visbeidzot, ja vēlaties rakstīt spēles \"Android\" platformai vai arī spēles, kuras var palaist interneta pārlūkā, tad jāiemācās darboties ar \"LibGDX\". Tomēr iesācējiem tas nav visai draudzīgs, un pamata nosacījums ir \"Java\" zināšanas.", "link": "https://www.delfi.lv/bizness/44467736/tehnologijas/49534343/palidzi-sev-pats-top-17-bezmaksas-youtube-video-kursi-programmesana"},
{"title": "LG slavenajā Lasvegasas izstādē sola izrādīt monitorus ar 'Nano IPS'", "category": "Tehnoloģijas", "body": "LG uzlabojis HDR600, paaugstinot maksimālā gaišuma dinamisko diapazonu un pievienojot jaunu savienojamību ar \"Thunderbolt 3\". Starp jaunajiem modeļiem atrodams arī LG 32 collu UHD 4K monitors (modelis - 32UK950), kas ir pirmais, kas uzņēmumā piedāvā moderno \"Nano IPS\" tehnoloģiju. Šī tehnoloģija LCD ekrānā pielieto nanometra izmēra daļiņas, lai absorbētu liekos gaismas viļņu garumus, kas uzlabo ekrāna krāsu intensitāti un dzidrumu precīzākai un reālākai skatīšanās pieredzei. Šis LG monitors spēj attēlot 98% no DCI-P3 krāsu spektra, kas, kā apgalvo kompānija, pielīdzināms monitoriem, kurus izmanto Holivudas filmu apstrādei. Tāpat šim modelim ir pirmā \"Thunderbolt 3\" ekrāna pieslēguma iespēja, lai nodrošinātu duālu 4K monitoru uzstādīšanu. Šis LG monitors spēj pieslēgties tādiem \"Thunderbolt 3\" portatīvajiem datoriem kā \"Macbook Pro\", izmantojot vienu aktīvo \"Thunderbolt 3\" kabeli bez lādēšanas adapteriem vai nepievilcīgiem USB kabeļiem. Šī monitora vienīgais \"Thunderbolt 3\" kabelis pārraida 4K saturu un skaņu, vienlaikus nodrošinot enerģiju, lai darbinātu 60W portatīvo datoru. Lasvegasā notiekošajā starptautiskajā patērētāju elektronikas izstādē CES, kā ierasts, savas jaunās ierīces un inovācijas prezentēs gan labi pazīstami ražotāji, gan iesācēji, kas meklē atbalstu savu ideju īstenošanai.", "link": "https://www.delfi.lv/bizness/44467736/tehnologijas/49575667/lg-slavenaja-lasvegasas-izstade-sola-izradit-monitorus-ar-nano-ips"},
{"title": "Bezpilota auto attīstība: LG nolemj sadarboties ar 'HERE Technologies'", "category": "Tehnoloģijas", "body": "\" LG Electronics \" (LG) sācis sadarbību ar digitālās kartēšanas un vietas noteikšanas pakalpojumu sniedzēju \"HERE Technologies\" (HERE), lai piedāvātu nākamās paaudzes telemātikas risinājumus pašbraucošajiem automobiļiem, portālu \"Delfi\" informēja kompānijā. Šis risinājums, kā skaidro kompānija, apvieno LG telemātikas tehnoloģiju ar augstas precizitātes karšu datu un vietas noteikšanas pakalpojumiem, ko nodrošina \"HERE Open Location\" platforma. \"Šīs partnerattiecības piedāvās autoražotājiem visā pasaulē stabilu un drošu datu komunikāciju centru automatizētām un pilnībā pašbraucošām automašīnām,\" pauž kompānijas pārstāvji. Telemātika ir nozare, kas apvieno telekomunikāciju un informātiku, lai nodrošinātu transportlīdzekļiem tādus drošības un izklaides pakalpojumus kā navigācija, atrašanās vietas noteikšana un ārkārtas signālu nosūtīšana ar dažādām komunikācijas tehnoloģijām, sākot ar GPS un DMB (digitālās multimediju pārraides) tīkliem un beidzot ar \"Bluetooth\", Wi-Fi un mobilajiem savienojumiem. LG kopš 2013. gada apņēmies ieviest tirgū nākamās paaudzes risinājumus, kas piedāvā augstas precizitātes karšu informāciju, lai apmierinātu strauju izaugsmi piedzīvojošās pašbraucošo transportlīdzekļu nozares prasības. HERE ir viens no pasaulē vadošajiem karšu datu un atrašanās vietas noteikšanas pakalpojumu sniedzējs autorūpniecības nozarei. Uzņēmuma tehnoloģija tiek izmantota vairāk nekā 100 miljonos automašīnu. HERE sadarbojas ar autoražotājiem, lai izstrādātu \"HD Live Map\", kas ir precīzs mākoņdatos bāzēts karšu pakalpojums, kas atbalsta savienotas ADAS (modernas autovadītāja atbalsta sistēmas) un automatizētus braukšanas risinājumus. \"HD Live Map\" identificē visus ceļu un apkārtnes elementus, tostarp ceļa marķējumus, ceļa zīmes, gājēju pārejas, ātruma ierobežojuma zīmes un luksoforus. Sensori transportlīdzekļa ADAS sistēmā, kas sastāv no kamerām, radariem un aerolāzerskenēšanas, nolasa apkārtējo vidi un nosūta datus mākonim kopā ar informāciju par blakus esošajiem transportlīdzekļiem, kas ievākta ar V2X (\"Vehicle-to-Everything\"). Visa ievāktā informācija tiek atkārtoti analizēta un pārraidīta uz transportlīdzekļu telemātikas sistēmām pielāgotai un automatizētai braukšanas informācijai. Uzņēmums HERE mediju uzmanību ieguva 2015. gadā, kad pasaulē zināmas auto ražotāju kompānijas - \"Audi\", BMW un \"Daimler\" - konsorcijs iegādājās HERE. Uzņēmums kopš tā laika piesaistījis papildu investorus.", "link": "https://www.delfi.lv/bizness/44467736/tehnologijas/49587897/bezpilota-auto-attistiba-lg-nolemj-sadarboties-ar-here-technologies"},
{"title": "'Facebook' sāks vērtēt medijus pēc to uzticamības", "category": "Tehnoloģijas", "body": "Sociālais tīkls \" Facebook \" jau iepriekš paziņojis, ka samazinās mediju ziņojumu apjomu, ko savos profilos redz tīkla lietotāji. Piektdien uzņēmums informējis, ka to, kuru ziņu organizāciju publikācijas būs redzamas, noteiks konkrētā medija uzticamība. Kā vēsta \"Bloomberg\", uzticamība tiks vērtēta, balstoties uz \"Facebook\" lietotāju aptauju. Tās rezultātā portāli un raidsabiedrības iegūs reitingu, kas savukārt ietekmēs to, cik bieži un kādā apjomā sociālā tīkla lietotāji redzēs konkrēto organizāciju ierakstus. Pēc šīm pārmaiņām informācijā, ko sociālajā tīklā redzēs tā lietotāji, mediju satura īpatsvars samazināsies no 5% uz 4%. \"Facebook\" iepriekš plaši kritizēts par to, ka šī platforma plaši izmantota nepatiesu ziņu un dezinformācijas izplatīšanai,  tostarp Latvijā.", "link": "https://www.delfi.lv/bizness/44467736/tehnologijas/49660685/facebook-saks-vertet-medijus-pec-to-uzticamibas"},
{"title": "'Exigen Services Latvia': nepiedalījāmies e-veselības izstrādē, bet nodrošinājām VID sistēmas sadarbību", "category": "Tehnoloģijas", "body": "Kā iepriekš informēja Nacionālais veselības dienests (NVD), kopējā summa par e-veselības sistēmas Eiropas Reģionālā attīstības fonda projektiem veido 10,2 miljonus eiro, tostarp 3,2 miljoni tika atvēlēti e-veselības integrētās informācijas sistēmas attīstībai, un šo projektu īstenoja SIA \"Lattelecom\" un AS \"Exigen services Latvia\". Šim apgalvojumam nepiekrīt \"Exigen Services Latvia\", kura pārstāve norādīja, ka NVD sniegtā informācija esot nepatiesa, jo uzņēmums nav piedalījies nevienā no e-veselības izstrādes aktivitātēm, bet gan Valsts ieņēmumu dienesta ( VID ) projektā izveidoja informācijas saņemšanu caur e-darbnespējas lapām. \"Medijiem sniegta nepatiesa informācija, kas cita starpā ceļ neslavu tajā pieminētajiem komersantiem, kas nav piedalījušies e-veselības izstrādē,\" pauda Bibika. Pēc Bibikas paustā, \"Exigen Services Latvia\" neapmierināts ar NVD rīcību patlaban gatavo \"smagu vēstuli\" dienestam. \"Nevienā brīdī neesam bijuši klāt ne pie koncepcijas, ne pie arhitektūras, ne pie izstrādes procesa, esam tādi paši kā diezgan daudzi uzņēmumi, piemēram, \"Ārsta birojs\", kas taisa saskarsmi ar e-veselību, līdz ar to mums ar e-veselības izstrādāšanu nav nekāda sakara,\" uzsvēra Bibika. Savukārt NVD pārstāve Evija Štālberga skaidroja, ka dienestam, VID un \"Exigen Services Latvia\" bija trīspusējs līgums par datu apmaiņu un e-darbnespējas lapas atspoguļošanu VID Elektroniskās deklarēšanas sistēmā (EDS). \"Viņi nodrošināja, ka e-darbnespējas lapas, kas tiek rakstītas e-veselības sistēmā, tiek atspoguļotas VID EDS,\" piebilda Štālberga. Kā ziņots, no 1.janvāra Latvijā sākta obligāta valsts e-veselības sistēmas lietošana, kas paredz, ka turpmāk darbnespējas lapu un valsts kompensējamo zāļu recepšu aprite būs tikai elektroniska.", "link": "https://www.delfi.lv/bizness/44467736/tehnologijas/49664919/exigen-services-latvia-nepiedalijamies-e-veselibas-izstrade-bet-nodrosinajam-vid-sistemas-sadarbibu"},
{"title": "'TechChill' iepazīstinās ar Latvijas veiksmīgajiem startapiem", "category": "Tehnoloģijas", "body": "Šogad konference norisināsies divu dienu garumā VEF Kultūras pilī, un uz paralēlām trīs skatuvēm kāps 100 runātāji - gan Latvijas veiksmes stāsti, gan starptautiski eksperti. \"Nozīmīgu lomu konferences plašajā programmā šogad ieņem \"Magnetic Latvia\" skatuve, kas aplūkos aktuālākos startapu nozares jaunumus un tendences, dalīsies iedvesmas stāstos un pieredzē par to, kā uzsākt savu biznesu, nodrošinot tā attīstību un konkurētspēju arī globālā mērogā, kā arī apskatīs Latvijas piedāvātās atbalsta iespējas sekmīgas uzņēmējdarbības veicināšanai,\" skaidro pasākuma pārstāvji. \"Jaunuzņēmumiem piemīt liels izaugsmes potenciāls, kas nākotnē nesīs labumu visai tautsaimniecībai kopumā, piesaistot investīcijas, radot jaunas darba vietas un veicinot Latvijas atpazīstamību pasaulē. \"TechChill\" ietvaros izmantosim iespēju vienkopus sastapt Baltijas jaunuzņēmumus, lai informētu par Latvijas priekšrocībām uzņēmējdarbības attīstīšanā un LIAA piedāvājumu uzņēmumu izaugsmes un konkurētspējas sekmēšanai,\" komentē Latvijas Investīciju un attīstības aģentūras (LIAA) direktors Andris Ozols. Ceturtdien, 8. februārī uz Magnetic Latvia skatuves TechChill ietvaros kāps gan daudzsološo pašmāju un ārvalstu uzņēmumu dibinātāji un vadītāji no \"Fundwise\", \"Nordigen\", \"Sonarworks\", \"Lightneer\", \"Nordic Web\", \"Tech Nordic Advocates\", \"Iconic\", \"Superhero Capital\", \"Startup Sesame\", \"Venturebeat\" un \"Be-With\", gan arī ekonomikas ministrs Arvils Ašeradens un LIAA direktors Andris Ozols, kā arī LIAA, \"Startin.lv\" un \"Startup Wise Guys\" vadošie pārstāvji startapu atbalsta jautājumos, lai runātu par tādām tēmām kā tehnoloģiju ekosistēmas veidošana, Latvijas startapu vides straujā attīstība, finansiālā atbalsta piesaiste, profesionālo neveiksmju pārvarēšana. Arī konferences otrajā dienā \"Magnetic Latvia\" skatuve pulcēs virkni pieredzes bagātu nozares lietpratēju, lai kopīgi diskutētu par gudru investīciju piesaisti, starptautiskiem panākumiem un jauno uzņēmumu izaugsmes veicināšanu, veiksmīgu sevis prezentēšanu, jaunu noieta tirgu iekarošanu, globālo iespēju izmantošanu un kriptovalūtu aizvien pieaugošo aktualitāti, kā arī dalītos savā pieredzē un karjeras laikā gūtajās atziņās ceļā uz panākumiem. Klātesošo ekspertu vidū būs pārstāvji no tādiem starptautisku atzinību guvušiem uzņēmumiem un institūcijām kā \"Mintos\", \"Revolut\", \"EBRD Venture Capital\", \"Launchhub Ventures\", \"Hoxton Ventures\", \"EDT Foundation\", \"Nordic Business Angel Network\", LIAA, \"500 Startups\", \"Blockchain Technologies Corporation\" un \"Younoodle\". Kā iepriekš ziņots, tehnoloģiju konferences \"TechChill\" ietvaros apmeklētājiem divu dienu garumā būs iespēja iedvesmoties uz trīs skatuvēm, uz kurām uzstāsies gan dažādu pasaulē atzītu un strauji augošu uzņēmumu dibinātāji, gan arī vadošo tehnoloģiju mediji, investori un uzlecošie startapu nozares censoņi. Jaunajiem uzņēmējiem, kā sola pasākuma rīkotāji, tas nozīmē plašas iespējas satikt jaunus partnerus, piesaistīt darbiniekus, novērtēt potenciālos darba devējus, uzrunāt potenciālos investorus un iepazīties ar jaunākajām tendencēm tehnoloģiju nozarē, sacenošoties arī par iespēju laimēt naudas balvu 10 000 eiro vērtībā no \"TechChill\" sava biznesa tālākai attīstīšanai.", "link": "https://www.delfi.lv/bizness/44467736/tehnologijas/49702909/techchill-iepazistinas-ar-latvijas-veiksmigajiem-startapiem"},
{"title": "'Amazon' darbinieki neizpratnē par uzņēmuma vēlmi izmantot izsekošanas ierīces", "category": "Tehnoloģijas", "body": "\" Amazon \" ideja par darbiniekiem valkājamām preču izsekošanas aprocēm radījusi pamatīgu satraukumu uzņēmumā strādājošo vidū, vēsta \"CNN Money\". \"Amazon\" darbinieki, kā atgādina \"CNN Money\", jau gadiem ilgi sūdzas par nelabvēlīgiem darba apstākļiem – starp garajām darba stundām esot vien neilgi pārtraukumi, no darba devēja puses esot liels spiediens un par to visu tiekot maksāts neadekvāti zems atalgojums. Kompānijas ideja par jauno izsekošanas tehnoloģiju paredz, ka darbiniekiem būtu jānēsā ierīce, kas viegli ievibrētos ik reizi, kad kāda prece tiktu izkustināta no tai paredzētās vietas. Ierīce dotu iespēju ievākt detalizētu informāciju par katru darbinieka soli, došanos uz labierīcībām, laika periodiem, kad un cik ilgi bijušas atpūtas pauzes. \"Darbinieku un darba devēju attiecības pēc šādas tehnoloģijas ieviešanas varētu būt vēl saspringtākas,\" iniciatīvu komentē tiesību konsultāciju biroja darbiniece Keita Bišofa. \"Mūsu nodomi ir pārprasti,\" medijam skaidro \"Amazon\" runasvīrs. \"Izsekošanas aproces ieviešana atvieglotu darbinieku darbu. Viņiem vairs nebūtu jāuzrauga novērošanas kameras, nebūtu jāizmanto skeneri, ienākot un izejot no telpas,\" papildina uzņēmuma pārstāvis. Lai gan arī ierīces patenta aprakstā izskaidrots, ka tā paredzēta, lai ievāktu informāciju par inventāru, nevis par darbiniekiem, tā tomēr darbinieku uzticību nav ieguvusi. Iespējams, liela daļa darbinieku pēc tehnoloģijas ieviešanas varētu no darba aiziet, papildina \"CNN Money\". \"Amazon\" regulāri savās noliktavās izmēģina dažādas darba ražīgumu veicinošas tehnoloģijas. Pašlaik, piemēram, noliktavās darbojas arī roboti, kas ieprogrammēti darbu veikt tāpat kā cilvēki.", "link": "https://www.delfi.lv/bizness/44467736/tehnologijas/49711935/amazon-darbinieki-neizpratne-par-uznemuma-velmi-izmantot-izsekosanas-ierices"},
{"title": "Sākas tehnoloģiju un startapu konference 'TechChill'", "category": "Tehnoloģijas", "body": "\"TechChill\" ir Latvijas startapu nozares gada lielākais notikums, ko šogad kopumā apmeklēs jau teju 2000 dalībnieki. Šogad konference norisināsies divu dienu garumā VEF Kultūras pilī, un uz paralēlām trīs skatuvēm kāps 100 runātāji - gan Latvijas veiksmes stāsti, gan starptautiski eksperti. Nozīmīgu lomu konferences plašajā programmā šogad ieņem \"Magnetic Latvia\" skatuve, kas aplūkos aktuālākos startapu nozares jaunumus un tendences, dalīsies iedvesmas stāstos un pieredzē par to, kā uzsākt savu biznesu, nodrošinot tā attīstību un konkurētspēju arī globālā mērogā, kā arī apskatīs Latvijas piedāvātās atbalsta iespējas sekmīgas uzņēmējdarbības veicināšanai. Ceturtdien, 8. februārī uz Magnetic Latvia skatuves TechChill ietvaros kāps gan daudzsološo pašmāju un ārvalstu uzņēmumu dibinātāji un vadītāji no \"Fundwise\", \"Nordigen\", \"Sonarworks\", \"Lightneer\", \"Nordic Web\", \"Tech Nordic Advocates\", \"Iconic\", \"Superhero Capital\", \"Startup Sesame\", \"Venturebeat\" un \"Be-With\", gan arī ekonomikas ministrs Arvils Ašeradens un LIAA direktors Andris Ozols, kā arī LIAA, \"Startin.lv\" un \"Startup Wise Guys\" vadošie pārstāvji startapu atbalsta jautājumos, lai runātu par tādām tēmām kā tehnoloģiju ekosistēmas veidošana, Latvijas startapu vides straujā attīstība, finansiālā atbalsta piesaiste, profesionālo neveiksmju pārvarēšana. Arī konferences otrajā dienā \"Magnetic Latvia\" skatuve pulcēs virkni pieredzes bagātu nozares lietpratēju, lai kopīgi diskutētu par gudru investīciju piesaisti, starptautiskiem panākumiem un jauno uzņēmumu izaugsmes veicināšanu, veiksmīgu sevis prezentēšanu, jaunu noieta tirgu iekarošanu, globālo iespēju izmantošanu un kriptovalūtu aizvien pieaugošo aktualitāti, kā arī dalītos savā pieredzē un karjeras laikā gūtajās atziņās ceļā uz panākumiem. Klātesošo ekspertu vidū būs pārstāvji no tādiem starptautisku atzinību guvušiem uzņēmumiem un institūcijām kā \"Mintos\", \"Revolut\", \"EBRD Venture Capital\", \"Launchhub Ventures\", \"Hoxton Ventures\", \"EDT Foundation\", \"Nordic Business Angel Network\", LIAA, \"500 Startups\", \"Blockchain Technologies Corporation\" un \"Younoodle\". Kā iepriekš ziņots, tehnoloģiju konferences \"TechChill\" ietvaros apmeklētājiem divu dienu garumā būs iespēja iedvesmoties uz trīs skatuvēm, uz kurām uzstāsies gan dažādu pasaulē atzītu un strauji augošu uzņēmumu dibinātāji, gan arī vadošo tehnoloģiju mediji, investori un uzlecošie startapu nozares censoņi. Jaunajiem uzņēmējiem, kā sola pasākuma rīkotāji, tas nozīmē plašas iespējas satikt jaunus partnerus, piesaistīt darbiniekus, novērtēt potenciālos darba devējus, uzrunāt potenciālos investorus un iepazīties ar jaunākajām tendencēm tehnoloģiju nozarē, sacenošoties arī par iespēju laimēt naudas balvu 10 000 eiro vērtībā no \"TechChill\" sava biznesa tālākai attīstīšanai. Pilna konferences programma pieejama  šeit .", "link": "https://www.delfi.lv/bizness/44467736/tehnologijas/49721851/sakas-tehnologiju-un-startapu-konference-techchill"},
{"title": "Foto: 'TechChill' pirmā diena pulcē tehnoloģiju uzņēmumus un fanus", "category": "Tehnoloģijas", "body": "\"TechChill\" ir Latvijas startapu nozares gada lielākais notikums, ko šogad kopumā apmeklēs jau teju 2000 dalībnieki. Šogad konference norisināsies divu dienu garumā VEF Kultūras pilī, un uz paralēlām trīs skatuvēm kāps 100 runātāji - gan Latvijas veiksmes stāsti, gan starptautiski eksperti. Nozīmīgu lomu konferences plašajā programmā šogad ieņem \"Magnetic Latvia\" skatuve, kas aplūkos aktuālākos startapu nozares jaunumus un tendences, dalīsies iedvesmas stāstos un pieredzē par to, kā uzsākt savu biznesu, nodrošinot tā attīstību un konkurētspēju arī globālā mērogā, kā arī apskatīs Latvijas piedāvātās atbalsta iespējas sekmīgas uzņēmējdarbības veicināšanai. Ceturtdien, 8. februārī uz \"Magnetic Latvia\" skatuves \"TechChill\" ietvaros kāpa gan daudzsološo pašmāju un ārvalstu uzņēmumu dibinātāji un vadītāji no \"Fundwise\", \"Nordigen\", \"Sonarworks\", \"Lightneer\", \"Nordic Web\", \"Tech Nordic Advocates\", \"Iconic\", \"Superhero Capital\", \"Startup Sesame\", \"Venturebeat\" un \"Be-With\", gan arī ekonomikas ministrs Arvils Ašeradens un LIAA direktors Andris Ozols, kā arī LIAA, \"Startin.lv\" un \"Startup Wise Guys\" vadošie pārstāvji startapu atbalsta jautājumos, runājot par tādām tēmām kā tehnoloģiju ekosistēmas veidošana, Latvijas startapu vides straujā attīstība, finansiālā atbalsta piesaiste, profesionālo neveiksmju pārvarēšana. Konferences programma pieejama  šeit , bet pilna foto izlase aplūkojama  šeit.", "link": "https://www.delfi.lv/bizness/44467736/tehnologijas/49725407/foto-techchill-pirma-diena-pulce-tehnologiju-uznemumus-un-fanus"},
{"title": "Investējot 1,27 miljonus eiro, 'Bite' ar 4G+ tehnoloģiju aprīko 80 bāzes stacijas", "category": "Tehnoloģijas", "body": "Investējot 1,27 miljonus eiro, mobilo sakaru operators \" Bite Latvija \" (\"Bite\") ar 4G+ tehnoloģiju aprīkojusi 80 bāzes staciju visā Latvijā, informēja uzņēmuma pārstāvji. \"Attīstoties tehnoloģijām un mobilo sakaru pakalpojumiem kļūstot pieejamākiem, to lietotāji kļūst aizvien prasīgāki. Tā, ja vēl salīdzinoši nesen mobilais internets bija teju ekskluzīvs pakalpojums, šobrīd ir kļuvis par ikdienas nepieciešamības preci, jo nodrošina operatīvu informācijas apmaiņu teju jebkurā vietā un laikā. Tālab nepārtraukti strādājam pie interneta pārklājuma paplašināšanas un jaudas palielināšanas, turklāt ne vien Rīgā, bet arī reģionos, kuru iedzīvotāji ir visnotaļ aktīvi datu lietotāji. Piemēram, Latgalē vien kopējais mobilā interneta patēriņš \"Bites\" tīklā šogad ir palielinājies par 30%, bet patēriņš uz vienu lietotāju - par 91%,\" skaidroja uzņēmuma tīkla inženieris Aleksandrs Beļajevs. Viņš arī norādīja, ka tieši interneta patēriņa pieaugums ir viens no noteicošajiem faktoriem, izvēloties apdzīvotas vietas, kurās \"Bite\" ievieš jaunākās mobilās tehnoloģijas, piemēram, 4G+ internetu, kas nodrošina mobilā interneta ātrumu no 40 līdz 70 megabitiem sekundē un pašlaik ir pieejams 66% Latvijas iedzīvotāju. \"Nenoliedzami, ar šo projektu darbs pie \"Bites\" tīkla infrastruktūras attīstīšanas neapstāsies. Mēs turpinām aktīvi strādāt pie interneta ātruma un jaudas palielināšanas visā Latvijā, lai varētu gan apmierināt aizvien pieaugošās klientu prasības, gan arī uzlabot viņu mobilo sakaru lietošanas pieredzi. Piemēram, nākamgad plānojam aprīkot ar 4G+ internetu vēl vairākus desmitus bāzes staciju,\" atklāja Beļajevs. Šogad ar 4G+ internetu aprīkoti vairāk nekā 80 bāzes staciju kopumā 44 apdzīvotās vietās - Aizkrauklē, Aizputē, Alūksnē, Apē, Ānē, Bauskā, Brocēnos, Cēsīs, Daugavpilī, Dobelē, Elejā, Glūdā, Gulbenē, Ilūkstē, Jelgavā, Jēkabpilī, Jūrmalā, Kalkūnos, Kandavā, Kroņaucē, Kuldīgā, Ķegumā, Lielvārdē, Liepā, Liepājā, Liepiņās, Limbažos, Ludzā, Madonā, Mazsalacā, Ozolniekos, Rēzeknē, Rīgā, Rūjienā, Sabilē, Salacgrīvā, Saldū, Secē, Skrīveros, Talsos, Tīnūžos, Tukumā, Valmierā un Ventspilī. Pirmās 4G+ bāzes stacijas \"Bite\" atklāja 2015.gada sākumā. Jau ziņots, ka \"Bite\" apgrozījums pagājušajā gadā bija 78,971 miljons eiro, kas ir par 17,4% vairāk nekā 2015.gadā, savukārt uzņēmuma peļņa pieauga par 39,7% un bija 7,345 miljoni eiro. \"Bite Latvija\" pamatkapitāls ir 99,085 miljoni eiro, un tas pilnībā pieder Lietuvā reģistrētajam \"Bite Lietuva\".", "link": "https://www.delfi.lv/bizness/44467736/tehnologijas/49308375/investejot-1-27-miljonus-eiro-bite-ar-4g-tehnologiju-apriko-80-bazes-stacijas"},
{"title": "Satiksmes ministrijas piedāvātie noteikumi 'Taxify' būtu nāvējoši, brīdina uzņēmums", "category": "Tehnoloģijas", "body": "Igaunijas uzņēmuma \" Taxify \" brīdinājums par aiziešanu no Latvijas nav tikai marketinga triks, bet gan reāls risks, kas var piepildīties, ja tiks apstiprināti Satiksmes ministrijas (SM) piedāvātie noteikumi kopbraukšanas regulējumā, sarunā ar portālu \"Delfi\" sacīja kompānijas vadītājs Martins Villigs. Jau ziņots, ka pretēji sākotnējai iecerei nodrošināt iespēju pasažieru pārvadājumu pakalpojumus veikt arī privātpersonām, jaunie  Satiksmes ministrijas  piedāvātie noteikumi to neparedz. Tāpēc kopbraukšanas pakalpojumu sniedzējs \" Taxify \"  paredz iespēju pamest  Latvijas tirgu, ja plānotais regulējums stāsies spēkā bez izmaiņām. Sarunā ar \"Delfi\" Villigs arī skaidro, ka jaunie noteikumi par privātpersonām kā šoferiem nav vienīgais iemesls \"Taxify\" bažām par turpmāko darbu Latvijā. Gandrīz neiespējami esot izpildīt prasību uzņēmumam nodrošināt serverus datu glabāšanai Latvijā. Viņš uzsver, ka globālās kompānijas datus glabā vienuviet, piemēram, \"Taxify\" – Vācijā. Lai to mainītu, nāktos veikt ievērojamas investīcijas tikai \"šādas birokrātiskas prasības dēļ\". \"Mēs nezinām, kāds ir šī regulējuma mērķis un kas aiz tā stāv. Ja mēs izmantojam veselo saprātu, tad redzams, ka kāds aktīvi jaunos noteikumus aizstāv. Parasti, kad pieņem kādu likumu, tad skatās, kam tas dos kādu labumu. Šajā gadījumā primāri skatās uz uzņēmumiem, tradicionālajām taksometru kompānijām, bet uz klientiem nē. Klienti šādu noteikumu gadījumā noteikti zaudēs,\" sacīja Villigs. \"Šobrīd cenšamies aktīvi runāt ar ministrijām, varas iestādēm un dalīties ar pieredzi, kā kopbraukšana tiek regulēta citās valstīs. Mēs stāstām, ka arī Lietuvā un Igaunijā šie likumi jau ir pieņemti un kā tie attīstās. Tur nozare attīstās, un pastāv dabiska tirgus konkurence,\" sacīja Villigs. \"Ja šis jaunais regulējums tradicionālajām kompānijām izskatās pieņemams, tad kopbraukšanai - nāvējošs,\" sacīja Villigs, piebilstot, ka jaunie noteikumi privātos šoferus noslogotu ar milzīgu birokrātiju, tādējādi šie autovadītāji varētu arī atteikties no šāda darba. Viņš skaidro, ka lielākajai daļai privāto šoferu \"Taxify\" nav pamatdarbs, bet gan piepelnīšanās iespēja, tāpēc grūti izprotams, kāpēc valsts tos grib vērtēt kā vienlīdzīgus ar taksometru kompāniju darbiniekiem, kuriem lielākoties, tas ir pamatdarbs. Iepriekš \"Baltic Taxi\" pārstāvis Jānis Naglis portālam \"Delfi\" sacīja, ka, pēc kompānijas domām, pasažieru pārvadājums ir komercpakalpojumus, par kuru tiek prasīta atlīdzība, tātad – jāmaksā nodokļi – neatkarīgi no automašīnas numurzīmes krāsas. \"Lielākajai daļai sabiedrības ir skaidrs, ka uzņēmējdarbības veikšana ir tiešā veidā saistīta ar attiecīgajā nozarē paredzēto nodokļu nomaksu. Vienlaikus ir skaidrs, ka taksometru nozarē, kurā ir kritiskas problēmas nodokļu jautājumā, ielaižot nekontrolējami lielu privāto pakalpojumu sniedzēju skaitu, kas pakļaujas saviem, nevis vienotiem noteikumiem, jau atkal tiks atvērta \"Pandoras lāde\",\" skaidroja Naglis. Villigs noraida apgalvojumu, ka kopbraukšanas regulējums, kuru uzņēmums vēlētos redzēt, sekmētu ēnu ekonomiku. \"Kā tas vispār ir domāts? Regulējums paredzētu, ka \"Taxify\" var norēķināties tikai elektroniski, tradicionālajās kompānijās aizvien var maksāt arī skaidrā naudā.\" Viņš piebilst, ka pie šādas sistēmas kompānijas šoferu peļņu būtu viegli izkontrolēt: \"Visi maksājumi nonāk banku kontos, tos savukārt viegli var pārbaudīt nodokļu dienesti. Nodokļu inspektori var paņemt šoferu reģistru un salīdzināt viņu banku kontus, un viegli situāciju fiksēt,\" sacīja Villigs. Viņš vairākkārt uzsvēra, ka tradicionālajās kompānijās prakse norēķināties skaidrā naudā ir populārāka, kas rada lielāku nodokļu nemaksāšanas risku. \"Nākotnē \"Taxify\" noteikti būs iespējams sniegt jaunus pakalpojumus, piemēram, paciņu sūtījumi vai ēdiena piegādes. Esam novērojuši, ka dažās valstīs \"Taxify\" pat visai bieži izmanto, lai ātrāk nokļūtu slimnīcā. Proti, nesauc ātro palīdzību, bet \"Taxify\",\" skaidro kompānijas vadītājs. \"Tuvākos divus gadus, ņemot vērā milzīgo konkurenci, gan pamatā plānojam koncentrēties uz pasažieru pārvadājumiem,\" piebilst Villigs. 8. februārī \"TechChill\" konferencē Villigs arī skaidroja, ka uzņēmuma mērķis nākotnē ir kļūt par konkurentu ne tikai taksometru kompānijām, bet arī vadošajiem Eiropas un visas pasaules informācijas tehnoloģiju uzņēmumiem. 2017. gada peļņu Latvijā uzņēmums vēl nav aplēsis. \"Taxify\" ieņēmumi Igaunijā 2016. gadā veidoja 1,5 miljonus eiro, Latvijā - 510 000 eiro, Lietuvā - 152 000 eiro, bet Ungārijā - 44 000 eiro. Savukārt ārpus Eiropas 2016. gadā \"Taxify\" ieņēmumi būtiski bija vien Dienvidāfrikā, kur tie veidoja 557 000 eiro.", "link": "https://www.delfi.lv/bizness/44467736/tehnologijas/49725063/satiksmes-ministrijas-piedavatie-noteikumi-taxify-butu-navejosi-bridina-uznemums"},
{"title": "'Tilde' rada viedtelefonu lietotājiem virtuālu sarunu biedreni – 'Lauru'", "category": "Tehnoloģijas", "body": "Mobilā lietotne \"Laura\" ir virtuāla sarunu biedrene, kas ne tikai mijiedarbojas ar lietotājiem, atbildot uz jautājumiem un iesaistoties īsās sarunās angļu valodā, bet arī pauž emocijas dialoga laikā. Demonstrētais virtuālais sarunu biedrs vēl ir eksperimentālā stadijā. Viena no Latvijā radītās virtuālās sarunu biedrenes \"Lauras\" priekšrocībām ir 3D seja, kas sarunu padara cilvēciskāku un lietotājam draudzīgāku. Jāpiebilst, ka \"Laura\" ne tikai komunicē, bet arī pauž emocijas: pasmaida, sarauc uzacis vai pat sadusmojas.  \"Laura\" var sarunāties par dažādiem vispārīgiem jautājumiem. Papildus vispārīgai sarunai \"Laura\" var sniegt informāciju par laika apstākļiem un mērvienībām, \"Laura\" prot atbildēt uz enciklopēdiskiem jautājumiem, veikt vienkāršākas un sarežģītākas aritmētiskās darbības un tulkot, \"Laura\" tulko no angļu valodas uz spāņu, krievu un franču valodu.  Virtuālā sarunu biedrene \"Laura\" ir Tildes Inovāciju laboratorijas eksperimentāls projekts. Darbs pie \"Lauras\" dialoga uzlabošanas, balss atpazīšanas spējas un 3D funkcionalitātes vēl turpinās. Mobilo lietotni \"Laura\" var lejupielādēt bez maksas, un tā darbojas \" Android \", \"iOS\", \" Windows  Phone\" vidēs.", "link": "https://www.delfi.lv/bizness/44467736/tehnologijas/45622344/tilde-rada-viedtelefonu-lietotajiem-virtualu-sarunu-biedreni-lauru"},
{"title": "Par 'TechChill' 'pitch' konkursa čempioniem kļūst Latvijas 'Anatomy Next'", "category": "Tehnoloģijas", "body": "Balvā uzņēmums, kas izveidojis precīzas 3D anatomijas modeļu un apmācību programmas, saņēma 10 000 eiro. \"Fifty Founders Battle\" jaunuzņēmumu konkurss norisinājās sadarbībā ar Eiropas vadošo \"B2B\" un \"SaaS\" startapu akseleratoru \"Startup Wise Guys\". Konkursā piedalījās ap 50 daudzsološi agrīnās stadijas jaunuzņēmumi no Baltijas, Skandināvijas un Centrāleiropas. Ziņots, ka \"Anatomy Next\" ir jaunuzņēmums, kas,  kā saka paši tā dibinātāji,  rada nākotnes izglītību, tāpēc arī nosaukumā ietverts angļu valodas vārds \"next\", tā simbolizējot kustību uz priekšu. Uzņēmumu 2015. gadā nodibināja Uldis Zariņš un Sandis Kondrāts. Vēstīts, ka \"TechChill\" ir Latvijas startapu nozares gada lielākais notikums, ko šogad kopumā apmeklēja teju 2000 dalībnieki.'", "link": "https://www.delfi.lv/bizness/44467736/tehnologijas/49729361/par-techchill-pitch-konkursa-cempioniem-klust-latvijas-anatomy-next"},
{"title": "Foto: Rīgā noslēdzas vērienīgā 'TechChill' startapu konference", "category": "Tehnoloģijas", "body": "\"TechChill\" ir Latvijas startapu nozares gada lielākais notikums, ko šogad kopumā apmeklēja aptuveni 2000 dalībnieki. Šogad konference norisinājās divu dienu garumā VEF Kultūras pilī, un uz paralēlām trīs skatuvēm kāpa 100 runātāji - gan Latvijas veiksmes stāsti, gan starptautiski eksperti. Nozīmīgu lomu konferences plašajā programmā šogad ieņem \"Magnetic Latvia\" skatuve, kas aplūkoja aktuālākos startapu nozares jaunumus un tendences, dalījās iedvesmas stāstos un pieredzē par to, kā uzsākt savu biznesu, nodrošinot tā attīstību un konkurētspēju arī globālā mērogā, kā arī apskatīja Latvijas piedāvātās atbalsta iespējas sekmīgas uzņēmējdarbības veicināšanai. Jau vēstīts, ka \"TechChill\" konferencē par \"pitch\" sacensību \"Fifty Founders Battle\" uzvarētāju  kļuvis startaps no Latvijas \"Anatomy Next\". Balvā uzņēmums, kas izveidojis precīzas 3D anatomijas modeļu un apmācību programmas, saņēma 10 000 eiro. Pilna konferences rīkotāju pasākuma foto izlase  pieejama šeit.", "link": "https://www.delfi.lv/bizness/44467736/tehnologijas/49730341/foto-riga-nosledzas-verieniga-techchill-startapu-konference"},
{"title": "Gandrīz puse no tīmekļa lietotājiem slēpj savus datus", "category": "Tehnoloģijas", "body": "Pētījumā noskaidrots, ka 49% tīmekļa lietotāju nevēlas atklāt par sevi pilnīgi visu viņiem prasīto privāto informāciju dažādās sociālajās platformās, bankās un citos uzņēmumos, jo netic, ka pie tās nevar piekļūt hakeri un citi krāpnieki. Pētījuma eksperti skaidro, ka mūsdienās hakeru uzbrukumi uzņēmumiem ir visai bieža parādība, tāpēc pētījuma iegūtie dati nav nekas neparasts. Cilvēki atzina, ka visbiežāk norāda nepareizu tālruņa numuru (27%), dzimšanas dienas datumu (17%), e-pasta adresi (16%), mājas adresi (15%), vārdu (14%) un vecumu (14%), skaidro pētījuma eksperti. 90% tīmekļa lietotāju atzinās bailēs par iespēju savus datus pazaudēt. 63% respondentu atklāja, ka vispirms vainotu nevis hakeri, bet kompāniju, ja viņu dati noplūstu. Telekomunikāciju kompānija \"TalkTalk\" 2015. gadā pēc hakeru uzbrukuma saņēma apsūdzību par klientu datu noplūdi un tika pie 400 000 dolāru soda, atgādina \"Sky News\".", "link": "https://www.delfi.lv/bizness/44467736/tehnologijas/49725083/gandriz-puse-no-timekla-lietotajiem-slepj-savus-datus"},
{"title": "Noziedznieki caur kriptovalūtu atmazgā naudu, atzīst 'Europol'", "category": "Tehnoloģijas", "body": "Eiropā  caur kriptovalūtu tiek atmazgāta nelegālos darījumos iegūta nauda, portālam \"BBC News\" atzīst  Eiropas  policijas aģentūras \"Europol\" direktors Robs Veinraits. \"Apmēram 3-4% no 100 miljardu dolāru lielā ieņēmumu apjoma Eiropā tiek atmazgāts caur kriptovalūtu,\" atzīst Eiropas policijas aģentūras \"Europol\" direktors Robs Veinraits. \"Šie procenti pieaug un reizē ar tiem pieaug arī mūsu raizes,\" papildina Veinraits. Viņš skaidro: lai novērstu problēmu, industrijas līderiem jāstrādā rokrokā. Nauda, kas saņemta no noziedzīgiem darījumiem, tiek sadalīta mazākās vienībās, pārvērsta \"Bitcoin\" formā un nodota cilvēkiem, kas ar šiem noziegumiem nav saistīti. Pēc tam minētie starpnieki naudu izņem skaidrā un nodod atpakaļ noziedzniekiem. \"Policijai ir grūti noteikt, kas naudu izņem,\" atzīst Veinraits. Kriptovalūtai ir daudz dažādu veidu, tomēr pazīstamākā no tām ir \"Bitcoin\". Valūta sākotnēji izveidota, lai būtu digitāla alternatīva britu mārciņām, dolāriem un eiro. Atšķirībā no ierastās valūtas kriptovalūtu neražo un nekontrolē valdības vai bankas. Valūtas mainīgā daba piesaista kriminālo aprindu pārstāvjus un policijas darbiniekiem apgrūtina noziedzīgo darboņu atrašanu. \"BBC News\" vērš uzmanību, ka nesen pasauli pāršalca ziņas par  kriptovalūtas \"Bitcoin\" vērtības kritumu.", "link": "https://www.delfi.lv/bizness/44467736/tehnologijas/49735881/noziedznieki-caur-kriptovalutu-atmazga-naudu-atzist-europol"},
{"title": "Nelicencētie azartspēļu portāli aizvien viegli pieejami; tostarp lielu provaideru vidū", "category": "Tehnoloģijas", "body": "Pieslēdzoties no dažādiem interneta savienojumiem, LSBA pārbaudījusi piekļuvi nejauši atlasītām 20 Latvijā nelicencētām interaktīvo azartspēļu mājaslapām. Pārbaudīto tīkla pakalpojumu sniedzēju vidū bija \"Lattelecom\", \"Bite\", \"LMT\", \"Livas\", \"Tele2\", \"Amigo\", \"Triatel\", \"Balticom\", \"Baltcom\" un \"Dautkom\". No minētajām kompānijām tikai \"Baltcom\", \"Tele2\" un \"Bite\", kā izpētījusi LSBA, nodrošina pienācīgu uzraudzību, lai uzņēmumu tīklā nelicencētās portālu mājaslapas tiktu bloķētas. \"Nelicencēto interneta azartspēļu organizētāji Latvijā nodokļus nemaksā vispār, līdz ar to ievērojama naudas plūsma valsts budžetam iet secen. Lai gan pirms vairākiem gadiem ir veikti grozījumi likumdošanā, tas nav pietiekami efektīvi un nedarbojas tā, kā tas bija paredzēts, lai gan azartspēles uzraugošā institūcija ir veikusi lielu, apjomīgu darbu šīs jomas sakārtošanā. Šāda situācija nedrīkst turpināties\", pauž LSBA valdes priekšsēdētājs Ģirts Ludeks. Tikmēr tādas lielas kompānijas kā \"Dautkom\", \"Lattelecom\" un \"LMT\" nelicencēto portālu bloķēšanu nodrošinot vien \"vidēji apmierinošā\" līmenī.", "link": "https://www.delfi.lv/bizness/44467736/tehnologijas/49743405/nelicencetie-azartspelu-portali-aizvien-viegli-pieejami-tostarp-lielu-provaideru-vidu"},
{"title": "Video: Berlīnē demonstrē pasaulē lielāko OLED televizoru tuneli", "category": "Tehnoloģijas", "body": "Elektronikas kompānija  LG Electronics  (LG) Berlīnē notiekošajā izstādē IFA pārsteigusi apmeklētājus ar piecus metrus augstu, 7,5 metrus platu un 15 metru garu OLED televizoru komplektāciju. Kompānijas pārstāvji portālam \"Delfi\" apgalvo, ka tas ir pasaulē lielākais izveidotais OLED televizoru tunelis. Lai radītu šo televizoru konstrukciju, kopumā izmantoti 216 atsevišķi, 55 collu lieli, izliekti OLED ekrāni, kas kopīgi veido gandrīz pusmiljardu - 447 897 600- pikseļu, lai attēlotu krāšņus dabas skatu video, tostarp Islandes ziemeļblāzmas, zemūdens ekosistēmu un videoierakstus no kosmosa. OLED televizori, līdzīgi kā viedierīces ar OLED (AMOLED, SuperAMOLED u.tml. nosaukumiem) no tradicionālajiem LCD televizoriem atšķiras ar ekrāna matricu, kura nodrošina plašāku attēla dinamisko diapazonu (no tumšākā līdz gaišākajam), augstāku kontrastu un krāsu toņu gammu.", "link": "https://www.delfi.lv/bizness/44467736/tehnologijas/47859631/video-berline-demonstre-pasaule-lielako-oled-televizoru-tuneli"},
{"title": "Izliekto un 3D televizoru gals – eksperti paredz atgriešanos pie plakanekrāna TV", "category": "Tehnoloģijas", "body": "\"Gizmodo\" komentāru sadaļas redaktore Aleksa Kranza kā viena no pirmajām 2017. gadā asi kritizēja tieši izliekto TV sniegumu, skaidrojot, ka \" Samsung \" CES laikā kā savu jaunāko flagmani atkal prezentējis plakanekrāna TV \"Q9\", nevis izliekto TV, kā tas bija 2016. un 2015. gadā. Līdzīgas tendences, kā norāda Kranza, novērojamas LG un \" Panasonic \" veikumā, proti, LG CES laikā prezentēja jaunāko \"OLED W7\" televizoru, kas ir ļoti plāns un teju saplūst ar sienu, kā arī ir pilnībā plakans. Arī \"Panasonic\" izstrādātais kompānijas vēsturē otrais \"OLED TV\" ir tieši plakanekrāna, nevis izliektais, tāpēc, kā uzskata Kranza, kompāniju vidū ir novērojama tendence koncentrēties uz citām tehnoloģiju iespējām, nevis izliekto ekrānu. Viņa norāda, ka tam par iemeslu ir TV skatīšanās pieredze – lai iegūtu labāko skatīšanās leņķi pie izliektā TV, skatītājam ir jāsēž precīzi centrā pret TV, savukārt pārējiem viesiem, kas skatās to pašu video, var nākties zaudēt attēla kvalitāti. \"Visu labu, izliektie TV! Jūs šeit bijāt pāris gadus, un, tehniski runājot, jūs vēl neesat izzuduši. Pagaidām,\" rakstīja Kranza. Kritisks  komentārs  lasāms arī otrdien publicētā \"The Verge\" publikācijā. Portāla redaktors Nilajs Patels īsā ievadā apraksta, kā, uz labu laimi pērkot, iegādājies \"Samsung\" izliekto TV, un tādējādi pieļāvis smagu kļūdu. Tālāk rakstā viņa sieva sarkastiski apraksta, kā viņas vīrs,  ASV  labi zināms tehnoloģiju apskatnieks, nopirka TV, jo tas veikala plauktā vienkārši izskatījās jauns un spīdīgs, un bija izliekts. Tikmēr viens no populārākajiem \"AVSForum\" tehnoloģiju blogeriem Marks Henningers savu kritiku veltījis gan izliektajiem, gan 3D televizoriem, sakot, ka to ērai ir pienācis gals. Arī viņš pēc vairāku nedēļu pārdomām par CES konferenci norāda, ka tajā visi vadošie tirgus spēlētāji kā savus jaunākos flagmaņus prezentējuši plakanekrāna, nevis izliektos TV, kā arī piemin, ka CES konferencē izliektie TV bija sastopami, taču tiem tikusi pievērsta niecīga uzmanība. Kā vienīgo jomu, kur izliektie ekrāni spēj kalpot savam mērķim, viņš min spēļu pieredzei paredzētos TV, jo šādos gadījumos viens vai divi spēlētāji var ērti atrasties centrā pret TV ekrānu. Ja izliekto TV gribētu skatīties lielāks draugu pulks, tas kļūst sarežģīti. Henningers arī piemin, ka CES tikpat kā vairs nebija atrodami 3D televizori. Tam par iemeslu Henningers min divus faktorus: pircēji vienkārši nevēlējās skatīties filmas ar 3D brillēm, jo tas varbūt izklausās labi, bet nebija fiziski ērti, kā arī ražotāji nolēmuši lielāku uzmanību veltīt \"High Dynamic Range\" (HDR) video funkcijām.", "link": "https://www.delfi.lv/bizness/44467736/tehnologijas/48466409/izliekto-un-3d-televizoru-gals-eksperti-paredz-atgriesanos-pie-plakanekrana-tv"},
{"title": "'Samsung' Rīgā ieplānojuši pētniecības centra izveidi", "category": "Tehnoloģijas", "body": "\"Latvijas valdība, IKT nozare un zinātnieki ir vienojušies un kopīgi strādā, lai panāktu izrāvienu Latvijas ekonomikā, digitalizācijas ceļā nodrošinot plašu valsts rīcībā esošo datu pieejamību un sekmējot to izmantošanu komerciālos nolūkos. Panāktā vienošanās ar Samsung par pētniecības un attīstības centra izveidošanu Rīgā gan veicinās Latvijas un Dienvidkorejas sadarbību IKT jomā, gan arī sniegs atbalstu Latvijas virzībai uz šo izvirzīto mērķi,\" atzina  Raimonds Vējonis . Tikšanās reizē piedalījās \"Samsung\" globālo attiecību prezidents Kims Vonkjons un vecākais viceprezidents Kims Vodžuns, kā arī \" Samsung Electronics \" pārstāvniecības Baltijas valstīs prezidents Bjunhi Čoiss. Samsung Latvijā darbojas kopš 1999. gada un ir lielākais Dienvidkorejas investors Latvijā. Valsts prezidenta Raimonda Vējoņa vizīte Dienvidkorejā ir pirmā Latvijas augstākās amatpersonas vizīte šajā valstī. Valsts prezidentu vizītē Dienvidkorejā pavada Ministru prezidenta biedrs, ekonomikas ministrs Arvils Ašeradens (V) un ārlietu ministrs Edgars Rinkēvičs (V), kā arī uzņēmēju delegācija.", "link": "https://www.delfi.lv/bizness/44467736/tehnologijas/49743925/samsung-riga-ieplanojusi-petniecibas-centra-izveidi"},
{"title": "Lēns internets - seši iemesli un risinājumi", "category": "Tehnoloģijas", "body": "Telekomunikāciju pakalpojumu sniedzējs \" Baltcom \" apkopojis sešus izplatītus iemeslus, kāpēc bezvadu vai optiskais internets darbojas lēni un kā to vienkārši novērst. Laikā, kad internets ir kļuvis par neatņemamu ikdienas sastāvdaļu, lēns Wi-Fi savienojums nereti izvēršas par nopietnu pacietības pārbaudi un aizkavē steidzamos darbus. Iemesli traucētai interneta darbībai var būt gan klienta iekšējā tīklā, gan interneta operatora sistēmā. Bieži vien problēmu cēlonis meklējams gala ierīces pusē, tāpēc \"Baltcom\" apkopojis sešus izplatītus iemeslus, kāpēc bezvadu vai optiskais internets ir lēns un kā to vienkārši novērst.   Interneta rūteris mājoklī vai birojā nav izolēts no apkārtējās vides. Bezvadu internets darbojas ar radioviļņu palīdzību, kas parasti atrodas 2,4 gigahercu (GHz) vai piecu GHz frekvencēs. Šis radio signāls izplatās ārpus apdzīvoto telpu sienām un to \"dzird\" arī kaimiņu bezvadu iekārtas. Tā kā abas frekvences vienlaicīgi izmanto virkne iekārtu – kaimiņu rūteri un tīklam pieslēgtās ierīces –frekvences kļūst intensīvi noslogotas. Attiecīgi savienojuma kvalitāte jūtami pasliktinās. Šādu situāciju bieži var novērot darba dienu vakaros, nedēļas nogalēs un skolēnu brīvdienās. Parasti lietotājiem, kuriem ir pieslēgts internets un uzstādīts Wi-Fi rūteris, tas automātiski darbojas sākotnējā kanālā. Tomēr būtiski, ka abās frekvencēs ir pieejami vairāki kanāli, tādēļ interneta ātrumu daudzos gadījumos var uzlabot esošā kanāla maiņa uz citu, kas aizņemts mazāk. Ja ierīce atbalsta piecu GHz frekvenci, tad vislabāk izvēlēties tieši to, jo šī frekvence nav tik noslogota kā 2,4 GHz. Lai savlaicīgi izvairītos no interneta zudumiem, iekārtas, kurām tas ir iespējams, ieteicams pievienot interneta kabelim. Tomēr, ja interneta ātrums ir zemāks nekā operatora nodrošinātais, jāpārliecinās, ka tīklam pieslēgtās ierīces atbalsta operatora garantēto ātrumu. Proti, pat visjaudīgākais optiskais internets strādās lēni, ja dators būs 20 gadus vecs vai tā tīkla karte neatbalstīs piedāvātā savienojuma ātrumu. Tāpat jāpārbauda, vai vadi ir labā tehniskā stāvoklī – vai kāds posms nav iespiests durvīs un vai kabelis ir kārtīgi pievienots ierīcei. Ne tikai datoriem un citām ierīcēm ir jābūt interneta ātrumam atbilstošām, bet tādam jābūt arī rūterim. Rūteris nebūt nav vienkārši \"kastīte\". Svarīgi, lai tam būtu uzstādīta jaunākā programmatūra, kas mazinās darbības nepilnību risku. Meklējot informāciju ierīces ražotāja mājaslapā, ikviens var pārliecināties, kāda programmatūra ir viņa rūterim un vai ir pieejama jaunāka versija, ko iespējams pašrocīgi atjaunināt. Tāpat jāpievērš uzmanība, vai rūterim ir elektriskais ports, kurā tiek pieslēgts operatora interneta vads, kas atbalsta lielu interneta ātrumu. Šiem nolūkiem vislabāk izvēlēties rūterus ar gigabitīgiem portiem. Wi-Fi tīkla optimālai darbībai bez atbilstošas programmatūras liela nozīme ir arī rūtera atrašanās vietai telpā. Tā kā ierīces signāls izplatās apļveidā, novietojot rūteri istabas stūrī, daļa signāla tiek zaudēta. Tāpēc iekārtu vēlams novietot tuvāk telpas centram, tālāk no sienām un stūriem, kā arī pēc iespējas augstāk, ideālā gadījumā – pie griestiem. Šādi telpā iespējams panāk labāko Wi-Fi signāla pārklājumu. Tāpat svarīgi, cik ierīču ir pieslēgtas vienam rūterim un cik lielu platību nepieciešams apgādāt ar bezvadu internetu. Tā, piemēram, divstāvu mājā vai četristabu dzīvoklī būtu nepieciešami vismaz divi rūteri, lai internets darbotos bez traucējumiem. Arī mājas sienu biezums un materiāls, īpaši dzelzsbetons daudzdzīvokļu mājās,var slāpēt Wi-Fi signālu. Ik reizi, iegādājoties jaunu rūteri, datoru vai viedierīci, ir jāpievērš uzmanība, kādas bezvadu tehnoloģijas šīs iekārtas atbalsta. Ierīcēm, kas aprīkotas ar iepriekšējās paaudzes bezvadu tīkla standartiem, ieteicams izvērtēt iespējas aizstāt ar jaunām. Var izraudzīties iekārtu, kas atbalsta 802.11AC jeb \"Wireless AC\" standartu. Papildus uz ierīcēm vienmēr redzams šāda tipa marķējums: AC750, AC2600 un citi. Tas norāda uz kopējo bezvadu tīkla caurlaidību, proti, jo lielāks ir skaitlis, jo raitāk iekārta darbosies. Kā optimāls izvēles variants kalpos AC1200. Ja interneta zudumi turpinās, pastāv iespēja, ka tīklam piekļuvis un to bez atļaujas izmanto vēl kāds lietotājs. Tā ir ikdiena Wi-Fi tīkliem, kuru parole ir pārlieku vienkārša (\"0123456\",\"qwerty\", \"parole\" un tamlīdzīgi), tādēļ drošības nolūkos ieteicams izveidot sarežģītu paroli. Tāpat biežs iemesls lēnai interneta darbībai ir vīrusu iekļūšana un izplatīšanās datorā, ko var risināt ar kvalitatīvas antivīrusu programmas palīdzību. Visbeidzot, signāla kvalitāti ietekmē arī satura piegādātājs. Ārzemju resursiem ir jāveic garāks ceļš līdz gala lietotājiem, savukārt vietējās mājaslapas mēdz pārslogot liels apmeklētāju skaits. Piemēram, ja interneta vietne tiek pieminēta televīzijā un daudzi lietotāji to vienlaikus apmeklē, taču mājaslapa nav gatava lielai datu plūsmai, tās darbība būs traucēta. Ja māc šaubas, vai interneta ātrums atbilst tam, kādu nodrošina operators, to ir iespējams vienkārši pārbaudīt. Interneta ātruma tests ir veicams dažādās tiešsaistes vietnēs, tostarp \"speedtest.net\" un \"interneta-atrums.baltcom.lv\".", "link": "https://www.delfi.lv/bizness/44467736/tehnologijas/49744231/lens-internets-sesi-iemesli-un-risinajumi"},
{"title": "Foto un pirmie iespaidi – jaunā 'Fujifilm' bezspoguļa kamera 'X-H1'", "category": "Tehnoloģijas", "body": "X-H1 izmanto to pašu 24,3 megapikseļu matricu, kas atrodama arī citās \"Fujifilm\" kamerās, taču ievērojami uzlaboti attēla procesora algoritmi, kas kamerai ļauj ātrāk un precīzāk noteikt fokusu arī tumšos apstākļos, kā arī uzņemt augstākas kvalitātes video. Būtiskas izmaiņas meklējamas kameras iekšpusē. Matricai pievienots krietni lielāks radiators, kas palīdz dzesēt uzņemot video, bet pati matrica tagad ir kustīga tā, nodrošina attēla stabilizāciju. Iekšējo attēla stabilizāciju (IBIS) var lietot arī komplektā ar optiski stabilizētajiem objektīviem. Atkarībā no izvēlētā objektīva, X-H1 spēj attēlu stabilizēt līdz pat 5,5 soļiem. Izmaiņas veiktas arī slēdža mehānismā, kas, izmantojot cita veida atsperi, būtiski samazina iekšējās vibrācijas un troksni. Bezspoguļa kameras parasti ir diezgan klusas, taču X-H1 slēdzis ir vēl krietni klusāks un tas netraucēs, fotografējot īpaši klusā vidē. Protams, pilnīgi bez skaņas iespējams fotografēt, izmantojot elektronisko slēdzi, kas ļauj uzņemt attēlus ar slēdža ātrumu līdz pat 1/32000. Jaunā kamera ir biezāka un platāka nekā X-T kameras. To ir vieglāk noturēt un lietot ar vienu roku. Kameras augšpusē atrodamas tās pašas ISO un slēdža regulēšanas ripas kas citās \"Fujifilm\" kamerās, taču nav atrodama ekspozīcijas kompensācijas ripa. Tās vietā parādījies \"e-ink\" displejs, kas rāda būtiskāko informāciju arī tad, kad kamera ir izslēgta. Ekspozīcijas kompensācija veicama līdzīgi kā spoguļkamerās – nospiežot īpašu podziņu un grozot multifunkcionālo ripu kameras priekšpusē vai aizmugurē. Daļa fotogrāfu, kam bija iespēja izmēģināt šo kameru, gan uzskata, ka šāds risinājums būtiski samazina lietošanas ērtumu. Trīs collu lielais ekrāns, kas grozāms uz augšu, leju un sāniem, tagad ir aprīkots ar skārienjutīgo virsmu, kas ļauj mainīt uzstādījumus, iestatīt fokusu un uzņemt attēlus pieskaroties ekrānam ar pirkstu. Kameras ISO diapazons ir 200-12800, attēlu uzņemšanas ātrums 8 kadri sekundē (11 izmantojot papildus akumulatorus, 14 ar elektronisko slēdzi). Ja fotografēšanas uzlabojumi ir nelieli, tad video uzņemšas spējas ir ļoti būtiski uzlabotas. Kamera spēj uzņemt Full HD video ar līdz pat 120 fps, savukārt 4K ar 24 un 30 fps, taču tagad iespējams izvēlēties ieraksta kvalitāti – 50, 100 vai 200 Mbps. Turklāt video iespējams uzņemt F-log formātā pa tiešo atmiņas kartē, neizmantojot ārējo ierakstītāju. Tiem, kas nevēlas veikt video krāsu korekciju, \"Fujifilm\" piedāvā īpaši video pielāgotu jaunu filmu simulāciju \"Eterna\". Tai ir izteikti brūnganie toņi un palielināts dinamiskais diapazons saglabājot vairāk detaļas gaišajos un tumšajos reģionos. Protams, šo \"filmu\" iespējams izmantot arī fotografējot. Galerijā pievienotie foto uzņemti tieši \"Eterna\" režīmā. Lietošanā X-H1 ir ļoti līdzīgs X-T2, taču, kā jau minēts, to ir ērtāk noturēt, pateicoties izteiktākam rokturim. Kamerai pieejams arī vertikālais rokturis ar papildus diviem akumulatoriem un vadības pogām. Tas nodrošina ātrāku attēlu uzņemšanu nepārtrauktajā režīmā un garāku video ieraksta laiku. Tomēr normālā lietošanas režīmā vajadzība pēc tā ir minimāla, ņemot vērā, ka tas būtiski palielina kameras izmēru un svaru, tā mazinot vienu no bezspoguļa kameras priekšrocībām. Pēc jebkuras citas kameras, paņemot rokās X-H1 neizbēgami šokēs klusais slēdzis. Tas nebeidz pārsteigt arī pēc tūkstošiem kadru uzņemšanas. Tāpat jāpierod arī pie slēdža pogas jutības – to var ļoti viegli nospiest nejauši un krājumā iegūt neplānotus kadrus. Kamerai ir divi atmiņas karšu sloti, abi atbalsta īpaši ātrās UHS-II atmiņas kartes. Attēlus saglabāt var sekvenciāli - vispirms ierakstīt vienā kartē, tad otrā, vai arī automātiski dublēt vai dalīt atsevišķās kartēs JPG un RAF failus. Ja neņem vērā matricas stabilizāciju, fotogrāfiem būtiskas atšķirības starp X-T2/X-Pro2 un X-H1 nebūs. Kamerai ir mazliet labāks autofokuss, taču uzlabojumi nav tik būtiski, lai pamatotu kameras maiņu. Galvenokārt X-H1 uzrunās tos, kas paralēli fotografēšanai bieži uzņem video. Uzlabotās ieraksta iespējas, kvalitātes režīmi un iespēja ierakstīt F-log ļaus kameru lietot arī profesionāļiem. Jo īpaši komplektā ar \"Fujinon\" MK sērijas kino objektīviem. Ja \"Fujifilm\" turpinās aizsāktās tradīcijas apdāvinot vecākas kameras ar būtiskiem programmatūras uzlabojumiem, arī X-T2, X-Pro2 un varbūt pat X-E3 kameras drīzā nākotnē iegūs autofokusa uzlabojumus un Eterna filmu simulāciju. Jaunā kamera Eiropas tirgū būs pieejama jau martā. Tās cena tiek solīta ap 1899 eiro.", "link": "https://www.delfi.lv/bizness/44467736/tehnologijas/49761685/foto-un-pirmie-iespaidi-jauna-fujifilm-bezspogula-kamera-x-h1"},
{"title": "Lietotāji visā pasaulē sūkstās par 'Facebook' 'saplīšanu'", "category": "Tehnoloģijas", "body": "Ceturtdien sociālo tīklu lietotāji visā pasaulē sūkstās par problēmām ar piekļuvi portālam \" Facebook \". Dažiem portāls darbojas, kā ierasts, citiem tas neatveras un \"Facebook\" sākumlapas vietā redzams uzraksts \"Atvainojiet, kaut kas nogāja greizi\". Tiesa, kā novēroja portāls \"Delfi\", lapa dažiem lietotājiem Latvijā tomēr ir sasniedzama, taču nav iespējama ziņu apmaiņa, savukārt citiem vietne darbojas pilnā apmērā. Vietne \"Down detector\", kas mointorē dažādas mājaslapas un sociālos tīklus visā pasaulē, ziņo, ka problēmas ar \"Facebook\" novērotas kopš pulksten 8.30 pēc Latvijas laika. Lietotāji sūdzējušies, ka lapa neielādē fotogrāfijas, nav iespējams ieiet savā profilā, kā arī par vietnes \"pilnīgu nedarbošanos\". Kā liecina ieraksti mikroblogošanas vietnē \"Twitter\", ķibeles ar piekļuvi \"Facebook\" novērotas ASV, Eiropā un arī Āzijā. Daži \"Twitter\" lietotāji ziņo, ka nedarbojas arī vietne \" Instagram \". 2004. gadā dibinātajam portālam \"Facebook\" ir 2,13 miljardi aktīvu ik mēneša lietotāju un 1,4 miljardi aktīvu platformas ikdienas patērētāju.", "link": "https://www.delfi.lv/bizness/44467736/tehnologijas/49773827/lietotaji-visa-pasaule-sukstas-par-facebook-saplisanu"},
{"title": "Miljards jaunu klientu – Āfrikas 'bitcoin' milzis 'Luno' plāno izvēršanos", "category": "Tehnoloģijas", "body": "Kompānijas vadītājs un dibinātājs Markus Svanepoels medijam atklāj, ka viņa mērķis līdz 2025. gadam ir iegūt aptuveni miljardu klientu, tādā veidā vairākas lielās kriptovalūtas kompānijas atstājot ēnā. \"\"Bitcoin\" ir kļuvis tik globāls, ka es ticu – šis mērķis ir sasniedzams,\" atzīst Svanepoels. \"Pasaulē nav daudz tādu kompāniju, kam šis būtu pa spēkam,\" viņš papildina. \"CNN Money\" atklāj, ka jau nākamo sešu mēnešu laikā kompānija plāno palielināt darbinieku skaitu no 70 līdz 300. Uz šo brīdi \"Luno\" ir aptuveni 1,5 miljoni klientu 40 pasaules valstīs. Kompānija piedāvā klientiem pārdot, pirkt un uzzināt vairāk par tādām kriptovalūtām kā \"Bitcoin\" un \"Ethereum\".", "link": "https://www.delfi.lv/bizness/44467736/tehnologijas/49806071/miljards-jaunu-klientu-afrikas-bitcoin-milzis-luno-plano-izversanos"},
{"title": "Ungārijas 'Prezi' pārņem Latvijas 'Infogr.am'", "category": "Tehnoloģijas", "body": "Darījuma summu kompānijas neatklāj. Kā darījuma detaļas portālam \"Delfi\" komentēja \"Prezi\" vadītājs Pīters Arvais, pēc pārdošanas līguma noslēgšanas visi \"Infogr.am\" darbinieki kļuvuši par \"Prezi\" akciju īpašniekiem, tāpat \"Infogr.am\" īpašnieki apmaiņā par kompāniju saņēmuši naudas pārskaitījumu. \"Delfi\" jau ziņoja, ka pasaulē pazīstamais un Latvijā dibinātais datu vizualizācijas uzņēmums \" Infogr.am \" apvienosies ar Ungārijā izveidoto vizuālo prezentāciju platformu \"Prezi\". \"Prezi\" šobrīd izmanto vairāk nekā 85 miljoni lietotāju visā pasaulē. Uzņēmuma pārstāvji skaidro, ka apvienosies, lai turpinātu darbu kā globālie līderi datu vizualizācijas jomā un lietotājiem visā pasaulē piedāvātu vēl spēcīgākus, vizuāli pievilcīgākus un interaktīvākus vizuālās komunikācijas rīkus. Tāpat kompāniju pārstāvji informē, ka to plānā ir mērķis Latvijā attīstīt Datu vizualizāciju ekselences centru. \"Prezi\" ir prezentāciju veidošanas platforma, kas tās lietotājiem palīdz veiksmīgāk komunicēt ar savu mērķauditoriju un klientiem. \"Prezi\" jaunākā rīka - \"Prezi Next\" - platformā var izveidot vizuāli interaktīvas prezentācijas un analizēt to efektivitāti. \"Prezi\" dibināts 2009. gadā, un tā biroji atrodas Sanfrancisko, Budapeštā un Mehiko.", "link": "https://www.delfi.lv/bizness/44467736/tehnologijas/48843999/ungarijas-prezi-parnem-latvijas-infogram"},
{"title": "'Uber' bezpilota fūres iekaro Arizonas lielceļus", "category": "Tehnoloģijas", "body": "Kravas mašīnā pagaidām atrodas arī šoferis, kurš nosēdināts pie stūres, lai krīzes situācijā mašīnu varētu mēģināt savaldīt, kā arī manuāli veikt atsevišķus manevrus pilsētās, kur satiksme ir lielāka. \"Uber\" gan uzsver, ka tā nākotnes plānos ietilpst automašīnas sagatavošana vadīšanai bez šofera klātbūtnes. CNN skaidro, ka šī nav pirmā reize, kad \"Uber\" palaidis bezpilota auto uz koplietošanas ceļiem. 2016. gada oktobrī kompānija izmantoja automātiskās braukšanas kravas mašīnu \"Budweiser\" alus piegādei uz Kolorado. Sīkākas detaļas par \"Uber\" automātisko kravas automašīnu programmu kompānija gan neatklāj, tāpat neatklāj arī to, cik daudz šādu mašīnu palaists uz lielceļa Arizonā. CNN atgādina, ka līdz ar bezpilota auto parādīšanos, aktuāls kļuvis jautājums par tā ietekmi uz darbavietām. \"Pāriešana uz bezpilota automašīnām tuvāko 10 gadu griezumā nozīmētu aptuveni 14 000 darbavietu likvidēšanu ik mēnesi,\" skaidro pētniecības institūta \"Hastings Center\" pārstāve Vendela Velača. Pati  ASV  kravas pārvadājumu industrija par iespējamo problēmu ir mazāk sašutusi. Ir maz ticams, ka visi 3,5 miljoni ASV strādājošie smago mašīnu vadītāji varētu zaudēt darbu tuvāko gadu laikā, apgalvo industrijas vadītājs Kriss Spīrss. \"Tas ir absolūti smieklīgi,\" Spīrss skaidro. \"Varbūt pēc pāris gadu desmitiem mēs varētu sākt domāt par vidi ar bez-šofera automašīnām, tomēr šobrīd mūsu mērķis ir piesaistīt jaunus autovadītājus kravas pārvadājumu industrijā,\" Spīrss atzīst. Komerciālā transporta nozare ir viena no jomām,  kas aktīvi strādā pie inovācijām un jauniem tehniskiem risinājumiem , lai kravu pārvadājumi kļūtu arvien rentablāki, ātrāki un drošāki. Kamēr virkne drošības sistēmu jau ir ikdiena, citas vēl tiek testētas, un tiek izvirzīti ambiciozi plāni nākotnē pilnībā novērst ceļu satiksmes negadījumus un cilvēku bojāeju uz ceļiem. Jau ziņots, ka pērn \"Volvo\" demonstrācijās \"Delfi\" bija iespēja sēdēt vienā no tādas kolonnas automašīnām, kas seko pirmajai, ko vada šoferis, un pārliecināties, ka  vadītājs nepieskaras pedāļiem, bet tikai tur rokas uz stūres , ko pieprasot pasākuma drošības noteikumi. Kravas auto braukšana citai aiz citas ar mazu distanci samazina aerodinamisko  pretestību, kas pozitīvi iespaido degvielas patēriņu.", "link": "https://www.delfi.lv/bizness/44467736/tehnologijas/49819155/uber-bezpilota-fures-iekaro-arizonas-lielcelus"},
{"title": "Izveidots tiešsaistes rīks, kas cenšas atrast un bloķēt teroristu propagandu", "category": "Tehnoloģijas", "body": "Lielbritānijas  valdības birojs (Home Office) atklāj, ka ir attīstījuši jaunu tehnoloģiju, kas spēj automātiski atrast un nobloķēt teroristu publicētu saturu tiešsaistē, vēsta \"Sky News\". Tehnoloģiju izveidojis uzņēmums \"ASI Data Science\". Jaunā programma spēj analizēt dažādus video, lai noteiktu, vai tajos ir redzama grupējuma \" Daesh \" (\"Islama valsts\") izveidota propaganda. Teholoģiju ir iespējams uzstādīt ikvienā platformā. Tās mērķis ir atrast propagandas materiālu tā augšupielādes procesā, vēl pirms tas ir nonācis tiešsaistē. Valdība skaidro, ka jaunais rīks spēj atrast 94% \"Daesh\" propagandas ar 99,99% precizitāti. \"Mēs zinām, ka tāda automātiskā tehnoloģija spēj ātri novērst teroristu darbības un to, ka cilvēki tiek pakļauti šīm šausmīgajām fotogrāfijām un video,\" skaidro valdības kompānijas sekretāre Ambera Ruda. \"Valdība ir uzņēmusies vadību, lai teroristu viltīgi izvietotais saturs tiktu bloķēts,\" viņa atzīst. Lielbritānijas valdības biroja analīze atklāj, ka \"Daesh\" 2017. gadā vairāk nekā 400 interneta platformās bija izvietojuši propagandas materiālus.", "link": "https://www.delfi.lv/bizness/44467736/tehnologijas/49813255/izveidots-tiessaistes-riks-kas-censas-atrast-un-bloket-teroristu-propagandu"},
{"title": "'Ford' vēlas startēt dronu biznesā", "category": "Tehnoloģijas", "body": "Pazīstamā amerikāņu autobūves kompānija \" Ford \" pārdevusi automobiļus jau vairāk nekā gadsimtu, bet nu tā vēlas pamēģināt ko jaunu – bezpilota lidaparātu jeb dronu ražošanu, vēsta CNN. 7. martā kompānija \"Ford\" sava bloga ierakstā pavēstīja, ka Silīcija ielejā viņiem ir izveidota komanda, kas nodarbojas ar dronu iesaistīšanas \"Ford\" biznesā izpēti. \"Mēs domājam, ka mūsu klienti varētu atbalstīt ideju par dronu lietojumu ikdienā. Tas varētu kļūt par vaļasprieka papildinājumu vai biznesa instrumentu,\" atklāj Adi Sains, \"Ford\" dronu izpētes grupas direktors. Viņš atzīst, ka vēlas, lai viņu ražotie bezpilota lidaparāti piegādātu cilvēkiem paciņas un spētu pārvadāt cilvēkus. Kompānijas vēlme ražot dronus varētu šķist pēkšņa, tomēr CNN atklāj, ka \"Ford\" interesi par dronu ražošanu izrādījusi jau kopš 2016. gada. CNN arī papildina, ka 2016. gadā automobiļu ražotājs \" Mercedes-Benz \" investēja 560  ASV  miljonus dolāru robotu un dronu ražošanā.", "link": "https://www.delfi.lv/bizness/44467736/tehnologijas/49824025/ford-velas-startet-dronu-biznesa"},
{"title": "Sals un viedtālruņi - trīs ieteikumi, kā pasargāt mobilās ierīces no 'saaukstēšanās'", "category": "Tehnoloģijas", "body": "Iestājoties aukstākajam gadalaikam, ne vien pašiem jārūpējas par savu veselību, bet arī jāatceras par elektroierīču aizsardzību salā. Kā lietot viedtālruņus ziemā un pasargāt tos no krasām temperatūras svārstībām, portālam \"Delfi\" skaidro \" Samsung  Electronics Baltics\".   Mobilo telefonu baterijām piemērotākā temperatūra ir no 0 līdz + 30 grādiem pēc celsija, norāda \"Samusung\". Savukārt aukstā laikā baterijas darbojas pastiprinātā režīmā. Ziemā ieteicams turēt telefonu sev pēc iespējas tuvāk, piemēram, kabatā un neatstāt uz ilgu laiku automašīnā. Tomēr, ja nevar no tā izvairīties, ieteicams saudzēt ierīci un to izslēgt. Arī ierīču apvalki un aizsargvāciņi palīdz.  Ja mobilā ierīce tikusi izslēgta vai izslēgusies aukstuma dēļ, vēlams to paturēt iekštelpās un tikai tad ieslēgt. Lai nenoslogotu bateriju un saglabātu telefona darbības ātrumu \"Samsung\" iesaka samazināt ekrāna spilgtumu un ieslēgt enerģijas taupīšanas režīmu. Katrs ieraksts sociālajos medijos un ienākošais e-pasts tērē akumulatoru, tāpēc vēlams aizvērt tobrīd neizmantotās aplikācijas un programmas, tostarp Bluetooth un GPS. Ilgākām telefonsarunām ārā ieteicams izmantot brīvroku sistēmu vai arī piestāt kādā mājīgā kafejnīcā un tur veikt nepieciešamos zvanus. Tā kā skārienjūtīgos ekrānus ar nosalušiem pirkstiem var būt grūti lietot, var noderēt īpaši cimdi, kas tirgū parādījušies aptuveni pirms pieciem gadiem. Tāpat jaunākajiem viedtālruņiem ir īpašs režīms, kas pastiprina skāriena jūtību, tādējādi ļaujot ierīci lietot arī ar parastiem cimdiem, atgādina \"Samsung\". Vēl viens risinājums ir apsvērt modeli ar irbuli. Tādējādi, nenovelkot cimdus, ir ērti gan nosūtīt ziņas, gan atbildēt uz e-pastiem, papildina \"Samsung\".", "link": "https://www.delfi.lv/bizness/44467736/tehnologijas/45303176/sals-un-viedtalruni-tris-ieteikumi-ka-pasargat-mobilas-ierices-no-saaukstesanas"},
{"title": "Latvijā izstrādā aplikāciju, kas palīdz mediķiem noteikt zvanītāja atrašanās vietu", "category": "Tehnoloģijas", "body": "Latvijā viedtālruņu lietotājiem ir izstrādāta mobilā aplikācija \"HealthPoint\", kas Neatliekamās medicīniskās palīdzības dienesta ( NMPD ) mediķiem palīdzēs noteikt zvanītāja atrašanās vietu, portālu \"Delfi\" informē NMPD. Aplikācija \"HealthPoint\" nodrošina to, ka vienlaikus ar zvanu uz NMPD ārkārtas tālruni 113 dispečeriem tiek nodoti arī zvanītāja atrašanās vietas dati jeb GPS koordinātes.  Tāpat dispečeriem automātiski uz elektronisko izsaukuma karti tiek nosūtīti arī nepieciešamie personas dati: vārds, uzvārds, personas kods, ja tālruņa lietotājs iepriekš tos ir ievadījis aplikācijas profila sadaļā.  Lietotne \"HealthPoint\" NMPD mediķiem ir tikai palīgs atrašanās vietas precizēšanai, uzsver dienests, zvana laikā nosūtītie dati neaizstās sarunu ar dispečeru palīdzības izsaukšanai.  Atrašanās vietas datu precizitāte ir atkarīga no vairākiem faktoriem , tāpēc dispečeram sarunā ar zvanītāju vienmēr jāpārbauda un jāprecizē informācija.  Ja situācija nav dzīvību apdraudoša, bet sazināšanās ar mediķiem ir neieciešama, lietotne piedāvā veikt zvanu savam ģimenes ārstam vai ārpus viņa darba laika uz Nacionālā veselības dienesta ģimenes ārstu konsultatīvo tālruni.  Lai viedtālrunī lietotni lejuplādētu un izmantotu, nepieciešama kāda no ierīcēm, kurās darbojas operētājsistēma iOS 7.0,  Android  1.6 vai jaunākas to versijas. Lietotne atrašanās vietu nosaka ar GPS, tāpēc ierīcē jābūt iespējotam GPS pakalpojumam vai funkcijai \"Mana atrašanās vieta\".  Mobilo lietotni izstrādājis SIA \"Meditec\" sadarbībā ar NMPD.", "link": "https://www.delfi.lv/bizness/44467736/tehnologijas/45452650/latvija-izstrada-aplikaciju-kas-palidz-medikiem-noteikt-zvanitaja-atrasanas-vietu"},
{"title": "'Accenture' investē 'Upskill' un pievēršas paplašinātās realitātes programmatūrai", "category": "Tehnoloģijas", "body": "Darījuma summa un nosacījumi netiek atklāti, tomēr uzsvērts, ka \"Accenture\" ieguldījums pastiprinās uzņēmuma spēju veidot liela mēroga paplašinātās realitātes projektus, lai tos realizētu ar lielāku efektivitāti un precizitāti. Pēdējo gadu laikā ''Accenture'' un ''Upskill'' sadarbojušies, lai klientiem izstrādātu paplašinātās realitātes risinājumus telekomunikāciju, naftas, gāzes, farmācijas, aviācijas un kosmosa izpētes un aizsardzības nozarēs. Šobrīd abas puses izveidojušas stratēģisku aliansi, saskaņā ar kuru ''Accenture'' būs ieteicamais sistēmu integrētājs ''Upskill'' partneru programmā. Nostiprinātā sadarbība sniegs ''Accenture'' papildu zināšanas un kompetences paplašinātās realitātes projektos, kas dos iespēju izveidot un pielāgot dažāda veida saturu jebkurai ierīcei. Uzņēmums varēs strādāt pie projektiem, lai rūpniecībā darbinieki tiktu nodrošināti ar vienotu piekļuvi paplašinātajai un virtuālajai realitātei, 3D modeļiem, mākslīgā intelekta risinājumiem, analītikai, izmantojot viedbrilles, valkājamās ierīces, planšetes un viedtelefonus, kā arī nepieciešamības gadījumā sniegtu piekļuvi dronu izmantošanai un 3D drukāšanai. \"Pagājušā gadā ''Accenture'' Rīgā atvēra prototipēšanas studiju ''Liquid Studio'', lai uzņēmuma klientiem palīdzētu pielāgoties mūsdienu biznesa un lietotāju vajadzībām. Stratēģiskā alianse starptautiskā līmenī sniegs iespēju uzņēmuma darbiniekiem piekļūt vērtīgiem resursiem un zināšanām paplašinātās realitātes jomā. Jau iepriekš esam bijuši vieni no pirmajiem Eiropā, testējot un radot paplašinātās realitātes risinājumus – sākot ar Google Glass, kā arī bijām vieni no pirmajiem Ziemeļeiropā ar HoloLens projektiem. Šobrīd ir laiks spert nākamo soli paplašinātās realitātes jomā, izstrādājot risinājumus ar pievienoto vērtību rūpniecībā un mainot veidu, kā cilvēki strādā,\" skaidro ''Accenture'' vadītājs Latvijā Maksims Jegorovs. Paplašinātā realitāte ir viena no galvenajām piecām tendencēm, kas nākamo trīs gadu laikā būtiski ietekmēs uzņēmumus un organizācijas visā pasaulē, norādīts ''Accenture Technology'' tendenču pētījumā. Aptaujas dati atklāj, ka lielākā daļa jeb 80 procenti uzņēmumu un organizāciju vadītāji uzskata, ka ir svarīgi izmantot paplašinātās realitātes risinājumus, lai novērstu fiziska attāluma plaisu, iesaistot darbiniekus un klientus dažādu projektu izstrādē. Prototipēšanas studija ''Liquid Studio'' Rīgā specializējas lietu interneta, mākslīgā intelekta, blokķēdes tehnoloģijas, miksētās papildinātās un paplašinātās realitātes un citās jaunākajās tehnoloģijās, tādējādi sniedzot uzņēmuma klientiem unikālu iespēju eksperimentēt un ieskatīties nākotnē. Uzņēmumu spēja pielāgoties un ieviest digitālos risinājumus ir konkurētspējas atslēga ikvienā biznesā. ''Accenture'' ir viens no vadošajiem IT uzņēmumiem Latvijā un pasaulē. ''Accenture'' ir starptautisks vadības konsultāciju, tehnoloģisko pakalpojumu un ārpakalpojumu uzņēmums. Uzņēmumā strādā vairāk nekā 435 000 cilvēki, kas apkalpo klientus vairāk nekā 120 pasaules valstīs. ''Accenture'' Latvijas filiāle ir dibināta 2002. gadā.", "link": "https://www.delfi.lv/bizness/44467736/tehnologijas/49835029/accenture-investe-upskill-un-pieversas-paplasinatas-realitates-programmaturai"},
{"title": "'Apple' piesaka īpaši skolēniem pielāgotu 'iPad'", "category": "Tehnoloģijas", "body": "Otrdien, 27. martā, īpašā skolām un izglītībai veltītā preses pasākumā \" Apple \" prezentēja jaunu \"iPad\" modeli, kas īpaši pielāgots skolēniem. Vizuāli tas neatšķiras no iepriekšējā modeļa, tomēr tas ir ieguvis zināmus uzlabojumus. Tāpat kā līdz šim, \"iPad\" ir aprīkots ar 9,7 collu ekrānu un to darbina \"Apple\" A10 procesors. Pieejamā atmiņa lietotājam ir 32 vai 128 gigabaiti. Galvenā atšķirība no iepriekšējā modeļa ir \"Apple\" irbuļa atbalsts. Ar tā palīdzību skolnieki var zīmēt, rakstīt un citādi pārvaldīt saturu planšetē. \"Apple\" turpina uzsvērt AR (papildinātās realitātes) nozīmīgumu gan izglītībā, gan izklaidē. Jaunais \"iPad\" ir pielāgots darbam ar AR un tas ļauj virtuāli apskatīt 3D objektus it kā tie atrastos tepat blakus. Protams, pieejamais saturs un interakcijas iespējas ir atkarīgas no konkrētās programmatūras. Līdzās jaunajai ierīcei \"Apple\" prezentēja arī īpaši skolām pielāgotu programmatūru, kas ļauj skolotājiem pārskatīt skolnieku rezultātus, uzdot mājasdarbus un veikt citas centralizētas darbības. Tāpat \"Apple\" ir ieviesis ilgi gaidīto iespēju vienā planšetē uzstādīt vairāku lietotāju profilus, kas būtiski ļauj skolām ietaupīt naudu nepērkot planšetes visiem skolniekiem, bet ļaujot ierīces koplietot. Šie jauninājumi pagaidām gan attiecas tikai skolām ASV, kas sadarbojas ar \"Apple\". Jaunais \"iPad\" ASV tirgū pieejams jau no šodienas un tā cena ir sākot no 329 dolāriem.", "link": "https://www.delfi.lv/bizness/44467736/tehnologijas/49885631/apple-piesaka-ipasi-skoleniem-pielagotu-ipad"},
{"title": "Robotikas konferencē 'Mars 2018' Bezoss izrāda savu suni – robotu", "category": "Tehnoloģijas", "body": "Tehnoloģiju giganta \" Amazon \" īpašnieks Džefs Bezoss savā \" Twitter \" kontā publicējis fotogrāfiju, kurā viņš redzams kopā ar savu jauno mājdzīvnieku – robotikas firmas \"Boston Dynamics\" izveidotu suni–robotu, atklāj CNN. \"Vedu savu jauno suni pastaigā #MARS2018 konferencē,\" Bezoss tvītoja. 19. martā Kalifornijā notiekošā kompānijas \"Amazon\" rīkotā robotikas konference fokusējas uz robotikas nozares jaunākajām tendencēm un kosmosu. Bezosa jaunais \"suns\" vārdā \"SpotMini\" ir tas pats robots, kurš jau februārī parādījās virtuālajā vidē publicētajā video, kurā viņš paša spēkiem attaisa durvis. \"Boston Dynamics\" izgudrojumu raksturo kā \"izveicīgu robotu, kurš var noturēt dažādus objektus, kāpt pa kāpnēm un tuvākajā nākotnē tiks arī apmācīts darboties birojā, palīdzēt mājas un āra darbos\". \"SpotMini\" ir aptuveni springerspaniela lielumā, sver gandrīz 25 kilogramus un uz pakaļkājām var pacelties pat metra augstumā. Medijs skaidro, ka šī nav pirmā reize, kad \"Amazon\" dibinātājs konferencē pārsteidz apmeklētājus. Pērn Bezoss ieradās aptuveni četru metru garā  Dienvidkorejas  kompānijas \"Hankook Mirae\" modelētā robotikas uzvalkā.", "link": "https://www.delfi.lv/bizness/44467736/tehnologijas/49879303/robotikas-konference-mars-2018-bezoss-izrada-savu-suni-robotu"},
{"title": "Foto: 'Samsung' izrāda jaunāko kompānijas viedpulksteni", "category": "Tehnoloģijas", "body": "Dienvidkorejas tehnoloģiju milzis \" Samsung \" Berlīnē notiekošajā patērētāju elektroiekārtu izstāde IFA prezentējis jaunu viedpulksteni \"Gear S3\", portālu \"Delfi\" informēja kompānijas pārstāvji. \"Gear S3\" ir ūdensizturīgs, tajā pieejama GPS iespēja, augstuma barometrs un spidometrs. Nodrošināta arī LTE savienojamība. Dažās valstīs, pagaidām ne Latvijā, \"Gear S3\" var izmantot arī pirkumu veikšanai ar \"Samsung Pay\" iespēju. Jaunais sērijas pulksteņa ekrānam pieejams 16 miljonu krāsu \"Always On\" displejs (AOD) un \"Super AMOLED\" tehnoloģija. Lietotāji var pieņemt vai noraidīt zvanu vai atlikt brīdinājuma signālu, nepieskaroties ekrānam. Rakstot displejā, ziņojumi tiks automātiski pārvērsti par īsziņām. Tāpat ir iespējams izveidot īsus atgādinājumus un uzdevumu sarakstus, norāda ražotājs. Viedpulkstenis \"Gear S3\" Latvijas mobilo sakaru operatoru veikalos un lielākajos elektropreču tirdzniecības centros būs nopērkams novembrī. Tā aptuvenā cena būs 399 eiro.", "link": "https://www.delfi.lv/bizness/44467736/tehnologijas/47859317/foto-samsung-izrada-jaunako-kompanijas-viedpulksteni"},
{"title": "Pasaules lielākajā tehnoloģiju konferencē nozog unikāla datora prototipu", "category": "Tehnoloģijas", "body": "Kompānija, kas slavena ar spēļu datoru un to aksesuāru izgatavošanu, paziņojusi, ka nozagto datoru modelis ir prototips, kas aprīkots ar trīs dažādiem 17 collu 4K sistēmas monitoriem. Jaunais dators dēvēts par projektu \"Valerie\". Kompānija izsludinājusi 25 tūkstošu ASV dolāru atlīdzību par informāciju, kas varētu novest pie šo datoru atgūšanas. Kompānijas vadītājs Mins Liangs Tans pieļauj, ka notikušais ir industriālā spiegošana un brīdinājis konkurentus. \"Sods par šādiem noziegumiem ir ļoti smags un tas, kurš ko tādu varēja izdarīt, pavisam skaidrs, nav pārāk gudrs,\" viņš sacīja.", "link": "https://www.delfi.lv/bizness/44467736/tehnologijas/48392963/pasaules-lielakaja-tehnologiju-konference-nozog-unikala-datora-prototipu"},
{"title": "'Apple' vēlas ieviest emocijikonas, kas raksturo cilvēkus ar īpašām vajadzībām", "category": "Tehnoloģijas", "body": "Tehnoloģiju milzis \" Apple \" šobrīd gaida apstiprinājumu 13 jaunu invaliditāti raksturojošu emocijikonu ieviešanai, vēsta CNN. Pieprasījums jauno emocijikonu ieviešanai nosūtīts bezpeļņas organizācijai \"Unicode Consortium\", kas atbildīga par emocijikonu standartu noteikšanu. Starp jaunajām emocijikonām būs ausis ar dzirdes aparātu, persona ratiņkrēslā, rokas protēze, suns-pavadonis un citi. \"Šobrīd emocijikonas piedāvā plašu klāstu ar dažādām emocijām, tomēr starp tām nav reprezentēta cilvēku-invalīdu pieredze,\" kompānija \"Apple\" rakstīja savā pieteikumā. Kompānija \"Apple\" atklāja, ka izvēlējusies četras galvenās cilvēku grupas, kuri būs raksturoti ar jaunajām emocijikonām: aklie un vājredzīgie cilvēki, kurlie un ar dzirdes problēmām, cilvēki ar kustību traucējumiem, kā arī cilvēki ar slēptām invaliditātes problēmām, piemēram, autismu. Pirms emocijikonu ieviešanas gan jāsagaida apstiprinājums no \"Unicode Consortium\" padomes. Iepriekš padome skaidroja, ka 2018. gadā paredzēts ieviest 157 jaunas emocijikonas. Pēdējie jaunumi emocijikonu klāstā ir supervaroņi, jaunas matu frizūras un vēl ekspresīvāki smaidiņi.", "link": "https://www.delfi.lv/bizness/44467736/tehnologijas/49877473/apple-velas-ieviest-emocijikonas-kas-raksturo-cilvekus-ar-ipasam-vajadzibam"},
{"title": "Rīgā uzstādīts Baltijas interneta ātruma rekords", "category": "Tehnoloģijas", "body": "Klātienē demonstrējot jauno \" Nokia \" bāzes staciju ar veiktspējīgāko ātrgaitas interneta programmatūru, šodien \"Latvijas Mobilais Telefons\" ( LMT ) tīklā uzstādīts Baltijas mobilā interneta ātruma rekords. Pateicoties jaunajām interneta tehnoloģijām, mobilā interneta ātrums LMT tīklā sasniedzis teju 1 Gbps jeb 930 Mbps, ierindojot Latviju starp pasaules līdervalstīm mobilā tīkla sasniegumos ceļā uz 5G. Savukārt \"Tele2\" iebilst, ka viņu pērn uzstādītais interneta ātruma rekords (4,5 Gbps) Baltijā joprojām nav pārspēts. Latvija ir viena no pirmajām valstīm pasaulē, kam telekomunikāciju gigants \"Nokia\" sniedzis iespēju izmēģināt un pārliecināties par jaunās ātrgaitas interneta programmatūras pārsteidzošo veiktspēju. Šādu jaunās paaudzes bāzes staciju sniegtās iespējas nākotnē nodrošinās ne tikai pieaugošajam mobilā interneta patēriņam atbilstošu tīkla kapacitāti, bet arī būs būtisks priekšnosacījums daudzu tehnoloģisko inovāciju ienākšanai dažādās dzīves jomās. Mākslīgā intelekta iespējas brīvu autostāvvietu atrašanai, attālināti veiktas medicīniskās operācijas un viedie risinājumi sociālajā aprūpē ir tikai daži no pakalpojumiem, ko tuvā nākotnē nodrošinās 5G internets. \"Ātrums ir tikai viens no vairākiem tīkla kvalitātes parametriem, taču tas simboliski iezīmē Latvijas iespējas būt starp mobilo sakaru līderiem pasaulē. Tehnoloģijas un gudri cilvēki ir mūsdienu nafta un zelts. Lai izmantotu šīs priekšrocības, LMT strādā pie jaunās paaudzes 5G tīkla attīstības, nodrošinot modernākās iespējas uzņēmējiem un iedzīvotājiem inovatīvu produktu izstrādē. Latvijai ir jākļūst par Viedvalsti,\" uzskata LMT prezidents Juris Binde. Savukārt \"Tele2\" tehnoloģiju direktors Igaunijā Ervīns Kampāns norāda, ka viņu uzstādītais mobilā interneta ātruma rekords nav pārspēts: \"Jau pagājušajā gadā \"Tele2\" kā pirmais mobilo sakaru operators Baltijā sadarbībā ar \"Nokia\" testēja 5G jeb nākamās paaudzes mobilās tehnoloģijas. Testa laikā tika uzstādīts jauns mobilā interneta ātrums Igaunijā – 4,5 gigabiti sekundē.\" \"Protams, varam diskutēt par ierīcēm un veidiem, kur un kā tiek uzstādīts ātruma rekords – laboratorijā uz bāzes stacijas prototipa vai ar programmatūras palīdzību testa režīmā tīklā. Tomēr fakts paliek fakts – lielākais uzrādītais mobilā interneta ātrums – 4,5 Gbps – Baltijas mērogā tika sasniegts \"Tele2\" un \"Nokia\" kopīgi veiktajā 5G testā, četras reizes pārsniedzot pirms tam uzstādīto \"Telia\" un \"Ericcson\" mobilā interneta rekordu, un joprojām nav pārspēts,\" skaidro Kampāns. \"Vēlētos vērst uzmanību, ka šobrīd ir ļoti maz reālu iekārtu, kas atbalsta šīs tehnoloģijas, līdz ar to testa ātrumi iedzīvotājiem nesniedz reālu labumu. \"Tele2\" tīkls ir viens no modernākajiem visā Baltijā un ir jau gatavs vēl lielākiem LTE jeb 4G tehnoloģijas ātrumiem, kā arī šogad tiek sagatavots 5G tehnoloģijai, tāpēc šobrīd strādājam ar ierīču piegādātājiem, lai nodrošinātu saviem klientiem reālus labumus. Pēc mūsu prognozēm, nākamās paaudzes tehnoloģijas kā pilnvērtīgs komercprodukts būs pieejams 2020. gadā,\" rezumē \"Tele2\" tehnoloģiju direktors Igaunijā.", "link": "https://www.delfi.lv/bizness/44467736/tehnologijas/49000383/riga-uzstadits-baltijas-interneta-atruma-rekords"},
{"title": "Video: Japānā izgudrots robots, kas spēj precīzi atdarināt cilvēku roku kustības", "category": "Tehnoloģijas", "body": "Vadi, kas iebūvēti robota rokās, darbojas kā locītavas. Tie palīdz \"MELTANT-a\" robotam atdarināt roku kustības, kas ir gandrīz identiskas cilvēka veiktajām, turklāt tiek atveidotas tikpat ātrā laikā. Kompānija skaidro un demonstrē, ka robots var pacelt svaru līdz pat četriem kilogramiem un atdarināt ļoti smalkas roku kustības. Ar pāris mēģinājumiem robots spēj atvērt ūdens pudeli un durvis. Jau ziņots, ka robotikas uzņēmums \"Boston Dynamics\" februārī soctīklos publicēja video, kurā bija redzams, kā  suns-robots vārdā \"SpotMini\" paša spēkiem attaisa durvis.  \"Boston Dynamics\" izgudrojumu medijiem raksturoja kā \"izveicīgu robotu, kurš var noturēt dažādus objektus, kāpt pa kāpnēm un tuvākajā nākotnē tiks arī apmācīts darboties birojā, palīdzēt mājas un āra darbos\".", "link": "https://www.delfi.lv/bizness/44467736/tehnologijas/49951411/video-japana-izgudrots-robots-kas-spej-precizi-atdarinat-cilveku-roku-kustibas"},
{"title": "Ķīnas sociālo tīklu milzis 'Sina Weibo' sola pārtraukt pret homoseksualitāti radīto cenzūru", "category": "Tehnoloģijas", "body": "Piektdien, 13. aprīlī, \"Sina Weibo\" paziņoja, ka no platformas grasās izņemt saturu, kas ir \"pornogrāfiska rakstura, veicina asiņainu vardarbību vai ir saistīts ar homoseksualitāti,\" atgādina \"The Guardian\". Kompānija savā paziņojumā skaidroja, ka iniciatīva ir mēģinājums padarīt interneta vidi \"saulainu un harmonisku\", kā arī ievērot valsts kiberdrošības likumus. Šanhajā dzīvojoša sieviete savā profilā ierakstīja: \"Mans dēls ir gejs. Mēs abi mīlam mūsu valsti. Lai arī kur mēs ietu, vienmēr ar lepnumu visiem stāstam, ka esam no Ķīnas. Bet šodien..Šodien es sapratu, ka šajā spēcīgajā valstī \"Sina Weibo\" diskriminē un uzbrūk seksuālajām minoritātēm.\"  Sievietes  ieraksts saņēma ap 55 tūkstošiem \"Man patīk\" un neskaitāmus komentārus no līdzīgi domājošiem cilvēkiem. Arī citi platformas \"Sina Weibo\" lietotāji dažādos sociālajos tīklos sāka publicēt fotogrāfijas kopā ar saviem partneriem, klāt pievienojot mirkļbirkas \"#iamgay\", \"#iamgaynotapervert\", kā arī rakstīt kritiskus komentārus par izveidoto iniciatīvu. Pēc komentāru \"buma\" soctīklos \"Sina Weibo\" paziņoja, ka jaunajā kampaņā netiks iekļauta cenzūra pret homoseksualitāti. Iniciatīva koncentrēsies tikai uz vardarbīga un pornogrāfiska satura pārbaudi. \"Paldies visiem par diskusiju un ierosinājumiem,\" kompānija paziņoja savā mikroblogošanas kontā.", "link": "https://www.delfi.lv/bizness/44467736/tehnologijas/49942677/kinas-socialo-tiklu-milzis-sina-weibo-sola-partraukt-pret-homoseksualitati-radito-cenzuru"},
{"title": "Populārā foto vietne 'Flickr' maina īpašniekus", "category": "Tehnoloģijas", "body": "\"Flickr\" vietne fotogrāfiem tika radīta 2004. gadā un jau gadu vēlāk to pārpirka tā laika interneta milzis \"Yahoo\", kas pēdējos gados pats piedzīvojis  būtiskas pārmaiņas . Pēc \"Yahoo\" pārdošanas \"Verizon\", \"Flickr\" liktenis palika \"gaisā karājoties\". \"Smugmug\" darbojas jau vairāk nekā 15 gadus. Tas līdzīgi kā \"Flickr\" ļauj fotogrāfiem izvietot tiešsaistē savas fotogrāfijas publiskai izrādīšanai vai vienkārši arhīvam, par ko uzņēmums prasa ikmēneša abonentmaksu. \"Flickr\" lielākoties pieejams bez maksas, taču par papildus ikgadējo abonentmaksu piedāvā \"Pro\" versiju ar neierobežotu atmiņas diska vietu. Bezmaksas lietotājiem \"Flickr\" piedāvā 1 terabaitu diska vietas, kas ir lielākais bezmaksas apjoms foto glabāšanai. Pagaidām nav zināms, vai jaunie īpašnieki saglabās šo iespēju, kas daudziem ļauj vienkāršoti un bez maksas uzglabāt savu foto rezerves kopijas. \"Flickr\" ir arī lielākā \"Creative commons\" licencētu foto krātuve pasaulē. Daudzi lietotāji ielādējot bildes \"Flickr\", atļauj tās izmantot citiem ar kādu no \"CC\" licencēm. Jaunie  īpašnieki sola , ka šo sistēmu saglabās un attīstīs. Lietotāju atsauksmes pagaidām ir dažādas. Bieži vien uzņēmumi pēc pārpirkšanas tiek likvidēti, kas daudzus dara bažīgus arī šajā situācijā. Tomēr citi uz \"Smugmug\" un \"Flickr\" apvienošanos skatās optimistiski, jo pēc ilgiem laikiem \"Flickr\" atkal ir atgriezies pie tādiem īpašniekiem, kam darbs ar fotogrāfiem un fotogrāfijām ir primārais bizness. Darījuma summa šobrīd netiek atklāta.", "link": "https://www.delfi.lv/bizness/44467736/tehnologijas/49958537/populara-foto-vietne-flickr-maina-ipasniekus"},
{"title": "Video: 'Virgin Galactic' nonāk soli tuvāk tūristu nogādāšanai kosmosā", "category": "Tehnoloģijas", "body": "Kosmosa kuģa izmēģinājuma palaišana notikusi 5. aprīlī. Atšķirībā no tradicionālās raķešu palaišanas, \"VSS Unity\" gaisā tika pacelts ar lidmašīnas, kas tiek dēvēta par \"mātes kuģi\", palīdzību. Esot gaisā, kuģa motors tika iedarbināts un tas uzsāka lidojumu. Aviācijas kompānija skaidroja, ka pirms piezemēšanās galapunktā, Mohaves tuksnesī, kosmosa kuģis lidojis ar skaņas ātrumu. Ričarda Brensona īpašumā esošā kompānija \"Virgin Galactic\" cer kādu dienu sniegt iespēju tūristiem nonākt kosmosā. Pirms katastrofas vairāk nekā 800 cilvēku bija samaksājuši par lidojumu ar \"Galactic's SpaceShipTwo\", lai  dažas minūtes piedzīvotu lidojumu suborbitālajā telpā.  Vienai personai šis brauciens bija izmaksājis apmēram 200 000  ASV  dolāru (160 000 eiro). Pēc avārijas kompānija turpināja veikt vienkāršus planēšanas izmēģinājuma lidojumus.", "link": "https://www.delfi.lv/bizness/44467736/tehnologijas/49946349/video-virgin-galactic-nonak-soli-tuvak-turistu-nogadasanai-kosmosa"},
{"title": "Datu noplūde: 'Inbox' lietotāji mainījuši paroles; iestādēm kaitējums nav radīts", "category": "Tehnoloģijas", "body": "Pēdējo sešu mēnešu laikā, pateicoties \"Inbox.lv\" preventīvajiem drošības pasākumiem, piesardzības nolūkos paroles nomainījuši 85% to lietotāju, kuri bija nokļuvuši riska grupā saistībā ar pērn gada nogalē pasaulē nopludinātajām lietotāju kontu pieejām. \"Inbox.lv\", veicot sistemātisku drošības monitoringu, informāciju par e-pastu un paroļu nopludināšanu no tādām vietnēm kā \"LinkedIN\" un \"Yahoo\" uzzināja jau pērn oktobrī, tādējādi savlaicīgi reaģējot tika nosargāti tūkstošiem lietotāju dati, paziņojumā medijiem skaidro \"Inbox\". \"Šādos gadījumos mūsu primārais uzdevums ir pārliecināties par šādu datu autentiskumu. Jau pats fakts, ka dati tiek publicēti par brīvu, ir neierasts, jo pārsvarā šādi saraksti tiek tirgoti par naudu. Arī mēs nereti pērkam šādas datu bāzes, pirms par tiem uzzina mediji. Aizvadītā gada oktobrī mēs konstatējām, ka publiskotā datu bāze satur ievērojamu skaitu \"Inbox.lv\" lietotāju e-pasta adrešu. Mēs publiskās datu bāzes šifrētā veida simbolu virknes salīdzinājām ar uzņēmuma sistēmās esošajām, mēģinot identificēt sakarības. Tādā veidā tika konstatēts, ka no publicētajām e-pasta adresēm tikai 17% bija tādas, kur pastāvēja aizdomas, ka šie dati varētu būt īsti un ļaundariem ir izdevies iegūt lietotāju paroles,\" saka \"Inbox.lv\" tehniskais direktors Jevgēņijs Kuzņecovs. Piesardzības nolūkos riska grupā esošajiem lietotājiem vairākkārt tika lūgts nomainīt paroles un izmantot divu pakāpju autentifikāciju, atsevišķos gadījumos – lietotājiem, kuri ignorēja šos aicinājumus – iespējojot piespiedu paroles maiņas procesu. Joprojām gan ir saglabājusies neliela daļa profilu, kuri, neskatoties uz drošības brīdinājumiem, nav nomainījuši paroles. Šo lietotāju kontus \"Inbox.lv\" pastiprināti uzrauga, lai identificētu jebkādas novirzes no tradicionāliem šo lietotāju kontu izmantošanas scenārijiem un izslēgtu gadījumus, kad šie profili tiktu izmantoti ļaunprātīgiem mērķiem. \"Mums bija pilnīgi skaidrs, ka riska grupā iekļuvušo \"Inbox.lv\" lietotāju datus nav iespējams nozagt nedz vienlaicīgi, nedz ilgtermiņā, mērķtiecīgi uzbrūkot kontiem nepamanītiem vai automātiski cenšoties uzminēt paroles. Vienīgais izskaidrojums bija tāds, ka, visticamāk, šie lietotāji izmanto vienādas vai līdzīgas paroles citos interneta servisos, kas ir uzlauzti. Pašā e-pasta adresē jau ir redzams domēna vārds, kam šī parole, visticamāk, derēs. Hakeriem bieži pat nav jāpārbauda visi servisi, jo, ja divos der, tad visdrīzāk derēs arī pārējos, kur lietotājs ir reģistrējies ar savu e-pastu,\" vērtē Kuzņecovs. Arī Saeimas IT speciālistiem par šo incidentu bijis zināms jau pirms datu publicēšanas, un visas potenciāli iesaistītās personas tika savlaicīgi apzinātas un instruētas, lai nomainītu kompromitētās sociālo tīklu piekļuves. Saeimā uzsver, ka nopludinātā informācija nav saistīta ar piekļuvi Saeimas e-pastam. Šīs e-pasta adreses un attiecīgās paroles visdrīzāk ir tikušas izmantotas personas identifikācijai sociālajos tīklos. Minētais starpgadījums nav radījis kaitējumu Saeimas informācijas sistēmām. Izmantojot kompromitētās e-pasta adreses un paroles, Saeimas e-pasta lietotāju datiem piekļūt nebija iespējams, skaidro parlamentā. Lai mazinātu datu noplūdes riskus, Saeimas IT drošības speciālisti e-pasta lietotājiem iesaka izvēlēties drošas paroles, vai arī e-pasta piekļuvei izmantot divu pakāpju autentifikāciju. Valsts ieņēmumu dienestā (VID) pēc publiskotās informācijas piekļūts 51 darbinieka kontam. VID portālam \"Delfi\" sacīja, ka, protams, VID uzmanības lokā ir nonākušas publikācijas par nozagtām e-pasta adresēm un VID uz tām reaģējis. \"Varam sacīt, ka publiskotie dati ir seni. Tik seni, ka daļa sarakstos atrodamo darbinieku jau labu laiku VID nestrādā. Jāatzīmē arī, ka VID ir pietiekami stingri informācijas sistēmu lietošanas noteikumi, tie aizliedz izmantot darba e-pastu autorizācijai. Arī regulāra e-pasta paroļu maiņa ir obligāta prasība, kuru nevar apiet neviens darbinieks,\" skaidro VID. Zināšanas par lietotāju autorizāciju, parolēm, par paroļu veidošanu un maiņu VID tiek atkārtotas ikgadējā informācijas sistēmu drošības instruktāžā un sniegtas ievadkursā ikvienam jaunajam darbiniekam. Arī Rīgas domē portālam \"Delfi\" norādīja, ka noplūdušie dati nerada apdraudējumu Rīgas pilsētas pašvaldībai, jo galvaspilsētā ir noteikta regulāra paroļu maiņa ar kontroles rīkiem, kas nepieļauj ignorēt paroles nomaiņu. Taču izglītojošos nolūkos dome atgādinās saviem darbiniekiem par datoru drošas lietošanas principiem. Arī uzņēmumā \"Lattelecom\" norāda, ka paroles, kas ir iegūtas, nav nākušas no uzņēmuma resursiem, bet gan no vietām, kur darbinieki reģistrācijai izmantojuši darba e-pastu, taču tas nenozīmē, ka arī darba paroli. Drošības nolūkos darbinieki informēti par situāciju, tiem atgādināts par paroļu drošības kritērijiem. \"Lattelecom\" visu sistēmu lietotāju paroles tiek regulāri mainītas, tā ir obligāta sistēmu piekļuves prasība, ko nav iespējams neievērot. Tāpat darbiniekiem tiek regulāri atgādināts par nepieciešamību dažādās lietotnēs izmantot dažādas paroles, lai tādā veidā samazinātu riskus, kad kādā no lietojumiem nav pietiekami laba IT aizsardzība un tas neietekmētu citu lietojumu darbību, gadījumos, ja, piemēram, epastu un sociālo tīklu un citiem lietojumiem tiek izmantota viena un tā pati parole. Papildus uzņēmumā ir ieviestas vairākas citas sistēmas un kontroles, kas ļauj pārvaldīt ne tikai šo, bet arī citus iespējamos IT riskus. Pēc \"Swedbank\" drošības speciālistu informācijas, vietne, kas atspoguļo \"uzlauztajās\" vietnēs reģistrācijai izmantotās e-pasta adreses, nav jauna vai nule parādījusies – par šo vietni informācija bijusi jau ilgāku laiku. Bankā uzsver, ka šādai lietotāju informācijai nav nekādas saistības ar bankas IT sistēmām. Nevajadzētu izdarīt arī kādus pārsteidzīgus secinājumus, ka sava darba epasta ierakstīšana interneta vietnē jebkurā gadījumā ir kāds drošības pārkāpums – darba e-pasta ierakstīšana pie reģistrācijas ir normāla, piemēram, reģistrējoties kādām darba komandējuma vajadzībām, aicina bankā. \"Vienlaikus mums kā organizācijai digitālā drošība vienmēr ir bijusi un būs prioritāte – tā ietver gan bankas sistēmu drošību, gan, protams, arī darbinieku izglītošanu, rīkojot regulāras apmācības, publicējot noderīgu izglītojošu informāciju un informējot par aktualitātēm digitālās drošības pasaulē. Regulāri strādājam arī pie izglītojošām aktivitātēm klientiem un sabiedrībai,\" norāda \"Swedbank\". Uz portāla \"Delfi\" jautājumiem, kāda ir policijas rīcība saistībā ar, tostarp Valsts policijas darbinieku e-pasta adrešu un paroļu zādzību un drošības pasākumiem saistībā ar šo faktu, Valsts policijas preses pārstāve Simona Grāvīte norādīja, ka patlaban likumsargi sadarbībā ar \"Cert.lv\" veic pārbaudi par konkrētās vietnes publiskotajām nelegāli vāktajām interneta lietotāju e-pasta adresēm un saistītajām interneta parolēm. Tomēr pagaidām par pārbaudes gaitu policija atturas komentēt. Policija atgādina, ka šīs vietnes apmeklēšana un tajā piedāvāto rīku izmantošana var būtiski apdraudēt personu izmantoto datu apstrādes sistēmu drošību, tāpēc aicina gan institūciju darbiniekus, gan sabiedrības locekļus neapmeklēt šo vietni. Likumsargi norāda, ka pastāv iespējamība, ka vietne izmanto metodes, kas pēc tās apmeklējuma uzkrāj darbinieku e-pastus un to paroles.", "link": "https://www.delfi.lv/bizness/44467736/tehnologijas/49980321/datu-noplude-inbox-lietotaji-mainijusi-paroles-iestadem-kaitejums-nav-radits"},
{"title": "Mākslīgais intelekts: Robots saliek IKEA krēslu deviņās minūtēs", "category": "Tehnoloģijas", "body": "Robots radīts, lai demonstrētu iespējas veikt smalkas manipulācijas. Tā ir robotikas joma, kurā nepieciešama robotizētu pirkstu un roku precīza spēka un kustību kontrole. Robots notiekošo redz ar trīsdimensionālu kameru, bet tā rokām ir sešas mehāniskas locītavas un paralēli satvērēji objektu paņemšanai. Pie plaukstas locītavām ir piemontēti spēka sensori, kas nosaka, cik stipri pirksti satver un cik spēcīgi virza objektus, lai tos savienotu. Krēsla daļas zinātnieki sākotnēji izvietoja uz grīdas, lai imitētu to, kā cilvēki parasti sāktu IKEA mēbeļu salikšanu. Robotam bija nepieciešamas 11 minūtes un 21 sekunde, lai tas patstāvīgi izplānotu krēsla salikšanu, bet trīs sekundes, lai uzņemtu detaļu trīsdimensionālos attēlus, pirms tas ķērās pie darba. Viens no komandas lielākajiem izaicinājumiem bija izstrādāt iespēju robotam kontrolēt, cik daudz spēka tas izmantos, lai satvertu un savietotu detaļas. Šī tehnoloģija vispirms tika izmēģināta 2015. gadā, taču toreiz robots vēl nebija spējīgs izpildīt uzdevumu. Kopumā viss process no plānošanas līdz krēsla salikšanai tika paveikts mazāk nekā 20 minūtēs. Zinātnieki atzīmē, ka cilvēki to nespētu paveikt tik ātri. Projekta vadītājs profesors Hems Huans Čongs norāda, ka robots ir labi sagatavots veikli izpildīt dažādus uzdevumus. \"Tas, kā esam uzbūvējuši robotu - no satvērējiem un locītavām līdz spēka sensoriem –, ļauj tam manipulēt ar objektiem gluži, kā to darītu cilvēks\" norāda Čongs. \"Business Insider\" raksta, ka zinātnieku nākamais darbs ir līdzīgus robotus pielāgot darbam dažādās industrijās.", "link": "https://www.delfi.lv/bizness/44467736/tehnologijas/49978403/maksligais-intelekts-robots-saliek-ikea-kreslu-devinas-minutes"},
{"title": "'Google Adsense' krusttēvs investē 500 000 dolāru Latvijas startapā 'Printify'", "category": "Tehnoloģijas", "body": "\"Divu gadu laikā kopš darbības uzsākšanas \"Printify\" ir kļuvis par pirmo \"drukāšanas pēc pieprasījuma\" platformu pasaulē. Šobrīd uzņēmums piedzīvo ļoti strauju izaugsmi. Piesaistītās investīcijas ļaus daudz ātrāk īstenot mūsu ekspansijas plānus. Turklāt jaunā partnera starptautiskā pieredze, strādājot tādos pasaules gigantos kā \"Google\" un \"Facebook\", mums sniegs neatsveramu pieeju zināšanām gan e-komercijas, gan digitālās stratēģijas jomā\", norāda uzņēmuma vadītājs un dibinātājs Jānis Berdigans. \"Radžaramu starptautiskie mediji bieži dēvē par \"Google AdSense\" krusttēvu, ņemot vērā viņa nozīmīgo lomu šī produkta izveidē. Pēc aiziešanas no \"Google\", viņš izveidoja savu jaunuzņēmumu \"Chai Labs\", kuru 2010.gadā iegādājās \"Facebook\" un integrēja to sociālo mediju gigantā. Investors pievienojās \"Facebook\" komandai, kur vadīja reklāmas produktu izstrādi, uzņēmuma monetizācijas stratēģiju un sociālā medija ekspansiju mobilajās ierīcēs. Pēdējos četrus gadus viņš vada produktu izstrādi maksājumu apstrādes tehnoloģiju uzņēmumā \"Square\". \"Jau kādu laiku ar interesi sekoju \"Printify\" panākumiem un izvēlētajai ekspansijas stratēģijai. Lēmumu par investīcijām Prinfity pieņēmu pēc rūpīgas uzņēmuma stratēģijas izpētes un vairākkārtējām pārrunām ar uzņēmuma vadības komandu. Esmu pārliecināts, ka nākamo gadu laikā \"Printify\" spēlēs nozīmīgu lomu printēšanas e-komercijas nozares demokratizācijā visā pasaulē\", lēmumu investēt \"Printify\" pamato Radžarams. Pateicoties \"Printify\", e-komercija veikalu īpašniekiem, kuri strādā ar tādam platformam kā \"Shopify\", \"Etsy\" vai \"Wordpress\", ir iespējams integrēties ar lieliem drukāšanas pakalpojumu sniedzējiem, skaidro uzņēmums. \"Līdz šim šāda iespēja bija tikai uzņēmumiem ar lieliem pasūtījumiem un ievērojamiem budžetiem. Savukārt \"Printify\" sniedz iespēju pasūtīt dažādus individuāla dizaina produktus nepieciešamajā apjomā un automatizētā veidā, kas ļauj gan interneta veikala īpašniekiem, gan drukāšanas fabrikām darīt to maksimāli efektīvi,\" norāda kompānijā. \"Printify\" dibināts 2015.gada nogalē, tā birojs šobrīd atrodas Sanfrancisko, ASV. Rīgas birojs un komanda ir uzņēmuma stratēģiskais kompetences centrs. \"Printify\" ir pirmais Latvijas jaunuzņēmums, kas absolvējis pasaules vadošo \"500 Startups\" akseleratora programmu. Šobrīd uzņēmums jau apkalpo vairāk nekā 50 tūkstošus interneta veikalus un 15 drukāšanas pakalpojumu sniedzējus visā pasaulē.", "link": "https://www.delfi.lv/bizness/44467736/tehnologijas/50018809/google-adsense-krusttevs-investe-500-000-dolaru-latvijas-startapa-printify"},
{"title": "Pētījums: interneta lietotāju skaits Latvijā pieaug līdz 1,4 miljoniem", "category": "Tehnoloģijas", "body": "Vidēji 80% jeb 1,3 miljoni Latvijas iedzīvotāju aptaujātajā mērķgrupā internetu lieto regulāri – katru dienu. Arī regulāro interneta lietotāju īpatsvars pēdējā gada laikā pieaudzis par 2 procentpunktiem, turklāt to īpatsvars visvairāk ir pieaudzis 40 līdz 49 gadus veco iedzīvotāju vidū: 2018. gada pavasarī internetu katru dienu lietojuši 88% iedzīvotāju vecuma grupā no 40 līdz 49 gadiem, kas ir par 5 procentpunktiem vairāk nekā 2017. gada pavasarī. ''Pētījuma rezultāti rāda, ka ikdienas interneta lietošanas pieaugums galvenokārt skaidrojams ar interneta lietošanas patēriņa pieaugumu viedtelefonos, planšetdatoros un arī televizoros (\"smart TV\"). Arvien vairāk iedzīvotāju pielieto plašās mobilo telefonu funkcijas, kas ļauj internetu izmantot dažādiem mērķiem: gan meklēt informāciju un iegūt jaunākās ziņas, gan sazināties ar draugiem ar mobilo saziņas aplikāciju palīdzību, gan pirkt preces interneta veikalos un norēķināties internetbankās. Šo pakalpojumu pieejamība mobilā vidē arī veicina interneta patēriņu viedtelefonos, un interneta patēriņš pieaug visā sabiedrībā kopumā ,\" norāda \"Kantar TNS\" Mediju pētījumu klientu vadītāja Solvita Kronberga. Pētījumu kompānija \"Kantar TNS\" interneta patēriņa paradumu pētījumu veica laikā no 2018. gada 2. februāra līdz 9. aprīlim. Visā Latvijā tika aptaujāti 2200 pastāvīgie Latvijas iedzīvotāji vecumā no 15 līdz 74 gadiem. Pētījums tiek veikts, izmantojot tiešās datorizētās intervijas (CAPI) respondenta dzīvesvietā un aptaujas internetā (CAWI). Pielietotā kombinētā izlases metode nodrošina rezultātu reprezentativitāti, kas atspoguļo visu 1,6 miljonu Latvijas iedzīvotāju vecumā no 15 līdz 74 gadiem interneta lietošanas paradumus.", "link": "https://www.delfi.lv/bizness/44467736/tehnologijas/50043043/petijums-interneta-lietotaju-skaits-latvija-pieaug-lidz-1-4-miljoniem"},
{"title": "RTU studentu izstrādātā mobilā lietotne 'Qfer' darbosies arī Kiprā", "category": "Tehnoloģijas", "body": "\"Qfer\" ir iesācējuzņēmums, kuru izveidojuši lietotnes autori - četri Rīgas Tehniskās universitātes (RTU) studenti. Kipra būs pirmā ārvalsts, kurā darbosies \"Qfer\", jo sarunas ar partneriem šajā valstī noslēdzās visātrāk. 2015.gadā \"Qfer\" cer sākt darbību arī citās Eiropas valstīs. Šobrīd notiek pārrunas par partneru piesaistīšanu Polijā un Vācijā. Uzņēmuma mērķis ir nodrošināt lietotnes darbību visās lielākajās Eiropas pilsētās. \"Mēs esam patiesi gandarīti par to, ka mums izdevās tik ātrā laikā notestēt mobilās aplikācijas ideju vietējā tirgū un jau pēc pieciem mēnešiem rast iespēju pārbaudīt spēku citās valstīs,\" norādīja viens no četriem lietotnes autoriem Jevgēnijs Novickis. Mobilās lietotnes \"Qfer\" ideoloģija ir palīdzēt jauniem un aktīviem cilvēkiem ērti un ātri vienkopus saņemt informāciju par īpašajiem piedāvājumiem no populārākajām un interesantākajām pilsētas vietām. Arturs Burņins, kurš arī ir viens no \"Qfer\" radītāju četrotnes, projekta būtību akcentē vārdu salikumā \"quick\" un \"offer\". Aplikācijas lietošana ir ļoti vienkārša. Vispirms no ērti pārskatāmās izvēlnes ir jāatrod sev tīkamais piedāvājums, uzreiz pēc tam ir iespēja to rezervēt, vai arī jāatnāk uz pakalpojuma sniedzēja vietu un jānospiež poga \"izmantot\". Piedāvājumi, kas iekļauti \"Qfer\", ir radīti speciāli šīs mobilās aplikācijas lietotājiem, un tie atšķiras no citiem īpašajiem piedāvājumiem, piemēram, tiem, kurus var iegādāties kolektīvās iepirkšanās vai atlaižu portālos internetā. \"Mazajam un vidējam biznesam \"Qfer\" ir ļoti piemērots mobilā mārketinga instruments. Katrs ieinteresētais uzņēmums var vienkāršā veidā izveidot savu uzņēmuma profilu un ērti to pārvaldīt no interneta mājaslapas,\" skaidro Burņins. \"Qfer\" var lejuplādēt bez maksas. Sākotnēji tika radītā iOS lietotne, bet kopš 2014.gada vasaras beigām pieejama arī Android aplikācija. Kopš \"Qfer\" darbības sākšanas 2014.gada jūlijā to ir lejuplādējuši vairāk nekā 5000 Rīgas iedzīvotāju. \"Qfer\" sadarbības partneru lokā šobrīd ir \"Multikino\", \"Sportima\", \"Yakuzza\", \"Kasha Gourmet\", \"Unimarine Spa\", \"Kilimanjaro\", Ķīpsalas peldbaseins, restorāns \"Boulevard 33\", \"Citywoks\" un citi. \"Qfer\" izstrādātāji ir četri RTU studenti: Novickis un Arturs Burņins no RTU Inženierekonomikas un vadības fakultātes, un Dmitrijs Angelovksis un Arturs Niķiforovs no RTU Datorzinātnes un informācijas tehnoloģijas fakultātes.", "link": "https://www.delfi.lv/bizness/44467736/tehnologijas/45336098/rtu-studentu-izstradata-mobila-lietotne-qfer-darbosies-ari-kipra"},
{"title": "'Swedbank' mobilajā aplikācijā nelielas summas saņēmējiem var nosūtīt bez koda ievadīšanas", "category": "Tehnoloģijas", "body": "Palielinoties mobilās aplikācijas lietojumam, AS \" Swedbank \" ieviesusi risinājumu, kas klientam ļauj vēl ērtāk lietot banku mobilajā telefonā. Tagad \" Apple \" un \" Android \" viedtālruņu lietotāji, izmantojot \"Swedbank\" mobilās aplikācijas \"Beta\" versiju, var nosūtīt nelielas naudas summas saņēmējiem no definēto un pēdējo veikto maksājumu saraksta, iztiekot bez kodu kartes vai kalkulatora, portāls \"Delfi\" uzzināja bankā. Jaunais pakalpojums būs noderīgs daudzās dzīves situācijās, piemēram, nosūtot bērnam kabatas naudu, sadalot rēķinu restorānā vai savācot naudu kopīgai dāvanai. Lai sāktu lietot šo iespēju, ir jāielādē vai jāatjauno bezmaksas \"Swedbank\" internetbankas aplikācija savā telefonā, tad vienu reizi jāautorizējas aplikācijā ar kodu karti vai kalkulatoru un tās uzstādījumos jāaktivizē pakalpojums \"Naudas sūtīšana\". Pēc tam jebkurā vietā un diennakts laikā, kur vien darbojas mobilais telefons un ir piekļuve internetam, cilvēkiem no sava maksājuma saraksta varēs nosūtīt līdz 30 eiro vienā reizē. Mēnesī, izmantojot jauno pakalpojumu, var nosūtīt līdz 150 eiro. \"Mobilais telefons ir pārvērtis to, kā cilvēki var rīkoties ar savu naudu. Ja agrāk situācijās, kad pazīstamam cilvēkam vajadzēja iedot naudu, bija jāmeklē bankomāts vai kodu karte pārskaitījumam, tad nelielas naudas summas saviem saņēmējiem var nosūtīt telefonā, kas vienmēr līdzās, ar vienu rokas kustību. Šādā veidā klients var nosūtīt nelielu summu tiem cilvēkiem, kurus viņš pats būs definējis internetbankā vai kuriem iepriekš jau pārskaitījis naudu. Taču, tā kā mobilais telefons mūsdienās kļuvis par ierīci, kurā tiek glabāta dažāda būtiska informācija un veiktas naudas lietas, aicinu izveidot paroli pašam telefonam un neļaut to lietot citiem,\" saka \"Swedbank\"  Baltijas  klientu apkalpošanas kanālu kompetences centra vadītājs Ģirts Bērziņš. Īpašais bezmaksas iepazīšanās periods nelielu naudas summu sūtīšanai, neizmantojot koda karti vai kalkulatoru, starp \"Swedbank\" kontiem turpināsies līdz 2015.gada 1.martam. Pēc tam tiks ieviesta abonēšanas maksa - 0,07 eiro par vienu naudas sūtījumu. Savukārt maksa par naudas sūtīšanu uz citu banku paliek nemainīga un tie ir 0,36 eiro par vienu pārskaitījumu.  \"Swedbank\" aplikāciju mobilajiem telefoniem aktīvi izmanto jau 67 000 bankas klientu.", "link": "https://www.delfi.lv/bizness/44467736/tehnologijas/45374486/swedbank-mobilaja-aplikacija-nelielas-summas-sanemejiem-var-nosutit-bez-koda-ievadisanas"},
{"title": "Kriptovalūtu popularitāte veicina datortehnikas tirdzniecību arī Latvijā", "category": "Tehnoloģijas", "body": "E-komercija turpina strauju izaugsmi ne tikai Latvijā, bet visā Baltijā kopumā. Lielākais pieaugums vērojams zoo preču (+171%), datoru komponenšu (+103%), kā arī mājai, dārzam, remontam (+80%) preču kategorijās, liecina \"1A\" apkopotās iepirkšanās tendences 2018. gada pirmajos trijos mēnešos. Tieši datoru komponenšu un tīkla produktu pieaugums par vairāk nekā 100% pret pērno gadu skaidrojams ar kriptovalūtu strauju kursa pieaugumu pasaulē, kas savukārt izraisījis lavīnveida pieaugumu pēc atbilstošās tehnikas, skaidro Zuika. Savukārt lielāko kritumu piedzīvojusi fototehnikas un optikas preču kategorija (-23%). Moderno tehnoloģiju attīstība ir atbilde, kāpēc tieši šī kategorija šobrīd nepiedzīvo savus spožākos laikus – mūsdienās tālrunis un planšetdators nereti aizstāj fotoaparātu un video kameru. Interesanti, ka uz jautājumu \"Kas visvairāk motivē iepirkties interneta veikalā?\", aptaujātie ir atzīmējuši, ka tiem vissvarīgākais kritērijs ir bezmaksas piegāde un piegādes ātrums. Cena, protams, ir ļoti svarīga, lai izvēlētos veikt pirkumu internetā, taču nebūt ne pati galvenā. TOP 10 pirktāko preču kategorijas internetā 2018. gadā, pēc apgrozījuma: 1. Datortehnika, preces birojam, datoru komponentes 2. Mobilie telefoni, aksesuāri 3. Sadzīves tehnika 4. TV, audio, videotehnika, spēļu konsoles 5. Sports un fitness 6. Bērniem un mazuļiem 7. Smaržas un kosmētika 8. Dārzam, mājai un remontam 9. Auto un moto preces 10. Mājsaimniecības preces SIA \"Mobilukss\" ir vietējā kapitāla uzņēmums, kas strādā kopš 2002. gada. Tā īpašnieki ir Mareks Zuika – 55%, Genādijs Skrinniks – 25% un Kaspars Polis – 20%. Uzņēmuma interneta veikali strādā visās Baltijas valstīs – kopš 2008. gada Lietuvā (\"www.1a.lt\") un kopš 2010. gada – Igaunijā (\"www.1a.ee\"), un šī gada pirmajos trīs mēnešos kopējo apgrozījumu kāpinājuši par 32% salīdzinājumā ar identisku periodu 2017. gadā. \"1A\" grupas uzņēmumi visās valstīs kopumā nodrošina 105 darba vietas.", "link": "https://www.delfi.lv/bizness/44467736/tehnologijas/50073631/kriptovalutu-popularitate-veicina-datortehnikas-tirdzniecibu-ari-latvija"},
{"title": "ES Digitālās ekonomikas indeksā Latvija atpaliek no pārējām Baltijas valstīm", "category": "Tehnoloģijas", "body": "Eiropas Savienības  Digitālās ekonomikas un sabiedrības indeksā (DESI) Latvija šogad ir 19.vietā no visām 28 Eiropas Savienības (ES) dalībvalstīm un atpaliek no Lietuvas un Igaunijas, piektdien paziņojusi  Eiropas Komisija  (EK). DESI indeksa Latvijas faktu lapā skaidrots, ka valsts attīstības līmenis atbilst ES vidējam. Progresu ļāvuši panākt uzlabojumi savienojamības aspektā (salīdzinoši augsts ir gan ātrdarbīgu platjoslas tīklu pārklājuma, gan to izvēršanas līmenis) un digitālo publisko pakalpojumu jomā (Latvijas Atvērto datu portāla atklāšana, kā arī pēc dažādām dzīves situācijām veidota pieeja, kas pieņemta publisko pakalpojumu sniegšanas vajadzībām). Aizvien vairāk Latvijas iedzīvotāju izmanto internetbankas un e-pārvaldes pakalpojumus, taču pusei iedzīvotāju nav digitālo prasmju vai to līmenis ir zems. Iedzīvotāju digitālo prasmju uzlabošana ir priekšnosacījums, lai varētu izveidot iekļaujošus darba tirgus, kā arī paaugstināt to uzņēmumu produktivitāti, kuri patlaban visai maz izmanto digitālās priekšrocības, sacīts faktu lapā. EK norāda, ka 2017. gadā Latvijai izdevās panākt diezgan lielu progresu kopējā savienojamības aspektā, un tās izaugsmes temps līdzinājās ES vidējam. Attiecībā uz mājsaimniecību fiksētās platjoslas pārklājumu valstī vērojama stagnācija – tā joprojām atpaliek no ES vidējā rādītāja, ar 93% mājsaimniecību pārklājumu Latvijai atrodoties 24. vietā. Jāuzsver, ka gandrīz viss pārklājums nodrošina nākamās paaudzes piekļuvi (NPP) (91% mājsaimniecību) un pat ātrdarbīgo platjoslu (88% mājsaimniecību), tādējādi Latviju ierindojot starp vadošajām dalībvalstīm, kuru rādītāji krietni pārsniedz ES vidējo. Arī 4G pārklājums Latvijā ir ļoti augsts (98% mājsaimniecību). Ātrdarbīgās un īpaši ātrdarbīgās platjoslas izmantošanas līmenis arī ir ievērojami augstāks par ES vidējo: 42% un 35% mājokļu abonē ātrdarbīgas un īpaši ātrdarbīgas platjoslas pakalpojumus, kas attiecīgi Eiropas Savienībā vidēji ir 33% un 15,4%. Tomēr, neskatoties uz nelielu pieaugumu 2017. gadā, kopējā fiksētās platjoslas izmantošana Latvijā vēl aizvien ir mazliet zem ES vidējā rādītāja. Šo tendenci zināmā mērā kompensē daudz straujākais mobilās platjoslas pieslēgumu pieaugums, jo ir plašas iespējas izvēlēties datu plānus par pieejamām cenām, norāda EK. Optiskā tīkla izveidē un 4G pakalpojumu ieviešanā Latvija ir izvirzījusies starp līderiem. Tomēr joprojām problemātiska ir digitālā plaisa, kas izveidojusies starp pilsētu un laukiem. Lai to novērstu, praktisku labumu var sniegt nesen pieņemtie noteikumi, ar kuriem tiek transponēta Platjoslas izmaksu samazināšanas direktīva. Turklāt, lai nākotnē neatpaliktu no straujās savienojamības attīstības, visiem tirgus dalībniekiem jābūt savlaicīgi pieejamiem piemērotiem spektra blokiem agrīnai 5G tīkla izmēģināšanai un izvēršanai, sacīts faktu lapā. Šāgada DESI indeksā pirmajās piecās vietās ir Dānija, Zviedrija, Somija, Nīderlande un Luksemburga, bet indeksu noslēdz Polija, Itālija, Bulgārija, Grieķija un Rumānija. No Baltijas valstīm  Igaunija  DESI indeksā ierindojusies 6.vietā, bet  Lietuva  - 13.vietā.", "link": "https://www.delfi.lv/bizness/44467736/tehnologijas/50043637/es-digitalas-ekonomikas-indeksa-latvija-atpaliek-no-parejam-baltijas-valstim"},
{"title": "Japānā miris leģendārās spēles 'Pac-Man' izgudrotājs", "category": "Tehnoloģijas", "body": "Nakamura (foto pa vidu) 1955. gadā izveidoja kompāniju \"Namco\", kas 1980. gadā sabiedrībai atklāja vienu no visu laiku leģendārākajām video spēlēm. 1981. gadā, atzīstot tās finansiālo ienesīgumu, spēle tika ierakstīta Ginesa rekordu grāmatā. Kompānijas aprēķini liecina, ka līdz šim \"Pac-Man\" izspēlēta vairāk nekā desmit miljardu reižu. 2005. kompānija apvienojās ar citu spēļu ražotāju – \"Bandai\", kļūstot par uzņēmumu, kas eksistē aizvien – \"Bandai Namco\". Kompānija izdevusi vairākas Eiropā labi zināmas spēles, piemēram, \"Digimon World DS\", \"Dragon Ball Z: Budokai Tenkaichi 2\", kā arī izstrādājusi populārās \"Tekken\" sērijas spēles. Pēc \"Pac-Man\" izveidošanas pirmsākumiem, spēli savām konsolēm pielāgoja \"Nintendo\", \"PlayStation\" un \"Xbox\", tāpat spēles varoņi iedvesmojuši vairākas animācijas filmas, seriālus un Holivudas filmas.", "link": "https://www.delfi.lv/bizness/44467736/tehnologijas/48464083/japana-miris-legendaras-speles-pac-man-izgudrotajs"},
{"title": "Leģendārā 'Super Mario' spēle debitē 'Android' viedierīcēs", "category": "Tehnoloģijas", "body": "Leģendārā \"Nintendo Co\" video spēle \"Super Mario\" tagad pieejama arī \"Android\" viedtālruņos, planšetēs un citās viedierīcēs, liecina kompānijas paziņojums. Jau 2016. gada nogalē spēle tika izdota \"Apple\" ierīču lietotājiem. Tolaik to ar sajūsmu uztvēra vien kvēlākie leģendārā Mario tēla fani, taču spēles kritiķi bija visai pretrunīgi. Tam par iemeslu, kā norāda CNN, ir spēles cena – lai spētu izbaudīt pilnvērtīgu \"Super Mario Run\" pieredzi un varētu izmantot visas spēles sniegtās funkcijas, jāsamaksā 9,99 ASV dolāri. Spēles pamatversiju \"Google Play\" veikalā gan ir iespējams lejupielādēt un spēlēt bez maksas. Japānā izveidotā \"Super Mario\" spēle ir viena no visu laiku populārākajām video spēlēm. To pirmo reizi izdeva 1985. gadā. Tā \"Super Mario\" izskatījās pirms 32 gadiem:", "link": "https://www.delfi.lv/bizness/44467736/tehnologijas/48657865/legendara-super-mario-spele-debite-android-viedierices"},
{"title": "'Switch' konsole nodrošina 'Nintendo' akciju superlēcienu", "category": "Tehnoloģijas", "body": "Akcijas cena kāpj, ņemot vērā investoru pārliecību, ka tirdzniecības rādītāji turpinās pieaugt. Kā medijam norādījuši eksperti, tik spēcīgi pirmā mēneša pārdošanas rādītāji spēļu konsoļu konkurencē padevušies vien \"Sony\" 2013. gada novembrī, kad tirgū tika izdots \"PlayStation 4\". \"Switch\" pārdošanā nonāca šī gada marta sākumā. Ziņots, ka jaunais  \"Switch\" modelis aizstāj 2012. gadā prezentēto \"Wii U\" , un tirgū centīsies konkurēt ar jau minētajiem nozares līderiem. \"Switch\" modeli ASV tehnoloģiju aprakstošie portāli \"ReCode\" un \"Verge\" dēvē par hibrīdu, proti, to būs iespējams spēlēt gan uz mazā ekrāna, turot rokās, kā arī to būs iespējams ievietot \"Switch Dock\" pārveidotājā, kas nekavējoties ļaus pārslēgties uz TV ekrāna režīmu.", "link": "https://www.delfi.lv/bizness/44467736/tehnologijas/48881551/switch-konsole-nodrosina-nintendo-akciju-superlecienu"},
{"title": "Video: 'Sega' iemīļotās retro spēles atgriež uz viedtālruņu ekrāniem", "category": "Tehnoloģijas", "body": "Kompānija izveidojusi jaunu servisu \"Sega Forever\", kuru turpmāk katru otro nedēļu papildinās ar jaunām vecajām labajām \"Sega\" konsoļu spēlēm. Spēles ir pieejamas bezmaksas. Par 1,99 ASV dolāriem lietotājiem iespējams arī spēlēt spēles bez reklāmām. Pirmās piecas spēles, kas pieejamas lietotājiem ir - \"Sonic the Hedgehog\" , \"Comix Zone\", \"Altered Beast\", \"Kid Chameleon\" un \"Phantasy Star II\".", "link": "https://www.delfi.lv/bizness/44467736/tehnologijas/48976613/video-sega-iemilotas-retro-speles-atgriez-uz-viedtalrunu-ekraniem"},
{"title": "'Delfi' intervija: Proti programmēt – 30% klāt pie algas", "category": "Tehnoloģijas", "body": "Pirms trīs gadiem \"Accenture\" uzsāka projektu \"Start (IT)\". Tas bija iecerēts kā atklāta, neformāla partnerība ar Latvijas skolotājiem, lai viņi varētu mācīt bērniem \"citādu\" informātiku, bet pārauga sadarbībā ar Valsts izglītības satura centru (VISC) un jauna skolas priekšmeta virziena izveidē. Protams, \"Accenture\" ir sava interese. Nupat uzņēmums noalgojis tūkstošo darbinieku, kas ir ļoti iespaidīgs skaitlis Latvijas mērogā. Uzņēmumam nepieciešams arvien vairāk darbinieku, bet izglītības sistēma industrijas vajadzības pagaidām nespēj apmierināt. Tomēr runa nav tikai par viena vai vairāku uzņēmumu personīgu labumu. Kopumā par dzīvi domājošiem jauniešiem un jaunietēm, kā arī mazāku bērnu vecākiem ir svarīgi saprast: ir atgriezies laiks, kad laba izglītība atkal ir svarīga. Turklāt, ne tikai augstākā, bet arī bāzes, t.i., skolas. Tikmēr kvalitatīvas \"digitālās\" prasmes ir kā otrā svešvaloda vai pat \"jauna lasītprasme\". Pirms aptuveni trīs gadiem Latvijas Universitātē notika sapulce, kurā tika uzaicināti vairāki IT-uzņēmumu pārstāvji, lai parunātu ar skolas programmas \"Datorika\" metodistiem. Vienubrīd tika skarta statistika – cik daudzās Latvijas skolās tiek pasniegta programmēšana. Un mani pārņēma \"budistu\" atklāsme. Visu šo laiku es dzīvoju ar pārliecību, ka katrs bērns Latvijā mācās programmēt vai vismaz viņa skolā ir šāds izvēles priekšmets. Taču izrādījās, ka šis apgalvojums bija patiess tikai attiecībā uz 10-20% skolu. Un tad es sapratu, ka klauvēju pie neīstām durvīm. Mēs uzņēmumā cenšamies ik gadu algot simtiem jaunu darbinieku, kaļam izaugsmes plānus, bet šo mērķu īstenošanai valstī nemaz nav bāzes. Jā, un Latvija šajā ziņā ir unikāla. Taču programmēšana tik un tā ir izvēles priekšmets, kas neietekmē kopējo \"grozu\". Turklāt pašreizējā obligātā informātikas programma tika izveidota pirms vairāk nekā 10 gadiem un bija aktuāla tam laikam. Toreiz datoru bija maz, daudzi no tiem baidījās un nezināja pamatlietas. Laiks pagājis, bet šībrīža informātikas programma aizvien risina tā laika problēmas. Tāpēc šī programma ir jāatjauno, un mēs esam tam pievērsušies. Tās ietvaros māca arī programmēt, taču pavisam nedaudz, lai bērniem būtu priekšstats. Kā atsevišķs priekšmets paliek arī programmēšana, arī to mēs pilnveidojam līdz mūsdienu prasībām. Šodien programmēšana ir kā otrā svešvaloda, taču nevis komunikācijas, bet gan karjeras perspektīvu ziņā. Pēc atalgojuma pētījumiem var secināt, ka programmētāji, kas zina angļu valodu, saņem 20-30% lielu ekonomisko bonusu. Tāpat drīz būs ar programmēšanu. Katram cilvēkam, kas strādā praktiski ikvienā nozarē, ir jābūt vismaz kaut kādam priekšstatam par \"mašīnu valodu\". Piemēram, es esmu ārsts. Man ir ierīce, kas mēra kaut kādus parametrus un izsniedz rekomendācijas. Tiklīdz man šķiet, ka šīs rekomendācijas ir \"kaut kāda mistika\", \"melnā kaste\", viss, es kā speciālists automātiski kļūstu sliktāks par kolēģi, kurš izprot šī aparāta darbības principus. Turklāt mašīnas nevis atņem mums darbu, bet drīzāk otrādi! Lai saprastu, kā tas var būt, jāatceras vēstures mācības. Atcerēsimies revolūciju apģērba ražošanā, kad jaunas iekārtas \"solīja\" atstāt bez darba milzīgu skaitu šuvēju. Taču izrādījās, ka brīdī, kad apģērbs kļuva pieejamāks, cilvēki to sāka pirkt daudz vairāk, un vairāk bija arī darbs visai nozarei. Ir nepieciešamas jaunas zināšanas un prasmes. Šodien tas ir ļoti acīmredzams mūzikas nozarē. Piemēram, \"Spotify\" serviss. No vienas puses, zvaigznes cīnās ar to un tā konkurentiem par ienākumiem. No otras – mūzika kļūst pieejama lielām cilvēku masām. Ja kādreiz man nebija nekādas iespējas dzirdēt kaut ko no mazpazīstama autora, tad tagad ir milzum daudz mazpazīstamu autoru, kas rada lielisku mūziku. Tos var dzirdēt, nepērkot diskus un nebraucot uz citu valsti. Taču mūziķim tas prasa arī citas prasmes, jo mūzika jāaiznes līdz platformai, kurai ir savas tehniskās prasības. Attiecīgi arī \"Start (IT)\" – tā ir ne tikai programmēšana un jauna informātikas programma, bet arī tehnisku iemaņu mārketings. Mums ir svarīgi tie bērni, kas kļūs par programmētājiem, bet ne tikai. Teiksim godīgi: palaist tik plašu un dārgu programmu, cerot uz to, ka pēc 12 gadiem mums būs 300 jaunu programmētāju gadā – ir šaut ar lielgabalu pa zvirbuļiem. Mēs vienkārši cenšamies izskaidrot sabiedrībai, ka informātikas zināšanas, ko gūs viņu bērni, ir vajadzīgas, lai dzīvotu un strādātu mūsdienu pasaulē, lai arī kādu karjeru viņi izvēlētos. Jā, kad es uzzināju statistiku par mūsdienu informātikas bēdīgo stāvokli skolās, sāku domāt: ko darīt? Kaut kas bija jādara vai vienkārši jāsamierinās ar to, ka jebkuri mūsu izaugsmes plāni Latvijā atdursies pat ne pret universitāšu, bet gan skolas izglītības nepilnībām. Tas bija reformas sākuma laiks pēc izglītības ministra Roberta Ķīla \"zviedru modeļa\". Izglītības sistēmā bija nopietns konflikts, un es sapratu, ka mēģinājums ietekmēt to no ārpuses neizdosies. Bija jādara kaut kas paralēli šai konfliktējošajai, reformu plosītajai videi. Mēs izvēlējāmies modeli, kas varēja pastāvēt līdz ar skolu, nevis aizstāt to, proti, valsts un privāto partnerību. Gājām brīvās pieejas ceļu, mūsu izveidotos materiālus ievietojot internetā un ļaujot tiem piekļūt bez maksas. Latvija ir neliela valsts. Te var izveidot programmēšanas kursu, ieguldīt tajā naudu, taču, rēķinot uz vienu lietotāju, tas būs ļoti dārgs. Polijā par analoģisku kursu varētu nosacīti prasīt vienu zlotu par stundu, taču tas atmaksāsies, ņemot vērā lielu iedzīvotāju skaitu. Latvijā šāda pieeja nestrādā. Skolotāji. Mēs aktīvi apmācām pieaugušos, bet ne bērnus. Tā nav mūsu profesija, mēs nezinām, kā to darīt. Mēs atradām skolas pasniedzēju grupu, kas divus gadus izstrādāja jaunu programmu \"Start (IT)\" ietvaros. Vispirms programmēšanu, bet pirms pusotra gada sadarbībā ar VISC arī skolas priekšmetu \"Datorika\", t.i., informātiku. Kad mēs iedarbinājām programmu, es ļoti vēlējos, lai koalīcija būtu minimāla. Nebija skaidrs, kas no tā sanāks un vai sanāks vispār. Jo mazāk dalībnieku, jo mazāk diskusiju un viss raitāk virzās uz priekšu. Sākotnēji es nolēmu, ka būtu labi piesaistīt Valsts 1.ģimnāziju – flagmani vispārējā izglītībā un eksaktajās zinātnēs. Tad mēs varētu izmantot viņu pieredzi un būt pārliecināti, ka programmas, kuras izstrādājam, noteikti sakrīt ar labāko pieredzi valstī. Bija arī jautājums par universitātēm, jo tajās nonāks \"mūsu\" skolēni. Tāpēc gājām uz augstskolām. Sākotnēji mūs atbalstīja RTU, tad pievienojās Latvijas Universitāte. Vēl mēs vēlējāmies izveidot portālu, un mūs atbalstīja uzņēmums \"MakIT\". Pēc pusotra gada kļuva skaidrs, ka tā strādāt var un var daudz ko panākt, tāpēc mēs sākām ļoti aktīvi komunicēt ar citiem uzņēmumiem. Pirmie, kas mūs atbalstīja, bija \"Exigen Services\". Nākamais solis – šovasar tika izveidots \"Fonds Start (IT)\". Ar fondu – tādu neitrālu teritoriju – ir vieglāk piesaistīt dalībniekus. Šodien mēs esam atvērti sadarbībai ar visiem. Līdz šim \"Accenture\" ieguldīja šajā programmā 50-100 tūkstošus eiro gadā. Citas organizācijas ieguldīja mazāk, taču no otras puses mums bija ļoti svarīgs to atbalsts citu resursu veidā. Izdevumi krasi samazināsies nākamā mācību gada beigās, kad mēs pabeigsim mācību programmas izveidi. Pēc tam projektu vajadzēs tikai uzturēt un atjaunot. Izdevumu būs mazāk, bet efektu sajutīs visi. Tas tomēr nav jauns priekšmets, bet gan esošā priekšmeta būtiska pārveide. Un tā ir nepieciešama. Vajag, lai bērni apgūst informātiku tad, kad saskaras ar tehnoloģijām – sākumskolā. Vajag, lai programmā būtu iekļauta ētika – mūsdienās sociālajos tīklos ir ļoti izplatīta kibervardarbība. Nepieciešams, lai bērni zinātu drošības normas, lai mums par viņiem interneta vidē nav jāraizējas. Un mēs nemainām visu kardināli un pēc saviem ieskatiem. Mēs veidojam \"saturu\" valsts publicētajam standartam. Jebkura skola var to darīt, jebkurš skolotājs var piedāvāt savu stundu izlasi, un, ja VISC to atbalstīs – apmācīt pēc tās bērnus. Tikai mēs šādu stundu izlasi veidojam uzreiz visai valstij. Šībrīža izglītības sistēma, kuras ietvaros mēs nodevām mūsu bērnu izglītošanas tiesības valstij, radusies salīdzinoši nesen, tikai 19. gadsimta vidū. Līdz tam viss bija atkarīgs no vecāku lēmuma. Bērni saņēma vai nu to, ko sniedza vecāki, vai nu mācījās pie tiem, kam viņus vecāki nodeva. Pat ja tu nodevi bērnu apmācībai baznīcas skolā – tas tāpat paredzēja milzu līdzdalības līmeni. Tāpēc, lai tā skola pastāvētu, vajadzēja atdot desmito tiesu. Tā bija tiešā nozīmē tava skola. Savukārt ja es atdevu bērnu par mācekli, tad bērna liktenis arī bija noteikts, parasti uz visu mūžu. Šodien tas kaut kādā mērā atgriežas – izglītošanas funkciju nevajag atņemt valstij, bet ir jāpalīdz to izpildīt labāk. Jāpalīdz skolām, lai tās nodrošinātu labu abstraktu izglītību, pamatu. Jāpalīdz universitātēm šo abstrakto izglītību pārveidot par konkrētām profesijām. Vispirms – mūsu pieredze nav unikāla. Vācijā uzņēmumi nekad nepārstāja aktīvi piedalīties jaunās paaudzes izglītošanā. (Smejas) Ir vispārzināms fakts, ka visi ir lieli speciālisti trijās lietās: hokejā, politikā un izglītībā. Es domāju tā: iespējams, nav jābāžas politikā; cerēsim, ka hokejā notiks pozitīvas pārmaiņas pareizā virzienā; bet izglītības sfērā lieliem uzņēmumiem ir pienācis laiks atdot sabiedrībai parādu pilnīgi citā veidā. Sabiedrībai no lielā biznesa ir vajadzīgi ne tikai nodokļi – tas ir kāds nulles punkts, kaut kas pats par sevi saprotams. Mūsu jaunais uzdevums – parādīt cilvēkiem, kur iet, jo nodarbinātības struktūra pārredzamā nākotnē būtiski mainīsies. Vēl jo vairāk, mēs katrs savā industrijā redzam, ka cilvēki paši izdara karjeras izvēli, tāpēc nevajag pārlieku raizēties, kurš kuru stipri ietekmē, mums ir brīva sabiedrība, un katrs galu galā izvēlēsies pats. Taču mēs varam pateikt cilvēkiem: šajā virzienā var būt tas, bet tajā – tā. 1990-jos gados, kad viss mainījās, laba izglītība kļuva par akmeni kaklā. Vide bija tik brutāla, ka – jo vairāk tu par šo tēmu reflektēji, jo sliktāk kļuva. Visiem pēkšņi kļuva vajadzīgi menedžeri, un mēs galu galā pieņēmām darbā kaudzi jaunu menedžeru, kuriem patlaban ir 40-50 gadi. Un viņi ies pensijā ne tik drīz – šo cilvēku nodarbinātība arī ir problēma, kurai vajadzīgi risinājumi. Bet tagad mums vajag krietni mazāk menedžeru un atkal radās sapratne, ka šajā dzīvē laikam kaut kas ir jāzina.", "link": "https://www.delfi.lv/bizness/44467736/tehnologijas/48463947/delfi-intervija-proti-programmet-30-klat-pie-algas"},
{"title": "Video: 'Nintendo' pārsteidz un paziņo par jaunu spēļu ierīci '2DS XL'", "category": "Tehnoloģijas", "body": "\"Verge\" norāda, ka kompānija, kas aizvien aktīvi strādā pie nesen izdotās \"Switch\" konsoles popularizēšanas, pavisam negaidīti nākusi klajā ar šādiem jaunumiem. Jaunā \"2DS XL\" ir jau arī Latvijā labi zināmās \"3DS\" sistēmas konsoles jaunākā versija. Starptautiskajā tirdzniecībā jaunā ierīce nonāks šā gada 28. jūlijā. Tās cena būs aptuveni 150 ASV dolāru. Jau ziņots, ka \"Nintendo\" konsoļu tirgū atpaliek no \"Play Station\" un \"Xbox\", taču ar jau \"Switch\" tas  centīsies tirgū noturēties  līderu tuvumā.", "link": "https://www.delfi.lv/bizness/44467736/tehnologijas/48782277/video-nintendo-parsteidz-un-pazino-par-jaunu-spelu-ierici-2ds-xl"},
{"title": "Negaidīti darbu pamet 'PlayStation' šefs", "category": "Tehnoloģijas", "body": "Kompānija vislabāk zināma ar tās galveno produktu, spēļu konsoli \"PlayStation\". Hauss kompāniju vadīja kopš 2011.gadā, bet \"Sony\" koncernā sava darba gaitas uzsāka pirms 27 gadiem. Hausa vadībā \"PlayStation\" rādītāji bijuši pārliecinoši – \"Sony\" konsoles spēļu fani pirkuši trīsreiz aktīvāk nekā galvenā konkurenta \"Microsoft\" produktu \"Xbox One\". Hausa vadībā, kā liecina kompānijas dati, 2017. fiskālajā gadā pārdotas 78 miljoni \"PlayStation4\" spēļu ierīces. \"\"PlayStation\" manā dzīvē ir ieņēmusi nozīmīgu lomu vairāk nekā 20 gadu garumā. Bizness ir sasniedzis savus rekordrādītājus, un šobrīd šķiet īstais laiks man pārbaudīt spēkus jaunos izaicinājumos,\" sacīja Hauss.", "link": "https://www.delfi.lv/bizness/44467736/tehnologijas/49298895/negaiditi-darbu-pamet-playstation-sefs"},
{"title": "Video: Pēc gadu ilgām baumām beidzot atklāj jauno 'Xbox One X'", "category": "Tehnoloģijas", "body": "Pēc gandrīz gadu ilgām spekulācijām par \" Microsoft \" jaunāko spēļu konsoli uzņēmums tradicionālajā E3 konferencē Losandželosā atklāja ilgi gaidītos jaunumus – šā gada nogalē, 7. novembrī, pasaule iepazīs \"Xbox One X\". Oficiālais \"Xbox One X\" nosaukums ilgi tika turēts noslēpumā un tas tika dēvēts par projektu \"Scorpio\". Gada nogalē spēļu ierīce kļūs par jaunāko \"Xbox\" konsoli, nostājoties soli priekšā jaunākajam \"Microsoft\" veikumam \"Xbox One S\". Ierīce spēs atpazīt visus līdzšinējos \"Xbox One\" aksesuārus, tostarp pultis, kā arī lielu daļu \"Xbox 360\" spēļu. Kā norāda \"Verge\", jaunā ierīce ir jaudīgāka nekā tās potenciāli lielākais tirgus sāncensis – \"Sony\" veidotais \"PS4 Pro\". Kompānijas pārstāvji sola, ka šis būs mazākais \"Xbox\", kas jebkad izveidots, un piedāvās reālu 4K izšķirtspējas spēļu pieredzi. Lai iepazīstinātu, ar ko var rēķināties slavenā spēļu pasaules zīmola fani, \"Xbox\" veidotāji konferencē piedāvāja 4K spēļu video, kurā redzams, kā uz \"Xbox One X\" izskatīsies vēl tikai topošais \"Forza Motorsport 7\".", "link": "https://www.delfi.lv/bizness/44467736/tehnologijas/48941277/video-pec-gadu-ilgam-baumam-beidzot-atklaj-jauno-xbox-one-x"},
{"title": "Infografika: VPVKAC iedzīvotājiem sniegti 150 000 pakalpojumu", "category": "Tehnoloģijas", "body": "Populārākais iemesls, kādēļ iedzīvotāji apmeklē VPVKAC vai zvana uz to informatīvajiem tālruņiem, ir Valsts sociālās apdrošināšanas aģentūras (VSAA) sniegtie e-pakalpojumi. Līdz šī gada 25.maijam reģistrētas 3801 klātienes konsultācijas un 3999 konsultācijas pa tālruni. No visiem VSAA sniegtajiem pakalpojumiem vispopulārākie ir pieteikumi slimības pabalstam (53 474 pieteikumi). Kopš 2016. gada, kas uzskatāms par laiku, kad projekts pilnvērtīgi uzsāka savu darbību, dienā vidēji sniegto pakalpojumu skaits ir audzis par nedaudz vairāk nekā 60%, sasniedzot vidēji 274 pakalpojumus un konsultācijas dienā.", "link": "https://www.delfi.lv/bizness/44467736/tehnologijas/50091713/infografika-vpvkac-iedzivotajiem-sniegti-150-000-pakalpojumu"},
{"title": "Foto: Rīgā atvērts LMT lielākais klientu centrs", "category": "Tehnoloģijas", "body": "Latvijas Mobilais Telefons ( LMT ) Rīgā atklājis Baltijā lielāko mobilo sakaru operatoru klientu centru, portālu \"Delfi\" informēja kompānijas pārstāvji. “Ne tikai pieejamās tehnoloģijas, bet galvenokārt tas, cik gudri protam tās izmantot, ir izaugsmes pamatā. Tāpēc jaunatklātais LMT klientu centrs ir vieta, kur ne vien iepirkties un samaksāt rēķinus, bet arī apskatīt un izmēģināt jaunākās tehnoloģiju iespējas un iedvesmoties jaunām idejām,” stāsta LMT prezidents Juris Binde. Uzņēmums skaidro, ka bērniem, kas vēlas apgūt robotiku, \"Brīvības centrā\" būs iespēja pieteikties Robotikas skolas \"ROBO HUB\" licencētas interešu izglītības nodarbības. Šīs programmas pamatā ir \"Lego Education\" izstrādāta mācību programma. LMT mobilo sakaru operatora tīrā peļņa 2017. gadā bijusi 33,3 miljoni eiro. Pagājušā gadā LMT sasniedza 204,2 miljonu eiro apgrozījumu, kas ir par 7% vairāk nekā 2016. gadā. LMT 49% daļu pieder \"Telia\" grupas uzņēmumiem \"Sonera Holding\" un \"Telia Company\", 23% - SIA \"Lattelecom\", 23% - valstij piederošajam \"Latvijas Valsts radio un televīzijas centram\" un 5% - Latvijas valstij.", "link": "https://www.delfi.lv/bizness/44467736/tehnologijas/50103847/foto-riga-atverts-lmt-lielakais-klientu-centrs"},
{"title": "'Cert.lv' maijā reģistrējis 95 869 apdraudētas unikālās IP adreses", "category": "Tehnoloģijas", "body": "Pētījuma dati liecina, ka unikālajām IP adresēm visbiežāk reģistrētas konfigurācijas nepilnības, kuru skaits sasniedza 74 033 gadījumus. Kā ļaundabīgie kodi reģistrēti 12 373, bet 8777 ir citi apdraudējuma gadījumi. Vismazākais incidentu skaits reģistrēts par pakalpojumu pieejamību - četri gadījumi. Savukārt visbiežāk ļaunatūras izplatībā reģistrēta \"Botnet\" ļaundabīgā koda grupa, kurai reģistrēja 9257 gadījumus, bet 1571 bija \"Conficker\" un 1465 gadījumi bija \"Pykspa\" ļaundabīgā koda grupa. Lai sniegtu pilnvērtīgāku Latvijas kibertelpas pārskatu un nodrošinātu datu starptautisku salīdzināmību, no 2017.gada 1.janvāra incidentu uzskaitei \"Cert.lv\" izmanto starptautiski lietotu incidentu taksonomiju. Statistikā visi reģistrētie un apstrādātie incidenti tiek uzskaitīti vienkopus, sadalot tos pa apdraudējumu veidiem, piemēram, ļaunatūra, ielaušanās, krāpšana, kā arī pa infekciju, piemēram, \"Conficker\", \"Zeus\", \"Mirai\", un ievainojamību, piemēram, \"Opendns\", \"Openrdp\" tipiem. \"Cert.lv\" ir  Latvijas Universitātes  Matemātikas un informātikas institūta struktūrvienība, kuras uzdevumi ir uzturēt vienotu elektroniskās informācijas telpā notiekošo darbību atainojumu, sniegt atbalstu informācijas tehnoloģiju drošības incidentu novēršanā vai koordinēt to novēršanu Latvijas IP adrešu apgabalos un \".lv\" domēna vārdu zonā.", "link": "https://www.delfi.lv/bizness/44467736/tehnologijas/50104457/certlv-maija-registrejis-95-869-apdraudetas-unikalas-ip-adreses"},
{"title": "Uzņēmumu reģistra virtuālā asistenta 'UNA' izstrāde izmaksājusi 9,5 tūkstošus eiro", "category": "Tehnoloģijas", "body": "Uzņēmumu reģistrs  trešdien, 13. jūnijā, atklāja pirmo publiskās pārvaldes virtuālo asistentu Latvijā – \"UNA\", kopumā tehniskā risinājuma izmaksas sasniedza 9,5 tūkstošus eiro, informē Uzņēmumu reģistrā. \"UNA\" ir pilotprojekts, un šobrīd Uzņēmumu reģistrā vērtē tehnoloģiskā rīka kapacitāti un attīstības iespējas. Iestādē ir veikuši vairākus aprēķinus, kas pierāda, ka projekts atmaksāsies šī gada laikā. Kopumā tehniskā risinājuma izmaksas sasniedza 9,5 tūkstošus eiro, savukārt virtuālā asistenta uzturēšanas izmaksas līdz šī gada beigām sasniegs 1,2 tūkstošus eiro. Par tālāko uzturēšanas gaitu un izmaksām vēl tiks veikti aprēķini un piedāvājumi izvērtēti šī gada beigās. Virtuālais asistents iestādes klientiem būs palīgs un darbosies Uzņēmumu reģistra tīmekļvietnē, kā arī tuvākajā laikā būs pieejams \" Facebook  Messenger\" vietnē. Virtuālā asistenta mērķis ir sniegt klientiem atbildes uz biežāk uzdotajiem jautājumiem par jaunu komersantu, uzņēmumu un organizāciju reģistrēšanu, kā arī likvidēšanu un dokumentu virzības statusu. Darbs pie Uzņēmumu reģistra virtuālā asistenta izveides uzsākts 2017. gada nogalē, kad tika pieņemts lēmums pilotprojekta ietvaros, izmantojot mākslīgā intelekta tehnoloģijas, radīt rīku, kas ir palīgs iestādes klientiem. Tehnisko risinājuma izstrādi veica uzņēmumus \"Tilde\", un virtuālā asistenta vārdam \"UNA\" ir simboliska nozīme – Uzņēmēju Nākotnes Atbalsts. \"Esam priecīgi, ka Latvija ir starp pirmajām pasaulē, kas valsts pārvaldē ievieš virtuālos asistentus. Virtuālo darbinieku veidojām ar lielu aizrautību, lai tas būtu tehnoloģiski stiprs, zinošs par uzņēmējdarbību un spētu sazināties latviešu valodā, gluži kā sarakstoties ar Uzņēmuma reģistra speciālistu. UNAs izveidē izmantojām \"Tildes\" virtuālo asistentu platformu, neironu tīklu tehnoloģijas un dabīgās valodas analīzi. UNA turpina gūt pieredzi, mācoties no komunikācijas ar klientiem,\" stāsta uzņēmuma \"Tilde\" valdes priekšsēdētājs Andrejs Vasiļjevs. Uzņēmumu reģistra virtuālā asistenta izveide ir solis uz priekšu, lai virzītu klientus darboties e-vidē sev ērtā laikā un vietā, paaugstinot klientu apkalpošanas standartus, to atzinīgi vērtē  Vides aizsardzības un reģionālās attīstības ministrijas  (VARAM) valsts sekretāra vietnieks informācijas un komunikācijas tehnoloģiju jautājumos Edmunds Beļskis. VARAM plāno attīstīt mākslīgā intelekta risinājumus portālam \"Latvija.lv\", lai sistēma spētu piedāvāt individualizētos pakalpojumus katrai personai, kas tieši būs saistīta ar personas sociālekonomisko profilu, dzīves situāciju un pakalpojumu sniegšanas vēsturi.", "link": "https://www.delfi.lv/bizness/44467736/tehnologijas/50121977/uznemumu-registra-virtuala-asistenta-una-izstrade-izmaksajusi-9-5-tukstosus-eiro"},
{"title": "Foto: LMT ierīko pirmo ar 5G tehnoloģiju savietojamo bāzes staciju Latvijā", "category": "Tehnoloģijas", "body": "AS \"Latvijas Mobilais Telefons\" ( LMT ) Latvijas Universitātes jaunajā Dabaszinātņu centrā Torņakalnā uzstādījis pirmo ar 5G tehnoloģiju savietojamo mobilo sakaru bāzes staciju Latvijā, informēja uzņēmumā. LMT sadarbībā ar  telekomunikāciju tīkla infrastruktūras ražotāju \"Nokia\"  plāno būt starp pirmajiem 5G ieviesējiem Eiropā un, kā norādījis LMT prezidents Juris Binde, ir simboliski, ka pirmā ar 5G savietojamā bāzes stacija atrodas Latvijas Universitātē — augstskolā ar spēcīgu akadēmisko un pētniecisko tradīciju. \"Latvijas kā viedvalsts attīstības pamatā ir gudri cilvēki, inovatīvas tehnoloģijas un spēcīgas partnerības labu ideju īstenošanai. Šogad turpināsim uzstādīt arvien jaunas, 5G ieviešanai gatavas bāzes stacijas visā Latvijā,\" sacījis Binde. 5G tiek uzskatīts par dzinējspēku jaunajai industriālajai revolūcijai, kas palīdzēs automatizēt sarežģītus uzdevumus. \"Nokia\" vienojās ar LMT par partnerību 5G tehnoloģijas attīstībā un testēšanā. Partnerības ietvaros šā gada janvārī LMT jau ieviesis jaunās paaudzes mobilo lietu interneta tīklu visā Latvijā. LMT sadarbojas ar Rīgas Tehnisko universitāti 5G tehnoloģiju izpētes un lietojamības modeļu veidošanā. \"Delfi\" jau ziņoja, ka Latvijā VAS \"Elektroniskie sakari\" ir atbildīga par radiofrekvenču piešķiršanu un uzraudzību, un sākusi darbu pie frekvenču joslu apzināšanas 5G mobilo sakaru vajadzībām. Vienotu 5G tīklu  Eiropā paredzēts ieviest  līdz 2020. gadam. Ziņots, ka LMT grupas  apgrozījums pagājušajā gadā  bija 190 miljoni eiro, kas ir par 6% vairāk nekā 2015. gadā, savukārt grupas tīrā peļņa bija 22,3 miljoni eiro. LMT ir vecākais Latvijā strādājošais mobilo sakaru operators. Pašlaik operatora īpašnieki ir \" Latvijas Valsts radio un televīzijas centrs \" (23%), \"Lattelecom\" (23%), Latvijas valsts Satiksmes ministrijas personā (5%), kā arī skandināvu \"TeliaSonera\" (49%).", "link": "https://www.delfi.lv/bizness/44467736/tehnologijas/48647237/foto-lmt-ieriko-pirmo-ar-5g-tehnologiju-savietojamo-bazes-staciju-latvija"},
{"title": "'Facebook' slēdz nesen nopirkto 'tbh'", "category": "Tehnoloģijas", "body": "Sociālais tīkls “ Facebook ” plāno slēgt trīs lietotnes, tostarp pusaudžu iecienītu lietotni “tbh”, kuru kompānija nopirka tikai pirms astoņiem mēnešiem, ziņo CNN. Bloga ierakstā uzņēmums paziņoja, ka slēgs \"tbh\", \"Hello\" un \"Moves\", lēmumu pamatojot ar šo lietotņu zemo lietojuma līmeni. \"Facebook\" dzēsīs to lietotāju saglabātos datus 90 dienu laikā. \"Mēs zinām, ka daži cilvēki joprojām izmanto šīs lietotnes un būs vīlušies,\" atzina kompānijas pārstāvji bloga ziņojumā 2. jūlija vakarā. \"Taču mums ir jānostāda prioritātes savā darbā, lai mēs neizdegtu, darot pārāk daudz lietu vienlaicīgi.\" \"Facebook\" iegādājās lietotni \"tbh\", kuras nosaukums apzīmē sarakstēs bieži izmantotu akronīmu 'to be honest' (latv. patiesībā), par nezināmu summu pagājušā gada oktobrī. Tajā lietotāji var anonīmi izteikt komplimentus viens otram. Tā bija jo īpaši populāra lietotne pusaudžu starpā. Dažu nedēļu laikā lietojumprogrammu lejupielādēja vairāk nekā pieci miljoni cilvēku. \"Šķiet, ka pēc sākotnējā \"tbh\" lejupielāžu sprādziena, tās lietojums tomēr bija pārāk zems,\" CNN skaidro tirgus pētījumu kompānijas \"Forrester\" viceprezidents Tomass Hasons. \"Facebook\" 2015. gadā laida klajā lietotni \"Hello\" mobilās platformas \" Android \" lietotājiem Amerikas Savienotajās Valstīs, Brazīlijā un Nigērijā. Tā ļāva lietotājiem savā telefonā apvienot kontaktinformāciju ar datiem no \"Facebook\". Soctīkla pārstāvji paziņojuši, ka lietotne tiks slēgta dažu nedēļu laikā. 2014. gadā kompānija iegādājās fitnesa lietotni \"Moves\", kurā iespējams fiksēt fiziskās aktivitātes, piemēram, skriešanu un iešanu. Tā tiks slēgta šā gada jūlija beigās.", "link": "https://www.delfi.lv/bizness/44467736/tehnologijas/50183053/facebook-sledz-nesen-nopirkto-tbh"},
{"title": "'Google Street View' automašīna atkal fotogrāfēs Latvijas ceļus", "category": "Tehnoloģijas", "body": "Šovasar \" Google  Street View\" automašīna atkal ceļos pa Latviju, lai atjauninātu vietējos datus \"Google Maps\" kartē, portālu \"Delfi\" informēja uzņēmumā. \"Street View\" automašīna īpašu uzmanību pievēršot informācijas atjaunināšanai par starppilsētu ceļiem. \"Google Maps\" iespēja \"Street View\" pašlaik ir pieejama vairāk nekā 85 valstīs visā pasaulē, kā arī Arktikā un Antarktīdā. Tā lietotājiem dod iespēju aplūkot dažādu ielu, kā arī kultūras un nacionālā mantojuma objektu attēlus 360° griezumā. Šī iespēja ir pieejama arī programmā \"Google Earth\" un \"Google Maps\" mobilajā lietotnē. Tiek uzsvērts, ka \"Google\" dara visu iespējamo, lai aizsargātu privātumu, vienlaikus ļaujot lietotājiem izmantot \"Street View\" iespēju savā labā. Pirms apkopoto attēlu publicēšanas tie tiek apstrādāti ar īpašu tehnoloģiju, aizklājot cilvēku sejas un automašīnu reģistrācijas numurus, lai tie nebūtu identificējami, tādējādi pasargājot personu privātumu. \"Street View\" piedāvā arī iespēju vēlāk izņemt attēlus, par kuriem saņemts paziņojums, ko iespējams izdarīt, nospiežot pogu \"Ziņot par problēmu\" jebkura attēla apakšējā labajā stūrī. Auto brauciens sāksies 25. jūlijā un ilgs aptuveni divus mēnešus. Plašāka informācija par \"Street View\", kā arī detalizēta informācija par to, kurās valstīs šobrīd atrodas Google automašīnas, ir pieejama  šeit.", "link": "https://www.delfi.lv/bizness/44467736/tehnologijas/50223409/google-street-view-automasina-atkal-fotografes-latvijas-celus"},
{"title": "Foto: Izgudrots 'dzelzs vīra' turbīnu tērps; cena – 381 400 eiro", "category": "Tehnoloģijas", "body": "Tērpa valkātājs ar vairāk nekā 1000 zirgspēku jaudīgo kostīmu varēs pacelties līdz pat 3658 metru augstumā un to kontrolēt, izmantojot piecus mazus reaktīvos dzinējus. Tam katrā rokā ir divi mini dzinēji, bet viens atrodas uz muguras, ļaujot kostīma valkātājam kontrolēt pārvietošanos virzienu, tikai kustinot rokas. Kā vēsta medijs, tērps bez degvielas, kura jāuzglabā mugursomā, sver 27 kilogramus. Tērpa izgatavošana prasījusi vairākus mēnešus, un daļa detaļu veidotas, izmantojot 3D printēšanas tehnoloģijas. Šobrīd esot iespējams iegādāties deviņus kostīmus, kurus pārdod Lielbritānijā bāzēta veikalu ķēde \"Selfridges\". Tērpa valkātājam gan būs jāiziet īpaša apmācības programma.", "link": "https://www.delfi.lv/bizness/44467736/tehnologijas/50241673/foto-izgudrots-dzelzs-vira-turbinu-terps-cena-381-400-eiro"},
{"title": "Rīgā viesosies vieni no pasaules slavenākajiem 'kospleja' meistariem", "category": "Tehnoloģijas", "body": "Šā gada 4.-5. augustā Rīgā viesosies vieni no pasaules slavenākajiem kospleja jeb tiešā tulkojumā no angļu valodas (cosplay) – kostīmu spēles meistariem, portālu \"Delfi\" informēja pasākuma rīkotāji. Šī gada popkultūras festivāla \"UniCon\" viesi būs divi no pasaules pazīstamākajiem kosplejotājiem, kuru skatuves vārdi ir \"Maul Cosplay\" un \"Kamui Cosplay\". Festivāla programmas ietvaros viņi vadīs prezentācijas un meistarklases. Maul un Kamui ar kospleju nodarbojas jau 15 gadus un, pateicoties milzīgai pieredzei, piesaistīja daudz uzmanības sociālajos tīklos. Māksliniekiem ir vairāk nekā miljons sekotāju, kas ļauj gūt stabilus ienākumus no šī vaļasprieka. Maul (īstajā vārdā Bens) savu karjeru sāka kā aktieris-kaskadieris, vienlaikus aizraujoties ar kospleju. Viņš piesaistīja sev uzmanību, pateicoties savai Dārta Maula lomai filmā \"Dārts Mauls: Māceklis\". Savukārt Kamui sāka taisīt kostīmus jau 2003. gadā, kad kosplejs vēl nebija izplatīts. Viņa ātri kļuva slavena ar paštaisītajām bruņām vēl pirms tās kļuva pieejamas citiem \"kosplejotājiem\". Pirms trīs gadiem Kamui atrada veidu, kā padarīt kospleju par pastāvīgu darbu – viņa sāka rakstīt grāmatas, informē festivāla rīkotāji. Divu dienu festivāla \"UniCon\" ietvaros visiem interesentiem Rīgā būs iespēja uz skatuves redzēt, kā uzstājas \"kosplejotāji\" no dažādām valstīm, ko novērtēs Kamui un Maul. Festivālā ārpus kospleja varēs arī parunāt ar vlogeriem \"Youtube\" zonā, kā arī iedziļināties videospēļu pasaulē un novērot videospēlļu turnīrus. Vairāk informācijas par festivālu \"UniCon\" var uzzināt  šeit.", "link": "https://www.delfi.lv/bizness/44467736/tehnologijas/50243813/riga-viesosies-vieni-no-pasaules-slavenakajiem-kospleja-meistariem"},
{"title": "Foto: Latvijā oficiāli uzsākta jaunākā 'CAT' viedtālruņa tirdzniecība", "category": "Tehnoloģijas", "body": "Tāpat kā iepriekšējie modeļi, arī S61 ir īpaši izturīgs. Tas spēj izturēt triecienus krītot no 1.8 metru augstuma, kā arī ir ūdens un putekļu drošs. Tā termālā kamera spēj noteikt temperatūru diapazonā no -20 līdz +400C grādiem. Savukārt iebūvētais lāzera attāluma mērītājs darbojas līdz 8 metriem. Tā precizitāte gan nav salīdzināma ar profesionālu mērinstrumentu un tas paredzēts aptuvenai attālumu noteikšanai. Ar tālruni iespējams arī nomērīt un izrēķināt laukumu. Jaunums ir arī gaisa kvalitātes mērītājs, kas spēj noteikt gaistošos organiskos savienojumus un brīdināt lietotāju, ja gaisa kvalitāte pārsniedz kritisko līmeni. Telefonā instalēta \"Android Oreo\" operētājsistēma, ko iespējams atjaunināt uz \"Android P\". Tam ir 4GB RAM un 64GB atmiņa, kas paplašināma ar microSD karti, 2.2GHz procesors un 4500mAh baterija. Tālruņa ieteiktā cena Latvijas tirgū ir 899 eiro.", "link": "https://www.delfi.lv/bizness/44467736/tehnologijas/50248471/foto-latvija-oficiali-uzsakta-jaunaka-cat-viedtalruna-tirdznieciba"},
{"title": "'WhatsApp' prasīs maksu no uzņēmumiem; 'Facebook' plāno sākt pelnīt ar lietotni", "category": "Tehnoloģijas", "body": "Šis solis ļaus lietotnes īpašniekam – \" Facebook \" – gūt ieņēmumus no \"WhatsApp\", kam bija iztrūkusi naudas plūsma, kopš tika atcelta abonēšanas maksa. Uzņēmumi varēs nodrošināt informāciju un pakalpojumus saviem klientiem, piemēram, ziņot par laiku, kad tiks piegādāta prece, vai nosūtīt iekāpšanas biļetes lidmašīnā u.tml. Par šo pakalpojumu uzņēmumi maksās noteiktu summu. Vienas ziņas maksa tiek lēsta diapazonā no 0,5 līdz 9 centiem, un cena būs atkarīga no valsts, kurā lietotājs atrodas. Tās var būt gan automātiskas, gan cilvēku rakstītas. Tomēr vairumā gadījumu noteiktā cena būs augstāka nekā parastai SMS īsziņai. Tāpat kā citas ziņas \"WhatsApp\" lietotnē tās tiks šifrētas, kas nozīmē, ka pati lietotne ziņas nevarēs izlasīt. Tomēr \" The Wall Street Journal \" norāda, ka uzņēmumiem tiks ļauts glabāt ziņu kopijas kādā citā vietā atšifrētā veidā. Transporta uzņēmums\"Uber\", interneta veikals \"Wish\" un ceļojumu pakalpojumu sniedzējs \"Booking.com\" ir vienas no pirmajām kompānijām, kas ir izmantojušas jauno pakalpojumu. Jāatgādina, ka 2014. gadā \"Facebook\" samaksāja 19,3 miljardus ASV dolāru par \"WhatsApp\", un kopš tā laika ir bijušas diskusijas par to, kā \"Facebook\" plāno pelnīt ar savu jauno pirkumu. Ziņa par maksu biznesa lietotājiem ir parādījusies trīs mēnešu pēc tam, kad \"WhatsApp\" bijušais vadītājs Jans Kums paziņoja savu lēmumu pamest darbu lietotnes kompānijā, ko pats bija radījis kopā ar Braienu Aktonu.", "link": "https://www.delfi.lv/bizness/44467736/tehnologijas/50267537/whatsapp-prasis-maksu-no-uznemumiem-facebook-plano-sakt-pelnit-ar-lietotni"},
{"title": "Eksperts: 2020. gadā pasaulē IKT nozares darbinieku deficīts sasniegs vienu miljonu", "category": "Tehnoloģijas", "body": "Lēsts, ka pasaules tirgū informāciju un komunikāciju tehnoloģiju (IKT) nozarē darbinieku deficīts 2020. gadā sasniegs vienu miljonu, tostarp Eiropā – 500 000, prognozē Biznesa augstskolas \" Turība \" prorektors zinātniskajā un akadēmiskajā darbā Ivars Namatēvs. Viņš norādīja, ka IKT nozare attīstās strauji, tās ilgtspēja un nākotnes potenciāls skaidri atspoguļojas arī dažādos rādītājos – pieaug nozarē nodarbināto cilvēku skaits, pieaug nodokļu maksātāju skaits nozarē, kā arī eksporta apjomi. \"Patlaban puse no visiem Latvijas IKT nozares ģenerētajiem produktiem tiek eksportēti. Pēdējos desmit gados šī joma piedzīvojusi būtiskas izmaiņas. Latviju par savu mājas vietu ir noskatījuši vairāki starptautiski uzņēmumi, tāpat nozarē savu vietu ir pieteikuši informāciju tehnoloģiju (IT) servisa centri un jaunuzņēmumi, ir spēcīgi vietējie IT uzņēmumi, kas strādā ne tikai Latvijā, bet iekaro pasauli,\" sacīja Namatēvs. Namatēvs uzsvēra, ka IT joma ir dzinējspēks visai Latvijas tautsaimniecībai, jo tā integrējas dažādās nozarēs. \"Viena piektā daļa jeb 22% no globālās ekonomikas attiecas uz digitālo ekonomiku. Tāpēc, izvēloties karjeru IKT nozarē, nozīmē iegūt garantiju tam, ka būsi pieprasīts darba tirgū ne tikai dažus tuvākos gadus, bet vismaz 10 un vairāk,\" atzīmēja Biznesa augstskolas \"Turība\" prorektors zinātniskajā un akadēmiskajā darbā. Viņš papildināja, ka IT prasmes mainīsies un attīstīsies, kā tas notiek arī patlaban, taču nozares profesionālis, kurš pilnveidos savas prasmes un zināšanas, kā arī sekos līdzi pasaules tendencēm, būs pieprasīts un novērtēts. \"Turklāt ir jāapzinās, ka ar Latvijā iegūtu IT izglītību nozares pārstāvji ir konkurētspējīgi visur. Latvijā ir ienākuši arī lielie, starptautiskie IT nozares grandi, piemēram, \"Accenture\", \"Tieto\", \"Microsft\", \"SAP\" u.c. Tas nozīmē, ka starptautiskas karjeras sākums ir iespējams arī tepat – Latvijā,\" sacīja Namatēvs. Biznesa augstskolas \"Turība\" prorektora zinātniskajā un akadēmiskajā darbā skaidroja, ka IKT ieviešana gan valsts pārvaldē, gan biznesā Latvijai ir vienīgais ceļš, kas ļaus kļūt par vienu no viedo tehnoloģiju līderēm pasaulē. Tāpat, lai sekmētu Latvijas kā viedvalsts attīstību, nepieciešama cieša un reālos darbos balstīta IKT nozares uzņēmumu un zinātnes, izglītības jomas sadarbība. \"Tieši augstākās izglītības iestādes kā neatkarīgas institūcijas, kurās ir koncentrētas zināšanas, var sniegt būtisku pienesumu. Lai veicinātu digitālo attīstību un sagatavotu IT profesionāļus, izglītības sistēmā nepieciešams integrēt aizvien vairāk inovācijas, zināšanas un tehnoloģijas,\" viņš uzsvēra. \"Nākamajā desmitgadē būs pieprasījums pēc tādām jaunām profesijām kā lielo datu vadītāji, paplašinātās realitātes arhitekti, digitālās valūtas baņķieri, robotu sadarbības projektētāji, printēto orgānu arhitekti un citām, un atbilstošs studiju virziens ir iespēja ne tikai digitālas Latvijas veidotājam, bet arī tiem, kuri vēlas būt veiksmīgi un pieprasīti jebkurā pasaules valstī,\" norādīja Namatēvs.", "link": "https://www.delfi.lv/bizness/44467736/tehnologijas/50274159/eksperts-2020-gada-pasaule-ikt-nozares-darbinieku-deficits-sasniegs-vienu-miljonu"},
{"title": "'Accenture': piecas jomas, kurās bankām jākļūst viedākām", "category": "Tehnoloģijas", "body": "Šobrīd bankas izmanto MI, lai izpildītu automatizētus, atkārtotus un manuālus uzdevumus, piemēram, veiktu noziedzīgi iegūtu līdzekļu legalizācijas un terorisma finansēšanas novēršanas (AML) darījumu uzraudzību vai samazinātu krāpšanos ar kredītkartēm. MI attīstās straujiem soļiem, piedāvājot aizvien plašāku kognitīvo spēju komplektu. MI spēj ne tikai nokārtot Tjūringa testu, ar kuru pārbauda, vai mašīna ir tikpat saprātīga, kā cilvēks, bet arī parādīt, ka tam piemīt humors un empātija. 79% baņķieru uzskata, ka tuvāko divu gadu laikā MI strādās blakus citiem darbiniekiem kā līdzstrādnieks un uzticams padomnieks, sniedzot iespēju uzlabot klientu servisu, atklāj \"Accenture\" veiktais pētījums. Jau šobrīd finanšu pakalpojumu nozarē savu lomu veic virtuālie asistenti. 2016. gadā viena no lielākajām ASV komercbankām \"Bank of America\" iepazīstināja ar virtuālo palīgu Ērika, tāpat digitālos asistentus sadarbībai ar klientiem vai atbalsta funkcijai izmanto tādi finanšu pakalpojumu sniedzēji kā \"UBS\", \" Credit Suisse  Group\", \"Merrill Edge\", \"JPMorgan Chase\", \"Wealthfront\" un \"Charles Schwab\". Vienlaikus MI attīstība aktualizē datu aizsardzības jautājumus. Ņemot vērā to, ka MI attīsta lēmumu pieņemšanas spējas un analīzi, nepārtraukti mācoties, nepieciešams nodrošināt, lai uz MI attiecas tie paši ierobežojumi un nosacījumi, kas jāievēro ikvienam darbiniekam. Finanšu pakalpojumu sniedzējiem ir jāapzina jomas, kurās MI var palīdzēt sasniegt biznesa mērķus. Lielas darbaspēka izmaiņas MI dēļ netiek paredzētas, tā vietā ir jāparedz pakāpeniska ietekme, kas ietver darbinieku apmācību iemaņu attīstībai darbam kopā ar digitālajiem asistentiem. Līdz 2019. gadam 20% lielo kompāniju būs izmantojušas paplašinātās realitātes (XR) tehnoloģijas – virtuālo realitāti (VR), paplašināto realitāti (AR) un jaukto realitāti (MR), liecina tirgus izpētes kompānijas \"Gartner\" aplēses. Ar virtuālās realitātes starpniecību lietotāji neatkarīgi no tā, kur atrodas, iegūst jaunu pieredzi vietās, kurās kādu iemeslu dēļ viņiem nav iespējams nokļūt fiziski. Mūsdienās tas ir noderīgāk par video vai citiem uzskates materiāliem. Finanšu pakalpojumu sniedzējiem paplašinātās realitātes tehnoloģijas sniedz iespējas daudz jēgpilnāk uzrunāt un piesaistīt klientus, uzlabojot darbinieku apmācību, lai viņus labāk sagatavotu saziņai ar klientiem vai sadarbības partneriem. Sadarbībā ar nekustamā īpašuma kompānijām bankas filiālēs klientiem var nodrošināt iespēju \"izstaigāt\" nekustamo īpašumu, apskatot to no dažādiem skatupunktiem, ietverot mēbeļu izvēli. Piemēram, banka Korejā piedāvā iespēju lejupielādēt lietotni, lai jebkurā vietā klients varētu sekot līdzi piedāvājumiem nekustamā īpašumā jomā. Pavēršot viedtālruni pret īpašumu, izmantojot lielo datu iespējas, tiek iegūta un parādīta informācija par brīvajiem dzīvokļiem, vienlaikus parādot hipotēkas apmēru. Lielie dati un analītika paver jaunas iespējas. No vienas puses, ir iespējams nodrošināt personalizētu klientu pieredzi, no otras – jācīnās ar viltus ziņām, datu sagrozīšanu un identitātes zādzībām. Lielākā daļa jeb 84% finanšu pakalpojumu sniedzēju piekrita, ka viņu pārstāvētie uzņēmumi un organizācijas arvien vairāk pieņem datos balstītus lēmumus. Informācijai ir jāpievērš aizvien lielāka vērtība – laikā, kad nepilnības parādās informācijas sistēmās un dati tiek pievienoti arī no ārējiem, nestrukturētiem avotiem. Ja bankas nenodrošina datu pārbaudi, tās ir neaizsargātas. 78% respondentu piekrita, ka automatizētas sistēmas rada jaunus riskus, piemēram, sagrozītas informācijas iekļaušanu, ārēju datu manipulāciju un neobjektivitāti. Lielie dati sniedz plašas iespējas, bet vienlaikus aktualizē atbildības jautājumu, jo arī klienti aizvien vairāk sāk apzināties personas datu vērtību. Bankām ir jāturpina stiprināt kiberaizsardzības spējas, uzmanot iekšējo perimetru, kas ietver drošības un blokķēdes tehnoloģiju izmantošanu. Bankām ir jārisina jaunās ievainojamības problēmas, pārbaudot datu ieguvi un izcelsmi, nodrošinot pārbaudes visā to dzīves ciklā, nodrošinot integritāti datu uzturēšanā. Neprecīzu datu klātbūtne informācijas sistēmās ne vienmēr liecina par ļaunprātīgu rīcību, bet var atspoguļot procesu nepilnības. Lai attīstītos digitālā ekonomika, finanšu pakalpojumu sniedzēji aizvien biežāk iesaistās dažādās partnerības formās. Šobrīd teju pusei jeb 44% finanšu pakalpojumu sniedzēju ir divas reizes vairāk sadarbības partneru nekā pirms diviem gadiem. Lielas iespējas bankām paver sadarbība ar finanšu tehnoloģiju uzņēmumiem (\"FinTech\"), tādējādi banku stratēģijās var ietvert vislabākās idejas no visas pasaules, lai mainītu kultūru un paātrinātu inovāciju ieviešanas tempu. Bankas paplašina tīklošanās iespējas, piedalās dažādās ekosistēmās, maina novecojušas sistēmas, lai saglabātu tempu izaugsmei un neatpaliktu no konkurentiem. Bankām ir nepieciešama \"FinTech\" domāšana, ieviešot jaunus servisus un pakalpojumus, nodrošinot ātrumu un pārrobežu sadarbību. Divas tehnoloģijas, kam paredz lielas attīstības iespējas, ir mikroservisi un blokķēdes risinājumi. Datu analīze sniedz iespēju bankām, kuru klienti vēlas saņemt atbilstošus tirgotāju piedāvājumus no sava finanšu pakalpojuma sniedzēja, piedāvāt dažādus servisus – par pamatu ņemot klientu izteiktās vēlmes, iepirkšanās vēsturi vai atrašanās vietu. Bankām, ieviešot šāda veida servisus, tas nozīmē sarežģītu un grūti paredzamu pārvaldību, ārējās un fiziskās pasaules mijiedarbību, ietverot pašreizējo uzņēmuma infrastruktūras paplašināšanu. Bankām, kurām ir mērķis būt par digitālas ekonomikas līderiem, ir jāapgūst, kā vislabāk piemērot un izmantot tehnoloģijas savā labā, radot jaunus uzņēmējdarbības modeļus. Liela vērība ir jāpievērš dizainam, lai lietotnes būtu ne tikai drošas, bet arī klientiem saistošas. Lielākā daļa jeb 88% banķieru piekrīt, ka nākotnē datu analīze reālajā laikā būs nepieciešamība. Tehnoloģiju amazones, kurām ir virtuālie asistenti, tādi kā \"Siri\", \"Alexa\", \"Cortana\", \" Google \", turpina paplašināt iespējas, savienojot aģentus vairākās ierīcēs. Šobrīd patērētāju uzmanība tiek pievērsta valodas izvēlei, lai tā būtu lietotājam draudzīga, saprotama un palīdzētu ikdienas darbos, sākot ar laika ziņu pārraidi un īsziņu nosūtīšanu. Piemēram, \"Alexa\" var iemācīties atšķirt līdz pat 10 unikālām cilvēku balsīm. \" Amazon \" un \" Microsoft \" sadarbojas, lai \"Alexa\" un \"Cortan\"a varētu savstarpēji sarunāties. Lielas iespējas bankām paver arī sadarbības formas ar mobilo sakaru operatoriem, saņemot klientu piekrišanu.", "link": "https://www.delfi.lv/bizness/44467736/tehnologijas/50292653/accenture-piecas-jomas-kuras-bankam-jaklust-viedakam"},
{"title": "Latvijā izveido digitālu rīku 'BeeKing' biškopju darba uzlabošanai", "category": "Tehnoloģijas", "body": "\"BeeKing\" ir interneta un mobilā aplikācija, kuras galvenais uzdevums ir atvieglot biškopju darbu dravā un pie datora. Tās unikalitāte ir iespējā, strādājot dravā, ierunāt piezīmes un novērojumus, kuri tiek automātiski pārvērsti tekstā un saglabāti tālākai apstrādei un darbu plānošanai. \"Ar biškopību sāku nodarboties pirms pieciem gadiem un ar laiku sapratu, ka nepieciešams domāt par labāku darba organizēšanu. Tobrīd, līdzīgi kā liela daļa Latvijas biškopju, pierakstiem izmantoju parastu kladi, kas man, kā cilvēkam, kurš visu mūžu strādājis IKT jomā, nešķita efektīvi. Izpētījis piedāvājumu biškopības aplikāciju tirgū, sapratu, ka tām visām ir divi lieli trūkumi. Pirmkārt, tās ir pārāk sarežģītas. Otrkārt, tās nav ērtas lietošanai dravā, strādājot ar bitēm,\" stāsta aplikācijas idejas autors un \"BeeTech Services\" dibinātājs Jānis Kronbergs.  \"Ja tas nav pierakstīts – tas nav noticis! Dažkārt biškopji demonstrē patiesi fenomenālas spējas atcerēties notikumus bišu dravā, taču svarīgāk par epizodisku faktu fiksāciju ir zināt bišu saimes attīstības gaitu ilgtermiņā. Bet tas bez kārtīgas pierakstu vēstures nav iespējams. Taču pierakstu metodei jābūt ērtai, pretējā gadījumā biškopji to neizvēlēsies,\" atzīst Latvijas Biškopības biedrības padomes priekšsēdētājs Juris Šteiselis. \"BeeKing\" aplikāciju veido un virza tirgū 2017. gadā dibināta SIA \"BeeTech Services\". Aplikācijas izstrādē ir ieguldīti privātie līdzekļi, kā arī piesaistīts ES finansējums no Lauku atbalsta dienesta administrētās \"Leader\" programmas un valsts attīstības finanšu institūcijas \"Altum\" aizdevums.", "link": "https://www.delfi.lv/bizness/44467736/tehnologijas/50320881/latvija-izveido-digitalu-riku-beeking-biskopju-darba-uzlabosanai"},
{"title": "Septembrī 'PropTech Riga' foruma ietvaros notiks jaunuzņēmumu konkurss", "category": "Tehnoloģijas", "body": "Dalībai konkursā pieteikušies jau astoņi startup uzņēmumi: četri no Latvijas un pa vienam no Lietuvas, Igaunijas, Baltkrievijas un Krievijas, kas piedāvā veidot nekustamo īpašumu (NĪ) nozari jaunā kvalitātē. Pirmo reizi Rīgā, RISEBA Arhitektūras un mediju centrā H O 6 notiks starptautisks forums \"PropTech Riga 2018\", kas veltīts inovāciju tehnoloģijām, kas sāk iekarot un mainīt nekustamo īpašumu nozari. Vairāku Eiropas valstu speciālisti dalīsies savā pieredzē šajā jomā. Lai izceltu inovatīvākās tehnoloģiju idejas PropTech jomā un pievērstu t.s. enģeļinvestoru vai investīciju fondu uzmanību šīs jomas IT startup uzņēmumiem, līdztekus forumam notiks izaicinājuma konkurss startup iesācējuzņēmumiem. Iecerēts, ka šajā konkursā piedalīsies agrīnās stadijas startup uzņēmumi ne tikai no Baltijas, bet arī no tuvējām valstīm. Pirmajā foruma dienā konkursa dalībnieki trīs minūšu uzstāšanās laikā prezentēs savas PropTech idejas uz skatuves, atbildēs uz jautājumiem. Viens no tiem uz finālu tiks, pateicoties foruma dalībnieku simpātijas balsojumam, atlikušos trīs finālistus izvēlēsies žūrija, kuras sastāvā būs gan NĪ jomas, gan tehnoloģiju nozares profesionāļi. Tiek uzsvērts, ka tādi pasākumi kā \"PropTech Riga\" kļūst par tramplīnu jaunām, bet jau ambiciozām kompānijām. ''Mums, start-up asociācijai ir prieks būt par Latvijā pirmā PropTech foruma sadarbības partneriem un kopā ar LANIDA dot izcilu iespēju jaunuzņēmumiem piebiedroties profesionālai sabiedrībai, uzzināt nozares aktualitātes un iepazīties ar nozares ekspertiem. Mēs ticam, ka PropTech Riga ir labs sākums aktīvākai sadarbībai starp nekustama īpašuma nozares uzņēmumiem un jaunuzņēmumiem, kuriem tas var kļūt par jaunu attīstības posmu,\" sacījusi Latvijas Start-up uzņēmumu asociācijas Startin.LV izpilddirektore Aļona Beļinska. Pašlaik dalībai konkursā pieteicās astoņi startup uzņēmumi: četri no Latvijas un pa vienam no Lietuvas, Igaunijas, Baltkrievijas un Krievijas. Konkursa dalība tiek apstiprināta tiem startup uzņēmumiem, kuru IT risinājumi vai arī produkti piedāvā inovatīvu pieeju tehnoloģijām, vienlaikus palīdzot uzlabot NĪ profesionāļu darbu, efektivizēt procesus un uzlabot esošo biznesa modeli. Žūrijas un foruma dalībnieku vērtējumam tiks nodotas tādas idejas, kā, piemēram, vienotas platformas būvniecības menedžmenta sistēma, īpašuma novērtēšanas un NĪ tirgus analīzes sistēma, instrumenti darbam ar klientiem, kur tiek izmantots QR signāls, nekustamā īpašuma projektu kopfinansējuma platforma, aplikācija dažādu uzdevumu (komandas darba organizēšana, klientu vēlmju apkopošana u.tml.) pārvaldībai u.c. inovatīvi PropTech jomas produkti.", "link": "https://www.delfi.lv/bizness/44467736/tehnologijas/50325905/septembri-proptech-riga-foruma-ietvaros-notiks-jaunuznemumu-konkurss"},
{"title": "Krievija izmēģina precīzāku tehnoloģiju, lai bloķētu lietotni 'Telegram'", "category": "Tehnoloģijas", "body": "Pēc tā, ka Krievijā izgāzās mēģinājums bloķēt ziņapmaiņas lietotni \"Telegram\",  Krievija  eksperimentē ar vēl precīzāku tehnoloģiju, lai bloķētu sociālos tīklus un lietotnes.  Maskava  joprojām meklē veidu, kā lietotni slēgt, lai netraucētu citu servisu datu plūsmas. Krievijas Federālais sakaru, informācijas tehnoloģiju un masu komunikācijas uzraudzības dienests \"Roskomnadzor\" lietotni sāka bloķēt aprīlī, bet paralēli netīši tika bloķēta Krievijas lietotāju piekļuve lielam daudzumam nesaistītu tiešsaistes pakalpojumu, piemēram, balss zvanu funkciju lietotnē \"Viber\", mākoņservisos balstītas lietotnes \"Volvo\" mašīnām, kā arī lietotnes, kas kontrolē \"Xiaomi\" videokameras. Tieši šī iemesla dēļ mēģinājums bloķēt \"Telegram\" tika pārtraukts un lietotne joprojām ir pieejama Krievijas lietotājiem. Kopš 6. augusta Krievija testē dažādas sistēmas, kas radītas, lai atļautu daudz precīzāku bloķēšanu individuāliem servisiem. Krievijas tehnoloģiju kompānijas \"Protei\" īpašnieks Antons Pinčuks apstiprināja, ka notiek testēšana, apgalvojot, ka viņa kompānija tajā nepiedalās. Patlaban testētā sistēma pielieto tehnoloģiju, kas strādā daudz smalkākā veidā, analizējot interneta datu plūsmu, identificējot konkrētu servisu datus un tos bloķējot. Divu kompāniju, kas tika aicinātas piedalīties testēšanā, pārstāvji minēja, ka sākotnējie mēģinājumi nav veiksmīgi, jo daži citi servisi joprojām tiek netīši bloķēti. Jaunās sistēmas mērķis bija izvēlēties visefektīvāko tehnoloģiju un tad to lejupielādēt visu Krievijas telekomunikāciju operatoru tīklos. \"Telegram\" vieno 200 miljonus globālu lietotāju un tā ir populāra lietotne arī Krievijā un Irānā. To Krievijā aizliedz, jo tā atsakās piekrist tiesas lēmumam dot drošības dienestiem piekļuvi lietotāju šifrētajām ziņām.", "link": "https://www.delfi.lv/bizness/44467736/tehnologijas/50355151/krievija-izmegina-precizaku-tehnologiju-lai-bloketu-lietotni-telegram"},
{"title": "'WhatsApp' nepiekrīt izsekot Indijas lietotāju ziņas", "category": "Tehnoloģijas", "body": "Kompānija \"WhatsApp\" nepiekrīt  Indijas  valdības lūgumam izsekot tērzēšanas ziņojumus sakarā ar lielajiem vardarbības uzliesmojumiem, kas aktualizējušies pēdējo nedēļu laikā, ziņo medijs \"CNN Money\". \"Cilvēki paļaujas uz \"WhatsApp\", veidojot dažādas sensitīva satura sarakstes, piemēram, sarakstes ar ārstiem, banku un ģimenes locekļiem,\" piektdien sacīja uzņēmuma vadītājs Karls Vūgs. Izsekojot individuālas ziņas, tiktu \"atcelta izbeigtā šifrēšana un izdarīts kaitējums \"WhatsApp\" privātuma politikai, radot potenciālu nepareizai aplikācijas izmantošanai. Mēs nemazināsim privātuma aizsardzību, ko patlaban nodrošina lietotne,\" piebilda Vūgs. Indijas Elektronikas un informāciju un tehnoloģiju ministrija šo situāciju medijam nekomentēja. Pagājušajā nedēļā ministrija pauda, ka \"WhatsApp\" vajadzētu lielāku uzmanību pievērst ziņojuma avotam. Ministrs minēja, ka \"ir jāmeklē mehānisms, lai atrisinātu šo problēmu\". Ziņapmaiņas lietotne \"WhatsApp\" nesen ir spēris vairākus soļus, lai novērstu dezinformācijas apjomu lietotnē. Tas iekļauj arī stingrākus ierobežojumus lietotnes darbībā: tiek noteikts, cik daudz ziņojumu Indijas lietotāji var pārsūtīt un iezīmē tās ziņas, kas ir pārsūtītas, nevis rakstītas no jauna.", "link": "https://www.delfi.lv/bizness/44467736/tehnologijas/50355081/whatsapp-nepiekrit-izsekot-indijas-lietotaju-zinas"},
{"title": "Pirms pirmsvēlēšanu debašu cikla sākuma 'Delfi' pārdzīvo spēcīgāko kiberuzbrukumu portāla vēsturē", "category": "Tehnoloģijas", "body": "Pirmie hakeru uzbrukumi pagājušajā nedēļā notika Igaunijā un tika vērsti pret koncernu \" Ekspress Grupp \", kuram pieder visās Baltijas valstīs darbojošies portāli \"Delfi\". Latvijas \"Delfi\" saņēma pirmo uzlidojumu pirmdienas rītā ap pulksten septiņiem. Uzbrucējiem izdevās izsist no ierindas dažas \"Delfi\" datu bāzes, taču pāris stundu laikā to darbību izdevās atjaunot. Pulksten 13.40 notika nākamais uzbrukums Igaunijas \"Delfi\", bet pulksten 15.20 – pusstundu pirms premjeru kandidātu debatēm – pirmā raidījuma Jāņa Dombura vadītajā debašu, diskusiju un interviju ciklā \"Par ko balsot?\" – notika Latvijas \"Delfi\" vēsturē līdz šim spēcīgākais un viltīgākais uzbrukums Latvijas portālam. Operatīvi un precīzi sadarbojoties Latvijas un Igaunijas \"Delfi\" tehniskajiem darbiniekiem, sakaru infrastruktūras uzņēmumam \"Telia\", kā arī efektīvi reaģējot \"Delfi\" redakcijas žurnālistiem un tiešraidi veidojošajai komandai, tika panākts, ka auditorija nepamanīja notiekošo drāmu, un premjeru debates notika nevainojami. Varbūt vienīgi vērīgāks lasītājs pamanīja, ka apmēram 40 minūtes pēc pulksten 16 portālā netika publicēta neviena jauna ziņa. Pašlaik likumā noteiktajā kārtībā \"Delfi\" ir nodevuši informāciju par incidentu CERT. \"Delfi\" redakcija atturas paust versijas par to, kam un kāpēc bija nepieciešams veikt kiberuzbrukumu tieši laikā, kad \"Delfi\" uzsāka pirmsvēlēšanu debašu ciklu. Taču jau pašlaik ir skaidrs, ka uzbrukuma stiprums un uzbrūkošo robotu \"viltīgums\", meklējot vājākās ar pieprasījumiem bombardējamās vietas portālā, liecina – tas nebija nejaušs vai amatiera darbs. \"Delfi\" ir veikuši virkni pasākumu, lai būtu pasargāti pret nākamajiem iespējamiem DDoS uzbrukumiem un pirmsvēlēšanu laikā mūsu lasītāji spētu netraucēti iegūt informāciju. \"Delfi\" ar vairāk nekā 800 tūkstošus lielu mēneša auditoriju ir populārākais ziņu medijs Latvijā, tāpēc jo būtiskāk, lai tā darbība būtu nevainojama. DDoS ir kiberuzbrukuma veids, kura laikā milzīgs daudzums robotu vienlaikus veic pieprasījumus atvērt interneta vietni, tādējādi pārslogojot datu plūsmu, lai vietne pārstātu darboties.", "link": "https://www.delfi.lv/bizness/44467736/tehnologijas/50358565/pirms-pirmsvelesanu-debasu-cikla-sakuma-delfi-pardzivo-specigako-kiberuzbrukumu-portala-vesture"},
{"title": "'Pokemon Go' trakums ASV: Nikns privātmājas saimnieks ražotājus iesūdz tiesā", "category": "Tehnoloģijas", "body": "Vīrietim apnicis, ka spēlētāji cenšas iekļūt viņa privātmājas teritorijā, lai notvertu tur spēles algoritma paslēpto virtuālo pokemonu. Ņūdžersijā tieša iesniegtā prasība, kā vēsta \"Bloomberg\", iespējams, kļuvusi par pirmo prasījumu, kas saistīts ar šobrīd pasaulē populārāko mobilo tālruņu spēli \"Pokemon Go\". Prasības iesniedzējs norādījis, ka tiesā vēršas, lai paustu kolektīvo neapmierinātību ar spēles izstrādāju visatļautību. Viņš atsaucas uz gadījumiem, kad pokemoni izvietoti arī Vašingtonas holokausta muzejā, Alabamas kapsētā un daudzviet citur, kur tiem, pēc vīrieša domām, nebūtu jābūt. \"Nintendo\" runasvīri atteikušies Ņūdžersijas uzsākto tiesas procesu komentēt. Ziņots, ka spēles pamatā ir virtuālo pokemonu – Japānas multfilmu tēlu – meklēšana reālajā vidē, izmantojot telefona kameru un tās sensorus. Meklējot pokemonus, cilvēki ar telefoniem rokās staigā pa mežiem, pilsētām un pamestiem graustu rajoniem, cenšoties atrast, kur spēles algoritms paslēpis meklēto virtuālo pokemonu. To atrodot, animācijas varonis telefona kamerā redzams kā dzīvs. Vairāk par to, kas īsti ir populārā pokemonu spēle,  iespējams izlasīt šeit.", "link": "https://www.delfi.lv/bizness/44467736/tehnologijas/47743329/pokemon-go-trakums-asv-nikns-privatmajas-saimnieks-razotajus-iesudz-tiesa"},
{"title": "Jaunuzņēmumi aicina uz sadarbību lielos un valsts uzņēmumus", "category": "Tehnoloģijas", "body": "Jaunuzņēmumu kopienas forums ir platforma dialoga veidošanai starp jaunuzņēmumiem un publiskā, privātā un akadēmiskā sektora pārstāvjiem, kā arī nevalstiskajām organizācijām. \"Forums paver iespējas veidot dialogu līdz šim nebijušā formātā – atklāti runāt par aktuālām tēmām, kopīgām problēmām un risinājumiem. Ikdienā šīs grupas komunicē ļoti reti, jo neapzinās potenciālu, kas slēpjas abpusējā sadarbībā. Taču jaunuzņēmumu ekosistēmu neveido viens indivīds. To veidojam mēs visi kopā – ikviens ir svarīgs partneris ekosistēmas attīstībā,\" ir pārliecināta Latvijas Start-up uzņēmumu asociācijas valdes priekšsēdētāja Egita Poļanska. Ideja par foruma nepieciešamību radās 2017. gada decembrī Ziemeļeiropā lielākā tehnoloģiju festivāla \"Slush\" laikā, kad pirmo reizi tur piedalījās Latvijas delegācija – gan jaunuzņēmumi, gan valsts sektora pārstāvji. Tad arī tika nolemts, ka bez atklātas komunikācijas attiecību veidošana ir neiespējama. Un, darbojoties kopā, ir lielāks spēks un jauda iekarot starptautiskos tirgus. Pirmais jaunuzņēmumu forums notika 2018. gada sākumā un pulcēja ļoti lielu interesentu skaitu – pasākumā piedalījās ap 100 cilvēku. Turklāt liela daļa no tiem pārstāvēja mācību un arī valsts iestādes – tādas institūcijas, kas parasti nav aktīvas jaunuzņēmumu pasākumu apmeklētājas. Tagad ir sperts solis tālāk un ir aktualizēta tēma, kā jaunuzņēmumi un lieli uzņēmumi varētu vēl efektīvāk sadarboties. Jaunuzņēmumu kopienas forumā būs trīs daļas. Pirmajā daļā uzsvars tiks likts uz privāto uzņēmumu pieredzi. Uz skatuves kopā ar jaunuzņēmumiem \"CakeHR\" un \"Crassula\" būs arī tādi pazīstami uzņēmumi kā \"Accenture\", \" SEB \" un \" Swedbank \", kam sadarbība ar jaunuzņēmumiem nav sveša. Otrā foruma daļā ir atvēlēta valsts kapitāla uzņēmumiem – par savu pieredzi un idejām nākotnes sadarbībai stāstīs uzņēmumi \"Latvijas Valsts meži\", \" Latvijas Mobilais telefons \" un \"Rail Baltic\". Šai diskusijai pievienosies arī jaunuzņēmumi \"Vividly\" un \"Apply IT\". Trešā foruma daļa tiks veltīta jaunuzņēmumu un valsts institūciju sadarbībai. Ekonomikas ministrijas valsts sekretārs Raimonds Aleksejenko sniegs ieskatu par darbības plānu, kas paredz digitālo risinājumu un blokķēdes tehnoloģijas popularizēšanu, sabiedrības informēšanu un ieviešanu valsts pārvaldē, kas var sniegt dažādas iespējas arī jaunuzņēmumiem. Pēc prezentācijas diskusijā iesaistīsies pārstāvji no Latvijas Investīciju attīstības aģentūras, Vides un reģionālās attīstības ministrijas, Pilsonības un migrāciju lietu pārvaldes, Uzņēmumu reģistra un Finanšu nozares asociācijas, lai apspriestu esošās un nākotnes mijiedarbības iespējas. Pašlaik valsts institūcijās notiek pozitīvas izmaiņas, dienasgaismu ierauga jauni digitālie projekti, kuros ir vieta arī jaunuzņēmumu pienesumam. \"Man ir patiess prieks redzēt, ka jaunuzņēmumu ekosistēma Latvijā attīstās un kļūst arvien aktīvāka, sasaistot ne vien jaunuzņēmumus un finansētājus, bet arī akadēmisko sektoru un korporācijas. Esmu pārliecināts, ka šis kopienas forums būs platforma, kas sniegts ieskatu ne vien eksistējošos sadarbības modeļos starp jaunuzņēmumiem un korporācijām, bet arī pavērs iespējas tradicionālo nozaru uzņēmumiem rast iespējas potenciālām nākotnes sadarbībām,\" teic Ministru prezidenta biedrs, Ekonomikas ministrs  Arvils Ašeradens . Jaunuzņēmumu kopienas forums notiks 2018. gada 12. septembrī no plkst. 13.00 līdz plkst. 18.00  VEF  kvartālā, Ieriķu ielā 5A. Pasākums ir bezmaksas, bet reģistrēšanās ir obligāta. Pasākumu organizē Latvijas Start-up uzņēmumu asociācija \"Startin.LV\" sadarbībā ar Ekonomikas ministriju.", "link": "https://www.delfi.lv/bizness/44467736/tehnologijas/50362889/jaunuznemumi-aicina-uz-sadarbibu-lielos-un-valsts-uznemumus"},
{"title": "Foto: Prezentē jaunās paaudzes dronus", "category": "Tehnoloģijas", "body": "Trešdien, 5. septembrī, uzņēmuma \" Lattelecom \" birojā ražotāji prezentēja jaunās paaudzes dronus. Dronu ražotājs \"DJI\" piedāvāja iepazīties ar jaunajiem kvadrokopteriem \"Mavic 2 zoom\" un \"Mavic 2 pro\", kurus uzņēmums nesen prezentējis Ņujorkā. Droniem ir uzlabota filmēšanas funkcija, kā arī pagarināta baterijas dzīve. Šobrīd \"Lattelecom\" veikalā iespējams pieteikties dronu iepriekšpārdošanai, bet veikalos tie nonāks 6. septembrī.", "link": "https://www.delfi.lv/bizness/44467736/tehnologijas/50363151/foto-prezente-jaunas-paaudzes-dronus"},
{"title": "'Instagram' plāno iekarot iepirkšanās nozari", "category": "Tehnoloģijas", "body": "Sociālais tīkls \" Instagram \" strādā pie jaunas, neatkarīgas aplikācijas izstrādes, kas veltīta iepirkšanās nozarei. Tā varētu tikt nosaukta par \"IG Shopping\" un ļaus aplikācijas lietotājiem izvēlēties produktus no uzņēmumiem, kam viņi seko \"Instagram\", kā arī tos nopirkt jaunajā lietotnē, ziņo medijs \"The Verge\". \"Instagram\" medijiem šo situāciju nekomentēja, tādējādi arī neminēja iespējamo lietotnes palaišanas datumu. Tā joprojām tiek izstrādāta, un lietotne pat varētu tikt atcelta, pirms tā kļūst pieejama lietotājiem, ziņo uzņēmumam pietuvināti avoti, kas vēlējās palikt anonīmi. Viņi minēja, ka \"Instagram\" tic, ka tas atrodas labās pozīcijās, lai veiktu lielu paplašināšanos e–komercijas jomā. Vairāk nekā 25 miljoniem uzņēmumu jau ir savs \"Instagram\" konts, un četri no pieciem lietotnes lietotājiem seko vismaz vienam uzņēmumam, min \" Facebook \" pārstāve Šerila Sandberga. Neatkarīgas lietotnes izveide uzņēmumiem ļautu gan palielināt to popularitāti sociālajā tīklā, kā arī gūt papildus ienākumus \"Instagram\" iepirkšanās funkcijas testēšanu ir sācis 2016. gada novembrī un daudz plašākā veidā to izvērsis pagājušā gada martā. Uzņēmumi patlaban var atzīmēt ierakstus ar konkrētiem produktiem, ļaujot lietotājiem iepirkties, uzklikšķinot uz attēla. \"Instagram\" pašlaik izmēģina iespēju, kas ļautu lietotājiem iepirkties pa tiešo no \"Instagram story\". Iepirkšanās nebūtu pirmā \"Instagram\" iespēja, kas pārvēršas neatkarīgā aplikācijā. Kompānija kopš pagājušā gada decembra testē arī \"Direct\", kas ir jauna ziņapmaiņas lietotne, savukārt jūnijā kompānija savus lietotājus iepazīstināja ar IGTV, \"Youtube\" sāncensi, kas piedāvā skatīties lietotāju filmētus vertikālus video. Jau vēstīts, ka \"Facebook\" sociālo tīklu \"Instagram\" nopirkta 2011. gadā par vienu miljardu dolāru.", "link": "https://www.delfi.lv/bizness/44467736/tehnologijas/50362665/instagram-plano-iekarot-iepirksanas-nozari"},
{"title": "'Lattelecom': 'Helio iTV' nepilnību novēršanas darbi turpinās (precizēts)", "category": "Tehnoloģijas", "body": "Šā gada jūnijā \" Lattelecom \" uzsāka Interaktīvās TV klientu migrāciju uz \"Helio\" interaktīvo televīziju – televīzijas vidi, kas sniedz mūsdienīgāku TV skatīšanās pieredzi, ļaujot saturu lietot un pārvaldīt vairākās ierīcēs, neatkarīgi no paša atrašanās vietas, un piedāvā satura rekomendācijas. Šobrīd jau vairāk nekā puse Interaktīvās TV klientu visā Latvijā kļuvuši par \"Helio iTV\" skatītājiem. Kompānijas pārstāvji portālam \"Delfi\" skaidro, ka daļa nepilnību televīzijas darbībā ir novērstas, bet aizvien tiek veikti vairāki pārejas darbi. Pēc jaunās televīzijas darba uzsākšanas soctīklos bija atrodamas kritiskas piezīmes par jaunā produkta tehnisko funkcionalitāti. Uzņēmuma pārstāvji atzīst, ka visas nepilnības vēl nav novērstas. \"Jauna risinājuma izveide nekad nebūs pilnībā pabeigts produkts – izmaiņas un uzlabojumi tiek ieviesti nepārtraukti,\" sacīja uzņēmuma preses pārstāve Lāsma Trofimova. Savukārt uzņēmuma kompānijas izklaides un komunikāciju pakalpojumu daļas direktore Inga Alika-Stroda iezīmē, kādi paveicamie darbi vēl ir atlikuši. \"Lielākoties esošās Interaktīvās TV skatītāju pirmajā brīdī pārsteidz ierastās TV vides maiņa, kas prasa citādas darbības kā tas bija ierasts līdz šim. Piemēram, arhīva atrašanu, citādo TV programmas izskatu, savu kanālu sarakstu izveidošanu. Klientu ērtībai šobrīd pirmajā logā, kas redzams līdz ar TV ieslēgšanu, ir izveidots īsceļš uz jaunākajiem ierakstiem un video pamācībām. Sākotnēji tika novērotas arī atsevišķas tehniskas nepilnības arhīva/ ieraksta darbībā, kas šobrīd tikušas novērstas,\" skaidro Alika-Stroda. Viņa norāda, ka pēc klientu ierosinājumiem tiem, kuriem ir būtiski ar katru atsevišķu pogas klikšķi pārslēgt kanālus, vienlaikus ekrānā mainot TV kanālus, uzņēmums piedāvā iespēju bez maksas apmainīt vecāko modeļu pultis (\"Motorolla\") pret jaunu kādā no \"Lattelecom\" veikaliem. \"Ņemot vērā klientu aptauju rezultātus, jau tuvākajā laikā tiks izstrādāts, ka \"back\" jeb \"atpakaļ\" poga atgriež skatītāju iepriekš vērotajā TV kanālā, tiks samazināts vairāku skatu caurspīdīgums ērtākai redzamībai – strādājam pie tā, lai izvēlne būtu vieglāk salasāma, darbojamies pie paplašināta kanālu saraksta ieviešanas, kā arī veiktas citas izmaiņas klientu ērtībai,\" solīja uzņēmuma pārstāve. Viņa arī sacīja, ka pāreja uz \"Helio iT\" arvien notiek, bet jautājumu par izmaksām nevar komentēt, \"jo šī ir konfidenciāla informācija.\" \"Lattelecom\" konsolidētais apgrozījums pērn bija 195,67 miljoni eiro, kas ir par 1,1% jeb 2,4 miljoniem eiro vairāk nekā 2016. gadā, savukārt tā konsolidētā peļņa palielinājās par 26,4% jeb 8,5 miljoniem eiro, sasniedzot 40,7 miljonus eiro. Vienlaikus \"Lattelecom\" grupas EBITDA pērn bija 69,1 miljons eiro, saglabājoties 2016. gada līmenī. Uzņēmums ne reizi vien izpelnījies kritiku par Krievijas propagandas kanālu iekļaušanu savā kanālu piedāvājuma pamatpakā. Aizvadītās nedēļas trešdienā uzņēmuma padomes priekšsēdētājs Gatis Kokins \"RīgaTV 24\" raidījumā \"Preses klubs\" apgalvoja, ka uzņēmums šos kanālus  diezin vai izslēgs no piedāvājuma:  \"Sagaidīt, ka mēs kā komerciāls uzņēmums to vienkārši darām paši proaktīvi, ir ļoti mazvarbūtīgi, jo lielākā daļa mūsu klientu – apmēram trīs ceturtdaļas klientu – izsakās ļoti negatīvi par varbūtību, ka viņu pamatpakā varētu nebūt šo te Krievijas kanālu.\" \"Lattelecom\" grupā ir uzņēmumi \"Lattelecom\", \"Lattelecom BPO\", \"Citrus Solutions\", \"Lattelecom Technology\", \"Media 360\" un \"Baltijas Datoru akadēmija\". \"Lattelecom\" pieder 23% SIA \"Latvijas Mobilais Telefons\" daļu. \"Lattelecom\" pieder valstij Privatizācijas aģentūras personā (51%) un Dānijā reģistrētajam \"Telia Company\" meitas uzņēmumam \"Tilts Communications\" (49%).", "link": "https://www.delfi.lv/bizness/44467736/tehnologijas/50402699/lattelecom-helio-itv-nepilnibu-noversanas-darbi-turpinas-precizets"},
{"title": "'Omniva' kurjerpiegādēm sāk izmantot elektroauto", "category": "Tehnoloģijas", "body": "Ar elektroauto  Nissan  E-NV200 pamatā paredzēts veikt kurjerpiegādes Rīgas centrā. Tādējādi intensīvas satiksmes apstākļos visobjektīvāk varēs novērtēt iespējas uzņēmuma resursu efektivizēšanā – gan degvielas ekonomiju, gan bezmaksas autostāvvietas iespējas, gan arī kurjeriem nepieciešamo laiku piegāžu veikšanai, izmantojot sabiedriskā transporta joslu sastrēgumu laikā. \"Kurjerpiegāžu biznesā īpaši svarīgi, lai auto bez uzlādes un ar pilnu kravu varētu nobraukt vismaz 600 kilometrus, taču šobrīd ražotāji spēj piedāvāt baterijas, kas garantē tikai aptuveni 200 kilometru garu ceļu. Tomēr, ņemot vērā straujo kurjeru biznesa izaugsmi visā pasaulē un tam sekojošu pieprasījuma palielināšanos pēc efektīva un dabai draudzīga piegādes transporta, ceram, ka jau tuvākajā nākotnē atradīsim mums piemērotus elektroauto modeļus, lai palielinātu to īpatsvaru mūsu autoparkā,\" skaidro \"Omniva Latvija\" vadītāja Beāte Krauze. Šobrīd \"Omniva\" veic visa autoparka nomaiņu un paplašināšanu. Ilgtermiņā izvērtējot visu automašīnu piemērotību biznesa un klientu vajadzībām attiecībā pret tirgus piedāvājumu, tostarp elektroauto segmentā, patlaban pieņemts lēmums izvēlēties \" Renault  Master\" modeļa automašīnas. Plānots, ka jau šī gada rudenī \"Omniva\" autoparks sastāvēs no 40 jaunām šī modeļa automašīnām. Uzņēmuma mērķis tuvākajiem gadiem ir pilnībā aizstāt degvielas darbinātu autoparku ar elektroauto.", "link": "https://www.delfi.lv/bizness/44467736/tehnologijas/50406867/omniva-kurjerpiegadem-sak-izmantot-elektroauto"},
{"title": "Gluži kā pirms 25 gadiem: 'Sony' atsāks tirgot klasisko 'PlayStation'", "category": "Tehnoloģijas", "body": "Sekojot \"Nintendo\" piemēram, uzņēmums \" Sony \" decembrī, gandrīz 25 gadus pēc pirmās izdošanas, plāno atgriezt tirgū oriģinālo \"PlayStation\" spēļu konsoli, dodot tai nosaukumu \"PlayStation Classic\", trešdien paziņoja uzņēmums \"Sony\", vēsta \"The Verge\". Līdzīgi kā citās klasiskajās konsolēs, arī šajā \"Sony\" konsolē būs 20 klasiskās spēles, tādas kā \"Final Fantasy VII\", \"Tekken 3\" un \"Ridge Racer Type 4\". Papildus standarta mini \"PlayStation\", pircēji iegūs arī divas klasiskās PS1 vadības pultis. Pilnais iekļauto spēļu saraksts vēl nav publicēts, taču \"Sony\" preses relīze atklāj vēl divus nosaukumus – \"Jumping Flash\" un \"Wild Arms\". Šī jaunā mini konsole ir apmēram 45% mazāka par oriģinālo \"PlayStation\". Tā ir piemērota tiem, kas ilgojas pēc sen aizmirstajām \"PlayStation\" sajūtām un tagad jau par vecmodīgām dēvētām šāda formāta spēlēm. Savukārt jaunie spēlētāji varēs gūt pieredzi, spēlējot konsoli, kas bija viena no pirmajām tāda veida ierīcēm. Visas iepriekš ielādētās spēles būs spēlējamas to oriģinālajā formātā. Jaunā konsole tirgū Amerikas Savienotajās Valstīs, Japānā, Jaunzēlandē, Austrālijā un Eiropā tiks izlaista 3. decembrī un ASV veikalos maksās 100 dolārus.", "link": "https://www.delfi.lv/bizness/44467736/tehnologijas/50407599/gluzi-ka-pirms-25-gadiem-sony-atsaks-tirgot-klasisko-playstation"},
{"title": "Nākamnedēļ tiks demonstrēts pirmais 5G testa tīkls Latvijā, komercrežīmā pieejams nākamgad", "category": "Tehnoloģijas", "body": "Nākošnedēļ Rīgā norisināsies starptautiskais Baltijas jūras reģiona 5G ekosistēmas forums \"5G Techritory\", kas vienuviet pulcēs pasaules vadošās tehnoloģiju kompānijas un Eiropas politikas veidotājus kopīgās diskusijās par 5G tīkla nākotnes potenciālu. Latvijas Mobilais Telefons ( LMT ) šobrīd kopā ar starptautiskajiem partneriem strādā pie 5G tehnoloģijas attīstības un ieviešanas Latvijā. \"\"5G Techritory\" foruma laikā mēs izveidosim un demonstrēsim pirmo 5G testa tīklu Latvijā. No nākamā gada sākuma, tiklīdz būs pieejamas gala iekārtas patērētājiem, LMT piedāvās 5G komercrežīmā. Ar 2G un 3G tīklu Latvija izcēlusies kā runātīgākā valsts Eiropā, ar 4G esam otrie visā pasaulē pēc mobilā interneta patēriņa. Tā ir laba augsne, lai Latvija izvirzītos un būtu pasaules līderos arī ar 5G. 21. gadsimta lielākā vērtība ir gudri un talantīgi cilvēki. Savukārt nākotnes nafta valsts attīstībai ir moderno tehnoloģiju iespējas. Latvijai ir jāizmanto infrastruktūras priekšrocības, lai spētu konkurēt globālajā tirgū un uzlabotu dzīves kvalitāti mūsu iedzīvotājiem,\" tā par nākotnes plāniem un vīziju stāsta LMT viceprezidents tehnoloģiskajos jautājumos Gunārs Danbergs. \"5G foruma galvenais mērķis ir izveidot sadarbības platformu Baltijas jūras reģiona valstu starpā, lai sekmētu 5G tehnoloģiju attīstību un pielietojumu, tādējādi sekmējot reģiona ekonomisko izaugsmi. Ņemot vērā Latvijas sasniegumus mobilo telekomunikāciju jomā un ekosistēmas attīstību, Latvija vēlas uzņemties vadošo lomu šajā procesā un sekmēt pārrobežu projektu attīstību,\" uzsver \"5G Techritory\" programmas direktors Neils Kalniņš. 5G ļaus izveidot plašus lietu interneta risinājumus, nodrošināt mākslīgajam intelektam nepieciešamo darbības ātrumu un jaudu vai attālinātas operācijas veikšanai nepieciešamo darbības stabilitāti un drošību, izveidojot individuāli pielāgotus pakalpojuma parametrus un risinājumus. Tāpēc visiem partneriem – mobilo sakaru operatoriem, partneriem un klientiem būs jāsēžas pie viena galda, lai saprastu, tieši kāds 5G risinājums vajadzīgs un kā to nodrošināt. Foruma ietvaros tiks apspriestas tādas tēmas kā vispārējais 5G tīkla regulējums Eiropā un pasaulē, risināts jautājums par inovācijām 5G tīkla ietvaros un to finansēšanas iespējām, kā arī apkopotas idejas par 5G potenciālu kā globālam spēles noteikumu mainītājam daudzās nozarēs un ar to saistītajām iespējām radīt jaunus 5G biznesa modeļus, īpaši tādās nozarēs kā viedā pilsēta, viedā mobilitāte un viedā veselības aprūpe. Konferences laikā norisināsies arī politiskās diskusijas par 5G pārrobežu projektu īstenošanu. \"Nākamnedēļ Rīga viennozīmīgi kļūs par 5G galvaspilsētu, jo šeit notiks vairāki jaunajai mobilo sakaru tehnoloģijai veltīti pasākumi. Kā nozīmīgākais valstu sadarbības kontekstā jāmin Baltijas valstu saprašanās memoranda parakstīšana par \"Via Baltica\" koridora attīstību savienotās un autonomās braukšanas un 5G tehnoloģiju attīstībai, ko Rīgā plāno akceptēt Latvija, Lietuva un Igaunija. Tas sekmēs sadarbību un kooperāciju automatizētā transporta attīstībā, kā arī piesaistīs inovācijas un uzlabos drošību uz ceļiem,\" atklāj  Satiksmes ministrijas  Sakaru departamenta direktors Valters Bajārs. \"Kas attiecas uz jaunajām tehnoloģijām, Latvija ir līdzīgu izaicinājumu priekšā tāpat kā pārējā pasaule. Ņemot vērā Latvijas priekšrocības, ir jāpanāk, ka esam ne tikai tehnoloģiju patērētāji, bet arī radītāji. Tādēļ pirms gada nolēmām rīkot \"5G Techritory'', lai aicinātu uz Latviju pasaules vadošos tehnoloģiju uzņēmumus, Eiropas politikas veidotājus un Latvijas uzņēmumus, kopīgi diskutētu un vienotos par sadarbības iespējam, attīstot un testējot jaunas tehnoloģijas viedās pilsētas, viedās mobilitātes un viedās medicīnas jomās. Turklāt Latvijai tā ir iespēja vēl vairāk nostiprināt savas pozīcijas kā vienai no mobilo tehnoloģiju līdervalstīm, tāpēc izprast, kas ir 5G tehnoloģija un, galvenais, ko tā spēs, ir svarīgi ne tikai telekomunikāciju nozares pārstāvjiem,\" uzsver Kalniņš. \"5G saistītie risinājumi jaunuzņēmumu vidē šobrīd vēl nav plaši izplatīti, bet ir redzams potenciāls kļūt par pirmajiem šajā jomā. Sākot darboties pie 5G risinājumu ieviešanas jau tagad, jauno tehnoloģiju Latvijā varētu sagaidīt ar konkrētiem risinājumiem viedās pilsētas, mobilitātes un veselības aprūpes jomās. \"5G Ideation\" ir jaunuzņēmumu ekosistēmas atbilde telekomunikāciju industrijas attīstībai, kā priekšplānā šobrīd izvirzījušies lielie telekomunikāciju uzņēmumi. Latvijā 5G tīkls būs viens no pirmajiem tik augstas kvalitātes tīkliem pasaulē, kas padarīs Latviju par pievilcīgu vietu, kur izstrādāt un pārbaudīt jaunos tehnoloģiskos risinājumus, ko pēcāk piedāvāt visā pasaulē,\" stāsta \"TechChill\" izpilddirektore Kristīne Korņilova.", "link": "https://www.delfi.lv/bizness/44467736/tehnologijas/50409085/nakamnedel-tiks-demonstrets-pirmais-5g-testa-tikls-latvija-komercrezima-pieejams-nakamgad"},
{"title": "Sprīdis līdz Saeimas vēlēšanām: 'Facebook' gatavi uzraudzīt un pamācīt", "category": "Tehnoloģijas", "body": "Jau vairākus gadus nozīmīga loma politiķu dienaskārtībā ir komunikācijai sociālajos tīklos. Viena no bieži izmantotām platformām vēlētāju sasniegšanai ir pasaules populārākais sociālais tīkls \" Facebook \", kuru Saeimas priekšvēlēšanu laikā aktīvi izmanto arī daudz Latvijas politiķu. \"Facebook\" reģionālie pārstāvji jau aprīlī tikās ar Korupcijas novēršanas un apkarošanas biroju ( KNAB ), lai runātu par priekšvēlēšanu aģitācijas caurskatāmību, bet, tuvojoties vēlēšanām, sociālā tīkla pārstāvis Jakobs Turovskis sarunā ar portālu \"Delfi\" uzsvēra, ka sociālais tīkls situāciju rūpīgi uzrauga. Tiesa, politiķu aktivitāte nebūt nav vienīgais, kam priekšvēlēšanu laikā jāpievērš uzmanība, svarīga ir medijpratība kopumā, skaidroja \"Facebook\" publiskās politikas Baltijā un Polijā vadītājs Turovskis. Tieši tādēļ valstīs, kurās tuvojas vēlēšanas, \"Facebook\" kopā ar vietējiem sadarbības partneriem izvērš izglītojošu medijpratības kampaņu, sniedzot padomus par to, kā kritiski izvērtēt saturu internetā un atpazīt iespējamās viltus ziņas. \"Es uzskatu, ka informācija par to, kā lasīt saturu internetā, ir globāla vajadzība, tādēļ mēs šādas kampaņas izvēršam ne tikai Baltijas valstīs, bet katrā valstī, kur tuvojas lielas vēlēšanas un ir sakaitētas politiskās debates,\" skaidroja Turovskis, kurš septembra beigās bija ieradies Rīgā, lai medijiem stāstītu par cīņu ar viltus ziņām. Taujāts par to, vai šobrīd politiskās kampaņas no citiem medijiem arvien vairāk pārceļas uz sociālajiem tīkliem, viņš atbildēja noliedzoši, sakot, ka \"politiskā kampaņa nav tipiska reklāmas kampaņa\", bet gan sajaukums, kurā sava loma ir arī citiem medijiem. Latvija gan nav vienīgā valsts, kur priekšvēlēšanu laikā īpaša uzmanība tiek pievērsta  politiķu aktivitātei sociālajos tīklos.  \"Es domāju, droši var teikt, ka ikreiz, kad tas ir nepieciešams, mēs esam sasniedzami vietējām varas iestādēm un cenšamies iesaistīties konstruktīvā un auglīgā dialogā ar tām,\" vaicāts par to, vai arī citu valstu varas iestādes, līdzīgi kā KNAB, ir mēģinājušas sazināties ar \"Facebook\", atbildēja Turovskis. Viena no lietām, par ko jācīnās ļoti intensīvi, kā norādīja Turovkis, ir sabiedrības medijpratības līmeņa celšana. Lai gan viņš uzsver, ka \"Facebook\" apzinās savu lomu šajā cīņā, vienlaikus viņš atgādina, ka tā nav tikai sociālā tīkla, bet arī citu mediju un sabiedrības kopēja atbildība. \"Tas ir ļoti svarīgi ikvienam – medijiem, sociālo tīklu platformām, skolām un arī sistēmai kopumā – informēt sabiedrību par to, kā lasīt ziņas kritiski un gudri. Mēs saprotam savu atbildību un vēlamies būt daļa no medijpratības un informētības cīņas, kas šobrīd noris,\" skaidroja Turovskis. Ikviens lietotājs, pamanot \"Facebook\" saturu, kas šķiet aizdomīgs, par to var ziņot sociālā tīkla administrācijai, kas tālāk sūdzību izskatīs un pieņems lēmumu, vai saturs dzēšams. Īpaši svarīgi tas ir situācijās, kad lietotāji izvērš naida runu vai izzobo viens otru. Tiesa, kad jāizvērtē viltus ziņas, situācija kļūst mazliet sarežģītāka, jo, kā pastāstīja Turovskis: \"Mēs [\"Facebook\" – aut.] neesam tādā pozīcijā, lai spriestu, vai kaut kas ir patiess vai nav.\" Tas gan nenozīmē, ka viltus ziņu priekšā sociālais tīkls ir bezspēcīgs. Vietnes uzraugi no tās regulāri izņem saturu, ko izvietojuši viltus profili. Lai atklātu viltus profilus, \"Facebook\" izmanto dažādus mākslīgā intelekta risinājumos balstītus rīkus. Mākslīgā intelekta risinājumi ļāvuši šo procesu padarīt krietni ātrāku, jo iepriekš viltus profilus lielākoties atklāja pēc tam, kad par tiem bija ziņojuši citi vietnes lietotāji. \"Runājot par viltus ziņām, mēs redzam, ka daudzi viltus ziņu satura izplatītāji ir finansiāli motivēti, tās ir \"klikšķu vācēju\" lapas, tādēļ esam izstrādājuši dažādus mākslīgā intelekta rīkus, kas ļauj mums pamanīt tādas lapas daudz efektīvākā veidā un tad arī atbilstoši rīkoties,\" portālam \"Delfi\" stāstīja Turovskis. \"Facebook\" pieder vēl kāds ļoti populārs sociālais tīkls – \" Instagram \". Tiesa, šī vietne krietni atšķiras no \"Facebook\", jo paredzēta, lai dalītos ar bildēm un īsiem video, kuriem iespējams pievienot nelielus aprakstus. Taujāts par to, vai arī šajā platformā ir novērots viltus ziņu uzplūds, Turovskis atbildēja noliedzoši, sakot, ka \"Facebook\" \"neredz \"Instagram\" kā vietni viltus ziņām\". Saskaņā ar viņa pausto tam ir divi būtiski iemesli. Pirmkārt, \"Instagram\" vairāk paredzēts iedvesmojošu fotogrāfiju un video izvietošanai un mazāk politiskam saturam. Otrkārt, lietotājiem nav iespējams dalīties ar kāda cita radītu saturu tādā veidā, kā tas ir iespējams \"Facebook\", spiežot pogu \"dalīties\". Līdz ar to ir krietni samazināta iespēja saturam kļūt virusālam. \"Mēs \"Instagram\" redzam daudz mazāku iespēju šādām problēmām, taču arī to pārbaudām,\" norādīja Turovskis. Kopumā vērtējot lielākos izaicinājumus, kuru priekšā nonākuši sociālie tīkli, Turovskis kā būtiskāko tomēr izcēla privātumu, sakot, ka tā ir prioritāte. \"Runājot par privātumu, mēs runājam arī par mūsu lietotāju ticību mūsu platformai. No šādas perspektīvas raugoties, privātums, protams, ir galvenā prioritāte. Vēlēšanu godīgums pēdējos gados arī ir bijis un būs prioritāte. Tas ir kas tāds, uz ko mēs fokusējam savus centienus, investīcijas un darbaspēku,\" teica Turovskis.", "link": "https://www.delfi.lv/bizness/44467736/tehnologijas/50413763/spridis-lidz-saeimas-velesanam-facebook-gatavi-uzraudzit-un-pamacit"},
{"title": "'Instagram' līdzdibinātāji pamet uzņēmumu", "category": "Tehnoloģijas", "body": "Sociālā tīkla \" Instagram \" līdzdibinātāji Kevins Saistroms (attēlā pa labi) un Maiks Krīgers (attēlā pa kreisi) paziņojuši, ka pametīs uzņēmumu, ko pirms sešiem gadiem iegādājās ASV sociālās komunikācijas gigants \" Facebook \". \"Mēs ar Maiku esam pateicīgi par pēdējiem astoņiem gadiem, kas pavadīti \"Instagram\", un sešiem gadiem kopā ar \"Facebook\",\" pirmdienas vakarā publiskotajā paziņojumā norādīja Saistroms. \"Mēs plānojam kādu laiku atpūsties, lai no jauna atklātu mūsu ziņkārību un radošumu.\" 34 gadus vecais Saistroms kopīgi ar 32 gadus veco Krīgeru \"Instagram\" aplikāciju izveidoja 2012. gadā, kad viņi bija Stenforda universitātes studenti. Saistroms bija \"Instagram\" vadītājs, bet Krīgers – tehnoloģiju direktors. \"Instagram\" jūnijā paziņoja, ka lietotnes aktīvo izmantotāju skaits pārsniedzis viena miljarda robežu un ieviesa jaunu garāka formāta video izvietošanas iespēju, tādējādi cenšoties piesaistīt vietnei \"Youtube\" līdzīgus satura veidotājus. Tādējādi \"Instagram\" kļuva par ceturto \"Facebook\" platformu, kas pārsniegusi viena miljarda lietotāju robežu. Šo panākumu guvis pats \"Facebook\", kā arī aplikācijas \"WhatsApp\" un \"Messenger\". Saistroms un Krīgers par aiziešanu no \"Facebook\" piederošā uzņēmuma paziņojuši laikā, kad \"Facebook\" piemeklējusi tā vēsturē smagākā krīze, kurā kompānija tiek kritizēta par neatbilstošiem pasākumiem, lai aizsargātu informāciju, ar kuru dalās lietotāji.", "link": "https://www.delfi.lv/bizness/44467736/tehnologijas/50427683/instagram-lidzdibinataji-pamet-uznemumu"},
{"title": "'Delfi' no Barselonas: atklāj pasaulē prestižāko viedierīču izstādi", "category": "Tehnoloģijas", "body": "Vislielāko apmeklētāju uzmanību, kā ierasts, piesaista galvenie viedtālruņu ražotāji, tādi kā \" Huawei \", LG, \" Samsung \", ZTE u.c. Šogad bez īpašā jaunuma gan ir \"Samsung\", kas \"Note\" telefonu likstu dēļ ir atlicis jauna viedtālruņa prezentāciju. Flagmaņa trūkumu stendā \"Samsung\" kompensē ar veselu klāstu virtuālās realitātes atrakciju. VR var atrast arī daudzu citu dalībnieku stendos, taču ir sajūta, ka, salīdzinot ar iepriekšējiem gadiem, ir mazinājies entuziasms par to. Patiesi augstas kvalitātes VR arvien ir pārāk dārgs prieks, bet lētākie risinājumi lietotājiem ātri vien apnīk. Kā jau bija paredzams, šogad plaši pārstāvēta 5G sakaru joma, kurā dažādas inovācijas sola gan mobilo sakaru operatori no visas pasaules, gan dažādu infrastruktūras viedierīču ražotāji. Iespējams, vislielāko apmeklētāju uzmanību piesaistījis \" Nokia \" stends. Tajā apskatāmi tik tikko prezentētie \"Android\" viedtālruņi un atjaunotais klasiskais 3310 tālrunis. Tieši ap to drūzmējas lielākais interesentu pūlis, lai pārsteidzošā klusumā nesteidzīgi aplūkotu klasisko telefonu, kas palīdzēs atgriezt \"Nokia\" vārdu pircēju apziņā. \"Mobile World Congress\" izstāde turpināsies vēl trīs dienas. Paredzams, ka to apmeklēs simts tūkstoši apmeklētāju no teju visām pasaules valstīm.", "link": "https://www.delfi.lv/bizness/44467736/tehnologijas/48563105/delfi-no-barselonas-atklaj-pasaule-prestizako-viediericu-izstadi"},
{"title": "Puse vadītāju informāciju biznesa lēmumu pieņemšanai iegūst mobilajās ierīcēs", "category": "Tehnoloģijas", "body": "Ja pērn iespēju elastīgi piekļūt biznesa datiem no mobilajām ierīcēm, atrodoties ārpus biroja, izmantoja 43% aptaujāto vadītāju, tad šogad to īpatsvars pieaudzis par 9%, tādējādi samazinot citu piekļuves metožu pielietojumu. Datoru ārpus biroja izmanto vairs tikai 26,7% respondentu (pagājušajā gadā – 32%), bet kolēģiem zvana vai brauc uz biroju 17,9% aptaujāto (pagājušogad – 20%). Arī tādas uzņēmējdarbībā nozīmīgas darbības, kā informācijas meklēšanu un elektroniskā pasta saraksti lielākā daļa vadītāju veic tieši viedierīcēs. Analizējot tehnoloģiju pienesumu ikdienas darbā, uzņēmumu un struktūrvienību vadītāji visaugstāk vērtē iespēju veikt darbu attālināti, ātri sazināties un iegūt datus reāllaikā. Būtisks ieguvums ir arī veikt darbu pamīšus dažādās ierīcēs, automatizēt rutīnas darbu un iespēja kopīgi veidot dokumentus. \"Jaunais Vadītāja digitālais portrets iezīmē nepārprotamu virzību uz elastīgāku, mobilāku un dinamiskāku uzņēmējdarbību. Ja vēl pirms gadiem pieciem uzņēmēji bija raduši biznesa lēmumu pieņemšanu atlikt līdz brīdim, kad atgriezīsies birojā un pārskatīs nepieciešamos datus, tad pašreizējā aktualitāte ir nekavējoša rīcība – uzreiz apkopot informāciju un pieņemt lēmumu. Atbilstoši klientu vajadzībām, arī mēs šogad esam sagatavojuši biznesa vadības sistēmas mobilo lietotni, lai uzņēmēji grāmatvedības un personāla datiem ērti varētu piekļūt no viedierīces dažu sekunžu laikā,\" stāsta \"Tildes Jumis\" biznesa attīstības vadītājs Viesturs Slaidiņš. Pētījums \"Vadītāja digitālais portrets\" tapis ar Latvijā populārākās grāmatvedības un uzņēmuma vadības sistēmas \"Tildes Jumis\" atbalstu, veicot zināšanu un uzņēmuma aprīkojuma testu 1725 respondentiem, no kuriem 708 bija uzņēmumu augstākā un vidējā līmeņa vadītāji.", "link": "https://www.delfi.lv/bizness/44467736/tehnologijas/50433435/puse-vaditaju-informaciju-biznesa-lemumu-pienemsanai-iegust-mobilajas-ierices"},
{"title": "Japānas kompānija 'ispace' no 2020. gada plāno misijas uz Mēness", "category": "Tehnoloģijas", "body": "Japānas  kompānija \"ispace\" plāno divas pētnieciskās misijas uz Mēness 2020. un 2021. gadā, šim mērķim iegādājoties vietu diviem gaidāmajiem \" SpaceX  Falcon 9\" raķetes lidojumiem, lai savu izpētes laboratoriju nogādātu uz Mēness virsmas.  Nākotnes  perspektīvā \"ispace\" plāno kļūt par transporta kompāniju no Zemes uz Mēnesi. Pirmajā misijā japāņi plāno nogādāt savu kosmoskuģi orbītā ap Mēnesi. Ja tas izdosies veiksmīgi, tad uzņēmums ķersies pie savas otrās misijas realizēšanas – nogādāt savu \"lunahodu\" uz Mēness virsmas, kas reizē būs arī mobilā laboratorija. Šim nolūkam Īlona Maska kūrētais \"SpaceX\" kosmisko raķešu projekts tiks izmantots kā nesējs. Kā preses paziņojumā norāda \"ispace\" vadītājs Takeši Hakamada, tad viņš, tāpat kā amerikāņu \"SpaceX\", uzskata, ka cilvēki var dzīvot arī ārpus Zemes. Japāņu \"ispace\" jau vairākus gadus savus plānus saista tieši ar Mēnesi. Savas pirmās ierīces nogādāšanai kosmosā \"ispace\" sāks izmēģināt 2019. gada pavasarī, bet ražot – tā paša gada vasarā. Kompānija \"ispace\", kurai ir nodaļas ne tikai Japānā, bet arī Luksemburgā un ASV, investīcijās ir saņēmusi 95 miljonus ASV dolāru (81 miljonu eiro), kas esot pilnīgi pietiekami, lai nofinansētu pirmos divus lidojumus ar \"SpaceX Falcon 9\". Nākotnē \"ispace\" plāno kļūt par loģistikas kompāniju uz Mēness, kura piegādā uz šī Zemes pavadoņa instrumentus citām kompānijām, kā arī nodrošināt ūdens rezerves uz Mēness, lai veicinātu turpmākos ceļojumus kosmosā. Tomēr japāņu \"ispace\" nav vienīgie, kuriem ir tamlīdzīgi plāni attiecībā uz Mēness iekarošanu. Līdzīga iecere ir arī Izraēlas organizācijai \"SaceIL\", kā kosmoskuģa nosēšanās uz Mēness virsmas plānota 2019. gada pirmajā pusē. Arī tas tikšot kosmosā nogādāts ar \"SpaceX\" raķeti. Interesanti, ka abas minētās privātās organizācijas bija finālisti informācijas tehnoloģiju giganta \" Google \" rīkotajā \"Lunar X Prize\" konkursā, kas paredzēja 30 miljonu dolāru grantu komandai, kura pirmā izstrādās privāto kosmoskuģi lidošanai uz Mēness. Ņemot vērā, ka neviens no dalībniekiem to nespēja paveikt līdz noteiktajam beigu termiņam (šī gada 31. martam), \"Google\" izsludināto grantu paturēja sev. Tomēr konkursa finālisti neapstājās un turpināja savu darbu, tādējādi jau tuvāko gadu laikā redzēsim nevienu vien privāto kompāniju, kas dodas misijās uz Mēness.", "link": "https://www.delfi.lv/bizness/44467736/tehnologijas/50434983/japanas-kompanija-ispace-no-2020-gada-plano-misijas-uz-meness"},
{"title": "Foto: Latvijā uzsākta jaunā 'iPhone Xs' un 'Xs Max' tirdzniecība", "category": "Tehnoloģijas", "body": "Piektdien, 28. septembrī, Latvijā mobilo sakaru operatori un \" Apple \" autorizētie tirdzniecības veikali uzsāka jaunās paaudzes \" iPhone \" modeļu \"Xs\" un \"Xs Max\" tirdzniecība. Līdzīgi kā iepriekšējā gada \"iPhone X\", arī jauno modeļu cena pārsniedz 1000 eiro atzīmi. 5,8 collu ekrāna \"iPhone Xs\", kas ir iepriekšējā gada \"X\" modeļa pēctecis, Latvijā maksā no 1169 eiro (versijā ar 64 GB iebūvēto atmiņu). Savukārt \"iPhone\" ar vislielāko ekrānu šī modeļa pastāvēšanas vēsturē – \"Xs Max\" – maksā no 1269 eiro. Savukārt visaugstākā cena ir \"Xs Max\" modifikācijai ar 512 GB iebūvēto atmiņu – 1669 eiro. Tomēr šoreiz austiņu adapteris nav iekļauts komplektā un ir jāpērk atsevišķi. \"Apple\" jaunos \"iPhone\" modeļus prezentēja mēneša sākumā, tomēr trešais jaunums – \"iPhone XR\" – Latvijā gaidāms nākammēnes.", "link": "https://www.delfi.lv/bizness/44467736/tehnologijas/50437719/foto-latvija-uzsakta-jauna-iphone-xs-un-xs-max-tirdznieciba"},
{"title": "Video: Atvērto datu hakatons Zaķusalas tornī", "category": "Tehnoloģijas", "body": "Latvijas Radio un televīzijas tornī  Zaķusalā no 28. līdz 29. septembrim notiek atvērto datu hakatons \"Open Data Hackathon 2018\". Tā laikā dalībnieki analīzē Latvijas atvērtos datus, lai radītu inovatīvas mobilās lietotnes, kas balstītas uz atvērto datu izmantošanu un pielietošanu četros virzienos – transports, kultūra, reģioni un tūrisms. Ārzemēs atvērtos datus jau ir nosaukuši par jaunās ēras naftu. Eiropas Komisijas pētījuma dati atklāj, ka Latvijā atvērto datu tālākais izmantošanas ekonomiskais potenciāls var sasniegt 70 miljonus eiro. Atvērtie dati ir brīvi pieejama informācija, ko ikviens ir tiesīgs izmantot, lai veicinātu atvērtu tehnoloģiju izmantošanu visā pasaulē un dotu sociālo, ekonomisko labumu plašākai sabiedrībai. Atvērto datu mērķis ir palīdzēt veidot datu apmaiņu ne tikai tos publicējot, bet arī \"atverot\", kas nozīmē, ka datu kopas ir automātiski nolasāmas un izmantojamas analīzē un programmatūras izstrādē. Pasaulē atvērtie dati ir atzīti kā viens no galvenajiem inovāciju virzītājiem mūsdienu digitālajā sabiedrībā. Šobrīd Latvijas Atvērto datu portāls nodrošina piekļuvi vairāk nekā 100 datu kopām – valsts pārvaldes atvērtajiem datiem (visa informācija, kuru valsts iestādes publicē, piemēram, publiskie reģistri un valsts informācijas sistēmu publiskās daļas, pētījumi, statistika, tabulas), kurus var izmantot, lai radītu jaunus pakalpojumus un jaunus, ilgtspējīgus biznesus ar sabiedrisko labumu. Starp hakatona dalībnieku mentoriem ir bijušais IBM datu pārvaldības risinājumu grupas direktors, eksperts datu pārvaldības, drošības un biznesa procesu transformācijas jomās Stīvens Adlers no ASV. Stīvens ir izstrādājis un izveidojis pasaulē pirmo interneta apdrošināšanas programmu, ir devis ieguldījumu uzņēmumu privātuma arhitektūras izveidē, kā arī ir atvērto datu pārvaldības nozares viens no pamatlicējiem un iestājas par iedzīvotāju radītiem datiem. Vēl viņš ir arī konsultējis valdības, pilsētas un privātās institūcijas par \"Open Data Strategy\" ASV, Latīņamerikā, Eiropā, Āzijā un Āfrikā. Otrs ārzmemju eksperts ir Karels Čarvats (Čehija) – teorētiskās kibernētikas doktors, Čehijas Zinātnes un sabiedrības centra vadītājs. Karela specializācijas jomas ir atvērtie dati, informācijas un komunikācijas tehnoloģiju (IKT) risinājumi lauksaimniecībā un vides pārvaldībā, kā arī ģeogrāfisko datu infrastruktūras dizains. Komandas, kas dalīs pirmās trīs vietas, iegūs naudas balvas – 1. vieta iegūs 1 000 eiro; 2. vieta – 750 eiro; un 3. vieta – 500 eiro. Tāpat ideju autori iegūs dažādas veicināšanas balvas no pasākuma atbalstītājiem. \"Aicinām hakatona dalībniekus saskatīt atvērto datu potenciālu un radīt jaunus produktus un pakalpojumus, izmantojot tieši Latvijas datu kopas. Hakatonā būs iespēja atklāt vairāk par atvērtajiem datiem, testēt tos un pārveidot pat reālos produktu vai pakalpojumu prototipos. Piemēram, izmantojot sensoru mērījumu datus, ir iespējams izveidot prototipu, kas regulētu transporta kustību Jelgavas pilsētā,\" skaidro  Latvijas Investīciju un attīstības aģentūras  Tehnoloģiju departamenta direktora vietnieks Aleksejs Korņevs. \"Izcils piemērs atvērto datu pieejamības dotajām iespējām uzņēmējiem ir Spānija. Tur atvērto datu nozarē 2014. gadā tika nodarbināti 4 000 darbinieki vairāk nekā 350 uzņēmumos ar apgrozījumu no 450 līdz 500 miljoniem eiro. Spānijas atvērto datu aktivitātes notika pēc nekustamo īpašumu krīzes un deva ieguldījumu, lai valsts no tās ātrāk atgūtos. 2016. gadā Spānija iekļuva \"Open Data Maturity Index\" augšgalā,\" stāsta Latvijas Atvērto tehnoloģiju asociācijas valdes priekšsēdētājs Jānis Treijs.", "link": "https://www.delfi.lv/bizness/44467736/tehnologijas/50439303/video-atverto-datu-hakatons-zakusalas-torni"},
{"title": "Bērnudārza rindu mazināšanai izstrādā risinājumu balstītu uz atvērtajiem datiem", "category": "Tehnoloģijas", "body": "Idejas autore ir māmiņa Aija Sadoviča, kura izstrādāja risinājumu kopā ar komandas biedriem – Artūru Oņiščenko, Jāni Baižu, Mārtiņu Bruņenieku, Rolandu Bondaru un Rolandu Kalvānu. Lai noskaidrotu visu pirmsskolas iestāžu atrašanos un pieejamību, risinājumam tika izmantotas četras atvērto datu kopas no Rīgas pašvaldības un Latvijas atvērto datu portāla. \"Sajūtas ir neaprakstāmas, esam bezgala priecīgi par paveikto! Šobrīd mums ir daļēji strādājošs prototips, kas palīdzētu rīdzinieku bērniem ātrāk iekļūt bērnudārzā. Katru gadu 20 tūkstoši vecāku piesaka savus bērnus bērnudārza rindās un daudziem tajā jāgaida vairāki gadi. Galvenā problēma, ko atklājām - pašreizējā portāla dati, kas rāda rindas garumu, nesakrīt ar prioritātēm, pēc kurām tiek uzaicināti bērni. Mēs plānojam attīstīt risinājumu tālāk un, ja būs iespēja, tad pielāgot to arī citām Latvijas pilsētām\", stāsta uzvarētājkomandas pārstāvis Jānis Baiža. Kā uzsvēra mentori, \"CareQueue\" lietotnei būtu pieprasījums Dānijā, Norvēģijā un Zviedrijā, kur arī aktuāla problēma ir rindas uz bērnudārziem. Otro vietu un prēmiju 750 eiro vērtībā no Latvijas Atvērto tehnoloģiju asociācijas ieguva projekts \"Comeback\" – vietne, kur remigrēt gribošie cilvēki varētu izdarīt pārdomātu izvēli, kurā Latvijas pilsētā atgriezties dzīvot. Kritēriji – mājokļa pieejamība, infrastruktūra un sociālie pakalpojumi. Nākotnē komanda izteica vēlmi integrēt kritēriju \"darba iespējas\". Vietne dod arī detalizētu aprakstu par trīs ieteiktajām pilsētām dzīvesvietai. Trešo vietu un prēmiju 500 eiro vērtībā no \"eazyBI\" ieguva projekts \"Piesien.lv\" – \" Android \" aplikācija un tiešsaistes lietotne, kurā atrast esošās un pieteikt jaunas velonovietnes. Komandas pārstāvji ir izpētījuši, ka pēdējā gada laikā velosipēdistu skaits ir pieaudzis par 40%, taču infrastruktūras nodrošinājums ir palicis esošajā apmērā. Uzņēmumi un pašvaldības varētu izmantot šo lietotni, lai pilnveidotu velonovietņu tīklu atbilstoši pieprasījumam. \"Pareizi izmantoti, atvērtie dati paver milzīgu ekonomisko potenciālu. Un hakatona formāts ir lielisks veids, kā īsā laika posmā un koncentrētā veidā apgūt jaunu informāciju, lai rastu risinājumus kompleksām problēmām, kas uzlabotu valdības darbu un būtu sociāli ekonomiski vērtīgs produkts. Aicinām uzņēmējus radīt inovatīvus pakalpojumus ar pievienoto vērtību, kas balstīti uz Latvijas Atvērto datu portālā atrodamajām datu kopām,\" saka LIAA Tehnoloģiju departamenta direktors Edgars Babris. \"Hakatona dalībnieku komandas eleganti parādīja, ka atvērto datu izmantošanas iespējas ierobežo tikai cilvēka iztēle. Tos var izmantot visdažādāko ideju un produktu izstrādei, kas padarītu mūsu ikdienas dzīvi ērtāku, interesantāku un drošāku. Ceram, ka hakatonā radītās idejas tiks attīstītas tālāk un komercializētas, kā arī aicinām publiskās pārvaldes iestādes un uzņēmumus turpināt atvērt savā rīcībā esošās datu kopas,\" tā Latvijas Atvērto tehnoloģiju asociācijas valdes priekšsēdētājs Jānis Treijs. Visas hakatonā radītās lietotnes tika izstrādātas, izmantojot atvērtos datus – ne tikai Latvijas Atvērto datu portālā publicētās datu kopas, bet arī datu kopas, kuras hakatonam sagatavoja dažādi atbalstītāji (\" Latvijas Mobilais telefons \",  Latvijas Nacionālā bibliotēka , Jelgavas pilsēta, AS \" Pasažieru vilciens \", Autotransporta direkcija, VAS \" Latvijas Valsts ceļi \", \" Rīgas satiksme \" u.c.). Pēc  Eiropas Komisijas  aplēsēm, Latvijā atvērto datu tālākais izmantošanas ekonomiskais potenciāls var sasniegt 70 miljonus eiro. Pasākums tiek organizēts  Latvijas Investīciju un attīstības aģentūras  īstenotā projekta \"Inovāciju motivācijas programma\" ietvaros.", "link": "https://www.delfi.lv/bizness/44467736/tehnologijas/50451147/bernudarza-rindu-mazinasanai-izstrada-risinajumu-balstitu-uz-atvertajiem-datiem"},
{"title": "Latvijas Jaunuzņēmumu darbības atbalsta likums – ko tas piedāvā, kas to var izmantot", "category": "Tehnoloģijas", "body": "2017. gadā, kad spēkā stājās Latvijas Jaunuzņēmumu darbības atbalsta likums, tas bija nozīmīgs solis pareizajā virzienā. Cita starpā, likumā tika definēts jaunuzņēmums, kas līdz tam Latvijas likumdošanā bija nezināms termins. Līdz ar jaunuzņēmuma definīciju pavērās iespēja attīstīt likumu, lai atbalstītu šo strauji augošo nozari. Likums ir tapis Latvijas \"Start-up\" uzņēmumu asociācijas \"Startin.LV\",  Ekonomikas ministrijas  un  Latvijas Investīciju un attīstības aģentūras  sadarbības rezultātā. Šajā rakstā apskatīsim, ko Jaunuzņēmumu darbības atbalsta likums piedāvā, kādi uzņēmumi var kvalificēties atbalstam un kā tam pieteikties. Jaunuzņēmumu darbības atbalsta jeb sarunvalodā sauktā ''startup'' likuma mērķis ir atvieglot finansiālo slogu jaunuzņēmumiem, lai sekmētu to atrāku attīstību. Jaunuzņēmumiem iespējams pieteikties divām dažādām atbalsta programmām: ienākumu nodokļu atvieglojumiem vai līdzfinansējumam augsti kvalificētu darbinieku piesaistei, kas ļauj jaunuzņēmumiem ieskrieties, lai ideju pārvērstu veiksmīgā biznesā. Ekonomikas ministrs Arvils Ašeradens ir īpaši uzsvēris valsts lomu jaunuzņēmumu atbalsta sistēmā: ''Manuprāt, valstij ir jāpalīdz uzsākt uzņēmējdarbība tiem uzņēmumiem, kuriem ir augsts tehnoloģiskais potenciāls.'' Tas, ka ir izveidota šāda atbalsta sistēma jaunuzņēmumiem, ir skaidrs signāls, ka tiek novērtēta to loma inovāciju veicināšanā. Likums jaunuzņēmumiem paredz divus atbalsta formātus – fiksētu sociālā nodokļa likmi uzņēmuma darbiniekiem + iedzīvotāju ienākuma nodokli 0% apmērā vai 45% līdzfinansējumu augsti kvalificētiem darbiniekiem. Domājot par savām vajadzībām un izdevīgumu, uzņēmumam ir iespēja pieteikt katru darbinieku uz citu atbalsta formu. Katra no atbalsta formām iekļauj atšķirīgus nosacījumus. Ir izpētīts , ka 29% jaunuzņēmumu cieš neveiksmi, jo tiem vienkārši beidzas nauda. Darbinieku algas ir viena no lielākajām izmaksām, kas visātrāk iztukšo jaunuzņēmumu bankas kontus. Savukārt, lai attīstītu augstas tehnoloģijas un inovatīvus risinājumus, ir nepieciešami arī augsti kvalificēti un strādīgi darbinieki! Fiksētā sociālā nodokļa likme un 0% ienākumu nodoklis nozīmē, ka uzņēmumiem ir plašākas iespējas realizēt savus finanšu līdzekļus, veicināt konkurētspēju un algot augstāk kvalificētus darbiniekus, nebaidoties no tā, ka līdz ar lielāku algu varētu pieaugt algas nodokļu slogs. Fiksētā sociālā nodokļa likme tiek aprēķināta pēc šādas formulas: Sociālā nodokļa likme x 2 x minimālā alga = darbinieka fiksētā sociālā nodokļa likme mēnesī Tātad, balstoties uz pašreizējo sociālā nodokļa likmi (35,09%) un minimālo algu (430 eiro mēnesī bruto), fiksētais sociālais nodoklis, kas būtu jāmaksā šobrīd, ir 302 eiro par darbinieku, ja tā alga gadā nepārsniedz 55 tūkstošus eiro. Ja darbinieka alga pārsniedz 55 tūkstošus eiro gadā, tiek piemērots papildu solidaritātes nodoklis. Lai kvalificētos šim atbalstam, darbinieks: Šī atbalsta forma paredz 45% nodokļu atmaksu par augsti kvalificētiem un šauras specializācijas darbiniekiem. Tātad uzņēmums maksā algu un nodokļus par darbinieku pilnā apmērā, pēc tam valsts atmaksā 45% no šiem izdevumiem. Darbinieka līdzfinansējums potenciāli ļauj uzņēmumiem ietaupīt visvairāk, tomēr šim atbalsta veidam ir arī stingrāki kvalificēšanās kritēriji: 2018. gada sākumā  Saeima  pieņēma grozījumus Jaunuzņēmumu darbības atbalsta likumā, lai ļautu pēc iespējas vairāk uzņēmumiem kvalificēties un pieteikties atbalstam. Lai pieteiktos atbalstam, uzņēmumam vispirms ir jāatbilst vairākiem kritērijiem, kas ļautu tam likuma izpratnē kvalificēties par jaunuzņēmumu: Kā norādīts pirmajā punktā, viens no svarīgākajiem kritērijiem dalībai atbalsta programmās ir saņemtās investīcijas. Latvijas \"Start-up\" uzņēmumu asociācijas \"Startin.LV\" līdzdibinātājs, \"TechHub Riga\" valdes loceklis un \"Change Ventures\" partneris Andris K. Bērziņš uzsver, ka iepriekš saņemts finansējums norāda uz uzņēmuma potenciālu un iespēju piesaistīt investīcijas. Ir svarīgi, ka investīcijas ir saņemtas no kvalificēta investora – riska kapitāla fonda, akceleratora vai privātā investora jeb, t.s., ''biznesa eņģeļa''. Likums paredz, ka investoram ir jābūt  kvalificēto investoru sarakstā , lai jaunuzņēmums varētu saņemt atbalstu. Ja tas nav kvalificēto investoru sarakstā, ir iespējams riska kapitāla investora pieteikumu iesniegt vienlaikus ar jaunuzņēmuma pieteikumu. Katram no trim investoru tipiem ir jāatbilst noteiktām prasībām. Vispirms ir jāpārliecinās, ka uzņēmums atbilst visiem 9 kritērijiem, lai kvalificētos kā jaunuzņēmums, un jāizvēlas atbalsta veids, uz kuru pieteikties. Kad tas izdarīts, nepieciešams iesniegt pieteikumu Latvijas Investīciju un attīstības aģentūrā (LIAA). Ieteicams pirms pieteikuma iesniegšanas vērsties LIAA pēc konsultācijas, lai labāk izprast visas nianses un procedūras. Piezīme: atceries, ka Tava investora vārdam ir jābūt  šajā sarakstā . Papildu informācija investoriem par to, kā kvalificēties, ir pieejama  šeit . Tev ir iespēja sava investora pieteikumu iesniegt reizē ar savu pieteikumu atbalstam. Aizpildāmais pieteikums ir pieejams  likumi.lv lapas apakšā . Kad pieteikums ir iesniegts, tas tiek izskatīts un atbilde tiek dota mēneša laikā. Šis raksts ir Latvijas Jaunuzņēmumu darbības atbalsta likuma vienkāršota interpretācija. Uzzini vairāk  par pieņemto likumu  un  kā pieteikties atbalstam .", "link": "https://www.delfi.lv/bizness/44467736/tehnologijas/50459519/latvijas-jaunuznemumu-darbibas-atbalsta-likums-ko-tas-piedava-kas-to-var-izmantot"},
{"title": "'Digital Freedom Festival' kopā ar akceleratoru 'Rockstart' meklēs labākos tehnoloģiju jaunuzņēmējus", "category": "Tehnoloģijas", "body": "\" Digital Freedom Festival \" sadarbībā ar starptautisko uzņēmēju, investoru un mentoru apvienību \"Rockstart\" no Nīderlandes rīko konkursu, lai atrastu labākos jauno tehnoloģiju (\"Emerging Tech\" ) jaunuzņēmējus reģionā. Konkursa uzvarētāji iegūs iespēju piedalīties fināla atlases kārtā  Eiropas  vadošā akceleratora \"Rockstart\" programmā Nīderlandē. Konkursa uzvarētājam būs iespēja pretendēt uz 20 000 eiro naudas balvu, 80 000 eiro netiešo finansējumu par biroja telpu īri un mentoru atbalstu, kā arī vairāk nekā 50 dažādu citu atbalsta rīku, kuru kopējā vērtība ir aptuveni 100 000 eiro. \"Rockstart\" līdzdibinātājs un vadītājs Runs Teils: \"Digital Freedom Festival ir unikāla konference, jo tā izaicina tehnoloģiju \"status quo\" lomu sabiedrībā. Konferences nelielais izmērs ir ideāla vieta savstarpējo kontaktu dibināšanai un ideju apmaiņai ar līdzīgi domājošiem cilvēkiem. Mēs, \"Rockstart\" komanda, esam nodibinājuši vairākus ļoti vērtīgus kontaktus un satikuši talantīgus jaunuzņēmējus, tāpēc ar lielām cerībām raugāmies arī uz šo gadu!\" Konkursam izvēlētie jaunuzņēmēji iegūs iespēju prezentēt savu ideju vietējiem un starptautiskiem investoriem, medijiem un citiem festivāla apmeklētājiem. Savukārt trīs labākās jaunuzņēmumu komandas iegūs iespēju prezentēt savu uzņēmumu uz lielās \"Digital Freedom Festival\" skatuves š.g. 30. novembrī. \"Digital Freedom Festival\" līdzdibinātāja Dagnija Lejiņa: \"Kopā ar mūsu lojālo partneri \"Rockstart\" vēlamies sniegt vēl vienu iespēju jaunuzņēmējiem parādīt sevi plašākai tehnoloģiju pasaulei. Pārliecinoša produkta prezentācija sevī ietver 30% veiksmes garantu, tāpēc esiet gatavi smagai cīņai par investoru sirdīm un finansēm.\" Dalība konkursam jāpiesaka līdz š.g. 19. oktobrim,   Finālisti (10-15 uzņēmumi) tiks paziņoti š.g. 2. novembrī. Pagājušā gada \"  konkursa uzvarētājs bija uzņēmums \" Let's Enhance  no  Ukrainas , kas attīsta tehnoloģiju attēlu izšķirtspējas palielināšanai un attēla graudainuma novēršanai, aizvietojot iztrūkstošās daļas un ļaujot attēlam izskatīties dabiski. Atgādinām, ka šogad \"Digital Freedom Festival\" ietvaros jaunuzņēmumi var pieteikties arī viena no pasaules ietekmīgākā akceleratora \"500 Startups\" konkursam sēklas stadijas uzņēmumiem. \"Rockstart\" ir pirmais daudznozaru jaunuzņēmumu akcelerators Eiropā. Tas dibināts 2011. gadā Amsterdamā ar mērķi piedāvāt jaunuzņēmējiem pieeju tirgum, zināšanām un jaunuzņēmumu kopienai. Kopš dibināšanas \"Rockstart\" ir kļuvis par ekspertu dažādu nozaru, piemēram, digitālā veselība, viedā enerģētika, mākslīgais intelekts – ekosistēmu veidošanā. \"Rockstart\" ar savām akcelerācijas vertikālēm aktīvi veido uzņēmējdarbības veikšanai nepieciešamo infrastruktūru pasaulē. Kopš dibināšanas \"Rockstart\" ir investējis vairāk nekā 100 jaunuzņēmumos, tos atbalstījis ceļā uz 63 miljonu investīciju iegūšanu, algojot vairāk nekā 630 darbinieku. \"Rockstart\" ir starptautiska apvienība ar vairāk nekā 40 profesionāļiem, kurus vieno aicinājums atbalstīt un stiprināt jaunuzņēmējus, lai veicinātu to izaugsmi un veidotu labāku pasauli. \"Digital Freedom Festival\" ir globāls tehnoloģiju, jaunuzņēmumu, politikas un dzīvesstila festivāls, kurā no 30. novembrim līdz 1. decembrim Rīgā pulcēsies tehnoloģiju un jaunuzņēmēji, eksperti, politikas veidotāji, investori, žurnālisti un iedvesmojoši runātāji no visas pasaules, lai meklētu atbildes, kā uzņēmēji, sabiedrība un politikas veidotāji var labāk sadarboties un izmantot tehnoloģiju radītās priekšrocības. 2017. gadā \"Digital Freedom Festival\" apmeklēja 1300 tehnoloģiju un jaunuzņēmēji, eksperti, politikas veidotāji, investori, žurnālisti un studenti no 36 valstīm. Konferences tiešraidei bija vairāk nekā 9000 skatījumu.  Jaunās tehnoloģijas, kas šobrīd tiek attīstītas vai tiks attīstītas tuvāko 5-10 gadu laikā ar mērķi mainīt uzņēmējdarbības un sociālo vidi. Tās ietver informācijas tehnoloģijas, bezvadu datu pārraidi, cilvēka un mašīnas saskarsmi, biotehnoloģijas, robotiku u.c (\" Business Dictionary \").", "link": "https://www.delfi.lv/bizness/44467736/tehnologijas/50461093/digital-freedom-festival-kopa-ar-akceleratoru-rockstart-mekles-labakos-tehnologiju-jaunuznemejus"},
{"title": "Foto: Pirmajā testēšanas hakatonā automatizēja interneta veikala lietojuma pārbaudi", "category": "Tehnoloģijas", "body": "\"Testing Hackathon\", kas tika rīkots sadarbībā ar \"Accenture Latvia\", dalībniekiem testējamā lietotne bija jāanalizē ierobežotā laika periodā. Tā bija jāizvērtē, kā arī jāpiedāvā un jāspēj ieviest lietotnes automātiskā testēšana. Dalībnieki prezentēja piedāvātos risinājumus, kā arī atbildēja uz žūrijas un auditorijas jautājumiem. Lai noteiktu labākos, žūrija vērtēja sadarbību komandā, programmas koda kvalitāti un pareizo uzbūvi, funkcionalitātes pārklāšanu un atrastās kļūdas. \"Latvijā tas bija pirmais šāda veida pasākums, kurā vienlaicīgi sacentās testētāji un programmētāji. Astoņas komandas pieņēma aicinājumu pārbaudīt savas spējas sarežģītu uzdevumu risināšanā. Neraugoties uz to, ka daudziem tas bija pirmais šāda veida pasākums, visas komandas veiksmīgi izstrādāja un prezentēja savus automatizētos testus. Hakatona nobeigumā dalībnieki aktīvi apsprieda un mācījās no konkurentu risinājumiem, un vienbalsīgi piekrita piedalīties nākamajā testēšanas hakatonā,\" stāsta TAPOST \"Testing Hackathon\" idejas autors, \"Accenture\" Testēšanas grupas vadītājs Latvijā Jurijs Grigorjevs. TAPOST ir viena no vadošām testēšanas konferencēm Baltijā, kura ik gadu pulcē vairāk nekā 300 augsta līmeņa programmatūras testēšanas speciālistu no Eiropas. Šogad konferencē vislielākā uzmanība tika veltīta testēšanas automatizācijas efektivitātes uzlabošanai, kā arī moderniem rīkiem un inovatīvām testēšanas pieejām. Šī gada tēma ir \"The Ultimate Test Automation\". Konference norisinājās no 2. līdz 3. oktobrim  Latvijas Nacionālās bibliotēkas  telpās. Konferenci organizē Latvijas Informācijas un komunikācijas tehnoloģijas asociācija (LIKTA), Latvijas IT klasteris sadarbībā ar ISTQB. \"TAPOST 2018\" partneri ir \"Accenture Latvia\", \"Evolution Latvia\" un \"Tieto Latvia\".", "link": "https://www.delfi.lv/bizness/44467736/tehnologijas/50474143/foto-pirmaja-testesanas-hakatona-automatizeja-interneta-veikala-lietojuma-parbaudi"},
{"title": "Video: Robots 'Atlas' tagad prot pārvarēt šķēršļus parkūra stilā", "category": "Tehnoloģijas", "body": "Kā redzams video, cilvēkam līdzīgais robots skrienot pārlec pāri baļķim un pa kastēm lec arī sānu virzienā, gluži kā parkūristi. Robota vadības programma sadala enerģiju un spēku pa nepieciešamajām ķermeņa daļām tā, ka \"Atlas\" var pārvarēt šķēršļu joslu vienmērīgā tempā. Līdz šim \"Boston Dynamics\" demonstrēja, ka \"Atlas\" spēj skriet, paša spēkiem piecelties pēc kritiena, balansēt uz šauras laipas, palaist papīra lidmašīnas un demonstrēt karatē paņēmienus. \"Atlas\" robots pirmo reizi publiski tika parādīts 2013. gada 11. jūlijā. Robota augums ir pusotrs metrs, bet masa – 75 kilogrami. Šī robota izstrādes mērķis ir palīdzēt glābšanas dienestiem meklēšanas un glābšanos darbos.", "link": "https://www.delfi.lv/bizness/44467736/tehnologijas/50487797/video-robots-atlas-tagad-prot-parvaret-skerslus-parkura-stila"},
{"title": "Kurp dodas cilvēks – mašīna: 'Digital Freedom Festival' izsludina konferences runātājus", "category": "Tehnoloģijas", "body": "Globālais tehnoloģiju, startapu, politikas un dzīvesstila festivāls \" Digital Freedom Festival \", kas notiks 30. novembrī un 1. decembrī Rīgā, izsludinājis pirmos runātājus un žurnālistu akreditāciju. \"Digital Freedom Festival turpina īstenot savu mērķi – būt par tikšanās vietu izciliem prātiem no visas pasaules, mainot, ietekmējot un izaicinot digitālo tehnoloģiju nākotni un to, ko mēs no tās varam iegūt.  Šajā gadā uzdrošināsimies būt vēl provokatīvāki, kā centrālo tēmu izvirzot cilvēka-mašīnas mijiedarbību un izvērtējot, kā, digitālām tehnoloģijām attīstoties, tās ļauj cilvēkiem dzīvot un strādāt, izbaudot arvien lielāku brīvību. No iedvesmojošām runām un praktiskām nodarbībām katrs – gan politikas veidotāji un uzņēmēji, gan studenti – atradīs sev nepieciešamo ceļamaizi,\" sacīja DFF līdzdibinātāja Dagnija Lejiņa. Festivālā uzstāsies Jesika Agilera, kura ir viedo tehnoloģiju uzņēmuma \"Tespack\" līdzdibinātāja, kas piesaistījusi 2,6 miljonus investīciju. Viņas uzņēmums nodarbojas ar mobilo ierīču uzlādes risinājumiem. Šobrīd tos izmanto gan ANO, gan daudzas valsts organizācijas. Viņas uzņēmums ir ieguvis vairāk nekā 30 starptautiskus apbalvojumus. Savukārt cits runātājs Džeimijs Saskainds ir grāmatas \"Politikas nākotne: dzīvojot pasaulē, ko transformējušas tehnoloģijas\" autors. Viņa grāmatā apskatīts, kā digitālās tehnoloģijas pārveidos politiku un sabiedrības. Viņš raksta un runā par varas, brīvības, tiesiskuma un demokrātijas nākotni. Viņu, kā skaidro festivāla rīkotāji, aizrauj politika un tehnoloģijas, sākot no mākslīgā intelekta un blokķēdēm, beidzot ar robotiku un virtuālo realitāti. Festivāla apmeklētājus uzrunās arī Hals Hodsons, tehnoloģiju korespondents žurnālā \"The Economist\". Hodsons interesējas par politiku un ekonomiku, robotiku, mākslīgo intelektu, infrastruktūru un biotehnoloģijām. Autors veido rakstus par tehnoloģijām, kas ietekmē mūsu dzīvi, sistēmām, kas tās kontrolē, un cilvēkiem, kas attopas tehnoloģiju jūgā. Runātāju sarakstā atrodama arī Kristīna Rota, \"SuperShe\" salas Baltijas jūrā, kas domāta tikai sievietēm, īpašniece. Viņas uzņēmums ierindojis Rotu žurnāla \" Forbes \" visstraujāk augošo sievietēm piederošo uzņēmumu sarakstā. Viņas jaunā misija - sapulcēt kopā sievietes no visas pasaules, lai pārveidotu \"iesīkstējušo\" tīklošanās kultūru. Plašāks konferences runātāju saraksts  pieejams šeit. \"Digital Freedom Festival\" konferences galvenā tēma būs veltīta cilvēks-mašīna (Human&Machine) tematikai. Konferencē notiks lekcijas un diskusijas par mākslīgo intelektu, kiberdrošību, viedajām pilsētām un digitālo detoksikāciju. Konference pulcēs vairāk nekā 1500 startapu uzņēmējus, investorus, korporāciju pārstāvjus un politikas veidotājus no visas pasaules. Festivāla ietvaros sadarbībā ar pasaulē ietekmīgiem akceleratoriem 500 Startups ( ASV ) un Rockstart (Nīderlande) tiks meklēti labākie Eiropas startupuzņēmumi. Tāpat startapiem būs iespēja piedalīties \"Expo\" un prezentēt savu ideju pasaulē ietekmīgiem investoriem, medijiem un citiem festivāla apmeklētājiem.", "link": "https://www.delfi.lv/bizness/44467736/tehnologijas/50492379/kurp-dodas-cilveks-masina-digital-freedom-festival-izsludina-konferences-runatajus"},
{"title": "Aicina pieteikties IT gada balvai 'Platīna pele 2018'", "category": "Tehnoloģijas", "body": "Mākslīgā intelekta risinājumi sabiedrībai un biznesam ir viens no digitālās transformācijas virzieniem un tiks vērtēti atsevišķā kategorijā. Tāpat tiks apbalvoti arī labākie risinājumi un iniciatīvas kiberdrošībā, e-paraksta integrācijā un labākie e-skolotāji. Balvas mērķis ir apzināt un cildināt pēdējo gadu laikā Latvijā radītos labākos digitālos risinājumus sabiedrībai, biznesam un pārvaldei, kā arī labākos e-skolotājus. Pieteikt pretendentus iespējams līdz 29. oktobrim. Balvas tiks pasniegtas Latvijas Informācijas un komunikācijas tehnoloģijas asociācijas (LIKTA) gadskārtējā konferencē. \"Balva \"Platīna Pele\" ir kļuvusi par nozīmīgu tradīciju un gaidītu notikumu IKT nozarē. Šogad, LIKTA 20 gadu jubilejas konferencē, tā tiks pasniegta jau divpadsmito reizi. Balva simbolizē veiksmes stāstus – gan privātajā, gan publiskajā sektorā, un vienlaikus tā ir arī pateicība nozares cilvēkiem par sniegto ieguldījumu. \"Platīna Pele\" attīstās kopā ar nozari, šogad esam izveidojuši jaunu kategoriju, lai veicinātu izpratni par mākslīgā intelekta un mākoņtehnoloģiju risinājumiem un to nozīmi uzņēmējdarbībā un publiskajā pārvaldē,\" uzsver LIKTA prezidente Signe Bāliņa. Kategorijā \"Uzņēmuma digitālā transformācija\" aicināti pieteikties uzņēmumi, kuri veiksmīgi veikuši digitālo transformāciju, mainot biznesa procesus un kļūstot efektīvāki un konkurētspējīgāki. Kategorijas partneri – Ekonomikas ministrija un projekts \"DIGINNO\". Kategorijā \"Valsts digitālā transformācija\" tiek vērtēts, kā digitālo tehnoloģiju pielietojums uzlabo valsts pakalpojumu nozari un sabiedrības izpratni par to, kādas priekšrocības tas sniedz un kā kopumā ietekmē valsts konkurētspēju. Kategorijas partneris – Vides aizsardzības un reģionālās attīstības ministrija. Kategorijā \"Mākslīgā intelekta risinājums – sabiedrībai un biznesam\" attiecināmi tādi pakalpojumi un risinājumi, kuros ir izmantotas mākslīgā intelekta un mākoņtehnoloģijas, kas risina biznesa, sabiedrības un personu vajadzības un izaicinājumus. Kategorijas mērķi ir veicināt šo tehnoloģiju izmantošanu jaunu risinājumu radīšanā, sekmēt to pielietojumu un atpazīstamību Latvijā un ārpus tās. Kategorijā \"Labākā kiberdrošības iniciatīva\" attiecināmi projekti, kas nodrošina valsts pārvaldes un biznesa piedāvāto elektronisko pakalpojumu vai IKT sistēmu kiberdrošību, aizsardzību pret kiberuzbrukumiem, paaugstinātu izpratni un attiecīgu rīcību. Kategorijas partneris – Aizsardzības ministrija. Kategorijā \"Labākais E-skolotājs\" var pieteikties dažādu mācību priekšmetu skolotāji un citi izglītības nozares pārstāvji, kas savā darbā inovatīvi izmanto esošos un ievieš jaunus digitālos mācību līdzekļus, popularizē tos un veicina e-risinājumu efektīvu izmantošanu izglītībā. Kategorijas \"Labākais E-skolotājs\" partneris sabiedrība \"Tilde\" pretendentam, kuru žūrija atzīs pat uzvarētāju, piešķir naudas prēmiju. Prēmijas fonds ir 1000 eiro (ietverot nodokļus). Speciālbalva \"Veiksmīgākais E-paraksta integrācijas risinājums\" tiks pasniegta pretendentam, kurš vislabāk integrējis E-parakstu iestādes vai organizācijas sistēmā, e-pakalpojumā vai risinājumā. Speciālbalvas partneris – VAS Latvijas Valsts radio un televīzijas centrs. Balvas pretendentus vērtēs neatkarīga žūrija. Lai pieteiktos, jānosūta aizpildīta pieteikuma anketa līdz 29. oktobra pulksten 10 uz e-pastu office@likta.lv. Projektu vērtēšana notiks līdz 9. novembrim, balvu ieguvēji tiks publiski paziņoti un apbalvoti LIKTA gadskārtējā konferencē 29. novembrī. Ar balvas nolikumu un pieteikšanās nosacījumiem var iepazīties LIKTA mājaslapā.", "link": "https://www.delfi.lv/bizness/44467736/tehnologijas/50494033/aicina-pieteikties-it-gada-balvai-platina-pele-2018"},
{"title": "Viļņā notiks starptautiska mobilo tehnoloģiju un inovāciju konference", "category": "Tehnoloģijas", "body": "15. novembrī Lietuvas galvaspilsētā Viļņā notiks \"Baltic Mobile Congress\" – pirmā starptautiskā jaunāko mobilo tehnoloģiju un digitālo inovāciju konference  Baltijas  valstīs. \" Samsung Electronics Baltics \" organizētajā konferencē mobilo tehnoloģiju eksperti un biznesa līderi no visas pasaules dalīsies savos veiksmes stāstos un diskutēs par nākotnes tendencēm mobilo tehnoloģiju jomā. \"Šī starptautiskā konference ir lieliska iespēja vienuviet sastapt mobilo tehnoloģiju ekspertus no visas pasaules, mācīties no viņu veiksmes stāstiem un gūt iedvesmu savam biznesam. \"Baltic Mobile Congress\" ir pirmā šāda veida konference Baltijā, un tā pulcēs vairāk nekā 500 biznesa līderu no Baltijas reģiona, Polijas, Čehijas, Skandināvijas un citām valstīm. Neapšaubāmi šis ir svarīgs notikums visai reģiona mobilo sakaru tehnoloģiju nozarei,\" saka Filips Čojs, \"Samsung Electronics Baltics\" prezidents. Konferencē ar savu pieredzi, kā attīstīt veiksmīgu biznesu, dalīsies \"Samsung Electronics\" korporatīvo stratēģiju un biznesa attīstības direktors Niks Davsons, \"Wolt\" vadītāja Baltijas valstīs Līs Rustels, futūrists un mākslīgā intelekta eksperts Maikls Ladens un vairāki desmiti pārstāvju no citiem sekmīgiem pasaules uzņēmumiem. Viņi sniegs padomus, kā plānot un attīstīt savu biznesu un kā izmantot tehnoloģijas, lai ietu kopsolī ar mūsdienu aktualitātēm. Tāpat konferencē eksperti iepazīstinās ar būtiskākajām jomas inovācijām un runās par nākotnes tendencēm. \"Baltic Mobile Congress\" norisināsies \"Siemens\" arēnā Viļņā, kur būs izveidota arī plaša interaktīva izstāžu zona. Tajā ikviens konferences apmeklētājs varēs izmēģināt jaunākās tehnoloģijas – lietotnes un ierīces no \"Samsung\", lielo IT uzņēmumu un jaunuzņēmumu, kā arī citu organizāciju produktu un pakalpojumu klāsta.", "link": "https://www.delfi.lv/bizness/44467736/tehnologijas/50501371/vilna-notiks-starptautiska-mobilo-tehnologiju-un-inovaciju-konference"},
{"title": "'Digital Freedom Festival' rīko diskusiju 'Kas nodrošinās digitālās nākotnes kiberdrošību?'", "category": "Tehnoloģijas", "body": "\" Digital Freedom Festival \" sadarbībā ar  Eiropas Komisijas  pārstāvniecību Latvijā aicina uz diskusiju \"Kas nodrošinās digitālās nākotnes kiberdrošību?\". Tā notiks 29. oktobrī no plkst. 10.00 līdz 12.00 kopstrādes telpā \"OraculeTang Space\" (Doma laukumā 2, Rīgā). Diskusijas galvenais mērķis ir veicināt izpratni par sadarbību starp vairākām ar kiberdrošību saistītām iestādēm, diskutēt par kiberdrošības attīstības tendencēm un riskiem Eiropā, datu aizsardzību un drošāku interneta lietošanu ikdienā. Mūsdienās ar kiberapdraudējumiem sastopas gan valsts iestādes un uzņēmēji, gan individuāli interneta lietotāji, tādēļ caurredzama un koordinēta sadarbība ir vitāli nepieciešama. Diskusiju atklās Eiropas Komisijas pārstāvniecības Latvijā ekonomikas padomniece Agnese Dagile un \"Digital Freedom Festival\" līdzdibinātājs  Juris Šleiers . Diskusijā piedalīsies  Eiropas Tīklu un informācijas drošības aģentūra   (ENISA)  pārstāvis Stīvs Pērsers (Steve Purser), \"Cert.lv\" vadītāja Baiba Kaškina, Latvijas Valsts radio un televīzijas centra (LVRTC) vadītājs Jānis Bokta un Gints Kiršteins no IT drošības startup uzņēmuma \"NotaKey\". \"Mūsu festivāla mērķis ir provocēt esošo lietu kārtību un runāt par nākotni digitālajā pasaulē. Pateicoties stabilajai sadarbībai ar Eiropas Komisiju, mums ir iespēja runāt par tādu aktuālu tēmu kā kiberdrošība. Mēdz teikt, ka kiberuzbrucēji vienmēr ir soli priekšā kiberdrošības aizsardzības iestādēm. Vai un kā ikdienā būdami darba ņēmēji, devēji vai vienkārši ikdienas lietotāji varam pasargāt sevi un savus apkārtējos no kiberapdraudējumiem? Par to diskutēsim,\" teic \"Digital Freedom Festival\" līdzdibinātājs Juris Šleiers. \"Digitālās pasaules straujā attīstība ir metusi izaicinājumu arī Eiropai – kļūt par digitālo čempionu,\" uzsver Eiropas Komisijas pārstāvniecības vadītāja vietas izpildītājs Andris Kužnieks. \" Eiropas Savienība , kas sevi pieteikusi kā digitālā vienotā tirgus pārvaldītāju, nevar tikai baudīt tā priekšrocības – nepieciešama pilnveidošanās. Attīstoties tirgum, ir jāattīstās un jāaudzē muskuļi tā dalībniekiem. Šī brīža tehnoloģiskajā revolūcijā redzam, ka Eiropas digitālajam spēkam ir vēl kur augt. Kiberdrošības stiprināšana ir vienīgais veids, kā nodrošināt stipru un dzīvotspējīgu vienoto digitālo tirgu, kas darbojas visu iedzīvotāju labā.\" Diskusija notiks angļu valodā. Tajā aicināti piedalīties politikas veidotāji, jaunuzņēmumu ekosistēmas pārstāvji, viedokļu līderi un mediji, līdz 26. oktobrim  aizpildot pieteikuma anketu . Lai veicinātu sabiedrības izpratni par kiberdrošības jautājumiem, oktobris ir pasludināts par Eiropas kiberdrošības mēnesi. Šo iniciatīvu uzsāka ENISA sadarbībā ar Eiropas Komisiju, lai pievērstu iedzīvotāju uzmanību drošai informācijas tehnoloģiju lietošanai un datu apstrādei. \"Digital Freedom Festival\" konference, kas notiks no 30. novembra līdz 1. decembrim, galvenā tēma būs veltīta cilvēks-mašīna (\"Human&Machine\") tematikai, taču viena no apakštēmām būs veltīta arī kiberdrošībai.", "link": "https://www.delfi.lv/bizness/44467736/tehnologijas/50516923/digital-freedom-festival-riko-diskusiju-kas-nodrosinas-digitalas-nakotnes-kiberdrosibu"},
{"title": "Eižena Āriņa balvu datorikā saņem Modris Greitāns", "category": "Tehnoloģijas", "body": "Šogad balvu ieguva Elektronikas un datorzinātņu institūta zinātniskais direktors Modris Greitāns, kura vadībā ir izstrādātas vairākas viedas sistēmas medicīnas, industrijas un transporta pielietojumiem, tai skaitā izstrādāts pirmā pašbraucošā auto Latvijā risinājums, kas atzīts par vienu no Latvijas zinātnes aizvadītā gada nozīmīgākajiem sasniegumiem. Profesora Eižena Āriņa balvu datorikā pasniedz uzņēmums \"Emergn\",  Latvijas Zinātņu akadēmija  (LZA) un Rīgas Tehniskās universitātes (RTU) Attīstības fonds. Balva tiek pasniegta par praktisko un teorētisko ieguldījumu IT jomā, kā izstrādājot, tā ieviešot novatoriskus un sabiedrībai nozīmīgus IT risinājumus. \"Paldies organizatoriem un žūrijai par augsto novērtējumu. Katrs no Eižena Āriņa balvas dalībniekiem ir pelnījis uzslavas par sniegto ieguldījumu IT nozares attīstībā. Tāpat vēlos pateikties Jānim Bārzdiņam, no kura esmu daudz mācījies,\" uzsver Modris Greitāns, kurš vadījis un realizējis dažādu veidu zinātniski pētnieciskos projektus saistībā ar viedu iegultu kooperatīvu sistēmu attīstīšanu un to pielietojumu, tostarp vadījis Valsts pētījumu programmu IT \"SOPHIS\", kā arī strādājis vairākos starptautiskos pētniecības projektos. Tāpat viņš ne tikai piesaista, bet arī sniedz iespēju attīstīties topošajiem zinātniekiem, jo vairāk nekā puse no kopumā 80 zinātnieku kolektīva ir jaunieši ar nesen vai tikko iegūtu augstāko izglītību. Eižena Āriņa balvas datorikā atzinības rakstus saņēma \"ZoomCharts\" vadītājs Jānis Volbergs, kura izstrādātā tehnoloģija attīstījusi jaunu sadaļu datu izpētes laukā;  Liepājas Universitātes  Dabas un inženierzinātņu fakultātes lektors Dzintars Tomsons, kura vadībā Liepājas Universitātē ir izstrādātas bakalaura, maģistra un doktora studiju programmas datorzinātņu jomā un Pedagogu profesionālās kompetences pilnveides B programma \"Datorika\"; RTU Datorzinātnes un informācijas tehnoloģijas fakultātes profesore, vadošā pētniece Mārīte Kirikova, kura kopš 1995. gada attīsta informācijas sistēmu projektēšanas jomu Latvijā, īpaši koncentrējoties uz sistēmu analīzi, prasību inženieriju un zināšanu vadību. Vēl atzinības rakstus saņēma arī  Banku augstskolas  programmas direktore Sintija Deruma par vairāk nekā 10 gadus ilgo darbu pie Latvijas nozīmīgākajiem kiberdrošības nozares attīstības projektiem un iesaistīšanos gan kiberdrošības pētniecībā, gan kiberdrošības izglītības procesos; \"Learn IT\" līdzdibinātāja un vadītāja Elīna Ingelande, kuras veidotā programmēšanas skola bērniem \"Learn IT\" ir viena no lielākajām Latvijā;  Latvijas Universitātes  vadošais pētnieks Dr.sc.ing. Egils Stalidzāns, kurš aizsāka sistēmbioloģijas nozares attīstību Latvijā, specializējoties sistēmbioloģijas datormodelēšanas aspektos. Savukārt \"ClearAid\" vadītājs Helvijs Smoteks no organizatoriem saņēma labas idejas apliecinājumu par ieguldīto darbu pie tā, lai, izmantojot blokķēdes pozitīvos aspektus, palīdzētu labdarības organizācijām efektīvāk un ātrāk apstrādāt ziedojumus un ziedotājiem dotu pārredzamību par ziedojumu izlietojumu. Latvijas datorzinātnes pamatlicēja profesora Eižena Āriņa balva datorikā tiek pasniegta Latvijas IT nozares profesionāļiem un zinātniekiem par ieguldījumu Latvijas informātikas attīstībā. Tas ir augstākais individuālo sasniegumu novērtējums Latvijas IT nozarē. Balva tiek piešķirta kopš 2000. gada, un to var iegūt vienu reizi mūžā.", "link": "https://www.delfi.lv/bizness/44467736/tehnologijas/50510675/eizena-arina-balvu-datorika-sanem-modris-greitans"},
{"title": "Uz reklāmām visbiežāk klikšķina Latvijas iedzīvotāji ar vidējo izglītību, liecina pētījums", "category": "Tehnoloģijas", "body": "Saskaņā ar \"gemiusAdMonitor\" pētījumu par 2018. gada pirmo pusi, Latvijā procentuāli vairāk uz reklāmām klikšķinātāju ir sievietes (57%), kas ir par vienu procentpunktu vairāk nekā pirms gada. Visvairāk klikšķu uz reklāmām veic Latvijas interneta lietotāji vecuma grupā no 55 līdz 69 gadiem (26%), kā arī lietotāji vecumā no 45 līdz 54 gadiem (23%), taču visretāk klikšķus uz reklāmām veic Latvijas jaunieši vecumā no 15 līdz 24 gadiem (8%). Visbiežāk klikšķus uz reklāmām veic Latvijas iedzīvotāji ar vidējo izglītību (61%). Vispopulārākā ierīce, kurā sastopamas reklāmas kampaņas, ir datori ar 58% satura, kas ir par 14 procentpunktiem mazāk nekā pirms gada. Savukārt šī gada pirmajā pusē reklāmas kampaņas bija sastopamas apmēram 37% mobilo tālruņu un 5% planšetdatoru. Visvairāk klikšķu tika veikti no datoriem (45%), kā arī no mobilajiem telefoniem (44%). Savukārt no planšetdatoriem tika saņemti viszemākie reklāmu klikšķu rādītāji ar apmēram 11% īpatsvaru, kas ir par vienu procentpunktu mazāk nekā iepriekš. 2018. gada pirmajā pusē visbiežāk sastopamās reklāmas bija izglītības (68%), kā arī ēdienu un dzērienu (58%) sektoros. \"AdMonitor\" ir periodisks pētījums, kas sniedz detalizētu informāciju par tiešsaistes reklāmām 12 Centrālās un Austrumeiropas valstīs – Bulgārijā, Čehijā, Horvātijā, Igaunijā, Latvijā, Moldovā, Polijā, Rumānijā, Slovākijā, Turcijā, Ukrainā un Ungārijā. Divreiz gadā \"Gemius\" eksperti analizē tādas tiešsaistes reklāmu tendences kā, piemēram, populārākos reklāmu veidus un formātus, to klikšķu attiecību pret ekspozīcijām, kā arī informāciju par to, kādi lietotāji redz kāda tipa interneta reklāmu kampaņas.", "link": "https://www.delfi.lv/bizness/44467736/tehnologijas/50518913/uz-reklamam-visbiezak-klikskina-latvijas-iedzivotaji-ar-videjo-izglitibu-liecina-petijums"},
{"title": "Lietuviešus brīdina arī turpmāk neizmantot 'Yandex.Taxi' lietotni", "category": "Tehnoloģijas", "body": "Lietuvas  Aizsardzības ministrijai pakļautais Nacionālais kiberdrošības centrs, kas trešo mēnesi seko taksometru tiešsaistes pakalpojumu operatora \"Yandex.Taxi\" darbībai, atkārtoti ieteicis cilvēkiem neizmantot šīs kompānijas lietotni, piektdien vēsta Lietuvas sabiedriskais radio. Kiberdrošības eksperti konstatējuši, ka šī lietotne pieprasa pieeju sensitīviem klientu datiem un sūta tos uz  Krievijas  interneta adresēm. Kā norādījis Nacionālā kiberdrošības centra vadītājs Rītis Rainis, nav tehnisku iespēju noskaidrot, cik cilvēku Lietuvā šo lietotni izmanto. Kad \"Yandex.Taxi\" pirms trim mēnešiem sāka darbību Lietuvā, Nacionālais kiberdrošības centrs ieteica neinstalēt un neizmantot minēto lietotni, norādot, ka tā, iespējams, \"rada apstākļus personas datu nelikumīgai vākšanai un uzkrāšanai, bet tas raisa bažas saistībā ar drošību\". Tika norādīts uz kompānijas iespējamo saistību ar Kremlim tuvām personām un uzsvērts, ka ir īpaši svarīgi, lai lietotne netiktu izmantota valsts ierēdņu un amatpersonu un Aizsardzības ministrijas darbinieku ierīcēs.", "link": "https://www.delfi.lv/bizness/44467736/tehnologijas/50525059/lietuviesus-bridina-ari-turpmak-neizmantot-yandextaxi-lietotni"},
{"title": "Pašmāju audioproduktu uzņēmumam 'Sonarworks' ambīcijas apsteigt 'Latvenergo'", "category": "Tehnoloģijas", "body": "Šobrīd mūzikas industrijā tiek patērēts vairāk par 40% laika, pārbaudot, kā radītais darbs skan dažādās telpās un dažādās ierīcēs. Iemesls tam ir tāds, ka mūzikas inženieri un producenti nerada mūziku vidē, kurā viņi justos komfortabli par savām izvēlēm. \"Skaņu pasaule ir nedaudz iepalikusi digitalizācijas jomā salīdzinājumā ar citām nozarēm. Cilvēki šodien daudz vairāk patērē audiosaturu, tomēr problēma ir tajā, ka skaņa klausītājiem nav tāda, kāda tā bijusi radīta ierakstu studijā. Un tas ir jautājums par ierīcēm, nevis failu kvalitāti,\" teic \"Sonarworks\" vadītājs Helmuts Bēms. \"Sonarworks\" ar saviem algoritmiem pielāgo skaņu indivīda dzirdei, turklāt šo konkrēto pieredzi var pārnest arī uz citām ierīcēm. Mūzikas radītājiem tas nozīmē, ka viņi var būt drošāki par izvēlēm savos darbos un nav jāšaubās par to, kā mūzika skanēs dažādās vidēs un dažādās aparatūrās. Savukārt klausītāji varēs dzirdēt mūziku tieši tā, kā mākslinieki to bija iecerējuši. \"Sonarworks\" digitālā tehnoloģija ļauj nomērīt skaļruņus, austiņas, kā arī telpu, kurā tiek atskaņots audiosaturs un piemērot skaņas korekciju, balstoties uz šiem mērījumiem. Tā rezultātā uzņēmuma produkti novērš akustiskās problēmas klausītāju vidē un ļauj dzirdēt tīru, precīzu skanējumu neatkarīgi no tā, kāda aparatūra tiek izmantota. Šobrīd uzņēmums eksportē savus produktus uz vairāk nekā 100 valstīm, tomēr galvenais tirgus ir ASV, uz kurieni tiek novirzīta lielākā daļa mārketinga aktivitāšu. Tāpat arī Vācijā ir plaša elektroniskās mūzikas vide, līdz ar to uzņēmumā piedāvājumu pielāgo arī šim tirgum. Bēms stāsta, ka vairāk nekā 30 tūkstoši mūzikas studiju pasaulē izmanto \"Sonarworks Reference\" produktus, turklāt daudzās no tām strādā \" Grammy \" balvas ieguvuši skaņas inženieri. Biroja telpās ir izvietoti attēli ar šiem speciālistiem, novēroja portāls \"Delfi\", viesojoties pie uzņēmuma. Piemēram, Rafa Sardina, kas strādājis ar tādiem mūziķiem kā Stīviju Vonderu, Lēdiju Gāgu, Maiklu Džeksonu, Plasido Domingo utt. Tāpat uzņēmums ir ticis apbalvots ar četriem prominentiem industrijas apbalvojumiem, kā arī tā risinājumi izmantoti Rio Olimpiskajās spēlēs. Stāstot par nākotnes plāniem, Bēms teic, ka ir uzsākuši tirgot savu tehnoloģiju citiem uzņēmumiem, kas to savukārt var iepakot savos produktos. \"Mēs varam sasniegt apmēram trīs miljonus klientu, savukārt licencēšana paver iespēju ievietot mūsu risinājumus vairāk nekā trijos miljardos ierīču. Līdz ar to potenciālie ienākumi varētu pārsniegt trīs miljardus eiro,\" skaidro Bēms, piebilstot, ka šobrīd notiek sadarbības pārrunas licencēšanas jomā ar tādiem biznesa milžiem kā \" Google \", \" Amazon \", \"Spotify\", \"Alibaba\" u.c. \"Sonarworks\" lielākā izaugsme plānota tieši ar licencēšanas palīdzību. Uzņēmumam pieder arī trīs patentu ģimenes, pārsvarā tie ir reģistrēti ASV un Eiropā, un tieši šobrīd vēl viens patents ir izskatīšanas procesā Eiropā. Uz jautājumu, kāpēc patenti netiek reģistrēti Āzijas valstīs, Bēms norāda, ka patentēšana ir ļoti dārgs process, tie ir apmēram 200 tūkstoši eiro, un ASV un Eiropā reģistrētie patenti ierobežo konkurentu darbību šajos būtiskajos tirgos. Uzņēmuma apgrozījums 2016. gadā bija 923 tūkstoši eiro, pērn – jau 1,5 miljoni eiro, un arī šogad ir paredzams būtisks pieaugums, liecina uzņēmuma sniegtā informācija. Nodokļos 2017. gadā samaksāti 416 tūkstoši eiro. Līdzīgi audzis arī darbinieku skaits, 2016. gadā tie bija 18, 2017. – 28, šogad – 40, un Bēms teic, ka nākamgad tas varētu sasniegt jau 50-60 cilvēkus. \"Mēs piesaistām darbiniekus no citiem uzņēmumiem. Tāpat piesaistām darbaspēku no ārzemēm,\" atklāj Bēms. \"Sonarworks\" līdzīpašnieki ir Helmuts Bēms un Mārtiņš Popelis, uzņēmuma attīstībai laika gaitā tika piesaistīts finansējums no riska kapitāla fondiem – \"Imprimatur Capital\" un \"FlyCap\". Līdz ar to Bēmam un Popelim šobrīd pieder 17% kapitāla daļu katram, \"Imprimatur Capital\" fondiem – 40%, \"Proks Capital\" – 15%, \"FlyCap\" un uzņēmumam \"VVMV\" – katram pa 5%. Uzņēmuma lielākie konkurenti nāk no Vācijas, Zviedrijas, tomēr Bēma ieskatā nav tāda uzņēmuma, kas spētu to pašu, ko var \"Sonarworks\". Viņš neslēpj savas ambīcijas uzņēmumam kļūt lielākam par \" Latvenergo \" Latvijā un jomas līderiem globālajā tirgū.", "link": "https://www.delfi.lv/bizness/44467736/tehnologijas/50517297/pasmaju-audioproduktu-uznemumam-sonarworks-ambicijas-apsteigt-latvenergo"},
{"title": "Pat finansējums nespēj atrisināt kiberdrošības speciālistu trūkumu, uzskata 'Cert.lv'", "category": "Tehnoloģijas", "body": "Viņa uzsvēra, ka \"Cert.lv\" ir gan resursi, gan nauda, taču joprojām ir grūtības atrast spējīgu speciālistu. \"Cilvēkresursu daudzums vēl joprojām ir sāpīgs jautājums. Mums ir resursi un nauda, bet mums nav cilvēku. Tas skar ne tikai mūs kā valsts sektora institūciju, bet tā pati problēma ir arī privātajā sektorā. Šī situācija kļūst arvien dramatiskāka,\" teica Kaškina. Kaškina atzina, ka cilvēkresursu trūkumu var risināt gan ilgtermiņā, gan īstermiņā. \"Ir ilgtermiņa risinājums, kas ir izglītošana un kurā patlaban ir izveidotas jaunas un labas iestrādnes kiberdrošībā. (..) Taču jārēķinās, ka speciālisti, kas tiek gatavoti patlaban, nebūs darba tirgū ne rīt, ne parīt, jo šajā risinājumā ir daudz jāiegulda un jāstrādā. Vislielākais izaicinājums ir pasniedzēji, kas spētu pasniegt kiberdrošības tēmas. Savukārt īstermiņa risinājums ir, protams, mēģināt pārpirkt speciālistus un izglītot esošos speciālistus,\" stāstīja Kaškina. Viņa papildināja, ka patlaban lepojas ar esošo \"Cert.lv\" komandu, bet cer, ka nākotnē darbinieku skaits varētu pieaugt. Tāpat  Eiropas  Tīklu un informācijas drošības aģentūra (ENISA) pārstāvis Stīvs Pērsers norādīja, ka kompānijām nav nepieciešami tūkstošiem IT speciālistu, bet gan pāris un spējīgi. \"Mums vajag cilvēkus, kas spēj pieņemt pareizos lēmumus un saprot kibertelpas būtību, uzvedību. Kopumā vērtējot, kompānijās un jebkuram cilvēkam ir jāapgūst pamati par kiberdrošību. Vismaz tik daudz, lai spētu savu darbu darīt droši,\" atzina Pērsers. Vienlaikus viņš atzīmēja, ka būtiska problēma ir arī tas, ka cilvēkiem nepatīk ikdienā domāt par kiberdrošību, taču nākotnē cilvēkam vajadzēs mācīties par kiberdrošību, lai pielāgotos digitālai videi. \"Nākotnē cilvēkiem vajadzēs apgūt kiberdrošību un tās nianses, lai spētu pielāgoties un pasargāt sevi. Jo jāņem vērā, ka līdz ar kiberdrošības attīstību pieaugs arī riska menedžments,\" sacīja Pērsers. Viņš atzina, ka pasaulē nav izveidotas izcilas kiberdrošības sistēmas, jo drošības tendences mainās un finansējums tikai pieaug. \"Spēcīgām kiberdrošības sistēmām nepieciešams attiecīgs finansējums, jo kiberdrošības tendences mainās nepārtraukti. Riski būs vienmēr, bet tāpēc, piemēram, Eiropas Savienībā ir trenēti cilvēki, kas strādā ar kiberdrošību. Ja iepriekš mēs domājām par to kā nodrošināties pret kiberuzbrukumu, tad tagad mums ir svarīgi kā tiem atbildēt,\" skaidroja Pērsers. Savukārt  Eiropas Komisijas  (EK) pārstāvniecības Latvijā ekonomikas padomniece Agnese Dagile sacīja, ka kiberdrošībā lielākais izaicinājums ir ne tikai saglabāt kibertelpu drošu, bet nodrošināt tās funkcionalitāti. \"Mums katru dienu jādomā ne tikai par to, kā novērst kiberuzbrukumus, bet arī, kā sevi tam sagatavot un rūpēties par drošu kibervides darbību. Nākamie soļi tam ir konstruēt efektīvu kiberdrošības rāmi,\" atzīmēja Dagile. Kā ziņots, tehnoloģiju konference \"Digital Freedom Fesival\" sadarbībā ar EK pārstāvniecību Latvijā šodien rīkoja diskusiju \"Kas nodrošinās digitālās nākotnes kiberdrošību?\". Diskusijas galvenais mērķis ir veicināt izpratni par sadarbību starp vairākām ar kiberdrošību saistītām iestādēm, diskutēt par kiberdrošības attīstības tendencēm un riskiem Eiropā, kā arī datu aizsardzību un drošāku interneta lietošanu ikdienā. Lai veicinātu sabiedrības izpratni par kiberdrošības jautājumiem, oktobris ir pasludināts par Eiropas kiberdrošības mēnesi. Šo iniciatīvu sāka ENISA sadarbībā ar EK, lai pievērstu iedzīvotāju uzmanību drošai informācijas tehnoloģiju lietošanai un datu apstrādei. \" Digital Freedom Festival \" konference, kas notiks no 30. novembra līdz 1. decembrim, galvenā tēma būs veltīta cilvēks-mašīna (\"Human&Machine\") tematikai, taču viena no apakštēmām būs veltīta arī kiberdrošībai.", "link": "https://www.delfi.lv/bizness/44467736/tehnologijas/50531721/pat-finansejums-nespej-atrisinat-kiberdrosibas-specialistu-trukumu-uzskata-certlv"},
{"title": "'Apple' atdzīvina 'Mini' un 'Air' datorus; piesaka jaunus 'iPad'", "category": "Tehnoloģijas", "body": "\" Apple \" otrdien izziņoja jaunas ierīces savā datoru un planšetdatoru klāstā. Atjaunots klēpjdators \"Macbook Air\", kā arī galddators \"Mac Mini\", un planšetdatoru klāstu papildinājuši būtiski pārveidoti \" iPad  Pro\". Ar sen nepiedzīvotām ovācijām sagaidīts jaunā \"Macbook Air\" pieteikums. Šis dators, kas pirms desmit gadiem būtiski mainīja klēpjdatoru pasauli, sen nebija piedzīvojis atjauninājumus. Visvairāk lietotāji tīkoja pēc augstas izšķirtspējas \"Retina\" ekrāna, ar kādu jaunais \"Air\" arī ir aprīkots. Ekrāna izmērs ir tāds pats – 13,3 collas, taču būtiski sarucis datora korpuss. \"Macbook Air\" tagad ticis arī pie pirkstu nospiedumu lasītāja \"TouchID\", kas būtiski atvieglos lietotāja autentifikāciju. Dators pieejams ar \"Intel Core i5\" 3,6 GHz procesoru un 128 GB SSD disku, kura ietilpība palielināma līdz pat 1,5 TB. Operatīvā atmiņa pieejama 8 vai 16 GB apjomā. Jaunais dators nodrošina darbību līdz pat 12 stundām ar vienu uzlādi. Tam ir divi USB-C porti un standarta austiņu pieslēgvieta. Paredzams, ka Latvijas tirgū jauno klēpjdatoru cena būs no 1379 eiro. Ar teju tikpat lielām ovācijām sagaidīts arī \"Mac Mini\" pieteikums. Par šo datoru, šķiet, \"Apple\" jau bija aizmirsuši, jo vairāk nekā trīs gadus tas netika atjaunināts. Jaunais \"Mini\" ir saglabājis veco izskatu, taču ieguvis jaudīgāku aprīkojumu. Tas pieejams ar 4 un 6 kodolu procesoriem, līdz pat 3,2 GHz \"Core i7\", 8 līdz 64 GB operatīvo atmiņu un 128 GB līdz 2 TB SSD disku. Diemžēl grafiskā karte tam arvien ir integrēta, taču prasīgi lietotāji var izvēlēties pievienot ārējo grafisko karti, izmantojot USB-C/Thunderbolt pieslēgvietu. Pieslēgvietas ir viens no lielākajiem \"Mac Mini\" pārsteigumiem. Laikā, kad \"Apple\" cenšas unificēt un ierobežot pieslēgvietas visām savām ierīcēm, \"Mac Mini\" ir pieejams ar veselu plejādi tādu labumu, kā Ethernet, 3x USB-C, HDMI, 2x USB3 un 3,5 mm audio izeju. Diemžēl pircējus nepriecēs mazā datora cena. Sagaidāms, ka Latvijā tā sākumcena būs 919 eiro, kas būtiski pieaugs, izvēloties jaudīgākas opcijas. Praktiski tikpat maksās arī jaunais \"iPad Pro\" 11 collu versijā. 12,9 collu modelis būs vēl dārgāks - sākot no 1129 eiro. Cenu palielināt iespējams, izvēloties versiju ar lielāku atmiņu - līdz pat 1 TB. Jaunie \"iPad Pro\" ieguvuši pamanāmi atšķirīgu dizainu. Korpuss ir kļuvis plakanāks, bez izteiktās lēzenās maliņas, kas ļāva planšetdatoru vieglāk satvert. Ekrāna malas tagad ir ar noapaļotiem stūriem, tāpat kā nesen izlaistajam \" iPhone  XR\". Pazudusi arī mājas poga. Tās vietā \"iPad\" kontrolējams ar žestiem, savukārt autentifikācijai ieviesta sejas atpazīšanas kamera. Planšetdatori aprīkoti ar īpaši jaudīgu procesoru, kas nodrošina pietiekamu jaudu gan prasīgākajām spēlēm, gan aplikācijām, piemēram, \"Photoshop\", kas tagad pieejams arī \"iPad\" versijā. \"iPad\" nekad nav piedāvājuši lielu pieslēgvietu izvēli, taču nu tā kļuvusi vēl skopāka – arī no šiem planšetdatoriem \"Apple\" ir izņēmis austiņu ligzdu. Savukārt \"Lightning\" pieslēguma vietā ieviests USB-C, kas dod iespēju planšetdatoru pieslēgt daudz un dažādām ierīcēm, piemēram monitoram, fotokamerai un citām. Visas jaunās ierīces lielākajos pasaules tirgos pasūtāmas jau šodien. Par to pieejamību Latvijā pagaidām precīzu ziņu nav.", "link": "https://www.delfi.lv/bizness/44467736/tehnologijas/50537153/apple-atdzivina-mini-un-air-datorus-piesaka-jaunus-ipad"},
{"title": "Senioru vidū trīskārtīgi pieaugusi interneta lietošana telefonā", "category": "Tehnoloģijas", "body": "Arvien vairāk Latvijas iedzīvotāju vecumā no 65 gadiem izmanto mobilo telefonu, lai atrastu sev noderīgu informāciju internetā, liecina mobilo sakaru operatora \" Tele2 \" apkopotie dati. Mobilā interneta izmantošana vecāka gada gājuma cilvēku vidū pēdējo divu gadu laikā augusi trīs reizes jeb aptuveni par 230%. \"Mūsu dati skaidri apgāž mītu, ka seniori nelabprāt apgūst jaunās tehnoloģijas. Šogad \"Tele2\" veiktajā pētījumā noskaidrojās, ka vecumā virs 60 gadiem viedtālruņus lieto jau 70% cilvēku. Vienlaikus novērojamas arī straujas izmaiņas tehnoloģiju lietošanas paradumos – arī seniori priekšroku dod interneta lietošanai telefonā, savukārt datora izmantošanai ar nolūku pieslēgties internetam ir tendence samazināties. Straujo pieaugumu var skaidrot gan ar mobilo pakalpojumu attīstību internetā, gan ar pieaugošo tehnoloģiju pratību senioru vidū,\" viedokli pauž \"Tele2\" komercdepartamenta direktors Raivo Rosts. Protams, mobilā interneta aktīvākie lietotāji ir jaunākā paaudze. To ļoti labi arī apliecina mobilā interneta lietošanas dati skolēnu brīvlaikā. Piemēram, aizvadītajā nedēļā, kad Latvijas skolās bija rudens brīvlaiks, \"Tele2\" tīklā reģistrētais mobilo datu patērētais apjoms audzis par 16%, salīdzinot ar nedēļas vidējo patēriņu. \"Tele2\" uzņēmuma klienti ir gandrīz puse Latvijas iedzīvotāju. Pieaugošā interese par mobilo datu lietošanu liek operatoriem nepārtraukti pilnveidot savu tīklu, un arī \"Tele2\" nākamajā gadā sola uzstādīt un modernizēt jaunas bāzes stacijas.", "link": "https://www.delfi.lv/bizness/44467736/tehnologijas/50540457/senioru-vidu-triskartigi-pieaugusi-interneta-lietosana-telefona"},
{"title": "Atskats uz pikantāko pērnā gada 'Digital Freedom Festival' diskusiju 'Seksa nākotne'", "category": "Tehnoloģijas", "body": "Viens no izaicinošākajiem tehnoloģiju festivāliem Baltijā – \" Digital Freedom Festival \" – vairs nav aiz kalniem. Piedāvājam noskatīties pikantāko pērnā gada Digital Freedom Festival diskusiju \"Seksa nākotne\" (\"Future of Sex\") ar ietekmīgajām britēm Aliksu Foksu (Alix Fox) un Stefāniju Alisu (Stephany Alys), kas vienkāršajiem ļaudīm izstāsta, kā virtuālā, paplašinātā realitāte un mākslīgais intelekts izkrāšņo mūsu piedzīvojumus guļamistabā, kā arī risina dažādus problēmjautājumus sabiedrībā. Aliksa Foksa – izslavētā \"The Guardian\" seksa, attiecību un dzīvesstāstu podkāsta \"Close Encounters\" vadītāja un ar vecuma ierobežojumu klasificētā podkāsta \"The Modern Mann\" dalībniece, \"Durex\" attiecību eksperte, seksuālās veselības padomniece utt. 2017. gadā nominēta \" Nākotnes  sievietes\" (\"Women of the Future\") mediju kategorijā. Viņa regulāri raksta un veido sižetus \"The Guardian\", \"Stylist\", 'Marie Claire\", \"Grazia\", \"Glamour\", \"Fabulous\", \"Cosmo\", \" Vogue \", \"Time Out\", \"Look\" un citur, cīnoties par cilvēku abpusēju pozitīvu komunikāciju, sevis un apkārtējo pieņemšanu. Stefānija Alisa – 13 miljonu vērtā un apbalvotā Britu \"baudas\" jaunuzņēmuma \"Mysteryvibe\" līdzdibinātāja. Stefānija iestājas par seksuālās baudas uztveres mainīšanu sabiedrībā, akcentējot to kā cilvēka dzīvesprieka neatņemamu sastāvdaļu un vienu no skaistākajiem procesiem pasaulē. Viņa ir publicējusies \" BBC \", \"The Times\", \"The Guardian\", \"Economist\", \"CNBC\", \"TechCrunch\" un \"Wired\" un regulāri tiek ielūgta kā runātāja uz lielākajām pasaules konferencēm. 30. novembrī un 1. decembrī \"Digital Freedom Festival\" konference un meistarklašu diena jau ceturto gadu pulcēs vairāk nekā 1500 tehnoloģiju jaunuzņēmējus, investorus, korporāciju pārstāvjus un politikas veidotājus no visas pasaules. Šī gada galvenā tēma ir \" Cilvēks -Mašīna\" (\"Human&Machine\"), kas iekļaus diskusijas par mākslīgo intelektu, kiberdrošību, zaļajām tehnoloģijām, viedajām pilsētām, digitālo detoksikāciju un seksa tehnoloģijām, kas ir viena no strīdīgākajām tēmām mūsdienu tehnoloģiju pasaulē.", "link": "https://www.delfi.lv/bizness/44467736/tehnologijas/50547785/atskats-uz-pikantako-perna-gada-digital-freedom-festival-diskusiju-seksa-nakotne"},
{"title": "'Digital Freedom Festival' ietvaros notiks Investoru diena", "category": "Tehnoloģijas", "body": "30. novembrī \" Digital Freedom Festival \" ietvaros sadarbībā ar \"Norvik Banka\" notiks Investoru diena, kurā investori, korporācijas un jaunuzņēmēji dibinās kontaktus sadarbības veidošanai nākotnē. Investoru dienā norisināsies pasaulē vadošā akceleratora \"500 Startups\" (ASV), Eiropas investoru un mentoru apvienības \"Rockstart\" (Nīderlande),  Latvijas Universitāte  studentu Biznesa inkubatora, \"EIT Climate-KIC\" jaunuzņēmumu konkursi, investoru prezentācijas, diskusijas un \"ātrie randiņi\" ar investoriem. \"Šī gada jaunums festivālā – īpaša Investoru diena jeb platforma, kur aptuveni 150 jaunuzņēmēji tiksies ar investoriem, kuru kopējais investīciju portfeļa apjoms pārsniedz 1 miljardu ASV dolāru. Mēs ticam, ka Latvija ir vieta, kur rasties pasaules līmeņa idejām, kas var uzlabot darba un dzīves kvalitāti,\" teic \"Digital Freedom Festival\" līdzdibinātājs Uldis Leiterts. Investoru vidū būs tādi ietekmīgi vārdi kā \"Techstars\", \"500 Startups\", \"Rockstart\", \"Buran Venture\", \"Crypto Valley\", \"Starta Ventures\", Džils un Karena Devori no \"The Floor\", Aleks Petrovs no \"Bitfury Capital\" u.c. – vairāk nekā 30 pasaules līmeņa akceleratoru un riska kapitāla fondu pārstāvji. \"Norvik Banka\" valdes priekšsēdētājs Olivers Bramvels (Oliver Bramwell): \"\"Digital Freedom Festival\" iepriekšējo divu gadu pieredze ir veiksmes stāsts tam, kā savest kopā investorus, jaunuzņēmējus un \"FinTech\" uzņēmumus, klāt pievienojot starptautiski pazīstamus viedokļu līderus. Mēs esam priecīgi būt šī festivāla oficiālā banka un piedalīties jaunu ideju, interesantu diskusiju un unikālu produktu dzimšanas brīdī.\" Pasaulē vadošais akcelerators \"500 Startups\" jau trešo gadu Rīgā meklēs labākos sēklas stadijas Eiropas jaunuzņēmējus, dodot iespēju uzvarētājam piedalīties fināla atlases kārtā iekļūšanai akcelerācijas programmā un iegūt 150 000 ASV dolāru investīciju. Vadošais Eiropas akcelerators \"Rockstart\" rīkos konkursu, lai atrastu labākos jauno tehnoloģiju (\"Emerging Tech\") jaunuzņēmējus reģionā. Konkursa uzvarētājam būs iespēja piedalīties fināla atlases kārtā \"Rockstart\" programmā Nīderlandē. \"EIT Climate-KIC\" akceleratora, kas ir viena no Eiropas Inovāciju un tehnoloģijas institūta (EIT) klimata zināšanu un inovāciju kopienas \"Climate KIC\" iniciatīvām, jaunuzņēmumu \"pitch\" konkursā izvērtēs uzņēmumus, kuri ar savu biznesa virzienu izvēlējušies risināt klimata pārmaiņu problēmas, veicinot videi draudzīgu tehnoloģisko risinājumu attīstību. Savukārt LU studentu Biznesa inkubators organizēs jaunuzņēmumu \"pitch\" konkursu uzņēmumiem, kuri pārstāv blokķēdes tehnoloģiju risinājumus, radot iespēju studentiem kļūt par izciliem uzņēmējiem. Investoru dienas noslēgumā notiks \"ātrie randiņi\" ar investoriem. Šis ir pasaulē populārs veids, kā operatīvi veidot kontaktus un attiecības ne tikai privātā, bet arī profesionālā jomā. Jaunuzņēmējiem pāris minūšu laikā \"tête-à-tête\" būs iespēja sevi pieteikt investoriem, kuri ir ieinteresēti konkrētā jaunuzņēmumu darbības lauciņā. Investoru dienu varēs apmeklēt ar \"Digital Freedom Festival\" biļetēm. \"Digital Freedom Festival\" konference, kas notiks no 30. novembra līdz 1. decembrim, galvenā tēma būs veltīta cilvēks-mašīna (\"Human&Machine\") tematikai. Konferencē notiks lekcijas un diskusijas par mākslīgo intelektu, kiberdrošību, viedajām pilsētām un digitālo detoksikāciju. Konference pulcēs vairāk nekā 1500 jaunuzņēmējus, investorus, korporāciju pārstāvjus un politikas veidotājus no visas pasaules.", "link": "https://www.delfi.lv/bizness/44467736/tehnologijas/50552071/digital-freedom-festival-ietvaros-notiks-investoru-diena"},
{"title": "Lietuva cer uz Nobela prēmiju", "category": "Tehnoloģijas", "body": "Lai arī daudzējādā ziņā līdzīgas, katra  Baltijas  valsts cenšas atrast savu nišu biznesā un izmantot vēsturiskās iestrādes. Lietuvā viena no prioritātēm valstiskā līmenī ir dzīvības zinātnes, ko, protams, ietekmē lietuviešu cerības uz Nobela prēmiju vai vismaz nomināciju. To tuvākajos gados varētu saņemt  Viļņas  Universitātes profesors, Biotehnoloģiju institūta padomes vadītājs Virginijus Šikšnis (Virginijus Šikšnys) par gēnu sadalīšanas tehnoloģiju \"CRISPR-Cas9\", uz ko tiek liktas lielas cerības. Šikšnis šogad saņēma ļoti prestižo Kavli balvu nanozinātnē par jau minēto \"CRISPR-Cas9\" tehnoloģiju – viena miljona dolāru prēmiju viņš dalīs ar vēl diviem zinātniekiem. Un ir pamatotas cerības, ka lietuviešu zinātnieks par savu atklājumu varētu saņemt arī Nobela prēmiju ķīmijā. Līdz ar to, it īpaši Lietuvā, ir aktualizējušies jautājumi par to, kā izmantot šo zināšanu kapitālu, kā šajā jomā iesaistīt jaunuzņēmumus un kuras ir tās problēmas, kas vēl jāatrisina. \"Life Sciences Baltics\" forumā, kas septembra beigās notika Viļņā, Lietuvas ekonomikas ministrs Virginijus Sinkevičus (Virginijus Sinkevičius) atzina, ka dzīvības zinātnes ir viens no prioritārajiem sektoriem Lietuvas ekonomikā, šobrīd gan tas veidojot 1% no IKP, tomēr plānos ir sasniegt 5% līdz 2030. gadam. Ministrs neslēpa, ka ir nepieciešams sakārtot normatīvos aktus, tāpat šīs jomas jaunuzņēmumiem būtu nepieciešams finansējums, kas arī ir risināms jautājums, jo riska kapitāla fondi tradicionāli nemēdz ieguldīt dzīvības zinātņu jaunuzņēmumos. Tāpat būtu vajadzīgs speciāls akselerators šīs jomas jaunuzņēmumiem. Lietuvā mājvietu sev atradušas daudzas starptautiskas kompānijas, kas darbojas dzīvības zinātņu nozarē. Piemēram, \"Thermo Fisher Scientific\", \"Intersurgical\", \"Teva/ Sicor Biotech\", \"Moog\", \"Intermedix\", \"Bausch\", \"Hollister Incorporated\", \"Parexel\" u. c. Tāpat ir pazīstami arī vietējie vārdi – \"Ferentis\", \"BiotechPharma\", \"Biomapas\", \"Droplet Genomics\", \"Ekspla\", \"Baltic Orthoservice\". Piemēram, lāzeru ražotājs \"Ekspla\" šobrīd eksportē uz apmēram 40 valstīm, pazīstamākie klienti ir Kembridžas Universitāte,  NASA  u. c. Kopumā 66 no 100 pasaules top universitātēm izmanto uzņēmuma produktus. Desmitgades sākumā \"Ekspla\" saņēma prestižo \"Prism\" balvu par vienu no saviem izstrādātajiem lāzeriem. Arī  Nobela prēmijas  laureāts ķīmijā Braiens Kobilka (Brian Kent Kobilka) atzīst, ka zinātnei finansējums nav pietiekams. \"Investori īsti nesaprot sākotnējo izpēti un neredz, kā to visu pārvērst produktos. Tomēr nākotnē pētniecība kļūs arvien ātrāka un lētāka, kas ļaus sasniegt labākus rezultātus,\" norāda Kobilka. Viņš atzīst, ka arī pašam joprojām ir jāuztraucas par finansējumu saviem pētījumiem, par to ir jācīnās. \"Būt jaunuzņēmumam biotehnoloģiju jomā ir pavisam kas cits nekā jebkurā citā nozarē. Vispirms ir vajadzīgs ļoti daudz naudas, jo nav iespējams attīstīties ar savu finansējumu. Ir jāveic ieguldījumi infrastruktūrā, iekārtās, zināšanās utt.,\" norāda jaunuzņēmuma \"CasZyme\", kura dibinātājs ir arī Šikšnis, vadītāja Monika Kavaļauske (Monika Kavaliauskė). Turklāt Lietuvā nav tāda riska kapitāla fonda, kas varētu finansēt dzīvības zinātņu jaunuzņēmumu, līdz ar to nauda ir jāmeklē ārzemēs. Nav problēmu ar darbaspēku, zinātnē izaicinājums ir tieši finansējums. Tā līgumražotāja \"BiotechPharma\" vadītājs Vlads Aļģirds Bumelis (Vladas Algirdas Bumelis) salīdzina, ka investīcijas 1–1,5 miljonu eiro apmērā vienai Baltijas kompānijai ir daudz, bet zinātnei šāda summa ir samērā neievērojama. Viena jauna medikamenta izstrāde var izmaksāt vairāk nekā vienu miljardu. Līdzīgi situāciju vērtē arī \"Enterprise Lithuania\" izpilddirektore Daina Klepone (Daina Kleponė), sakot, ka dzīvības zinātņu jaunuzņēmumu attīstība notiek citādi nekā \"parasto\" jaunuzņēmumu. Ir grūti noturēt šo nozaru jaunuzņēmumus valstī, jo nav tik daudz riska kapitāla fondu, kas varētu finansēt to attīstību. \"Riski ir augsti, laiks ir ilgs,\" rezumē Klepone, uzsverot, ka ir jāinvestē nozarēs ar augstu pievienoto vērtību, turklāt, ja pieejams samērā neliels finansējums, ir jākoncentrējas uz konkrētām jomām. Viņa arī norāda uz vēl vienu izaicinājumu nozarē. Tradicionāli riska kapitāla fondi investē jaunuzņēmuma dibinātājos, bet dzīvības zinātņu jomā to radītāji ir zinātnieki, jo attīstībai ir nepieciešami pētījumi. Vienlaikus jāsaprot, ka zinātnieki nav uzņēmēji un, lai piesaistītu finansējumu, komandā ir vajadzīgi cilvēki ar uzņēmēja domāšanu, lai radītos produktus varētu virzīt tirgū. Pozitīvi, ka arvien vairāk jauno cilvēku sāk interesēt šī zinātnes joma, turklāt šobrīd studentiem ir pavisam atšķirīga attieksme nekā iepriekš. \"Šodienas zinātnes studenti domā globāli un vienlaikus meklē iespējas apgūt arī biznesa zinības. Tas ļauj cerēt, ka nākamie gadi nozarei būs ļoti labi,\" spriež Kavaļauske. Lietuvas iestrādes šajā jomā apliecina arī Viļņas Universitātes studentu iegūtā pirmā vieta ASV notikušajā konkursā \"iGEM (\"International Genetically Engineered Machine\") 2017\". Līdzīgi kā Latvijā, arī Lietuvā lielie uzņēmumi, kuriem rocība to atļauj, veido ilgtermiņa attiecības ar augstskolām, lai nodrošinātu sevi ar darbaspēku, kas būtu sagatavots vajadzīgajā specialitātē. Tā \"Thermo Fisher Scientific Baltics\" vadītājs Aļģimants Markausks (Algimantas Markauskas) teic, ka universitātes tiešām ir atvērtas sadarbībai ar uzņēmumiem, bet ir jāveido ilgtermiņa attiecības, jo uzņēmums nedrīkst vienā momentā \"izlēkt no vilciena\". Viņš uzteic igauņu paveikto zinātnes jomā. \"Igaunijā pēc neatkarības atgūšanas tika ieguldīti līdzekļi zinātnē, tas bija efektīvi, un tagad ir rezultāts,\" vērtē Markausks. Lai studentos un skolēnos radītu interesi par zinātni, \"Thermo Fisher Scientific Baltics\" ir izveidojis mobilo bioklasi jeb laboratoriju, ar kuru dodas uz skolām. Tajā universitātes studenti, līdz ar to vecuma starpība ir samērā neliela, pārbauda, piemēram, vai konkrētais sīpols ir vai nav ģenētiski modificēts. Tas skolēniem ir ļoti interesanti. Vienlaikus \"BiotechPharma\" vadītājs norāda, ka, tāpat kā visā pasaulē, arī Lietuvā ir viena problēma – uzņēmumos absolventi ir papildus jāapmāca, jo viņiem ir bijis par maz prakses. \"Smadzeņu aizplūšanas koncepts ir novecojis, jo vairs nav slēgtu ekonomiku. Kāpēc vajadzētu cilvēkus noturēt ar varu? Tieši otrādi, mēs varam piesaistīt cilvēkus no citām valstīm,\" uzsver Markausks. Katra valsts koncentrējas uz noteiktām nozarēm, tas ir dabiski. Ne visas savas zināšanas cilvēki var pielietot dzimtajā valstī. \"Par to nevajag apvainoties,\" norāda Markausks. Zinātnei ir jābūt ļoti mērķtiecīgai – ir jārada produkti, kurus var pārdot. \"Mazām valstīm ir jāstrādā ar savām smadzenēm, jo mums nav lielu resursu,\" teic Bumelis, piebilstot, ka bieži vien problēma ir tieši ideju trūkumā. \"Būt par uzņēmēju ir smags darbs, bet visi grib vieglu dzīvi,\" filozofē Bumelis. Viļņas Universitātes Dzīvības zinātņu centra direktors Gintars Valinčs (Gintaras Valinčius) skaidro, ka, piemēram, universitāte, kas saņem arī valsts finansējumu, rada talantus un zināšanas. \"Galu galā mēs dodam atpakaļ caur uzņēmumiem, kas maksā nodokļus, rada darbvietas. Tādējādi valsts saņem atpakaļ ieguldīto naudu. Tāda ir lielā bilde,\" norāda Valinčs. \"Lietuva cer uz Nobela prēmiju, un tad jau par dzīvības zinātni varēs runāt pavisam citā līmenī,\" rezumē Sinkevičus.", "link": "https://www.delfi.lv/bizness/44467736/tehnologijas/50552507/lietuva-cer-uz-nobela-premiju"},
{"title": "Leģendārais 'Nokia 3310' Latvijā varētu nonākt vasaras sākumā", "category": "Tehnoloģijas", "body": "Somijas tehnoloģiju uzņēmuma \" Nokia \" klasiskā telefona \"Nokia 3310\" atjaunotā versija Latvijā varētu nonākt vasaras sākumā, prognozēja Latvijas mobilo sakaru operatoru pārstāvji. \"Latvijas Mobilā telefona\" (LMT) pārstāvji sacīja, ka šodien paredzēta LMT un \"Nokia\" pārstāvju tikšanās, kuras laikā tiks precizētas detaļas. Tomēr jaunais \"Nokia 3310\" Latvijā varētu būt sagaidāms vasaras sākumā. Arī \"Bite\" pārstāvji sacīja, ka uzņēmumam ieplānota tikšanās ar \"Nokia\" pārstāvjiem, un pie klientiem jaunais tālrunis varētu nonākt vasaras sākumā. Tikmēr \"Tele2\" pārstāvji sacīja, ka \"Nokia 3310\" oficiāli Latvijas tirgū varētu būt pieejams no maija. Kā liecina \"Nokia\" mājaslapā pieejamā informācija, jaunais \"Nokia 3310\" būs aprīkots ar 2,4 collu ekrānu, divu megapikseļu aizmugurējo kameru un bateriju, kas miera stāvoklī bez uzlādes kalpos mēnesi.", "link": "https://www.delfi.lv/bizness/44467736/tehnologijas/48561585/legendarais-nokia-3310-latvija-varetu-nonakt-vasaras-sakuma"},
{"title": "LG prezentē jauno ūdensizturīgo 'G6' viedtālruni", "category": "Tehnoloģijas", "body": "\" LG Electronics \" (LG) Spānijā notiekošajā izstādē \"Mobile World Congress\" iepazīstināja ar savu jaunāko viedtālruni \"G6\" . Telefons piesaistījis uzmanību ar displeja formātu, kuru raksturo 80% ekrāna-korpusa attiecība un platleņķa kamera. LG \"G6\" aprīkots ar 5,7 collu \"FullVision\" ekrānu un 18:9 malu attiecību, kas nodrošina plašāku skatīšanās laukumu spēlēm un video straumēšanai, salīdzinot ar tradicionālajiem 16:9 malu attiecības ekrāniem. Tāpat viedtālrunis nodrošina \"Dolby Vision\" sistēmu. Telefons veidots no alumīnija un stikla un ir pieejams baltā, platīna un melnā krāsā. Tas aprīkots ar 13 megapikseļu aizmugurējo kameru un piecu megapikseļu priekšējo kameru. Pateicoties IP68 standartam atbilstošai ūdensizturībai un noturībai pret netīrumiem, telefons ir drošs iegremdēšanai ūdenī līdz 1,5 metru dziļumam līdz 30 minūtēm. \"G6\" aprīkots ar \"Qualcomm Snapdragon 821\" procesoru un \"Android 7.0 Nougat\" operētājsistēmu.", "link": "https://www.delfi.lv/bizness/44467736/tehnologijas/48561805/lg-prezente-jauno-udensizturigo-g6-viedtalruni"},
{"title": "'Tildes' mašīntulks uzvar pasaules mēroga mašīntulkošanas sacensībās", "category": "Tehnoloģijas", "body": "Uzņēmuma mašīntulks sacensībās pārspēja tādu tehnoloģiju gigantu kā \" Google \", \" Microsoft \" un \"Yandex\" publiskos risinājumus. \"Tik augsta atzinība pasaules mēroga sacensībās apliecina, ka \"Tildes\" komanda ir izvēlējusies pareizo attīstības ceļu, īpaši attīstot digitālās tehnoloģijas skaitliski mazākām valodām. Uzvara sacensībās parāda, ka spējam sekmīgi mēroties ar lielākajiem pasaules uzņēmumiem. Tas ir iedrošinājums turpināt darbu, lai stiprinātu latviešu valodu un citas mazākas valodas digitālajā pasaulē,\" uzsver \"Tilde\" valdes priekšsēdētājs Andrejs Vasiļjevs. WMT2018 konferences rīkotāji katru gadu izsludina mašīntulkošanas sacensības dažādām valodām. Šī gada sacensību uzdevumos ietilpa arī ziņu tulkošana no igauņu valodas uz angļu valodu un no angļu valodas uz igauņu valodu. Četru mēnešu garumā pētniecības un izpētes centri no visas pasaules izstrādāja jaunākās un efektīvākās sistēmas konkrētā uzdevuma izpildei. Valodas speciālisti, salīdzinot dažādu mašīntulku rezultātus, par labāko atzina \"Tildes\" igauņu mašīntulku, turklāt tas tika salīdzināts arī ar profesionālu tulkotāju veikumu, pielietojot automātiskās salīdzināšanas metodes. Tās parādīja, ka \"Tildes\" tulkojumi par 64,9% atbilst cilvēka tulkojumam, savukārt \"Google\" ― tikai par 52,1%. Mašīntulkošanas sistēmai šis ir ļoti augsts rādītājs, jo simtprocentīga atbilstība nav iespējama — pat labākie cilvēki–tulkotāji vienu un to pašu tekstu mēdz iztulkot nedaudz atšķirīgi. \"Tilde\" sacensībās piedalījās ar savu jaunāko mašīntulkošanas risinājumu, kas balstīts neirontulkošanā — mākslīgā intelekta tehnoloģijā. To izstrādājusi uzņēmuma datorlingvistikas pētniecības grupa, kurā strādā astoņi zinātņu doktori un kura sadarbojas ar galvenajiem valodu pētniecības centriem pasaulē: Vācijas Mākslīgā intelekta pētījumu centru (  Edinburgas Universitāti, Prāgas Kārļa Universitāti un citiem. Cieša sadarbība \"Tildei\" izveidojusies arī ar  Latvijas Universitātes  pētniekiem. Uzņēmuma jaunā tehnoloģija nodrošinājusi starptautiskus panākumus jau otro gadu pēc kārtas. Pagājušajā gadā WMT2017 konferencē \"Tildes\" mašīntulks uzvarēja sacensībās par kvalitatīvāko angļu–latviešu valodas tulkojumu. Sacensībās uzvarējušais risinājums ir jau pieejams ikvienam Latvijas iedzīvotājam programmā \"Tildes Birojs\". \"Tildes\" specializētos mašīntulkošanas risinājumus izmanto uzņēmumi un iestādes dažādās Eiropas valstīs, piemēram, Igaunijas, Bulgārijas un Austrijas prezidentūras vajadzībām  Eiropas Savienības  Padomē.", "link": "https://www.delfi.lv/bizness/44467736/tehnologijas/50556029/tildes-masintulks-uzvar-pasaules-meroga-masintulkosanas-sacensibas"},
{"title": "Intervija: mums nav otras planētas, saka sociālā inovatore Gabriele Zedlmeiere", "category": "Tehnoloģijas", "body": "Gabriele Zedlmeiere (Gabriele Zedlmayer) ir sociālā inovatore, un viņa strādā ar daudzām globālām organizācijām, kuras nodarbojas ar sociālām un vides aizsardzības problēmām. Viņa ir viena no Top 500 \"Twitter\" Korporatīvās sociālās atbildības influencerēm un žurnāls \"Elle\" 2016. gadā ir nodēvējis viņu par vienu no ''10 Power Women to be Watched'' (10 Spēcīgas sievietes, kurām jāpievērš uzmanība). Īsā sarunā pirms vizītes ar \" Digital Freedom Festival \" Rīgā, viņa piemin sociālo inovāciju, ko tas nozīmē un kāpēc tas ir svarīgi. Sociālā inovācija izmanto tehnoloģiju spēku, lai pievērstu uzmanību vienām no lielākajām problēmām, ar kurām pasaule šobrīd saskaras. Tas var skart gan izglītību, gan vidi, kā arī veselības aprūpi. Mēs pārrunājām to, kurp šobrīd virzās tehnoloģijas, un mēģinām saprast, kā tās var mums palīdzēt demokratizēt piekļuvi kritiskiem pakalpojumiem, piemēram, labākai veselības aprūpes sistēmai vai izglītības sistēmai cilvēkiem visā pasaulē. Piemēram, kad strādāju \"Hewlett Packard\" un vēlāk \"Hewlett Packard Enterprise\", mēs izstrādājām mākoņa tehnoloģiju, lai varētu nodrošināt piekļuvi veselības aprūpei atsevišķos Indijas reģionos. Devāmies uz lauku apvidiem un uzstādījām mobilos ārstu birojus, kuri bija savienoti ar tuvāko slimnīcu ar mākoņa tehnoloģiju starpniecību. Pacientiem bija iespēja apmeklēt šos mobilos ārstu birojus un ar video starpniecību saņemt nepieciešamo palīdzību no speciālistiem, kuri fiziski atradās simtiem kilometru attālumā. Tas sniedza iespēju cilvēkiem ne tikai gūt labumu no veselības aprūpes dzimtajā ciematā, bet šāda sistēma arī ļāva veselības aprūpes darbiniekiem noskaidrot, vai nav noticis kādas lipīgas slimības uzliesmojums, jo visi dati tika augšupielādēti šajā mākonī reālajā laikā. Tā bija vienreizēja sistēma ne tikai lai demokratizētu veselības aprūpi, bet arī lai vairāk izaicinātu medicīnas lauciņu. Mums vajadzētu saprast, ka mums ir tikai viena planēta – kā bijušais ANO ģenerālsekretārs Bans Kimuns teica: nav tāda plāna B un planētas B. Jau šobrīd mēs izmantojam tik daudz resursu kā 1,5 planētām, un ir paredzams, ka drīz resursu izmantošana sasniegs pilnu divu planētu kapacitāti. Lietojot tik daudz resursu, mēs neļaujam mūsu planētai atkopties, tas nozīmē, ka kādā brīdī mums nebūs pietiekami daudz enerģijas, ūdens, ēdiena utt., lai nodrošinātu visas cilvēku vajadzības. Tieši tāpēc mums vajadzētu pilnībā pārdomāt, kā mēs veidojam mūsu nākotni un ka tā ir gan sabiedrības problēma, gan biznesa puses problēma. Ja kompānijas vēlas attīstīties, tām vajadzētu saprast cilvēku, kuru viņi vēlas apkalpot, vajadzības un domāt par to, kā viņi var palīdzēt kopējai sabiedrības izaugsmei. Citiem vārdiem sakot, ja tu tiešām vēlies būt globālajā tirgū, tev vajadzētu pievērst uzmanību globālajām vajadzībām. Tas ir jautājums par kopēju vērtību nodrošināšanu – gan vērtību sabiedrībai, gan akcionāriem. Mēs esam attīstījušies no industriālā laikmeta uz aparatūras laikmetu, un šobrīd jau ir platformas laikmets. Fokusā vairs nav pats produkts – tie ir šo produktu servisi un sniegtie dati. Tas nozīmē, ka veiksmes formulas noteikumi ir fundamentāli mainījušies. Mūsdienās, ja esmu no Latvijas un labi daru savu darbu, es varu piedāvāt savus pakalpojumus tādās mājās lapās kā \"Upwork\" vai \"Fiverr\", tādējādi piedaloties globālajā tirgū. Vai tas ir perfekti? Nē. Ir vēl daudz lietu, kurām vajadzētu pievērst uzmanību. Bet vai šis ir veids, kā daudz darbu nākotnē tiks veikti? Viennozīmīgi, jā. Tātad, šobrīd, ja tu vēlies kaut ko paveikt, tev ir pieejama visa globālā platforma. Šis ir lielisks laiks, kad kaut kur iesaistīties, bet ir arī svarīgi, ka tu turpini sevī investēt, lai attīstītu savas spējas, zināšanas un kompetenci, lai saglabātu pasaules līmeņa ekspertīzi. Manuprāt, autonomā auto potenciāls ir fenomenāls, jo tas varētu samazināt bīstamības faktoru uz ceļiem, salīdzinot ar to, kā tas ir šobrīd. Protams, joprojām ir nepieciešams daudz darba un daudz investīciju šajā jomā, bet potenciāls ir fenomenāls. Vēl arī uzlabojumi veselības aprūpes sektorā, sākot ar protezēšanu, līdz pat agrīnās brīdināšanas sistēmām saistībā ar sirds lēkmēm un insultu, kā arī 3D printētām sirdīm. Šobrīd ir novērojams neticams progress šajā sakarā. Parasti mums ir jāizmanto tehnoloģija kā līdzeklis, lai risinātu problēmas, ar kurām saskaras pasaule. Tās var būt lielas problēmas, piemēram, klimata izmaiņas vai izglītības un veselības aprūpes nodrošināšana, vai ļoti individuāli pakalpojumi, piemēram, tie, kuri saistīti ar viedtālruni. Labākās inovācijas ir tās, kuras ir balstītas uz vēlmi kalpot publikai, ne gluži tādas, kuras balstītas uz konkurenci. Mums vienmēr priekšā ir nākošā lielā inovācija. Bils Geits reiz lieliski noformulēja, ka mēs mēdzam pārvērtēt to, kas notiks tuvākā gada laikā, un, ja nenotiek tieši tā, mēs kļūstam neapmierināti. Man šķiet, ka jau šobrīd notiek tik daudz visa kā, ka mums vajadzētu pievērst uzmanību tam, kas jau ir, lai labāk saprastu to, kas mūs vēl tikai sagaida. Es personīgi uzskatu, ka viens no vissvarīgākajiem soļiem, kurus kompānijas var šobrīd veikt, ir nodrošināšana, ka viņu darbinieki apzinās, ka šobrīd mēs esam lielu pārmaiņu priekšā. Kompānijām vajadzētu izdomāt jaunus veidus, kā apmācīt savus darbiniekus un palīdzēt tiem aptvert izmaiņas, kuras digitālā pasaule ir radījusi. Šis vilciens jau sen ir aizgājis, taču ne visi cilvēki ir uz šī vilciena klāja. Tas attiecas uz daudziem jautājumiem, kurus jūs nupat uzdevāt. Pasaule mainās no vecajiem likumiem uz jaunajiem likumiem, kuri vēl nav radīti. Es vēlētos atvērt cilvēku prātus un veicināt viņu līdzdalību jaunu likumu radīšanā un izveidot pavisam jaunu vidi. Es vēlētos arī iedvesmot sievietes būt aktīvām, ziņkārīgām un iedvesmot viņas veidot pašām savu nākotni. Pasaule joprojām ir visai vīriešu dominēta, un es vēlētos, lai sievietes uz šo pārmaiņu laiku skatītos, kā uz iespēju, lai kaut ko mainītu. Profesore Hermīnija Ibarra (Herminia Ibarra) no Londonas Ekonomikas skolas piedāvā visai noderīgu padomu. Ņemot vērā viņas galveno vēstījumu, es nemēģinātu kļūt labāka tajā, kur jau esmu pietiekami laba. Tā vietā es mēģinātu nepārtraukti uzlabot sevi un darbu, kuru daru. Es mācītos jaunas lietas katru dienu. To var darīt dažādos veidos. Labs piemērs ir veidot kopīgus tīklus ar cilvēkiem, kurus vēl neesmu satikusi. Šādā veidā es iegūšu pavisam jaunas perspektīvas un idejas, kuras pēc tam varu pielietot. Manuprāt, cilvēki uz kontaktu veidošanu skatās kā uz kaut ko, kas būtu noderīgi, bet es teiktu, ka spēcīgu kontaktu veidošanai būtu jābūt galvenajai prioritātei. Lai izveidotu šo jauno pasauli, mums jābūt atvērtiem, elastīgiem un mums ir jābūt vēlmei mācīties. Tas notiks, ja mēs veltīsim tam pietiekami daudz laika, būsim aktīvi pārmaiņu veicēji, nevis tie, kas gaida, kad viss notiks pats no sevis.", "link": "https://www.delfi.lv/bizness/44467736/tehnologijas/50559909/intervija-mums-nav-otras-planetas-saka-sociala-inovatore-gabriele-zedlmeiere"},
{"title": "Foto: Pašmāju jaunuzņēmums izstrādājis velosipēda aksesuāru diennakts tumšajam laikam", "category": "Tehnoloģijas", "body": "Atstarojošās lentas tehnoloģijas pamatā ir luminiscence, kas tiek panākta ar ultravioletās gaismas iedarbību, tādēļ \"Lumini Nights\" komplektā ietilpst arī UV lampas spīduma intensitātes pastiprināšanai, ko tāpat kā lentu divriteņu īpašnieki var ērti uzstādīt arī mājas apstākļos. Velosipēda aprīkošanas process ir maksimāli vienkāršs – lentu uzlīmē uz notīrīta riteņa diska, cieši piespiežot to pie virsmas, un uz velosipēda dakšas un rāmja piestiprina pa divām lampiņām katrā pusē, pavēršot gaismas staru pret aplīmēto virsmu. Dienā no drošības zīmju materiāla izgatavotā lenta ir baltā krāsā, bet diennakts tumšajā laikā tā izgaismojas spilgti zaļa, kļūstot autobraucējiem un kājāmgājējiem pamanāma jau no attāluma. Zīmols \"Lumini Nights\" ir dibināts šī gada pavasarī, un tā komandu veido septiņi sava amata profesionāļi, kuri ikdienā aktīvi aizraujas ar riteņbraukšanu un droša dzīvesstila popularizēšanu. Ideja par izturīgu un gaumīgu atstarojošo velosipēda lentas izstrādi aizsākas jau pirms diviem gadiem, kad uzņēmīgie puiši atskārta, ka tirgū trūkst velosipēdu aksesuāru, kas braucamrīkiem ne tikai piešķir oriģinālu akcentu, bet arī palīdz kļūt labāk pamanāmiem tumsā. Ņemot vērā strauji pieaugošo ceļu satiksmes negadījumu skaitu rudens un ziemas sezonā, ideja par gaismu atstarojošām lentām ātri vien ieguva arī līdzcilvēku atzinību un tika uzsākts produkta testēšanas process, kas nu izgājis stingru kvalitātes kontroli un ir pielāgots augstākajiem standartiem, lai jau drīzumā izietu arī eksporta tirgū. \"Pēc vairāku mēnešu intensīva darba un neskaitāmām izmēģinājuma versijām beidzot ar prieku varam teikt, ka \"Lumini Nights\" ir gatavs iekarot Rīgas ielas. Tā kā arī paši ar velosipēdiem pilsētā pārvietojamies teju ik dienu, jautājums par drošību diennakts tumšajā laikā mums vienmēr ir bijis sevišķi aktuāls. Ticam, ka šī košā un modernā nakts tehnoloģija uzrunās kā jauniešus, tā arī pieaugušos, kalpojot par velosipēdistu vienojošo elementu, radot jauku kopības sajūtu un aktualizējot drošas pārvietošanās nozīmi visa gada garumā. Ar aizsāktās kustības palīdzību vēlamies veicināt zaļu, aktīvu un veselīgu dzīvesveidu, kā arī lauzt mītus par to, ka drošību veicinošie aksesuāri nevar būt ērti lietojami un stilīgi,\" komentē produkta idejas autori un \"Lumini Nights\" dibinātāji, brāļi Kristers un Kaspars Gulbji. Jau drīzumā zīmola produktu klāstu paredzēts papildināt ar citiem inovatīviem nakts tehnoloģijas produktiem. Tāpat tiek plānotas arī dažādas iedzīvotāju drošību uzlabojošas kampaņas un sadarbības, apvienojot spēkus ar citiem pašmāju un ārvalstu uzņēmumiem un zīmoliem vienotā mērķa vārdā.", "link": "https://www.delfi.lv/bizness/44467736/tehnologijas/50575315/foto-pasmaju-jaunuznemums-izstradajis-velosipeda-aksesuaru-diennakts-tumsajam-laikam"},
{"title": "Bijusī 'Russia Today' žurnāliste: pieaug iespējas iegūt nepatiesu informāciju", "category": "Tehnoloģijas", "body": "Elizabete Vāla (Elizabeth Wahl) ir amerikāņu žurnāliste, kura pirms vairākiem gadiem skandalozi atkāpās no televīzijas kanāla \"Russia Today\" korespondentes amata. Tagad viņa iestājas par kritisku mediju izmantošanu. Pirms viņas vizītes Rīgā, kur Vāla apmeklēs \" Digital Freedom Festival \", intervijā žurnāliste atklāj, kā ir mainījusies žurnālistika pēdējos gados. Manuprāt, žurnālistika pavisam noteikti ir mainījusies – ir pilnīgi mainījušies tās noteikumi attiecībā uz politiku. Nesenās vēlēšanas parādīja, cik ļoti žurnālistika ir mainījusies un kā žurnālistiem ir jāpielāgojas, lai atspoguļotu ziņas, politiku un vēlēšanas jaunajā digitālo mediju vidē. Ir lieliski, ka mums ir jauni informācijas avoti un jaunas metodes, lai iegūtu informāciju, bet diemžēl mēs varam novērot arī to, ka šie rīki ne vienmēr palīdz cilvēkiem kļūt informētākiem, bet, tieši otrādi, pieaug iespējas iegūt nepatiesu informāciju. Diemžēl pretēji noskaņoti ārzemju politiskie spēki šo iespēju – manipulēt ar informāciju – izmanto kā ieroci. 2016. gada prezidenta vēlēšanas Amerikas Savienotajās Valstīs pirmoreiz tā pa īstam vērsa sabiedrības apziņu šajā virzienā. Es zinu, ka Austrumeiropā informācijas karš tiek pētīts jau kādu laiku un žurnālisti, kā arī valsts amatpersonas to apzinās daudz labāk. Šeit, Amerikas Savienotajās Valstīs, pagāja ilgāks laiks, līdz mēs spējām pamosties un saprast problēmas nopietnību. Nav tā, ka interneta \"troļļi\" ir tikai nepatīkams traucēklis, bet realitātē tie izmanto tādus medijus kā \" Facebook \" un \" Twitter \", lai izplatītu nepatiesu informāciju, lai padarītu informāciju par ieroci un manipulētu ar publikas viedokli, panākot to, ko tie vēlas. Tas, ka tās strādā. Pirms vēl \"Facebook\", \"Twitter\" un \" Google \" pārstāvji bija atzinuši, ka šī problēma eksistē, es novēroju, ka sagrozīta informācija dominē \"online\" vidē. Bija skaidri redzams, kā saplūst stāsti ekstrēmistu, galēji labējo konspirāciju teoriju mājaslapās, kuru autori sadarbojas ar Krievijas medijiem un Krievijas troļļiem. Es redzēju, kā šīs ziņas pārklājās un tika apvienotas, un tas bija satraucoši, jo vienā brīdī kļuva skaidrs, ka nav iespējams novilkt skaidru robežu starp \"alt-right\" kustības un Krievijas ziņām. Problēmas nopietnība ir tajā, ka ar to ir grūti cīnīties. Amerikas Savienotajās Valstīs runas brīvība ir augsti vērtēta, un tas tiek izmantots pret mums. Kad vien mēs mēģinām cīnīties ar nepareizu informācijas atspoguļošanu vai atbrīvot internetu no naidīgām ziņām vai konspirācijas teorijām, mēs tiekam apvainoti runas brīvības noliegšanā. Atrast balansu ir sarežģīti, un žurnālistiem ir jātiek ar to galā. Pirmkārt, ir jāapzinās, ka problēma eksistē. Kad lietojat sociālos tīklus, ir jābūt ļoti uzmanīgiem un jāapzinās, ka šī vide tiek manipulēta. Šo manipulāciju pamatā ir cilvēki ar ekstremāliem uzskatiem, konspirāciju teorijas, naidīgi noskaņotas varas apvienības, cilvēki, kuri izmaina informācijas būtību, lai panāktu efektu, kas nav nedz valsts, nedz lasītāju, nedz publikas interesēs. Tātad brīdī, kad izlemjat iegūt informāciju interneta vidē, ar šo visu ir jārēķinās. Tas, kas ir aktuāli, nebūt nav tas, uz ko vajadzētu vērst savu uzmanību. Ir nepieciešama papildu analīze un atbildība, patērējot informāciju interneta vidē. Es jau gadiem iestājos par to, ka sociālo mediju uzņēmumu pārstāvjiem ir kaut kas jādara, lai risinātu šo problēmu, jo bez tādām mediju platformām kā \"Facebook\", \" YouTube \" un \"Twitter\" nepatiesu ziņu izplatība nebūtu tik strauja, cik tā ir šobrīd. Tas ir izdarāms tikai ar publikas spiedienu, jo šīs platformas darbojas kā uzņēmumi – tie vēlas iegūt pēc iespējas lielāku lietotāju iesaisti par jebkuru cenu. Nekas nemainīsies, kamēr nebūs pietiekami liels publikas spiediens par to, ka visa šī informācijas sagrozīšana un nepatiesu ziņu izplatīšana patiesībā kaitē demokrātijas procesam. Piemērs veiksmīgam publiskās ietekmes spēkam ir tas, ka \"Facebook\" un \"Twitter\" ir spēruši soļus, lai no satura izņemtu informāciju, kas saistās ar Krievijas troļļiem. Varas iestādēm vajadzētu pievērst uzmanību šai problēmai, definēt labo praksi un varbūt pat ieviest regulas šajā sakarā. Žurnālistiem būtu spēcīgāk jāapzinās, kā sociālie mediji tiek izmantoti, lai tas neietekmētu ziņu reportēšanas procesu, kā arī ir nepieciešams lielāks uzsvars uz medijpratību, lai vidējais lietotājs vairāk apzinātos, kas ir tā informācija, kura tiek patērēta. Cilvēkiem ir nepieciešams apgūt, kā atšķirt patiesas ziņas no nepatiesām interneta vidē, kā atpazīt interneta ziņu robotus, kā saprast, vai informācija nāk no uzticama avota, kā arī – kā attīstīt kritisko domāšanu. Ir svarīgi domāt par to, no kāda avota nāk informācija. Kas ir autors? Kāda ir autora reputācija? Kāda ir ziņu resursa kvalitāte, mājaslapas reputācija? Par ko ir rakstīts iepriekš? Vai šim avots ir iepriekš izplatījis nepatiesu informāciju? Tam vajadzētu kļūt par ieradumu – kritiski izvērtēt patērēto informāciju, kā arī uzņemties atbildību par to, ar ko dalāmies sociālajos tīklos. Es domāju, kolektīvi esam spējīgi panākt pārmaiņas. Es zināju, ka viņus finansē Krievijas valdība, bet es arī izpētīju viņu ziņu atspoguļošanas veidu, un tas bija tieši tāds, kā viņi teica, ka ir. Viņi apgalvoja, ka darbojas līdzīgi kā \" Al Jazeera \" ziņu kanāls, kuri dalās ar jaunām perspektīvām. Daudziem jauniešiem šķiet saistoši redzēt alternatīvus ziņu avotus, un arī mani piesaistīja šī ideja. Tas bija patiesi, līdz Ukrainas konfliktam un Krimas aneksijai. Par nožēlu, gadiem ejot, \"Russia Today\" pieauga propaganda, un mums visiem ir zināms, kāda bija mana rīcība šajā sakarā. Mēģinu uz to raudzīties optimistiski. Ir viegli kļūt par pesimistu. Kad sociālo tīklu izveide tika saistīta ar Arābu pavasari, galvenā doma bija, ka sociālie mediji veicinās informācijas demokratizēšanu, ka tie dos balsi tiem, kuriem tās nav. Diemžēl tas, ko novērojam pašreiz, ir, ka negatīvie spēki un ārzemju varas iestādes manipulē ar sociālajiem tīkliem. Realitātē ir tā, ka cilvēki arvien vairāk iegūst ziņas no sociālajiem tīkliem, kā arī arvien vairāk pavada laiku interneta vidē, un mēs varam novērot šo darbību negatīvos aspektus. Es ceru, ka līdz ar dižo prātu kopā sanākšanu tādos festivālos kā \"Digital Freedom Festival\", mēs spēsim radīt idejas, kā izmantot šīs tehnoloģijas pozitīvam iznākumam. Es ar prieku atgriežos Latvijā, līdz šim esmu vairākas reizes bijusi Baltijas valstīs. Mans mērķis ir runāt par informācijas sagrozīšanas problēmu un likt cilvēkiem apzināties, cik tā ir nopietna, un ir lieliski redzēt, ka Baltijas valstis ir līderi šajā jomā. Jūs esat nelielas valstis, bet ieguldījums ir liels. Es domāju, ka apziņa, ka atrodaties tuvu.. konkrētai valstij..padara jūs piesardzīgākus. Šī tēma nav abstrakta Baltijas valstīm. Esmu arī sajūsmā par iespēju redzēt un dzirdēt jaunas idejas, it īpaši saistībā ar tehnoloģijām. Notiek lielas pārmaiņas digitālajā jomā, un vēlos noskaidrot, kā tehnoloģijas var tikt izmantotas labajam.", "link": "https://www.delfi.lv/bizness/44467736/tehnologijas/50575613/bijusi-russia-today-zurnaliste-pieaug-iespejas-iegut-nepatiesu-informaciju"},
{"title": "'Revolut' četrkārt samazinājis karšu datu zādzību skaitu", "category": "Tehnoloģijas", "body": "Pēdējā gada laikā \"Revolut\" arvien vairāk resursu un uzmanības veltīja datu analīzes un inženierijas funkciju pilnveidošanai un speciālistu meklēšanai. Uzņēmums to dara ar nolūku savienot šīs divas sfēras, lai būtu iespējams automatizēt, paātrināt un uzlabot risinājumus, izvērtējot iespējamos naudas atmazgāšanas un karšu datu zādzību gadījumus. \"Mums ir divi mērķi – garantēt savu klientu drošību un nodrošināt drošu uzņēmuma eksponenciālo augšanu\", stāsta \"Revolut\" uzņēmējdarbības izplatības vadītājs Andris Bičeika. \"Ja plāno klientus skaitīt desmitos miljonu, nedrīksti paļauties tikai uz dzīvu cilvēku darbu, jo pieaug cilvēciskās kļūdīšanās iespējamība, turklāt ir gandrīz neiespējami tādā tempā nolīgt atbilstoši kvalificētus darbiniekus – tādēļ procesiem jābūt automatizētiem. Arī finanšu krāpnieki un viņu pielāgotās metodes pilnveidojas, tādēļ ir jāgarantē, lai mēs būtu vismaz soli priekšā\", uzskata Bičeika. Jaunais \"Revolut\" izveidotais automātiskās mācīšanās algoritms darbojas, aprēķinādams iespējamās un visvairāk pieļaujamās klienta darbības, izvērtējot to, kā viņš izmanto savu karti un lietotni. Ar datiem un aprēķiniem pamatotas prognozes ļauj atpazīt jebkādu klientam neraksturīgu darbību un novērtēt to kā iespējamu krāpšanas gadījumu. Pateicoties algoritmu spējai apstrādāt daudz datu, sistēma var daudz ātrāk un precīzāk pamanīt kādu aizdomīgu un klientam neraksturīgu darbību – piemēram, aizdomīgu norēķināšanos internetā. Lietotnē vai kartē veiktās darbības tiek izvērtētas reālā laikā un bez cilvēka papildu iejaukšanās. Ja kāda no klienta veiktajām darbībām kontā neatbilst viņa ierastajai rīcībai un norēķināšanās veidam, \"Revolut\" var nekavējoties iesaldēt norēķinus ar karti un palūgt klientu, lai tas apstiprina, ka šo maksājumu tiešām veica pats klients. Tādā veidā būtiski tiek saīsināts kartes un konta atbloķēšanas process, kas līdz šim prasīja vairāk laika. \"Mēs pastāvīgi komunicējam ar tradicionālo banku pārstāvjiem un šoreiz, iepazīstinot viņus ar mūsu jauno drošības sistēmu, sagaidījām pat piedāvājumus šo tehnoloģiju no mums nopirkt. Informācija un rezultāti, kurus varam precīzi izvērtēt un attēlot desmit minūšu laikā, tradicionālajā bankā prasītu aptuveni stundu dzīva aģenta darba\", teic Bičeika. Jaunā \"Revolut\" drošības sistēma tika ieviesta un testēta kopš augusta. Uzņēmums ziņo, ka šajā laikā krāpšanas gadījumi klientu vidu ir samazinājušies četras reizes – visbiežāk sastapto krāpšanas gadījumu starpā tiek minēti norēķini internetā, karšu datu viltošana un karšu zādzības. Automātiskās mācīšanās tehnoloģiju \"Revolut\" pielāgo, lai garantētu naudas atmazgāšanas normatīvos aktus. Šajā gadījumā algoritms automātiski izveido ikviena lietotāja riskantuma profilu, balstoties uz to, kā klients līdz šim ir lietojis karti un lietotni. Ikviena veiktā operācija tiek izvērtēta reālajā laikā un statistiski tiek noteikta iespējamība, vai darījums ir likumīgs vai, iespējams, nedrošs. Aprēķini tiek summēti galējā riska novērtējumā – kad šis rezultāts sasniedz noteiktu robežu, darbā iesaistās dzīvs aģents un klientam tiek palūgts iesniegt papildu informāciju par veikto operāciju. Tāda informācija vēlāk tiek iekļauta algoritmā, lai nākotnē līdzīgas darbības netiktu ieskaitītas kā aizdomīgas. \"Revolut\" veic investīcijas un pielāgo automātiskās mācīšanās sistēmas, jo pašlaik veic pēdējos soļus pirms startēšanas jaunos tirgos. Uzņēmums ir pārsniedzis trīs miljonu klientu robežu, katru mēnesi tiek atvērti 250 000 jauni tekošie konti, un drīzumā ir plānots sākt darboties tādās valstīs kā ASV, Kanāda,  Austrālija ,  Singapūra  un Honkonga.", "link": "https://www.delfi.lv/bizness/44467736/tehnologijas/50582115/revolut-cetrkart-samazinajis-karsu-datu-zadzibu-skaitu"},
{"title": "Birojā, gultā un ezerā – pirmie iespaidi par 'Fitbit' viedpulksteni", "category": "Tehnoloģijas", "body": "Pirmie faktori, kas man bija svarīgi – pulkstenim jābūt puslīdz glītam, lai pirms teātra izrādes tas nav jāslēpj somiņā. Lai tas nav jālādē katru dienu, lai nav smags un nemaksā dzīvokļa mēneša īres apmērā. Šiem kritērijiem \"Fitbit\" atbilda. Līdz šim viedpulksteņi man asociējās ar milzīgiem, neglītiem klučiem, ko valkā sportisti. \"Fitbit\" patīkami pārsteidza ar visnotaļ zolīdu dizainu, noapaļotās maliņas rada pat klasisku tēlu un maināmās siksniņas ļauj pieskaņot pulksteni tērpiem. Bez bažām pat devos ar \"Fitbit\" uz kāzām un biju sajūsmā, ka soļu mērķi dejojot sasniedzu jau ap trijiem naktī. Podziņas nekur neaizķeras, auduma siksniņa pēc peldēšanās ātri izžūst, pa lielam, nekādu klapatu. Man bija svarīga arī \"Fitbit\" sportiskā puse. Ir forši, ka telefons skaita nostaigātos soļus, bet uz labierīcībām katru reizi taču nestiepšu līdzi telefonu. Tāpat daudzi soļi iet secen, piemēram, tīrot māju vai pļaujot zāli. Tātad, pirmā pulksteņa funkcija, kas man noderēja – soļu skaitīšana. Un to \"Fitbit\" atbalsta, apzinīgi reizi stundā atgādinot, ka jānostaigā 250 soļi. Kad sasniegti 10 000 soļi, pulkstenis paslavē un apbalvo ar krāsainu ņirboņu, kas atgādina uzvaru Solitaire spēlē un kāršu kavas lēkāšanu. Ļoti motivējoši ir aplikācijā pieejamie izaicinājumi \"Weekend Warrior\" un \"Workday Hustle\", kur ar saviem draugiem, kuri arī lieto \"Fitbit\", var sacensties, kurš nostaigās vairāk soļu. Varbūt pat pārāk motivējoši – gāju pastaigās arī vienpadsmitos vakarā, lai tikai tiktu pie uzvaras. Kolekcionāra garu iepriecinās \"medaļas\" un \"trofejas\", ko piešķir par uzkāptiem stāviem un nostaigātiem kilometriem. Nepieciešamību pēc fitnesa pulksteņa jutu arī skrienot vakara krosiņus pa Maskavas forštati un greizi skatoties uz kungiem, kas vakarē pie atvērtām atspirdzinājumu pudelēm – ka tik nelec virsū un nerauj ārā telefonu no rokas. Tāpat gribēju izmēģināt \"Spotify\" piedāvātās skriešanas pleilistes, kas pielāgotas pulsam, bet, skrienot ar \"Endomondo\", pulsu izzīlēt nevar. Pulsa mērītājs noder, lai uzturētu tempu skrienot un aplikācijā var apskatīt sirdsdarbību dienas griezumā. Es ļoti novērtēju modinātāja un taimera funkcijas pulkstenī. Jo, būsim godīgi, telefona modinātāju ērti var ignorēt, bet vibrējošu rokas locītavu grūti palaist garām. Tāpat dāmas novērtēs iespēju lietotnē atzīmēt savu menstruālo ciklu. Īpaši moderni dzīvojošie var izmantot arī iebūvēto bezskaidras naudas maksājumu programmu \"Fitbit Pay\", ko atbalsta 40 bankas 14 valstīs. Latvijā aizvien bankas šo pakalpojumu gan neatbalsta. Vēl interesantāk ir aplūkot no rītiem miega mērījumus. Biju pārsteigta, ka katru nakti apmēram pusstundu pavadu nomodā, jo ik pa laikam pamostos, bet pati to nemaz neatceros. Balstoties uz šiem datiem, \"Fitbit\" analizē, kad man būtu jādodas pie miera un kaunina manas naksnīgās gaitas, atsūtot paziņojumu, ka laiks doties uz čučumuižu. Vērts izpētīt kādas lietotnes tiek piedāvātas ielikt pulkstenī – puzles, Bībeli un Korānu, kalkulatoru, pāris pilsētu transporta kartes (Ņujorka, Berlīne), Mēness kalendāru, dažādas ziņu programmas – ar visām bildītēm! Var nomainīt pulksteņa ciparnīcas izskatu, kaut desmit reizes dienā, kas ir veids, kā atsvaidzināt pulksteni. Iespējams saglabāt vairāk nekā 300 dziesmas no \"Pandora\" un \"Deezer\" vietnēm, man kā \"Spotify\" lietotājai nācās kost pirkstos. Pirms tam gan jāiegulda līdzekļi bluetooth austiņās. Atskatoties uz mēnesi kopā ar \"Fitbit\", teikšu tā – gudro pulksteni nav vērts iegādāties, ja tavas prasības ir tikai pareiza laika noteikšana. Tas lieliski motivē doties biežāk izkustināt kājas un neļauj aizsēdēties, par to paldies, bet ja vienīgā vēlme ir skaitīt soļus, var izvēlēties kādu vienkāršāku modeli. Nopietnākai sportošanai ar to ir par maz, gribas GPS un lai \"smart track\" pie katras mazākās apstāšanās uzreiz neizslēdzas un atšķir auto vadīšanu no riteņbraukšanas. Vārdu sakot, ir vērts izmēģināt, kā ikdienas gaitas mainās ar gudro pulksteni uz rokas, man sportiskā dzīve gāja tikai uz augšu un kopā pavadītais laiks tīri labi gāja pie sirds.", "link": "https://www.delfi.lv/bizness/44467736/tehnologijas/50567611/biroja-gulta-un-ezera-pirmie-iespaidi-par-fitbit-viedpulksteni"},
{"title": "Ielu mākslinieks Dainis Rudens intervijā: 'Nav sliktu ideju, ir tikai neīstie brīži'", "category": "Tehnoloģijas", "body": "Dainis Rudens ir viens no visplašāk zināmākajiem ielu māksliniekiem Latvijā, kurš radījis vairākus lielformāta darbus gan Rīgas centrā, Sarkandaugavā, Čiekurkalnā, gan Cēsīs, Liepājā un citviet Latvijā. Viņš ir autors arī \" Digital Freedom Festival \" vienradzim, kas tapis, septembrī, atzīmējot \"Startup\" dienu, un apskatāms Rīgā, Bruņinieku ielas 2 pagalmā pie kultūras telpas \"Autentika\". Šajā konkrētajā gadījumā idejas pamata aizmetnis meklējams pirms dažiem gadiem, kad kopā ar savu asistentu strādāju pie Raiņa un Aspazijas projekta. Tās pamatā bija zvaigznājs, taču ideja nekad tā arī netika realizēta. Veidojot \"Digital Freedom Festival\" vienradzi, tika apvienots zvaigznāja pamats ar vienradzi, kas ir lieliska kombinācija. Saka, ka nav sliktu ideju, ir tikai neīstie brīži. Ir tādi projekti, kuros jācīnās ar sakostiem zobiem, un ir projekti, kur ir pretēji. Šī bija ļoti patīkama pieredze. Man ir pazīstams puisis no Igaunijas, kurš strādā ar trafaretiem. Viņš mani iepazīstināja ar jaunuzņēmumu \"Overly\" (\"Overly\" izstrādā papildinātās realitātes risinājumus) un paplašināto realitātes mākslu. Igauņu puisis ir arī 13. janvāra ielas tuneļa mākslas darbu autors, un šis darbs balstās uz paplašinātās realitātes aplikāciju. Proti, skatoties caur tālruņa aplikāciju, ekrānā parādās kaut kas, ko bez aplikācijas nebūtu iespējams redzēt. Viņš palīdzēja izgatavot arī printeri, kas pūš krāsas uz sienas un darbojas kopā ar šādu aplikāciju. Šis ir piemērs, kad tehnoloģijas it kā atņem man darbu, jo sākumā tas bija vairāk kā joks, taču nu jau tas kļuvis par nopietnu produktu. Es pieļauju, ka krietni lētāk ir iedod darbu robotam, kurš izveido sienas mākslas darbu, nevis cilvēkam. Pēdējā laikā šis ir man aktuāls un visai sāpīgs temats. Es domāju, ka jā, ar laiku varētu aizstāt. Bet ar nosacījumu, ka mākslīgajam intelektam piemistu \"dvēsele\" un kaut kāda veida emocijas. Atražot kaut ko – tas nav tas pats. Mākslīgais intelekts attīstīsies un tehnoloģijas kļūs nevis cilvēcīgas, bet pārcilvēciskas, un šāda māksla varētu kļūt arī cilvēkam pārāk neuztverama. Taču es domāju, ka svarīgākais tomēr ir cilvēku emocijas, saskarsme, iespaidi, un tas, kā mēs katrs caur saviem cilvēcīgajiem uztveres principiem mākslu uztveram. Es pieļauju, ka tuvākajā laikā tehnoloģijas nebūs vēl tik ļoti attīstītas, lai izkonkurētu māksliniekus. Banksy Es domāju, ka tā būtu norobežošanās. Kad sāku nodarboties ar mākslu, man uzreiz bija skaidrs, ko es vēlos, un tas ir – taisīt lielus darbus un strādāt ar pašvaldībām. Būt anonīmam jeb būt huligānam – tas nav domāts man. Ja esi anonīms, tad ar to nevar pelnīt naudu. Protams, anonimitātei ir arī sava burvība, šarms, kā arī tas var būt milzīgs mārketinga rīks, jo visiem interesē nezināmais. Pirms dažiem gadiem vēlējos uztaisīt izstādi ar mazākiem darbiem. Ļoti aktīvi pie tā strādāju, bet šī ideja pierima. Esmu uztaisījis dažus darbus, bet pagaidām tas arī viss. Vajadzētu atsākt, bet šobrīd ir svarīgāki projekti. Apmēram 2012. gadā es izveidoju savus pirmos darbus, un tie joprojām ir labi saglabājušies. Protams, ar laiku fasādes mazliet izbalē, taču izbalējums ir minimāls. Man gribētos ticēt, ja mākslas darbs paliek neskarts, tad tas var saglabāties pat 15-20 gadus un, cerams, arī vēl ilgāk. Tā ir kā mana misija – piepildīt pilsētu ar krāsainiem un interesantiem darbiem, kas atšķir visas vienādās vietas un padara apkārtni unikālu. Visu, ko es daru, es daru pēc labākās sirdsapziņas, jo es pats esmu ieinteresēts, lai mani darbi būtu kvalitatīvi un priecētu cilvēkus pēc iespējas ilgāk.", "link": "https://www.delfi.lv/bizness/44467736/tehnologijas/50585693/ielu-makslinieks-dainis-rudens-intervija-nav-sliktu-ideju-ir-tikai-neistie-brizi"},
{"title": "'Digital Freedom Festival' programmas jaunumi – Investoru diena, meistarklases un 24 stundu biohakinga kūre", "category": "Tehnoloģijas", "body": "Vērienīgais tehnoloģiju, jaunuzņēmumu, politikas un dzīvesstila festivāls \" Digital Freedom Festival \", kas no 30. novembrim līdz 1. decembrim notiks Rīgas Latviešu biedrības namā un pulcēs vairāk nekā 1500 dalībnieku no visas pasaules, izsludina oficiālo programmu. Šī gada jaunumi – Investoru diena, \"Digital Freedom Festival\" \"Campus\" meistarklases un 24 stundu biohakinga kūre. \"Digital Freedom Festival\" līdzdibinātāja Dagnija Lejiņa: \"\"Digital Freedom Festival\" būs pirmā tehnoloģiju konference jaunajā Latvijas simtgadē, tāpēc vēlamies uzdāvināt īpaši vērienīgu pasākumu. Nākotni kontrolēs tie, kas kontrolē tehnoloģijas. Tādēļ vedam uz Rīgu pasaules līmeņa zināšanas un kontaktus, lai stiprinātu savu vietu digitālajā revolūcijā. Novēlam Latvijai kļūt par reģiona līderi tehnoloģiju inovāciju jomā un pārsteigt pasauli!\" 30. novembrī diskusijas par digitālo nākotni notiks uz 5 skatuvēm. Uz galvenās – \"Nākotnes skatuves\" – apspriedīs tehnoloģiju ietekmi uz politiskajiem procesiem un veselības jomu, diskutēs par mākslīgo intelektu un aizspriedumiem, mūsdienīgu pilsētu dizaina veidošanu u.c. tēmām. Runātāju vidū būs mākslīgā intelekta pētniece un inženiere Hanana Salama (Hanan Salam) no Francijas, lielpilsētu dizainers un humānākas urbānās vides radītājs Mīkaels Kolvils-Andersens (Mikael Colville-Andersen) no Dānijas, pasaulē lielākās ģenētikas datu glabāšanas un apmaiņas platformas pārstāvis Henrijs Iness (Henry Ines) no ASV un daudzi citi. Uz \"Digital Freedom Festival\" satura partnera \"Delfi Media LAB\" skatuves diskutēs par cilvēka inteliģenci, reklāmas un abonēšanas (\"subscription\") nākotni, tehnoloģiju ietekmi uz žurnālistiku u.c. Runātāju vidū būs ziņu aģentūras NPR korespondents Maskavā Lusians Kims (Lucian Kim) no ASV, tehnoloģiju korespondents žurnālā \"The Economist\" Hals Hodsons (Hal Hodson) no Lielbritānijas u.c. Uz korporatīvo inovāciju skatuves diskutēs par mākslīgā intelekta pienesumu biznesa attīstībā, mašīnmācīšanos un virtuālajiem asistentiem, blokķēdēm korporatīvajā biznesā. Sadarbībā ar \" Swedbank \" notiks diskusija par atvērtās sadarbības platformas jeb \"Open Banking\" iespējām un atvērto standartu API (\"Application Programming Interfaces\"). \"PNB Investor Lounge\" sadarbībā ar \"PNB banka\" notiks Investoru diena, kuras ietvaros norisināsies četri jaunuzņēmumu prezentāciju konkursi ar pasaulē vadošiem akceleratoriem \"500 Startups\" un \"Rockstart\", kā arī \"EIT Climate-KIC\" akceleratora, LU studentu Biznesa inkubatora rīkotie konkursi. Investoru dienas noslēgumā notiks \"ātrie randiņi\" ar investoriem. Savukārt dzīvesstila skatuve piedāvās zināšanas par apzinātību un meditāciju, ceļošanas tehnoloģijām u.c. dzīvesstila un personiskās pilnveidošanās tēmām. 1. decembrī pasākuma apmeklētājiem būs iespēja piedalīties meistarklasēs par kriptoaktīviem, nākotnes darba vidi, emocionālo inteliģenci u.c. aktuālām tēmām. Tās vadīs pasaules līmeņa speciālisti. Sadarbībā ar \"Biohacking.lv\" 1.-2. decembrī interesentiem būs iespēja piedalīties ekskluzīvā 24 stundu biohakinga kūrē, lai piedzīvotu unikālu prāta, ķermeņa un sociālās mijiedarbības pieredzi, iemācītos metodes pašsajūtas uzlabošanai, ko izmanto pasaules produktīvākie un ietekmīgākie cilvēki. Jāpaskaidro, ka biohakings (\"biohacking\") – tā ir pieeja/ process, kā veikt izmaiņas savā dzīvesveidā, lai bioloģiski \"uzlauztu\", runājot datoru terminoloģijā, savu ķermeni un justos pēc iespējas labāk. \"Digital Freedom Festival\" ir globāls tehnoloģiju, jaunuzņēmumu, politikas un dzīvesstila festivāls, kurā no 30. novembrim līdz 1. decembrim Rīgā pulcēsies jaunuzņēmēji, eksperti, politikas veidotāji, investori, žurnālisti un iedvesmojoši runātāji no visas pasaules, lai meklētu atbildes, kā uzņēmēji, sabiedrība un politikas veidotāji var labāk sadarboties un izmantot tehnoloģiju radītās priekšrocības. 2017. gadā \"Digital Freedom Festival\" apmeklēja 1300 jaunuzņēmēji, eksperti, politikas veidotāji, investori, žurnālisti un studenti no 36 valstīm. Konferences tiešraidei bija vairāk nekā 9000 skatījumu.", "link": "https://www.delfi.lv/bizness/44467736/tehnologijas/50596589/digital-freedom-festival-programmas-jaunumi-investoru-diena-meistarklases-un-24-stundu-biohakinga-kure"},
{"title": "Veloinfrastruktūra Rīgā ir apkaunojoša, intervija ar pilsētvides dizaineru Mikaelu Kolvilu-Andersenu", "category": "Tehnoloģijas", "body": "Mikaels Kolvils-Andersens (Mikael Colville-Andersen) ir pilsētvides dizainers un mobilitātes eksperts. Viņš ir \"Copenhagenize Design Company\" vadītājs, kuru viņš nodibināja 2009. gadā. Strādājot kopā ar pilsētu un valstu vadītājiem visā pasaulē, Kolvils-Andersens ir specializējies veloinfrastruktūras jautājumos. Īsā sarunā pirms vizītes \" Digital Freedom Festival \" Rīgā, viņš vērtē galvaspilsētas panākumus riteņbraucēju infrastruktūras izveidē, secinot, ka automašīnas ir ielu \"barības ķēdes\" pēdējais posms. Jā, esmu šeit uzstājies dažas reizes. Rīga ir maza, piemīlīga Eiropas pilsēta, kā jau daudzas citas, ne sliktā ziņā, ar jauku viduslaiku vēsturisko centru, kurā redzami centieni saglabāt tā laika autentiskumu. Bet, kad izej no vecpilsētas, tiec iemests mežonīgajā  Padomju Savienības  un ASV infrastruktūrā un pilsētvides plānojumā. Padomju Savienība to nekad neatzītu, bet viņi paņēma visu satiksmes inženieriju no amerikāņiem. Līdz ko izej no vecpilsētas, principā nav nozīmes, vai atrodies Latvijā, Amerikā vai Krievijā. Ceļu inženieriem ir atļauts dominēt pār visu pilsētas attīstību. Var būt labi vai ne tik labi politiķi, vai visi reizē. Bet tādā pilsētā kā Rīga, vismaz pēdējos gados, ceļu inženieriem ir dota brīva vaļa. Joprojām tiek pielietoti novecojuši 1950.-1960. gadu standarti, tomēr šodien šajās lietās mēs orientējamies labāk. Pielietojot antropoloģiju un satiksmes psiholoģiju, var saprast, kas motivē cilvēku uzvedību uz ceļa, tāpēc varam būvēt, balstoties uz to visu. Šis ir 1965. gada jautājums. Nepārprotiet, taču šis jautājums jau ir atbildēts pirms daudziem gadiem. Barjeras, kas aizsargā riteņbraucējus un gājējus – tas pat nav jautājums. Tas vienkārši ir jādara. Automašīnas ir šīs \"barības ķēdes\" pēdējā vietā. To visu esmu redzējis pasaulē pēdējos 10 gados. Kad iepriekš uzstājos Rīgā, man jautāja: \"Kur mēs ejam? Ko mums vajadzētu darīt?\" Un es atjautāju: \"Kāda ir jūsu velosipēdu infrastruktūra?\". Atbilde sekoja: \"Mums tādas nav\". Šīs sarunas ir beigušās visā pārējā Eiropā, un tas ir savādi, ka mums par to joprojām ir jārunā Rīgā. Francijas iekšlietu ministrs šonedēļ valsts televīzijā stāstīja, ka vajadzētu panākt, lai cilvēki automašīnas lieto mazāk. Automašīnu laiks ir beidzies, un mums ir jāturpina attīstīties. Tieši tik politiski svarīgs šis jautājums ir kļuvis. Es runāšu par to, kāpēc mums vajadzētu strādāt pie ielu dizaina. Mēs strādājam pie visu produktu dizaina, kāpēc gan nestrādāt arī pie mūsu ielu dizaina. Tas tiek darīts Dānijā kopš 1915. gada – 100 gadu pieredze velosipēdu infrastruktūrā. Jebkura pilsēta var ņemt šo piemēru un darīt tāpat, un pielāgot savām vajadzībām. Es runāšu arī par citām pilsētām, ar kurām es strādāju. Un darīšu to tā, lai apkaunotu Rīgu un tās politikas veidotājus, lai pievērstu visu uzmanību un teiktu – \"Beidzot salabojiet šo!\". Es pirmo reizi uzstājos Mehiko, milzīgā pilsētā, apmēram tajā pašā laikā, kad uzstājos Rīgā. Izmantoju fotošopa fotogrāfiju ar velosipēdistiem, lai ilustrētu, kā sastrēgumstundu laikā pilsēta varētu izskatīties, ja tiktu ieviesta riteņbraucēju infrastruktūra. Un Mehiko tiešām sākās pārmaiņas! Salīdzinot ar fotošopa fotogrāfiju, tagad tur izskatās tā dzīvē! Tajā pašā laikā Rīgā nekas nav mainījies. Jā, protams. Visi aktīvisti nemitīgi ir mani informējuši. Tas ir kā tāds negribīgs mēģinājums izdarīt kaut ko neierastu. Tika ieguldīta liela nodokļu maksātāju nauda, vienlaikus tā iztērētā nepareizi un cilvēki nav guvuši no tā labumu. Nodokļu maksātājiem vajadzētu sacelties. Viņiem būtu jābūt daudz dusmīgākiem par mani, jo es pat šeit nedzīvoju. Pirms trim gadiem man piezvanīja no mazas Krievijas pilsētas Tatarstānā ar 160 tūkstošiem iedzīvotāju un teica, ka viņi vēlas kļūt par Krievijas velobraucēju galvaspilsētu. Viņiem nebija pilnīgi nekādas velobraucēju infrastruktūras, un šajos Krievijas dabasgāzes laukos neviens ar riteņiem nebraukāja. Divu gadu laikā viņi ir uzbūvējuši 100 kilometrus Kopenhāgenas izmēra riteņbraucēju ceļus. Viņi izdarīja vairāk nekā bija nepieciešams – viss pateicoties viena cilvēka vīzijai. Mūsu mērķis bija 10 gadu laikā panākt, ka 10% cilvēku brauc ar velosipēdiem. Divu gadu laikā jau ir sasniegti 8%. Tas ir bijis mans sapnis – izveidot visdraudzīgāko riteņbraucēju pilsētas infrastruktūru Krievijā. Mums ir milzīgs jaunu līgumu pieplūdums, un tas viss, pateicoties tikai šim vienam cilvēkam. Tagad, kad visa pārējā Krievija ir redzējusi, ka tas ir iespējams, vēlas darīt to pašu. Tas ir lielisks piemērs tam, kas notiek, ja visa pilsēta saprot un saka \"pie velna, darām to\". Mēs palīdzējām jums iekļūt Eiropas Savienībā. Tas ir diezgan neveikli, ka mēs viens no otra nemācāmies pat, ja mums ir tik ciešas attiecības. Jūs esat mūsu kaimiņi, taču jūs neizmantojat izdevību, lai ņemtu piemēru un zināšanas, ar kurām mēs labprāt dalītos.  Baltijas  partnerattiecības, lūdzu!", "link": "https://www.delfi.lv/bizness/44467736/tehnologijas/50598573/veloinfrastruktura-riga-ir-apkaunojosa-intervija-ar-pilsetvides-dizaineru-mikaelu-kolvilu-andersenu"},
{"title": "'Lattelecom' izplešas datu drošības biznesā", "category": "Tehnoloģijas", "body": "Jau otro gadu \" Lattelecom \" datu centru biznesā ir vērojams stabils pieaugums – 25% 2017. gadā, salīdzinot ar iepriekšējo gadu, un 26% pieaugums tiek prognozēts šogad, teikts uzņēmuma paziņojumā medijiem. Turklāt 70% veido pakalpojuma eksports, Ukrainas mākoņpakalpojumu tirgū pat ieņemot ceturto vietu. Tas apliecinot, ka pēdējos gados ieviestie datu centru pakalpojumi, procesu un infrastruktūras sertifikācija atbilstoši vadošajiem pasaules standartiem, ir novērtēti \"Lattelecom\" klientu vidū gan Latvijā, gan arī eksporta tirgos, uzsver uzņēmumā. \"Lattelecom\" ir ieguvis ISO 27001 informācijas drošības pārvaldības standarta sertifikātu. Tas skaidri nosaka prasības efektīvai informācijas drošības pārvaldības sistēmas izveidei, ieviešanai un dokumentēšanai. Šis sertifikāts iekļauj gan fiziskos, gan drošības aspektus un paredz visaptverošu kontroli, kas vērsta uz informācijas konfidencialitāti, integritāti un pieejamību klientiem, darbiniekiem un partneriem. Ieviestais ISO 27001 standarts sniedz drošību klientiem par informāciju, kuru viņi uztic pakalpojumu sniedzējam, kas, savukārt, par to rūpējas visos organizācijas līmeņos. Standarta ieviestās prasības ļauj samazināt drošības pārkāpumu skaitu, līdz ar to izmaksas, ko rada dīkstāves un drošības incidentu novēršana, ļauj samazināt reputācijas riskus un nodrošināt atbilstību likumdošanas prasībām. Papildus ISO 27001 standarta ieviešanai, \"Lattelecom\" šogad veica PCI DSS 1. līmeņa ikgadējo sertifikāta atjaunošanas auditu, kas apliecina, ka uzņēmuma datu centri atbilst starptautiskajiem VISA/Mastercard standartiem. Tie attiecas uz ikvienu uzņēmumu, kas apstrādā, glabā vai pārsūta elektronisko norēķinu datus. \"Lattelecom\" ir viens no lielākajiem datu centru pakalpojumu sniedzējiem Baltijas valstīs, un 70% no uzņēmuma datu centra biznesa sastāda eksports. Pēc IDC tirgus pētījuma datiem, 2017. gadā Lattelecom tirgus daļa Ukrainā bija 10% no kopējā mākoņpakalpojumu tirgus. Lai garantētu klientiem augstākā līmeņa drošību un pieejamību, \"Lattelecom\" ir sertificējis divus datu centrus atbilstoši PCI DSS 1. līmeņa prasībām, no kuriem datu centrs \"Dattum\" ir arī vienīgais \"TIERIII\" sertificētais datu centrs Baltijā.", "link": "https://www.delfi.lv/bizness/44467736/tehnologijas/50601623/lattelecom-izplesas-datu-drosibas-biznesa"},
{"title": "Dagnija Lejiņa: 9 iemesli, kāpēc apmeklēt 'Digital Freedom Festival'", "category": "Tehnoloģijas", "body": "30. novembrī un 1. decembrī ietekmīgais \" Digital Freedom Festival \" (DFF) jau ceturto gadu \"spridzinās\" Rīgā. Tā būs tikšanās vieta tehnoloģiju uzņēmējiem - korporācijām un startup uzņēmējiem - kā arī politiķiem, žurnālistiem, digitālās kultūras aktīvistiem un tehnoloģiju lietpratējiem no visas pasaules. Šajās dienās Rīga atkal kļūs par tehnoloģiju un digitālās kultūras centru, kur izaicinošās diskusijās spriedīsim par digitālās revolūcijas ietekmi un ieguvumiem katram no mums. Ar Eiropā lielāko tehnoloģiju notikumu \"Web Summit\" Lisabonā, kas novembra sākumā pulcēja 70 tūkstošus dalībnieku un ar kuru Lisabonas pašvaldība tikko noslēdza līgumu par 10 gadu sadarbību, katru gadu festivālā ieguldot 11 miljonus eiro. Kāpēc? Jo šādi plaši digitālās kultūras notikumi ir izdevīgi pilsētai, valstij, un biznesam. Lisabona ir aprēķinājusi, ka ik gadu \"Web Summit\" ienes pilsētai 300 miljonus eiro. Tomēr arī mums jau tagad ir \"izdevīgs\" šāds festivāls tepat Rīgā. Ļoti apzināti veidojam to, nevis kā tradicionālu biznesa konferenci, bet gan kā vērienīgu inovatīvu ideju, politikas, dzīvesstila un digitālās kultūras viedokļu līderu pasākumu un provokatīvu ideju tikšanās vietu. Arī nākotnē mums ir lielas ambīcijas. Divās dienās Rīgas Latviešu biedrības namā uz 5 skatuvēm uzstāsies vairāk nekā 100 runātāji no visas pasaules - esam gatavi uzņemt 1500 dalībniekus, veidot neformālus un biznesa kontaktus vismaz 3 oficiālajās ballītēs, un īpašā - Investoru dienā. Nav jābrauc uz Silīcija ieleju, lai mūsu startup uzņēmēji un korporācijas satiktos ar pasaules līmeņa investoriem - piemēram, pagājušā gadā DFF pārstāvēto investoru investīciju kopējais portfelis bija vairāk nekā 1 miljards eiro. Pēdējā gada laikā esmu personīgi piedalījusies līdzīgos festivālos visā pasaulē - zinu, ka tā ir liela slodze arī pašiem apmeklētājiem, tādēļ daži \"orientieri\", lai pēc iespējas labāk sagatavotos. Digitālā revolūcija ielaužas un pārveido ikvienu mūsu dzīves aspektu, un mākslīgais intelekts (Artificial Intelligence - AI) ir viens no galvenajiem šo pārmaiņu dzinējspēkiem. Optimistiski un biedējoši vienlaikus. Pirms dažiem gadiem uzņemtais seriāls \"Black Mirror\" vairs nemaz neliekas tik tāla nākotne - algoritmi izskaitļo mūsu vēlmes un labāk par mums pašiem izkalkulē mūsu izvēles; GPS, kas izseko mūsu atrašanās vietu; politiskās kampaņas un manipulācijas sociālajos tīklos; robotu izmantošana vardarbīgos konfliktos, robots kā seksa partneris. Lai arī nezinām visas atbildes, uzdot īstos jautājumus, ir svarīgākais mūsu uzdevums. To arī darām! Mēs vēlamies saprast, kas ir labākas nākotnes atslēga, it īpaši, cilvēku attiecībās ar tehnoloģijām un mašīnām - vai tā ir sadarbība, sacensība, to ierobežošana vai izvairīšanās? Esam izveidojuši programmu tā, lai ikviens - jaunuzņēmējs, investors, uzņēmējs, politikas veidotājs, žurnālists, students, vai vienkārši dzīvesstila aktīvists - varētu izbaudīt to, pēc kā būs ieradies. Šī gada tēmas ir dažādas, sākot ar #futurepolitics (nākotnes politika) līdz #fintech (finanšu tehnoloģijas), #blockchain (blokķēdes tehnoloģija), #greentech (videi draudzīgas tehnoloģijas), #futureofwork (nākotnes darbs), #smartcities (viedās pilsētas), #sextech (sekss un tehnoloģijas) un #digitaldetox (digitālā detoksikācija). No savas pieredzes varu teikt, ka DFF dalībnieki ne tikai meklē iedvesmu, bet arī vēlas iegūt praktiskas zināšanas. Piektdiena, 30. novembris, būs veltīta iedvesmas gūšanai un jaunu kontaktu veidošanai. Savukārt sestdien, 1. decembrī, galvenais uzsvars būs uz jaunu prasmju iegūšanu un tīklošanos \"DFF Campus\" programmas meistarklasēs un diskusijās. Darbnīcas būs dažādas, sākot ar ievadu blokķēdēs un kripto-tēmās, līdz konfliktu vadībai, personiskajai produktivitātei un emocionālai inteliģencei. Divu stundu ilga meistarklase varbūt nebūs pietiekama, lai kļūtu par profesionāli, bet tā noteikti dos ieskatu, lai izprastu konkrēto tēmu caur praktisku darbošanos vai vienkārši rosinātu interesi. Ja esi no tiem, kam ir daudz enerģijas, visticamāk paspēsi gan apmeklēt vismaz trīs darbnīcas, gan piedalīties apaļā galda sarunās.     DFF nav tikai startup un investoru konference, taču nozīmīga pasākuma daļa ir platforma, kur tikties investoriem un jaunuzņēmumiem. Īpašajā Investoru dienas pasākumā, ko atbalsta \"PNB Bank\" (nesatraucies, tā notiek tajā pašā ēkā Rīgas Latviešu biedrības namā), būs iespēja dzirdēt arī startup biznesa ideju sacensību (startup pitch). Tās dalībniekus atlasījuši 500 Startups - pasaules vadošais Silīcija ielejas akcelerators, kā arī Eiropas akcelerators Rockstart. Būs arī Latvijas Universitātes blokķēdes jaunuzņēmumu ideju un Rīgas Tehniskās universitātes EIT Climate KIC konkursi, kur piedalīsies startup uzņēmēji, kas risina globālas klimata izmaiņu problēmas. Pagājušajos gados DFF ir bijis labs tramplīns, jo mūsējie ir ieguvuši ceļazīmes uz Silīcija ieleju 150 tūkstošu ASV dolāru vērtībā. Šogad plānojam vairāk nekā 30 investorus no dažādām pasaules valstīm ar kopējo portfeli jau vairāk nekā miljardu eiro apjomā. Mūsdienās veiksmīgs uzņēmums un digitālās tehnoloģijas būtu liekami ar vienādības zīmi. Nākotne ir tagad. Nozaru līderi ir tie uzņēmumi, kuri ietekmē un maina industrijas spēles noteikumus. Jā, arī ar tehnoloģiju palīdzību. Ja biznesa vadība par to nedomā tagad, tad ir kāds cits, kas to jau dara... Tas ir tikai laika jautājums, jo šobrīd uzvar nevis lielākais, bet ātrākais. Tādēļ Latvijas uzņēmējus, valsts un pašvaldību organizācijas vēlētos īpaši aicināt par to domāt. Inovācijas nenotiek pašas no sevis - statistika rāda, ka ļoti atpaliekam. Šogad būs īpaša skatuve, domājot tieši par korporatīvām biznesa organizācijām - vēlamies izaicināt uz domāšanas maiņu un pārmaiņām biznesa vidē. Inovatīva biznesa domāšana, blokķēdes (blockchain) pielietojums, banku un startup sadarbība un finanšu nākotne, mākslīgais intelekts un algoritmiskā mācīšanās, - tie ir tikai daži piemēri konferences tēmām. DFF ir ekskluzīvs \"boutique\" pasākums ar salīdzinoši nelielu dalībnieku skaitu. Mūsuprāt, tas ir izcils formāts, jo ir iespējams satikt un draudzīgā, nepiespiestā atmosfērā aprunāties ar pasaules mēroga investoriem, uzņēmumu vadītājiem, žurnālistiem. Jaunuzņēmumu biznesa ideju prezentāciju sacensības, biznesa ātrie randiņi, sadarbību veidošanas pasākumi, jaunuzņēmumu pieredzes stāsti, - sāc gatavoties jau tagad un izveido sava biznesa plāna uzmetumu! Iesakām jau laikus iepazīties ar investoru sarakstu un rezervēt sev vietu \"ātrajos randiņos\"! DFF galvenā misija ir robežu paplašināšana, tāpēc šogad uz mūsu sadarbības partnera, Baltijā vadošā ziņu portāla Delfi.lv skatuves vairāk pievērsīsimies tādām tēmām kā mediju nākotne, komunikācija, biznesa ietekme medijos. \"Delfi Media Lab\" galveno uzmanību veltīs mediju un informācijas nākotnei, reklāmai, digitālajai abonēšanai un cilvēka intelektam. Eksperti būs gan godalgoti starptautiski žurnālisti, gan mediju industrijas profesionāļi un dzīvesstila pārzinātāji. Māksla festivālā ienāks ar īpašām mākslinieku sarunām, kurās diskutēsim, kā tehnoloģijas savstarpēji mijiedarbojas ar dizainu un mākslu, vai tehnoloģijas ir māksla, kādu formu ieņem māksla, kas radīta digitālās revolūcijas ietekmē. Robežas izzūd. Varēs aplūkot izcili aizraujošus virtuālās realitātes mākslas darbus: mākslinieces Līgas Spundes virtuālās realitātes projektu \"Interlude\", kas tapis sadarbībā ar multimediju mākslinieku Alvi Misjunu, un šis darbs pašreiz atrodas agrākajos ziloņu staļļos Rīgas Cirka ēkā. Izstāde \"The Smart Garden\" saistīta ar mūsdienu tendenci veidot digitālus rīkus, kas spējīgi domāt un runāt. Objekti, kas parasti ir neaktīvi, aktivizējas, ja tīšā vai netīša veidā tiek veidota sadarbība vai konflikts, radot unikālu mikrokosmosu. Darbs ir veidots ar fotogrammetrijas (3D skenēšanas) metodes palīdzību. Un tas nav viss! Būs apskatāmi arī godalgotie mākslinieces Zanes Zelmenes mākslas video. Jā, nedrīkst palaist garām arī grandiozo festivāla atklāšanu kopā ar lieliskajiem Zanes un industriālā maestro Gas of Latvia veidotajiem VJ darbiem, kas veltīti tēmai \"Cilvēks un Mašīna\". Ir skaidrs, ka festivālos ir lieliskas ballītes. Šogad būs vairākas, kuras ir vērts gaidīt ar nepacietību. Gatavojies dziedāt, baudīt dzērienus ar mūsu partneru atbalstu un - dejot, dejot, dejot! Sadarbībā ar \"Twino\" DFF atklāšana būs jau 29. novembrī leģendārajās kino Daile telpās, kur iesildīsim festivālu ar sarunām par finanšu tehnoloģijām. Piektdienas vakarā Rīgas Latviešu biedrības namā būs DFF oficiālā ballīte sadarbībā ar \"Mintos\". Tie, kuriem vēl būs enerģija un luste, varēs pievienoties ekskursijā uz bāru Jaunajā Teikā sadarbībā ar \"Accenture\".   Šis gads \"Digital Freedom Festival\" ir īpašs. Tas ir pirmais tehnoloģiju un dzīvesstila festivāls, kura ietvaros svinēsim arī Latvijas 100 gadu jubileju. Kopā mēs meklēsim iespēju veidot nākotni jau tagad, jo - tas, kurš kontrolē tehnoloģijas, arī kontrolēs nākotni! Nav tāda lieta kā \"bezmaksas pusdienas\". Tādēļ vēlamies izteikt lielu paldies visiem mūsu sadarbības partneriem un draugiem par atbalstu. Īpašs paldies mūsu ilggadējam partnerim un oficiālajai bankai \"PNB bank\", vadošajam Baltijas mediju portālam un satura partneriem \"Delfi\", valdības atbalstam \"Magnetic Latvia\", Eiropas Komisijai, kā arī Amerikas vēstniecībai, Nīderlandes Vēstniecībai, Vācijas Vēstniecībai, Izraēlas vēstniecībai, Ziemeļu Ministru padomei, Francijas Kultūras centram, \"Microsoft\", \"Accenture\", \"airBaltic\", \"Samsung\", \"Taxify\", \"Radisson Blu\", \"Mintos\", \"Twino\", \"Swedbank\" un daudziem citiem. Paldies, ka piedalāties mūsu mērķa īstenošanā - dalīties ar zināšanām un iedvesmot, gūt vislielāko vērtību no digitālās revolūcijas!   Seko Digital Freedom Festival jaunumiem  ,   un   kontos (#DFFestival) un iegādājieties biļetes!", "link": "https://www.delfi.lv/bizness/44467736/tehnologijas/50609529/dagnija-lejina-9-iemesli-kapec-apmeklet-digital-freedom-festival"},
{"title": "Kā Ventspils Augstskolas jaunie zinātnieki rada tehnoloģijas medicīnai", "category": "Tehnoloģijas", "body": "\"Jaunie zinātnieki ir gatavi un vēlas sniegt tehnoloģisko atbalstu medicīnas iestādēm, piemēram, pateicoties vienam no izstrādātajiem projektiem, ārstam ir iespēja apvienot vairākus trīsdimensiju attēlus vienā veselumā, tādējādi speciālists var labāk izprast procesus, kuri notiek pacienta organismā. Izstrādāto programmu jau var izmantot un piemērot, taču mediķi pagaidām ir maz informēti par šādu iespēju,\" minēts televīzijas sižetā. Viedo tehnoloģiju pētniecības centra pētnieks Vairis Caune televīzijai atzīst, ka mediķi ir jāinformē par to, ko jaunie zinātnieki var izdarīt un kā pētniecības centrs ar savām zināšanām var palīdzēt mediķiem. Pētniecības centrs, kā skaidro Kurzemes televīzija, ir izstrādājis arī projektu, kas ļaušot ievērojami samazināt ārsta darba laiku, piemēram, divu minūšu laikā, skenējot pacienta kāju, ortopēds var veikt pilnīgu izmeklējumu un pat veikt diagnostiku attālināti. Ķirurgs operācijas laikā programmu var izmantot tā, lai būtu iespēja apskatīt trīsdimensiju ķermeņa attēlu, neizmantojot papildu aprīkojumu. Viedo tehnoloģiju pētniecības centra izstrādātos projektus var izmantot tādās nozarēs kā lauksaimniecībā, mežsaimniecībā, izglītībā, rūpniecībā un medicīnā, kā arī vēl citur, uzskaita Kurzemes televīzija .Šobrīd pētniecības centrā ir uzsākts darbs pie programmas, kura ļauj atpazīt vismazākās objekta kustības. Viedo tehnoloģiju pētniecības centra vadošais pētnieks Gundars Bergmanis-Korāts skaidro, ka dators atpazīst objektu un pasaka aptuveni ar kādu varbūtību notikums ir atpazīts. Šādu programmu var pielietot arī, piemēram, viedo pilsētu infrastruktūrās, atpazīstot dažādus vandalisma notikumus. Pētniecības centra speciālisti ar savu darbu un projektiem vēlas arī paplašināt studentu redzesloku, demonstrējot to, ka tehnoloģijas, kuras sākotnēji šķiet sarežģītas, patiesībā ir saprotamas arī pirmā kursa studentiem. Tādējādi pētniecības centra darbā un dažādos projektos tiek iesaistīti arī VeA studenti.", "link": "https://www.delfi.lv/bizness/44467736/tehnologijas/50609291/ka-ventspils-augstskolas-jaunie-zinatnieki-rada-tehnologijas-medicinai"},
{"title": "Eižena Āriņa balvu datorikā saņem Jurijs Merkurjevs un Guntis Bārzdiņš", "category": "Tehnoloģijas", "body": "Par nozīmīgu teorētisku ieguldījumu Latvijas datorzinātnes attīstībā balvu saņēma Rīgas Tehniskās universitātes profesors, Modelēšanas un imitācijas katedras vadītājs Dr. habil. sc. ing., Prof. Jurijs Merkurjevs (attēlā pa labi), bet par praktisku ieguldījumu datorikā apbalvots tika  Latvijas Universitātes  Matemātikas un informātikas institūta (LU MII) vadošais pētnieks Dr.dat., Prof. Guntis Bārzdiņš (attēlā pa kreisi). Profesora Eižena Āriņa balvu datorikā pasniedz uzņēmums \"Exigen Services Latvia\",  Latvijas Zinātņu akadēmija  un Rīgas Tehniskās universitātes Attīstības fonds. Balva tiek pasniegta par praktisku ieguldījumu datorikā, izstrādājot un ieviešot novatoriskus un sabiedrībai aktuālus IT risinājumus, vai par nozīmīgu teorētisku ieguldījumu Latvijas datorzinātnes attīstībā. Dr. habil. sc. ing., Prof. Jurijs Merkurjevs ir zinātniskās skolas sarežģītu sistēmu modelēšanā un simulēšanā Latvijā dibinātājs un vadītājs. Viņa vadībā ir izstrādāti jauni efektīvi risinājumi modelēšanas un simulēšanas metodoloģijā. Tāpat viņa vadībā starptautiskā projekta \"INFROM\" ietvaros izstrādātā platforma vides un tehnoloģisko sistēmu monitoringam ir aprobēta Latvijas pašvaldībās, veicot Daugavas plūdu, Lubānas ezera, Madonas pilsētas un novada mežu monitoringu. Šī platforma nodrošina iespējas plūdu īstermiņa prognozēšanai. Šādi vairāk nekā 340 zinātnisku publikāciju autors aktīvi pārstāv Latviju starptautiskajā arēnā. Kategorijā par praktisku ieguldījumu datorikā Eižena Āriņa balvu datorikā saņēma Dr.dat., Prof. Guntis Bārzdiņš. Profesora vadībā LU MII Mākslīgā intelekta laboratorijā jau 10 gadus tiek veikti fundamentāli un praktiski pētījumi dabiskās valodas automātiskā semantiskajā analīzē un citos mākslīgā intelekta virzienos. Viens no jaunākajiem sasniegumiem ir inovatīvas mašīnmācīšanās metodes izstrāde un tās sekmīga pielietošana. Metode prestižajās starptautiskajās sacensībās \"SemEval-2016\" tika atzīta par tā brīža pasaulē precīzāko rīku nozīmes reprezentācijas izguvei no angļu valodas teksta. Gunta Bārzdiņa vadībā izstrādātā semantiskās analīzes tehnoloģija ir pielāgota arī latviešu valodai un ir ieviesta mediju monitoringā SIA \"LETA\" un tiek izmantoti arī Eiropas vadošajās ziņu aģentūrās \"BBC\" un \"Deutsche Welle\". \"Visi laureāti ieguldījuši milzīgu darbu gan IT nozares attīstībā, gan arī sekmējuši Latvijas informācijas sabiedrības izpratni par informācijas tehnoloģijām. Ļoti bieži ikdienā plaši izmantoto risinājumu izstrādātāji paliek aizkadrā, tāpēc ar Eižena Āriņa balvu datorikā varam izcelt nozares \"spožos\" prātus un pastāstīt par viņiem plašākai sabiedrībai. Latvijā ir daudz ļoti talantīgu speciālistu – mums ir, ar ko lepoties,\" skaidro \"Exigen Services Latvia\" valdes priekšsēdētājs Māris Dreimanis. Atzinības rakstus par praktisku ieguldījumu datorikā saņēma \"BT1\" projekta \"RIGA COMM\" vadītājs Andris Breške, kurš izveidoja un vada Baltijā lielāko biznesa tehnoloģiju un inovāciju izstādi \"RIGA COMM\". SIA \"Custom 3D Tech\" tehniskais ortopēds – 3D dizaineris Fricis Pirtnieks, kurš radījis digitālu risinājumu \"WiDE\", kas ļauj ievērojami samazināt tehnisko palīglīdzekļu, piemēram, ortožu un protēžu, individuālās pielāgošanas laiku. \"Ecommerce Accelerator\" izpilddirektors Valdis Bergs, kura vadībā izstrādāta metode, kā izmantot esošo maksājumu administrēšanas (banku) infrastruktūru, lai nodrošinātu atvieglojumu aprēķināšanu, izmantojot MasterCard norēķinu karti. Ar visiem finālistiem var iepazīties  Eižena Āriņa balvas datorikā mājaslapā.  Latvijas datorzinātnes pamatlicēja profesora Eižena Āriņa balva datorikā tiek pasniegta Latvijas IT nozares profesionāļiem un zinātniekiem par ieguldījumu Latvijas informātikas attīstībā. Tas ir augstākais individuālo sasniegumu novērtējums Latvijas IT nozarē. Balva tiek piešķirta kopš 2000. gada, un to var iegūt vienu reizi mūžā.", "link": "https://www.delfi.lv/bizness/44467736/tehnologijas/48885277/eizena-arina-balvu-datorika-sanem-jurijs-merkurjevs-un-guntis-barzdins"},
{"title": "Klientu servisā kaitinot ilga gaidīšana un lieka pogu spaidīšana, liecina aptauja", "category": "Tehnoloģijas", "body": "Arī \"Mobilly\" izpilddirektors Ģirts Slaviņš atzīst, ka labā prakse būtu pēc iespējas atvieglot saziņu ar klientu servisu, lai sniegtu nepieciešamo palīdzību. Trīs galvenās lietas, kas Latvijas iedzīvotājus visvairāk kaitina saskarsmē ar dažādu uzņēmumu un pakalpojumu sniedzēju klientu servisu, ir pārāk ilga gaidīšana pie tālruņa klausules (61%), nepieciešamība sazināties pa maksas tālruni (53%) un sastapšanās ar automātisko atbildētāju (41%). Teju trešdaļai jeb 29% aptaujāto nepatīk, ja, gaidot savienojumu, jāklausās mūzika vai savs vēstījums jāierunā automātiskajā atbildētājā. Savukārt 27% kaitinošs šķiet ilgais ceļš̌ līdz savienojumam ar operatoru, kad vispirms jāizvēlas sarunas valoda, temats u.tml. soļi. \"Zvanot uz klientu servisu, lai atrisinātu kādu problēmu vai saņemtu atbildes uz saviem jautājumiem, cilvēki vēlas pēc iespējas drīzāk aprunāties ar operatoru, tāpēc ilgstoša gaidīšana vai automātiskais atbildētājs var radīt vilšanos,\" stāsta \"Mobilly\" izpilddirektors Slaviņš. \"Mums ir raksturīgi par pozitīvu pieredzi dalīties lielākoties ģimenes un draugu lokā, taču, ja pieredze ar kādu servisu bijusi negatīva, tas nereti tiek pausts visiem, kas gatavi uzklausīt, tostarp sociālajos medijos, tādējādi radot uzņēmumam reputācijas draudus. Aptauja parāda, ka arī ilga \"pogu spaidīšana\" klientu var aizkaitināt vēl pirms savienojuma ar operatoru, tāpēc uzņēmējiem ieteicams padomāt, kā padarīt klientu servisa darbību pēc iespējas ērtāku un patīkamāku patērētājiem. Piemēram, \"Mobilly\" zvanu centra darbinieki mēdz atzvanīt klientiem – tas ir daudz produktīvāk nekā likt gaidīt pie telefona klausules.\" Pilnīgu apmierinātību ar klientu servisu piedāvāto saziņas kārtību pauž vien 6% aptaujāto, norādot, ka viņus nekas nekaitina. Savukārt tādi plaši izmantoti saziņas veidi kā e-pasti vai īsziņas par jaunumiem, atlaidēm un īpašajiem piedāvājumiem no uzņēmumu un pakalpojumu sniedzēju puses kaitina vismazāk. Pavisam nelielu daļu jeb 8% aptaujāto kaitina saņemtie apsveikumi dažādos svētkos. \"Ja cilvēks saņem informāciju no kompānijas, kas viņam ir patiesi noderīga un izmantojama, mazinās vēlme dusmoties. Ir vērts ieguldīt vairāk laika un izdomas, izpētot un izprotot savus klientus, neapniktu un nenokaitinātu ar lieku informāciju,\" piebilst Slaviņš. \"Mobilly\" iedzīvotāju aptauja veikta no 2018. gada 5. līdz 13. novembrim sadarbībā ar \"Snapshots\", aptaujājot 754 Latvijas iedzīvotājus – interneta lietotājus vecumā no 18 līdz 74 gadiem.", "link": "https://www.delfi.lv/bizness/44467736/tehnologijas/50611639/klientu-servisa-kaitinot-ilga-gaidisana-un-lieka-pogu-spaidisana-liecina-aptauja"},
{"title": "Jau šonedēļ tehnoloģiju entuziasti no visas pasaules pulcēsies 'Digital Freedom Festival'", "category": "Tehnoloģijas", "body": "Jau šonedēļ – 30. novembrī un 1. decembrī – vērienīgais tehnoloģiju, jaunuzņēmumu, politikas un dzīvesstila festivāls \" Digital Freedom Festival \" Rīgā uz piecām skatuvēm pulcēs vairāk nekā 100 konferences runātāju un 1500 dalībnieku no visas pasaules. Konferencē notiks lekcijas, diskusijas un meistarklases par mākslīgo intelektu, tehnoloģiju ietekmi uz mediju darbību, viedajām pilsētām un digitālo detoksikāciju. Savukārt \"PNB Bank Investor lounge\" notiks īpaša Investoru diena, kurā investori, korporācijas un jaunuzņēmēji dibinās kontaktus sadarbības veidošanai nākotnē. Starp iedvesmojošiem runātājiem no visas pasaules konferencē uzstāsies Jesika Agilera (Yesica Aguilera) no Lielbritānijas – dēvēta par tehnoloģiju un enerģētikas industrijas revolucionāri un vienu no TOP 200 nākotnes līderēm; Džeimijs Saskainds (Jamie Susskind) no Lielbritānijas – rakstnieks un aizrautīgs runātājs par tehnoloģijām un politiku; Hals Hodsons (Hal Hodson) no Lielbritānijas – tehnoloģiju korespondents žurnālā \"The Economist\"; Kristīna Rota (Kristina Roth) no ASV, kura ir \"SuperShe\" salas Baltijas jūrā īpašniece un vieno sievietes no visas pasaules, lai radītu pozitīvas pārmaiņas un sasniegtu neiespējamo un daudzi citi. 29. novembrī, dienu pirms vērienīgā tehnoloģiju, jaunuzņēmumu, politikas un dzīvesstila festivāla \"Digital Freedom Festival\" atklāšanas, \"Magnetic Latvia\" biznesa centrā starptautiskajā lidostā \"Rīga\" notiks vēl nebijis jaunuzņēmumu pieredzes pasākums \"Startup Bootcamp powered by Magnetic Latvia\", ko organizē \"Digital Freedom Festival\" sadarbībā ar \"Magnetic Latvia\". \"Startup Bootcamp\" pasākumā piedalīsies komandas no Baltkrievijas un Latvijas, lai gūtu iespēju vienas dienas laikā saņemt atbalstu un konsultācijas no starptautiskiem mentoriem un investoriem, kas ieradīsies Rīgā no visas pasaules un 30. novembrī un 1. decembrī piedalīsies \"Digital Freedom Festival\" pasākumos. \"PNB Investor Lounge\" sadarbībā ar \"PNB banku\" notiks \"Investoru diena\", kuras ietvaros norisināsies četri jaunuzņēmumu prezentāciju (\"pitch\") konkursi ar pasaulē vadošiem akceleratoriem \"500 Startups\" un \"Rockstart\", kā arī \"EIT Climate-KIC\" akceleratora, LU studentu Biznesa inkubatora rīkotie konkursi. Investoru dienas noslēgumā notiks \"ātrie randiņi\" ar investoriem. \"Digital Freedom Festival\" oficiālā partnera \"PNB bankas\" valdes priekšsēdētājs Olivers Bramvels: \"\"Digital Freedom Festival\" iepriekšējo divu gadu pieredze ir veiksmes stāsts tam, kā savest kopā investorus, jaunuzņēmumus un finanšu tehnoloģiju (\"FinTech\") uzņēmumus, klāt pievienojot starptautiski pazīstamus viedokļu līderus. Mēs esam priecīgi būt šī festivāla oficiālā banka un piedalīties jaunu ideju, interesantu diskusiju un unikālu produktu dzimšanas brīdī.\" Savukārt \"Digital Freedom Festival\" satura partneris \"Delfi\" festivāla ietvaros piedāvās plašu un daudzpusīgu programmu par mediju attīstību moderno tehnoloģiju laikmetā. Uz \"Delfi Media Lab\" skatuves žurnālisti un eksperti ielūkosies tehnoloģiju, informācijas un zināšanu mijiedarbības nākotnē, visas dienas garumā piedāvājot aizraujošas runas un diskusijas par aktualitātēm mediju un reklāmas industrijā. Festivāla ietvaros notiks diskusijas arī par tehnoloģiju ietekmi uz korporāciju biznesa attīstību. Sadarbībā ar \" Swedbank \" spriedīs par atvērtās sadarbības platformas jeb \"Open Banking\" iespējām un atvērto standartu API (\"Application Programming Interfaces\"). Savukārt sadarbībā ar informācijas tehnoloģiju uzņēmumu \"Accenture\" notiks diskusija par inovācijām nākotnes talantiem. Tajā uzņēmuma pārstāvji prezentēs pētījuma rezultātus par dzimumu līdztiesību globālā mērogā. Savukārt 1. decembrī pasākuma apmeklētājiem būs iespēja piedalīties meistarklasēs par kriprotovalūtām, nākotnes darba vidi, emocionālo inteliģenci u.c. aktuālām tēmām. Tās vadīs pasaules līmeņa speciālisti. \"Digital Freedom Festival\" ir globāls tehnoloģiju, jaunuzņēmumu, politikas un dzīvesstila festivāls, kurā no 30. novembrim līdz 1. decembrim Rīgā pulcēsies tehnoloģiju un jaunuzņēmēji, eksperti, politikas veidotāji, investori, žurnālisti un iedvesmojoši runātāji no visas pasaules, lai meklētu atbildes, kā uzņēmēji, sabiedrība un politikas veidotāji var labāk sadarboties un izmantot tehnoloģiju radītās priekšrocības. 2017. gadā \"Digital Freedom Festival\" apmeklēja 1300 tehnoloģiju un jaunuzņēmēji, eksperti, politikas veidotāji, investori, žurnālisti un studenti no 36 valstīm. Konferences tiešraidei bija vairāk nekā 9000 skatījumu.", "link": "https://www.delfi.lv/bizness/44467736/tehnologijas/50613735/jau-sonedel-tehnologiju-entuziasti-no-visas-pasaules-pulcesies-digital-freedom-festival"},
{"title": "'Delfi' skatuvei 'DFF' pievienojas ‘Cannes Lion' radošās izcilības vadītāja", "category": "Tehnoloģijas", "body": "Piektdien, 30. novembrī, Latvijā vadošā ziņu portāla “Delfi” skatuves programmu “ Digital Freedom Festival ” ietvaros papildinās festivāla “Cannes Lions” radošās izcilības vadītāja Fiorenca Plinio (Fiorenza Plinio), kura “DELFI media LAB” apmeklētājiem stāstīs par to, kā mazināt plaisu starp cilvēku un tehnoloģijām. Neticami spēcīgās tehnoloģijas paplašina cilvēka pieredzi caur virtuālo realitāti, paplašināto realitāti, mākslīgo intelektu, blokķēdi un mašīnmācīšanos. Bet kā tehnoloģiju uzņēmumi, tirgotāji un radošās aģentūras sadarbojas, lai mazinātu plaisu starp tehnoloģijām un cilvēku? Savā runā \"DELFI media LAB\" Fiorenca Plinio iepazīstinās ar tehnoloģijām, kas var sniegt vēl nebijušas iespējas cilvēka un mašīnas spēku apvienošanai kopradē. Viņa ieskicēs vairākus \"Cannes Lions\" uzvarētāju piemērus, kas apliecina, ka cilvēka kreativitāte savienojumā ar tehnoloģijām var ietekmēt un mainīt sabiedrību un dzīves. Viņa arī analizēs digitālās labklājības konceptu un to, ko patiesībā nozīmē veselīga tehnoloģiju izmantošana. Kā \"Cannes Lions\" radošās izcilības vadītāja, Itālijā dzimusī Fiorenca Plinio nenogurstoši meklē jaunus risinājumus un biznesa sadarbības koncepcijas. Fiorenca ir atbildīga par radošās izcilības pilnveidošanu visos uzņēmuma produktos, kā arī par jaunu izaugsmes iespēju radīšanu un sadarbību ar radošo sabiedrību un plašākām organizācijām. Viņa arī bieži uzstājas, stāstot par radošumu un kreatīvu vadību komunikāciju industrijā. Fiorenca ir ieviesusi \"PR Lions\" balvas ar mērķi izcelt radošākās un veiksmīgākās sabiedrisko attiecību kampaņas. Tāpat viņa ieviesusi \"Mobile Lions\" balvas un turpina darbu pie \"Cannes Lions\" balvu attīstības, paplašinot radošās izcilības festivāla nozīmību industrijā. Fiorenca ir bijusi ziņu aģentūras \"ANSA Paris\" redaktore, un viņas kontā ir arī vairākas starptautiskas publikācijas. \"DELFI media LAB\" lekcijas papildinās diskusijas, kurās kopā ar dažādu jomu ekspertiem ieskicēsim scenārijus un meklēsim risinājumus tādiem mediju jomas izaicinājumiem kā cīņa par cilvēku laiku un uzmanību, izmaiņas cilvēku domāšanā un informācijas uztverē, reklāmas nākotne un mediju loma tajā un citiem. Detalizēta \"Digital Freedom Festival\" un \"DELFI media LAB\" programma pieejama  šeit , bet plašāku informāciju par \"Delfi\" skatuvi un tā dalībniekiem var atrast  šeit. \"Digital Freedom Festival\" šogad norisināsies 30. novembrī un 1. decembrī Rīgā, Latviešu biedrības namā un pulcēs vairāk nekā 1500 jaunuzņēmējus, investorus, korporāciju pārstāvjus un politikas veidotājus no visas pasaules. Šogad tehnoloģiju pasākuma galvenā tēma būs veltīta cilvēks-mašīna tematikai. Vairāk informācijas par \"Digital Freedom Festival\" meklē  šeit . Piektdien, 30. novembrī, no pulksten 11.15 visas dienas garumā \"Delfi\" piedāvās video tiešraidi no \"DELFI media LAB\" skatuves. Visas video tiešraides būs angļu valodā.", "link": "https://www.delfi.lv/bizness/44467736/tehnologijas/50614937/delfi-skatuvei-dff-pievienojas-cannes-lion-radosas-izcilibas-vaditaja"},
{"title": "Apvienojas 'Bitei' piederošie 'Stream Networks' un 'Latnet serviss'", "category": "Tehnoloģijas", "body": "Ar šo apvienošanos tiek noslēgta uzņēmumu reorganizācija, kuras mērķis bija uzlabot \"Stream Networks\" un \"Latnet serviss\" biznesa procesus, kā arī veicināt uzņēmumu attīstību. Apvienotais uzņēmums turpinās līdzšinējo darbību, apkalpojot gan esošos, gan potenciālos klientus un attīstot \"One IT\" koncepciju. Vienlaikus tas vēl nopietnāk pievērsīsies unikālu, biznesa klientu vajadzībām pielāgotu tehnoloģisko risinājumu izstrādei, īpašu uzmanību veltot integrētajiem informācijas un komunikāciju tehnoloģiju (IKT) un mobilo sakaru pakalpojumiem, kas tiek izstrādāti ciešā sadarbībā mobilo sakaru operatoru \"Bite\", kurš kompāniju \"Stream Networks\" un tās meitasuzņēmumu \"Latnet serviss\" iegādājās šā gada pavasarī. \"Šī \"Stream Networks\" un \"Latnet serviss\" apvienošana ir loģisks solis, kas mums ļaus ne tikai uzlabot darba efektivitāti, piemēram, apvienot visus iekšējos biznesa procesus. Tā nodrošinās arī iespēju veiksmīgāk attīstīt abu uzņēmumu kompetences, lai nodrošinātu klientiem vēl personiskāku pieeju un vēl vērtīgāku mūsdienu tehnoloģiju lietošanas pieredzi, turklāt – kā Latvijā, tā arī Baltijas valstīs, jo nākamgad plānojam aktīvi ieviest \"One IT\" risinājumus arī Lietuvā un Igaunijā. Tas viss, kā arī ciešā sadarbība ar \"Biti\" veicinās \"Latnet\" izaugsmi ilgtermiņā,\" skaidro Ricevs. Viņš arī piebilst, ka, apvienojot mobilās un IKT tehnoloģijas, robeža starp fiksēto un mobilo internetu pakāpeniski izzūd. Tādēļ jau šobrīd \"Bites\" un \"Latnet\" klienti izrāda lielu interesi pēc augstas pieejamības interneta pieslēguma risinājuma, kas paredz \"Latnet\" optiskā interneta apvienošanu ar \"Bites\" 4G mobilo pieslēgumu un servisa maršrutizatoru, kas nepieciešamības gadījumā automātiski pārslēdz visus servisus uz paralēlo kanālu. Taču drīzumā plašākai sabiedrībai tiks prezentēti pirmie integrētie \"Bites\" un \"Latnet\" apvienotās komandas izstrādātie IKT un mobilo sakaru pakalpojumi, kuri attīstīti, ņemot vērā aktuālās tirgus tendences, kā arī \"Bites\" un \"Latnet\" klientu vēlmes un vajadzības. Tie būs orientēti uz biznesa procesu pārskatāmības un produktivitātes palielināšanu. \"Mūsdienās uzņēmēji dod priekšroku pakalpojumiem, kas nodrošina pievienoto vērtību viņu biznesam, piemēram, ļauj efektivizēt biznesa procesus. Lai arī mobilais internets jau ir sasniedzis optiskā interneta ātrumu, biznesam ar to vien ir par maz. Apvienojot IKT un mobilo sakaru tehnoloģijas, tiek izstrādāti jauni, inovatīvi pakalpojumi, kas ļauj apmierināt un pat pārsniegt uzņēmēju vajadzības. Tādēļ esmu pārliecināts, ka risinājumi, kurus attīstām kopā ar \"Latnet\", mums ļaus kļūt par vadošo augstas kvalitātes integrēto IKT un mobilo sakaru pakalpojumu sniedzēju Baltijā,\" uzsver \"Bites\" vadītājs Kaspars Buls. Ņemot vērā, ka \"Stream Networks\" un \"Latnet serviss\" apvienošanās process notiek saskaņā ar reorganizācijas nosacījumiem, grozījumi līgumos ar sadarbības partneriem, klientiem un darbiniekiem nav jāveic. Taču klienti, sadarbības partneri par izmaiņām tiks informēti elektroniski. Tāpat par izmaiņām tiks informēta Patentu valde, jo ir paredzēts saglabāt abu uzņēmumu preču zīmes. \"Latnet\" valdes priekšsēdētājs būs Edgars Ricevs, bet valdes locekļu amatos darbosies Vladislavs Gurmans, Bronius Skudutis un Dace Šafranska. Pašlaik \"Stream Networks\" un \"Latnet serviss\" apvienotajā uzņēmumā strādā 54 darbinieki, kuri apkalpo vairāk nekā 2500 klientu visā Latvijā. Lielākā daļa no tiem ir korporatīvie klienti. Apvienotais uzņēmums turpinās iesākto attīstības virzienu, tādēļ izmaiņas darbinieku skaitā nav paredzētas. SIA \"Stream Networks\" ir dibināts 2007. gadā. 2014. gadā tas iegādājās SIA \"Latnet serviss\", kas ir viens no Latvijas interneta pamatlicējiem. Uzņēmumu grupas kopējais konsolidētais apgrozījums 2017. gadā veidoja 5,6 miljonus eiro, bet tās 2017. gada konsolidētā peļņa bija 86 tūkstoši eiro. Savukārt kopējais konsolidētais apgrozījums 2018. gada pirmajos desmit mēnešos bija 6,3 miljoni eiro, bet konsolidētā peļņa – 50 tūkstoši eiro. \"Bite\" ir starptautiskās aktīvu pārvaldīšanas kompānijas \"Providence Equity Partners\" uzņēmums, kas jau vairāk nekā desmit gadus nodrošina mūsdienīgus, inovatīvus, Latvijas iedzīvotāju vajadzībām atbilstošus mobilo sakaru pakalpojumus. Tā apgrozījums (konsolidētie SIA \" Bite Latvija \", SIA \"TeleTower\" un SIA \"Unistars\" dati) 2017. gadā bija 94,8 miljoni eiro, kas ir par 17% vairāk nekā 2016. gadā.", "link": "https://www.delfi.lv/bizness/44467736/tehnologijas/50618921/apvienojas-bitei-piederosie-stream-networks-un-latnet-serviss"},
{"title": "'Magnetic Latvia' biznesa centrā lidostā 'Rīga' notiks jaunuzņēmumu pasākums 'Startup Bootcamp'", "category": "Tehnoloģijas", "body": "Ceturtdien, 29. novembrī, dienu pirms vērienīgā tehnoloģiju, jaunuzņēmumu, politikas un dzīvesstila festivāla \" Digital Freedom Festival \" atklāšanas, \"Magnetic Latvia\" biznesa centrā starptautiskajā lidostā \"Rīga\" notiks vēl nebijis jaunuzņēmumu pieredzes pasākums \"Startup Bootcamp powered by Magnetic Latvia\", ko organizē \"Magnetic Latvia\" sadarbībā ar \"Digital Freedom Festival\". Pasākums būs turpinājums \"Minsk-Riga\" vilciena hakatonam jeb tehnoloģiju maratonam, kurā apvienotās komandas ar dalībniekiem no Latvijas un Baltkrievijas augusta nogalē devās 5 dienu braucienā ar vilcienu \"Minsk-Riga Startup Train\", lai gūtu jaunas zināšanas un pieredzi, mēģinātu apskatīt problēmas no cita skatupunkta, tiekoties ar tehnoloģiju profesionāļiem, pieredzējušiem uzņēmējiem, ekspertiem un mentoriem. Latvijas Investīciju un attīstības aģentūras  (LIAA) direktors  Andris Ozols : \"Organizējot apmācību semināru \"Bootcamp powered by Magnetic Latvia\", mēs vēlamies panākt uzreiz divus mērķus – nodrošināt piekļuvi pieredzējušiem mentoriem, kuri ir gatavi dalīties ar savām zināšanām un prasmēm, kā arī turpināt veiksmīgu sadarbību ar daudzsološām jaunuzņēmumu komandām no Baltkrievijas.\" \"Startup Bootcamp\" pasākumā piedalīsies komandas no Baltkrievijas un Latvijas, lai gūtu iespēju vienas dienas laikā saņemt atbalstu un konsultācijas no starptautiskiem mentoriem un investoriem, kas 29. novembrī ieradīsies Rīgas lidostā no visas pasaules un 30. novembrī un 1. decembrī piedalīsies \"Digital Freedom Festival\" pasākumos. \"Digital Freedom Festival\" līdzdibinātāja Dagnija Lejiņa: \"Jaunuzņēmumu ekosistēmas attīstībai ir svarīga jaunu talantu piesaiste un perspektīvu biznesa ideju izaugsme. Tādēļ ar \"Magnetic Latvia\" atbalstu organizējam pasākumu, lai dotu iespēju tieši agrīnās stadijas jaunuzņēmumiem gūt iedvesmu un vēl lielāku pārliecību savas idejas tālākai attīstībai. \"Digital Freedom Festival\" ietvaros Rīgā viesosies pasaulē atzīti tehnoloģiju un biznesa eksperti, un tieši šīm jaunuzņēmumu komandām būs unikāla iespēja kā pirmajiem satikties ar festivāla runātājiem un investoriem \"Magnetic Latvia\" biznesa centrā lidostā \"Rīga\".\" Pasākumā piedalīsies gan \"Minsk-Riga\" pirmo trīs vietu ieguvēji: digitālo prototipu izstrādes rīks \"Artyline\" no Baltkrievijas, platforma PVN maksātāja statusu noteikšanai \"LoVAT\" no Latvijas, statistikas un analīzes rīks mazumtirgotājiem un bankām \"Open Business\" no Baltkrievijas. Tiem pievienosies arī ceļojumu plānošanas aplikācijas izstrādātāji \"MeetnGreetMe\" no Baltkrievijas un uzņēmumi no Latvijas – mākoņtehnoloģijās balstītais lietu interneta risinājumu uzņēmums \"Mazzy\" un uzņēmuma efektivitātes un rentabilitātes novērtēšanas rīks \"Finance Flow\" no Latvijas. Kā arī komandas no LIAA reģionu biznesa inkubatoriem: būvniecības uzņēmumu vajadzībām paredzētā pārvaldīšanas sistēma \"Orocon\" no Jūrmalas, Bērnu futbola platforma spēlētāju datu un statistikas uzskaitei \"YoPlayDo\" no Daugavpils un ražošanas efektivitātes mērīšanas risinājums \"InPass\" no Liepājas. Labākās komandas kāps uz \"Digital Freedom Festival\" skatuves 30. novembrī, un visas komandas iegūs iespēju piedalīties un apmeklēt \"Digital Freedom Festival\" divu dienu programmu, lai gūtu vērtīgas zināšanas, dibinātu jaunus kontaktus un piesaistītu potenciālo investoru interesi. \"Magnetic Latvia Startup\" ir Latvijas Investīciju un attīstības aģentūras veidota platforma, kas radīta, lai iedrošinātu ārvalstniekus veidot jaunuzņēmumu biznesu Latvijā. \"Magnetic Latvia Startup\" lauž stereotipus par konservatīvo sadarbības modeli starp valsts organizāciju un privātā sektora uzņēmējiem. Mērķis būt atvērtiem un nodrošināt jaunam biznesam straujas attīstības iespējas, izmantojot tādus atbalsta mehānismus, kā jaunuzņēmumu vīza, nodokļu atvieglojumi, līdzfinansējuma programmas, piekļuvi pētniecības institūciju resursiem u.c. \"Digital Freedom Festival\" ir globāls tehnoloģiju, jaunuzņēmumu, politikas un dzīvesstila festivāls, kurā no 30. novembrim līdz 1. decembrim Rīgā pulcēsies tehnoloģiju un jaunuzņēmēji, eksperti, politikas veidotāji, investori, žurnālisti un iedvesmojoši runātāji no visas pasaules, lai meklētu atbildes, kā uzņēmēji, sabiedrība un politikas veidotāji var labāk sadarboties un izmantot tehnoloģiju radītās priekšrocības. 2017. gadā \"Digital Freedom Festival\" apmeklēja 1300 tehnoloģiju un jaunuzņēmēji, eksperti, politikas veidotāji, investori, žurnālisti un studenti no 36 valstīm. Konferences tiešraidei bija vairāk nekā 9000 skatījumu.", "link": "https://www.delfi.lv/bizness/44467736/tehnologijas/50619003/magnetic-latvia-biznesa-centra-lidosta-riga-notiks-jaunuznemumu-pasakums-startup-bootcamp"},
{"title": "DFF varēs vērot tiešraidē 'Shortcut', bet 'Delfi Media Lab' saturu - portālā 'Delfi'", "category": "Tehnoloģijas", "body": "Ar \"Lattelecom\" atbalstu tehnoloģiju, startup, politikas un dzīvesstila festivāla \" Digital Freedom Festival \" pirmās dienas centrālās skatuves tiešraidi varēs vērot \"Shortcut.lv\" un lietotnē \"Shortcut\", savukārt tiešraide no festivāla satura partnera \"Delfi\" skatuves \"Delfi media LAB\" būs vērojama portālā \"Delfi\". Festivāls notiks no 30. novembra līdz 1. decembrim un uz piecām skatuvēm pulcēs vairāk nekā 100 konferences runātāju un 1500 dalībnieku no visas pasaules. 30. novembrī diskusijas par digitālo nākotni notiks uz piecām skatuvēm. Uz galvenās – \"Nākotnes skatuves\" – apspriedīs tehnoloģiju ietekmi uz politiskajiem procesiem un veselības jomu, diskutēs par mākslīgo intelektu un aizspriedumiem, mūsdienīgu pilsētu dizaina veidošanu u.c. tēmām. Runātāju vidū būs mākslīgā intelekta pētniece un inženiere Hanana Salama no Francijas, lielpilsētu dizainers un humānākas urbānās vides radītājs Mīkaels Kolvils-Andersens no Dānijas, pasaulē lielākās ģenētikas datu glabāšanas un apmaiņas platformas pārstāvis Henrī Iness no ASV un daudzi citi. Uz \"Digital Freedom Festival\" satura partnera \"Delfi Media LAB\" skatuves diskutēs par cilvēka inteliģenci, reklāmas un parakstīšanās (subscription) nākotni, tehnoloģiju ietekmi uz žurnālistiku u.c. Runātāju vidū būs Nacionālā Maskavas sabiedriskā radio korespondents Lusians Kims no ASV, tehnoloģiju korespondents žurnālā \"The Economist\" Hals Hodsons no Lielbritānijas, portāla \"Delfi\" īpašnieka – mediju grupas \"Express Grupp\" – padomes loceklis un lielākais akcionārs Hanss Luiks no Igaunijas un citi. Uz korporatīvo inovāciju skatuves diskutēs par mākslīgā intelekta pienesumu biznesa attīstībā, mašīnmācīšanos un virtuālajiem asistentiem, blokķēdēm korporatīvajā biznesā. Sadarbībā ar \"Swedbank\" notiks diskusija par atvērtās sadarbības platformas jeb \"Open Banking\" iespējām un atvērto standartu API. \"PNB Investor Lounge\" sadarbībā ar \"PNB Banka\" notiks Investoru diena, kuras ietvaros norisināsies četri startup pitch konkursi ar pasaulē vadošiem akceleratoriem \"500 Startups\" un \"Rockstart\", kā arī \"EIT Climate-KIC akceleratora\", LU studentu Biznesa inkubatora rīkotie konkursi. Investoru dienas noslēgumā notiks \"ātrie randiņi\" ar investoriem. Savukārt dzīvesstila skatuve piedāvās zināšanas par apzinātību un meditāciju, ceļošanas tehnoloģijām u.c. dzīvesstila un personiskās pilnveidošanās tēmām. \"\"Digital Freedom Festival\" būs pirmā tehnoloģiju konference jaunajā Latvijas simtgadē, tāpēc vēlamies uzdāvināt īpaši vērienīgu pasākumu. Nākotni kontrolēs tie, kas kontrolē tehnoloģijas. Tādēļ vedam uz Rīgu pasaules līmeņa zināšanas un kontaktus, lai stiprinātu savu vietu digitālajā revolūcijā. Novēlam Latvijai kļūt par reģiona līderi tehnoloģiju inovāciju jomā un pārsteigt pasauli,\" uzsver \"Digital Freedom Festival\" līdzdibinātāja Dagnija Lejiņa. 1. decembrī pasākuma apmeklētājiem būs iespēja piedalīties meistarklasēs par kriprotovalūtām, nākotnes darba vidi, emocionālo inteliģenci u.c. aktuālām tēmām. Tās vadīs pasaules līmeņa speciālisti. Sadarbībā ar \"Biohacking.lv\" no 1.-2. decembrim interesentiem būs iespēja piedalīties ekskluzīvā 24 stundu \"biohacking retrītā\", lai piedzīvotu unikālu prāta, ķermeņa un sociālās mijiedarbības pieredzi, iemācītos metodes pašsajūtas uzlabošanai, ko izmanto pasaules produktīvākie un ietekmīgākie cilvēki.", "link": "https://www.delfi.lv/bizness/44467736/tehnologijas/50623697/dff-vares-verot-tiesraide-shortcut-bet-delfi-media-lab-saturu-portala-delfi"},
{"title": "'Citadele' iegādāsies 12,5% mobilo pakalpojuma sniedzēja 'Mobilly' kapitāldaļu", "category": "Tehnoloģijas", "body": "Banka \" Citadele \" plāno iegādāties 12,5% mobilo pakalpojuma sniedzēja \"Mobilly\" kapitāldaļu, liecina Konkurences padomes publiskotā informācija. Konkurences padome informē, ka 2018. gada 14. novembrī saņemts ziņojums par darījumu, ar kuru banka \"Citadele\" kļūs par 12,5% \"Mobilly\" kapitāldaļu īpašnieci, tādējādi iegūstot izšķirošu ietekmi kompānijas kapitālā kopā ar esošajiem \"Mobilly\" vairākuma dalībniekiem. Konkurences padomei viena mēneša laikā no ziņojuma saņemšanas dienas ir jāpieņem lēmums par apvienošanās atļaušanu, aizliegšanu vai atļaušanu ar saistošiem noteikumiem vai papildu izpētes uzsākšanu. Ja lietā būs nepieciešama padziļināta papildu izpēte, lēmuma pieņemšanas termiņš var tikt pagarināts līdz četriem mēnešiem no ziņojuma saņemšanas dienas. Uzņēmumi, kas varētu sniegt būtisku un pamatotu viedokli par plānotās apvienošanās ietekmi uz tirgu un konkurenci tajā, aicināti sazināties ar Konkurences padomi. Lai aizsargātu apvienošanās dalībnieku komercinformāciju par to darbības plāniem, Konkurences padomes mājaslapā tiek publicēti tikai apvienošanās darījumā iesaistīto uzņēmumu nosaukumi. Šobrīd \"Mobilly\" kapitālā, pēc \"Firmas.lv\" datiem, 30,43% pieder Normundam Bergam, 26,85% pieder Jānim Bergam, 23,22% pieder Uldim Pabērzim, 10,49% pieder alternatīvo ieguldījumu fondam \"ZGI-3\", 5,37% - Ģirtam Slaviņam, bet 3,64% - SIA \"VVMV\", kuras īpašnieki savukārt ir Vilis Vītols (10%), Marta Vītola (10%), kā arī viņu bērni - Laura Bulmane (20%), Kristīne Klišāne (20%), Māra Hrgetiča (20%) un Vilis Vītols (20%). \"Mobilly\" reģistrēta 2003.gada novembrī, un tās pamatkapitāls ir 476 860 eiro. \"Mobilly\" valdes priekšsēdētājs Valdis Bergs sacīja, ka līdz ar šo darījumu \"Mobilly\" sākas jauns attīstības posms, no kura lielākie ieguvēji būs lietotnes klienti. \"Sadarbojoties ar banku \"Citadele\", mums būs iespēja izstrādāt vēl mūsdienīgus un advancētākus finanšu tehnoloģiju risinājumus. Šis darījums neietekmēs mūsu sadarbību ar esošajiem klientiem. Mēs turpināsim sniegt arvien labākus un ērtākus pakalpojumus un stiprināsim savas līderības pozīcijas klientu servisā,\" teica Bergs. Bankas \"Citadele\" valdes priekšsēdētājs Guntis Beļavskis atzīmēja, ka bankas misija ir modernizēt banku nozari un sniegt klientiem vairāk iespēju - veikt maksājumus ērtāk, ātrāk un atvieglot ikdienu. \"Veicot šo investīciju \"Mobilly\" attīstībā, mēs esam vienojušies radīt jaunus risinājumus gan \"Mobilly\", gan bankas klientiem, kas padarītu esošos pakalpojumus izdevīgākus un sniegtu jaunas iespējas un ērtības abu uzņēmumu klientiem,\" teica Beļavskis. \"Mobilly\" pērn strādāja ar 961 191 eiro apgrozījumu, kas ir par 15,4% vairāk nekā 2016. gadā, bet kompānijas peļņa saruka 5,2 reizes un bija 8032 eiro. \"Mobilly\" piedāvā mobilos maksājumus par precēm un pakalpojumiem Latvijas teritorijā. Pēc aktīvu apmēra banka \"Citadele\" 2018.gada jūnija beigās bija ceturtā lielākā banka Latvijā.", "link": "https://www.delfi.lv/bizness/44467736/tehnologijas/50625169/citadele-iegadasies-12-5-mobilo-pakalpojuma-sniedzeja-mobilly-kapitaldalu"},
{"title": "Cilvēks-mašīna un mediju nākotne – Rīgā notiek 'Digital Freedom Festival'. Teksta tiešraides arhīvs", "category": "Tehnoloģijas", "body": "Piektdien Rīgā sākās vērienīgais tehnoloģiju, jaunuzņēmumu, politikas un dzīvesstila festivāls \" Digital Freedom Festival \", kas līdz 1. decembrim Rīgas Latviešu biedrības namā pulcēs vairāk nekā 1500 dalībnieku no visas pasaules. Visas dienas garumā portāls \"Delfi\" piedāvāja video tiešraidi no \"Delfi Media LAB\" skatuves. Tiešraide bija angļu valodā. Pasākuma norisei pirmajā dienā bija iespējams sekot līdzi \"Delfi\" teksta tiešraidē un reportāžās, kā arī \"Delfi\" sociālo tīklu platformā \"Facebook\". 30. novembrī diskusijas par digitālo nākotni notika uz piecām skatuvēm, un pilnu pasākuma programmu iespējams aplūkot  šeit . Uz galvenās – \"Nākotnes skatuves\" – apsprieda tehnoloģiju ietekmi uz politiskajiem procesiem un veselības jomu, diskutēja par mākslīgo intelektu un aizspriedumiem, mūsdienīgu pilsētu dizaina veidošanu u.c. tēmām. Runātāju vidū bija mākslīgā intelekta pētniece un inženiere Hanana Salama no Francijas, lielpilsētu dizainers un humānākas urbānās vides radītājs Mīkaels Kolvils-Andersens no Dānijas, pasaulē lielākās ģenētikas datu glabāšanas un apmaiņas platformas pārstāvis Henrī Iness no ASV un daudzi citi. Uz \"Digital Freedom Festival\" satura partnera \"Delfi Media LAB\" skatuves diskutēja par cilvēka inteliģenci, reklāmas un parakstīšanās (subscription) nākotni, tehnoloģiju ietekmi uz žurnālistiku u.c. Runātāju vidū bija Nacionālā Maskavas sabiedriskā radio korespondents Lusians Kims no ASV, tehnoloģiju korespondents žurnālā \"The Economist\" Hals Hodsons no Lielbritānijas, portāla \"Delfi\" īpašnieka – mediju grupas \"Ekspress Grupp\" – padomes loceklis un lielākais akcionārs Hanss Luiks no Igaunijas un citi. Uz korporatīvo inovāciju skatuves diskutēja par mākslīgā intelekta pienesumu biznesa attīstībā, mašīnmācīšanos un virtuālajiem asistentiem, blokķēdēm korporatīvajā biznesā. Sadarbībā ar \"Swedbank\" notika diskusija par atvērtās sadarbības platformas jeb \"Open Banking\" iespējām un atvērto standartu API. \"PNB Investor Lounge\" sadarbībā ar \"PNB Banka\" notika Investoru diena, kuras ietvaros norisinājās četri startup pitch konkursi ar pasaulē vadošiem akceleratoriem \"500 Startups\" un \"Rockstart\", kā arī \"EIT Climate-KIC akceleratora\", LU studentu Biznesa inkubatora rīkotie konkursi. Investoru dienas noslēgumā notiks \"ātrie randiņi\" ar investoriem. Savukārt dzīvesstila skatuve piedāvāja zināšanas par apzinātību un meditāciju, ceļošanas tehnoloģijām u.c. dzīvesstila un personiskās pilnveidošanās tēmām. \"\"Digital Freedom Festival\" ir pirmā tehnoloģiju konference jaunajā Latvijas simtgadē, tāpēc vēlamies uzdāvināt īpaši vērienīgu pasākumu. Nākotni kontrolēs tie, kas kontrolē tehnoloģijas. Tādēļ vedam uz Rīgu pasaules līmeņa zināšanas un kontaktus, lai stiprinātu savu vietu digitālajā revolūcijā. Novēlam Latvijai kļūt par reģiona līderi tehnoloģiju inovāciju jomā un pārsteigt pasauli,\" uzsver \"Digital Freedom Festival\" līdzdibinātāja Dagnija Lejiņa. 1. decembrī pasākuma apmeklētājiem būs iespēja piedalīties meistarklasēs par kriprotovalūtām, nākotnes darba vidi, emocionālo inteliģenci u.c. aktuālām tēmām. Tās vadīs pasaules līmeņa speciālisti. Sadarbībā ar \"Biohacking.lv\" no 1.-2. decembrim interesentiem būs iespēja piedalīties ekskluzīvā 24 stundu \"biohacking retrītā\", lai piedzīvotu unikālu prāta, ķermeņa un sociālās mijiedarbības pieredzi, iemācītos metodes pašsajūtas uzlabošanai, ko izmanto pasaules produktīvākie un ietekmīgākie cilvēki.", "link": "https://www.delfi.lv/bizness/44467736/tehnologijas/50623307/cilveks-masina-un-mediju-nakotne-riga-notiek-digital-freedom-festival-teksta-tiesraides-arhivs"},
{"title": "Video: Jaunuzņēmuma 'Mazzy' vadītājs par būtiskākajām tehnoloģiju izmaiņām 2019. gadā", "category": "Tehnoloģijas", "body": "Jaunuzņēmuma \"Mazzy\" vadītājs Viesturs Šeļmanovs-Plešs īsā sarunā \" Digital Freedom Festival \" laikā portālam \"Delfi\" stāsta par 5G tehnoloģiju ieviešanu Latvijā, uzņēmumā ražotajām lietu interneta ierīcēm un iespējām, ko nesīs 2019. gads uzņēmējdarbībā. Enerģētikas jaunuzņēmums \"Mazzy\", kas darbojas viedo mērījumu jomā, tika dibināts 2011. gadā Ventspilī, Ventspils augsto tehnoloģiju parkā, savukārt 2015. gadā tika atdalīts uzņēmums \"VN Universe\", kura fokuss ir vērsts uz gaisa kvalitātes jautājumiem. \"Mazzy\" vadītājs intervijā portālam \"Delfi\" atklāj, kādā attīstības stadijā šobrīd ir uzņēmums, kā arī tuvākos mērķus. Tāpat sarunas gaitā tiek skartas tādas tēmas kā 4G un 5G tehnoloģijas, lietu internets un tehnoloģiju attīstība 2019. gadā. Piektdien Rīgā sācies vērienīgais tehnoloģiju, jaunuzņēmumu, politikas un dzīvesstila festivāls \"Digital Freedom Festival\", kas līdz 1. decembrim Rīgas Latviešu biedrības namā pulcēs vairāk nekā 1500 dalībnieku no visas pasaules.", "link": "https://www.delfi.lv/bizness/44467736/tehnologijas/50628391/video-jaunuznemuma-mazzy-vaditajs-par-butiskakajam-tehnologiju-izmainam-2019-gada"},
{"title": "Video intervija: 'FinanceFlow' vadītājs par to, kā sastrādāties jaunai uzņēmuma komandai", "category": "Tehnoloģijas", "body": "Jaunuzņēmuma \"FinanceFlow\" vadītājs Krišjānis Daugulis un programmizstrādātājs Jānis Skromanis īsā sarunā \" Digital Freedom Festival \" laikā portālam \"Delfi\" stāsta par savu jauno kopdarbu, izstrādājot finanšu kontroles rīku, kā arī par to, kas notiek jaunuzņēmumu vidē Latvijas reģionos. \"FinanceFlow\" ir tā vadītāja Krišjāņa Dauguļa jaunais projekts, kuram klāt viņš ķēries kopā ar komandas biedru Jāni Skromani, kas darbojas pie programmizstrādes. Šobrīd komandā vēl iztrūkst finanšu cilvēks, kas tiek meklēts. Iepriekš Dauguļa vārds vairāk saistījās ar nekustamo īpašumu jaunuzņēmumu \"Amber Housing\". Daugulis un Skromanis pārstāv lielākās Latgales pilsētas Daugavpili un Rēzekni, intervijā viņi stāsta, cik svarīgs un arī sarežģīts ir komandas darbs, kā arī vērtē, kā izveidot veiksmīgu jaunuzņēmuma komandu.", "link": "https://www.delfi.lv/bizness/44467736/tehnologijas/50628539/video-intervija-financeflow-vaditajs-par-to-ka-sastradaties-jaunai-uznemuma-komandai"},
{"title": "'Digital Freedom Festival' galvenie runātāji: nākotnes tehnoloģijas arvien vairāk pārvērtīsies par varas formu", "category": "Tehnoloģijas", "body": "\" Digital Freedom Festival \" galvenie runātāji apskatīja tehnoloģiju lomu un to ietekmi uz nākotnes sabiedrību. Festivāla centrālā jeb Nākotnes skatuve – tika nosaukta par godu šī gada festivāla galvenajai tēmai ''Cilvēks un mašīna''. Festivālu atklāja Džeimijs Saskainds (Jamie Susskind), grāmatas \"Nākotnes politika\" autors, ieskicējot, kā digitālās tehnoloģijas pārveido politiku, demokrātiju un sabiedrību. Viņš norādīja, ka mūsu civilizācija virzās uz \"digitālo dzīvo pasauli\", kas ir vēl viena nozīmīga transformācija, līdzvērtīga tai, kas noveda pie industriālās revolūcijas. Vairākas jomas, kurās tas izpaužas, ir mākslīgais intelekts, paaugstinātas spējas sistēmas un lielāks datu apjoms mums apkārt. Saskainds norādīja, ka nākotnes tehnoloģijas neizskatīsies kā pele, tastatūra vai ekrāns. Tā vietā tehnoloģijas būs mums visapkārt un pat mūsos. Viņš uzsvēra, ka tehnoloģijas arvien vairāk pārvērtīsies par varas formu un tie, kas radīs programmatūru, diktēs noteikumus un iegūs arvien vairāk varas. \"Šī brīža pasauli ir iespējams salīdzināt ar durvīm, uz kurām ir uzraksts ''Ienākt aizliegts''. Taču nākotnes pasaule izskatīsies pēc durvīm, kas ir aizslēgtas, jo tieši tehnoloģijas būs tās, kas arvien vairāk apgrūtinās noteikumu pārkāpšanu un sīko noziegumu izdarīšanu, piemēram, ātruma ierobežojuma pārsniegšanu vai filmu nelikumīgu straumēšanu,\" norādīja Saskainds. Hals Hodsons (Hal Hodson), ''The Economist'' korespondents, šajā diskusijā Suskaindam jautāja, vai digitālo pasauli iespējams uzskatīt par nošķirtu vidi, kā piemēram, debesis un zeme. Viņš atbildēja, ka šobrīd ir iespējams iziet no kibertelpas vienkārši izrakstoties, taču nākotnes digitālajā pasaulē būs ļoti maza nošķirtība starp to, kur tehnoloģijas sākas un beidzas. Gabriele Zedlmeiere (Gabriele Zedlmayer), sociālā inovatore un \"UniCredit\" sieviešu padomes priekšsēdētāja, savā prezentācijā norādīja, ka mūsdienu uzņēmējdarbības vidē valda nevienlīdzība, jo \"baltie\" vīrieši joprojām dominē arī salīdzinoši jaunās tehnoloģiju nozarēs, kā mākslīgais intelekts. \"Tā kā datu apjoms katru dienu divkāršojas, dzīve un darbs mainās eksponenciāli un bizness tā ierastajās formās izmirst. Mums ir jāiemācās pielāgoties jaunajai situācijai,\" viņa norādīja. Zedlmeiere aicināja veidot daudzveidīgu kontaktu tīklu sev apkārt, nevis uzturēties tikai starp līdzīgi domājošiem. Savu prezentāciju viņa pabeidza, aicinot visus pāriet no noteikumu zināšanas pie to izstrādes. Savukārt veiksmīga jaunuzņēmuma dibinātājs, \"Shivom\" izpilddirektors Henrijs Iness (Henry Ines), kurš pēta, kā progresīvās tehnoloģijas var palīdzēt uzlabot veselības un medicīnas jomu, uzsvēra, ka mūsu sensitīvo datu īpašumtiesības ir ļoti problemātisks aspekts. Viņa jaunuzņēmums \"Shivcom\" ir ar blokķēžu tehnoloģiju saistīta platforma drošai ģenētisko datu glabāšanai un koplietošanai, kas spēj pārveidot veselības aprūpes ekosistēmu. \"Digital Freedom Festival\" ir globāls tehnoloģiju, jaunuzņēmumu, politikas un dzīvesstila festivāls, kurā no 30. novembrim līdz 1. decembrim Rīgā pulcējas tehnoloģiju un jaunuzņēmēji, eksperti, politikas veidotāji, investori, žurnālisti un iedvesmojoši runātāji no visas pasaules, lai meklētu atbildes, kā uzņēmēji, sabiedrība un politikas veidotāji var labāk sadarboties un izmantot tehnoloģiju radītās priekšrocības. 2017. gadā \"Digital Freedom Festival\" apmeklēja 1300 tehnoloģiju un jaunuzņēmēji, eksperti, politikas veidotāji, investori, žurnālisti un studenti no 36 valstīm. Konferences tiešraidei bija vairāk nekā 9000 skatījumu.", "link": "https://www.delfi.lv/bizness/44467736/tehnologijas/50628889/digital-freedom-festival-galvenie-runataji-nakotnes-tehnologijas-arvien-vairak-parvertisies-par-varas-formu"},
{"title": "'Digital Freedom Festival' jaunuzņēmumu konkursos uzvaras laurus plūc 'Asya' un 'CostPocket'", "category": "Tehnoloģijas", "body": "\" Digital Freedom Festival \" ietvaros notikušā pasaules vadošā akceleratora \"500 Startups\" konkursa galvenie uzvarētāji ir Latvijas jaunuzņēmums \"Asya\", savukārt Nīderlandes akceleratora \"Rockstart\" konkursā uzvaras laurus plūca \"CostPocket\" no Igaunijas. \"500 Startups\" konkursa uzvarētājs saņems iespēju kvalificēties četru mēnešu intensīvam sēklas stadijas uzņēmumu apmācību kursam un iegūt 150 000 ASV dolāru investīciju. \"500 Startups\" akcelerācijas menedžeris Kriss Brauns (Chris Brown): \"Esmu sajūsmā, ka, neskatoties uz to, kurā pasaules malā atrodamies, meklējam cilvēkus, kuri ir gatavi mainīt cilvēku dzīves. Es labprāt satikšu šīs komandas pēc gada mūsu programmā.\" Latvijas jaunuzņēmums \"Asya\" ir izstrādājis komunikācijas rīkus, kas palīdz padarīt sarunas ar līdzcilvēkiem apzinātākas, jēgpilnākas un iejūtīgākas, uzlabojot mūsu mijiedarbību vienam ar otru. Savukārt starptautiskās uzņēmēju, investoru un mentoru apvienības \"Rockstart\" jaunuzņēmumu konkursa uzvarētājs ir uzņēmums \"CostPocket\". Tas piedāvā rēķinu reģistrēšanas sistēmu uzņēmumiem – mobilo lietotni ar integrētu mākoņbāzētu grāmatvedības programmatūru, kas palīdz ietaupīt laiku rēķinu savākšanā, digitalizēšanā un atskaišu veidošanā. Konkursa uzvarētāji iegūs iespēju piedalīties fināla atlases kārtā  Eiropas  vadošā akceleratora \"Rockstart\" programmā Nīderlandē, un būs iespēja pretendēt uz 20 000 eiro naudas balvu, 80 000 eiro netiešo finansējumu par biroja telpu īri un mentoru atbalstu, kā arī vairāk nekā 50 dažādu citu atbalsta rīku, kuru kopējā vērtība ir aptuveni 100 000 eiro. \"Rockstart\" pārstāvis Runs Teils (Rune Theill): \"Es vēlos uzteikt visus jaunuzņēmumus, kas piedalījās, jo visi bija paveikuši milzīgu darbu. Biju ļoti pārsteigts par kvalitāti, kādu konkursos parādīja jaunuzņēmumi.\" \"EIT Climate-KIC akcelerators startup pitch\" konkursā izvērtēja uzņēmumus, kuri ar savu biznesa virzienu izvēlējušies risināt klimata pārmaiņu problēmas, veicinot videi draudzīgu tehnoloģisko risinājumu attīstību. Tajā uzvarēja \"inLable\" – zinātnē balstīts jaunuzņēmums, kas piedāvā marķēšanas un autentiskuma pārbaudes sistēmu. Savukārt LU studentu Biznesa inkubatora konkursā uzvarēja Latvijas uzņēmums \"Crypto Police\", kuri ir izveidojuši krāpšanas identifikācijas protokolu – daudzlīmeņu verificēšanas algoritmu, kas palīdz aizsargāt lietotājus tiešsaistē. LIAA konkursā izvēlējās trīs jaunuzņēmumus, kuriem tika dota iespēja prezentēt savu uzņēmumu uz \"Digital Freedom Festival\" lielās skatuves. Tie bija \"Lovat\", \"YoPlayDo\"un \"Orocon\". \"Digital Freedom Festival\" ir globāls tehnoloģiju, jaunuzņēmumu, politikas un dzīvesstila festivāls, kurā no 30. novembrim līdz 1. decembrim Rīgā pulcējas tehnoloģiju un jaunuzņēmēji, eksperti, politikas veidotāji, investori, žurnālisti un iedvesmojoši runātāji no visas pasaules, lai meklētu atbildes, kā uzņēmēji, sabiedrība un politikas veidotāji var labāk sadarboties un izmantot tehnoloģiju radītās priekšrocības.", "link": "https://www.delfi.lv/bizness/44467736/tehnologijas/50629341/digital-freedom-festival-jaunuznemumu-konkursos-uzvaras-laurus-pluc-asya-un-costpocket"},
{"title": "Foto: Kā jaunuzņēmēji prezentēja savas idejas 'Digital Freedom Festival'", "category": "Tehnoloģijas", "body": "\" Digital Freedom Festival \" norisinās no 30. novembrim līdz 1. decembrim Rīgā, tā laikā jaunie uzņēmēji, sacenšoties par investoru atzinību, prezentēja savas idejas uz vairākām festivāla skatuvēm. Jau ziņots, ka \"Digital Freedom Festival\" ietvaros notikušā pasaules vadošā akceleratora \"500 Startups\" konkursa galvenie uzvarētāji ir Latvijas jaunuzņēmums \"Asya\", savukārt Nīderlandes akceleratora \"Rockstart\" konkursā uzvaras laurus plūca \"CostPocket\" no Igaunijas. \"EIT Climate-KIC akcelerators startup pitch\" konkursā izvērtēja uzņēmumus, kuri ar savu biznesa virzienu izvēlējušies risināt klimata pārmaiņu problēmas, veicinot videi draudzīgu tehnoloģisko risinājumu attīstību. Tajā uzvarēja \"inLable\" – zinātnē balstīts jaunuzņēmums, kas piedāvā marķēšanas un autentiskuma pārbaudes sistēmu. Savukārt LU studentu Biznesa inkubatora konkursā uzvarēja Latvijas uzņēmums \"Crypto Police\", kuri ir izveidojuši krāpšanas identifikācijas protokolu – daudzlīmeņu verificēšanas algoritmu, kas palīdz aizsargāt lietotājus tiešsaistē. LIAA konkursā izvēlējās trīs jaunuzņēmumus, kuriem tika dota iespēja prezentēt savu uzņēmumu uz \"Digital Freedom Festival\" lielās skatuves. Tie bija \"Lovat\", \"YoPlayDo\"un \"Orocon\".", "link": "https://www.delfi.lv/bizness/44467736/tehnologijas/50629393/foto-ka-jaunuznemeji-prezenteja-savas-idejas-digital-freedom-festival"},
{"title": "Izdevīgi nosacījumi, talants un infrastruktūra – iemesli, kāpēc globālie tehnoloģiju uzņēmumi izvēlas Latviju", "category": "Tehnoloģijas", "body": "\" Digital Freedom Festival \" ietvaros notikušajā diskusijā “Kāpēc globālās tehnoloģijas kompānijas izvēlas Latviju?”, kas tapa sadarbībā ar \"Magnetic Latvia\", kā galvenie iemesli tika minēti izdevīgie nosacījumi uzņēmējdarbības veikšanai, pieejamā infrastruktūra un talanti. Diskusijā piedalījās dažādu uzņēmumu pārstāvji, kuri nolēmuši uzsākt uzņēmējdarbību tieši Latvijā: Kristaps Rikāns – \"Ubiquity\" vadītājs; Ilhans Zengins – \"ShowHeroes\" vadītājs; Igors Kopmans – \"Dyninno Group\" galvenais tehnoloģiju speciālists. Diskusiju vadīja  Latvijas Investīciju un attīstības aģentūras  galvenā jaunuzņēmumu eksperte Olga Barretu-Gonsālvisa. Pēc Rikāna domām, iespējas, ko Latvija sniedz uzņēmējiem, ir tas, ka Latvijā ir daudz talantīgu profesionāļu un inženieru, šeit ir ērta vide uzņēmējdarbībai, tostarp uzņēmumiem izdevīgi nosacījumi, viegli uzsākt uzņēmējdarbību, kā arī pastāv minimāls risks un biznesa vadīšanas izmaksas. Video producēšanas kompānijas \"ShowHeroes\", kuras galvenie biroji atrodas Berlīnē, Vācijā, bet ievērojama daļa video producēšanas notiek Rīgā, vadītājs Zengins ieskicēja, ka viņa izvēle veidot sava uzņēmuma nodaļu Rīgā ir bijusi veiksmīga nejaušība. Uzņēmumam bija nepieciešams paplašināt video producēšanu, un uzņēmuma līdzdibinātājs saticis kādu latvieti, kurš ieteica Rīgu kā vietu, kur veidot biznesu, un kopš tā laika veiksmīgi darbojas šeit. Ilhans uzskata, ka panākumu pamatā ir talants, attīstītā infrastruktūra, likumdošanas bāze, Latvijas dalība ES un nelielais attālums līdz  Berlīnei . Tikmēr Kopmans, \"Dyninno Group\" galvenais tehnoloģiju speciālists, uzsvēra savstarpējo sakaru svarīgo lomu. Būtiski ir tas, ka transporta pakalpojumi ir viegli pieejami par saprātīgu cenu, kā arī sūtījumu izsūtīšana un pārvadājumi tiek veikti daudz vieglāk nekā citās valstīs, minot Ukrainu kā piemēru pretējam. Paneļdiskusijā kā viens no svarīgākajiem faktoriem iezīmējās talantu pieejamības nozīme. Kļūst aizvien grūtāk atrast augsti kvalificētus profesionāļus informācijas tehnoloģiju jomā, lai gan tas nav tik grūti kā Igaunijā. Šī iemesla dēļ darba devējiem ir īpaši svarīgi pierādīt, ka viņu uzņēmums ir pievilcīga darba vieta.", "link": "https://www.delfi.lv/bizness/44467736/tehnologijas/50630445/izdevigi-nosacijumi-talants-un-infrastruktura-iemesli-kapec-globalie-tehnologiju-uznemumi-izvelas-latviju"},
{"title": "'TechChill' fokusēsies uz nozīmīgākajām jaunuzņēmumu nozarēm reģionā", "category": "Tehnoloģijas", "body": "\" TechChill  Fifty Founders battle\" sacensības, kurās piedalīsies 50 progresīvākie jaunuzņēmumi no Baltijas, Skandināvijas, kā arī no Centrālās un Austrumeiropas, koncentrēsies uz nozarēm, kas reģionā parādījušas vislielāko potenciālu. Konkursa dalībnieki tiks iedalīti piecās vertikālēs, kas reģionā ir visspēcīgākās: finanšu tehnoloģijas (\"fintech\"), unikālas tehnoloģijas (\"deep-tech\"), programmatūra kā pakalpojums (SaaS), aparatūras un lietu internets, kā arī sociālās nozares jaunuzņēmumi. Visus pieteikumus izvērtēs profesionāla žūrija, kuras sastāvā ir investori un jaunuzņēmumu ekosistēmas pārstāvji. Jaunuzņēmumi , kuri maina cilvēku ikdienu un meklē risinājumus globālām problēmām, ir ļoti nozīmīgi, tāpēc nākamās jaunuzņēmumu konferences \"TechChill\" laikā, liels uzsvars tiks likts uz šo tēmu aktualizēšanu. Kā jau minēts iepriekš, sacensības sadalītas piecās vertikālēs un viena no tām ir finanšu tehnoloģijas, kas Baltijas valstīs ir svarīgs aspekts ekonomiskās izaugsmes nodrošināšanai. \"Baltic Startup Mag\" ievāktie dati norāda, ka 18% no Baltijā esošajiem jaunuzņēmumiem darbojas tieši šajā nozarē un 70% investīciju tiek novirzīti sfēras attīstībai. Nākamā vertikāle ir programmatūra kā pakalpojums (SaaS), kas veido 32% no Baltijas valstīs esošajiem jaunuzņēmumiem. Aparatūru un lietu interneta nozare nav vieglākais darba lauks, taču \"TechChill\" ir pamanījis daudz lielisku jaunuzņēmumu, kas jau tagad darbojas ar 5G tehnoloģijām, viedajām ierīcēm, aparatūrām un lietu internetu. Mākslīgais intelekts un mašīnmācība pārstāv vēl vienu sacensību vertikāli – \"deep-tech\". Baltijā ļoti daudz jauniešu absolvē tieši zinātnes programmas – matemātiku, datorzinātnes, inženierzinātnes, ražošanu, būvniecību, kas norāda, ka \"deep-tech\" nozarei reģionā ir liels potenciāls un attīstības iespējas, taču pēdējā vertikāle norāda, ka tehnoloģijas ir radītas ne tikai, lai atvieglotu mūsu ikdienas dzīvi, bet arī lai palīdzētu attīstīt izglītību, veselības aprūpi, vidi un citus aspektus. Šobrīd sociālie jaunuzņēmumi veido 5% no visiem Baltijā esošajiem jaunuzņēmumiem, un, lai arī šī sfēra nav tik plaši pārstāvēta, \"TechChill\" vēlas iedrošināt citus, iepazīstinot ar tiem, kas sevi šajā nozarē jau ir pierādījuši. \"Mēs redzam tehnoloģijas kā iespēju atrisināt ieilgušas problēmas, kuras iepriekšējās paaudzes nav varējušas uzveikt. Jau šobrīd ir daudz lielisku jaunuzņēmumu, kas strādā ar veselības aprūpes tehnoloģijām, izglītības nozares tehnoloģijām un ilgtspējīgiem risinājumiem, un, lai iedrošinātu šādu uzņēmumu attīstību tieši Baltijas valstīs, mēs vēlamies parādīt veiksmīgākos piemērus,\" teic \"TechChill\" vadītāja Kristīne Korņilova. \"Pasākumam notiekot Baltijas valstu centrā, \"TechChill\" ir lieliska iespēja, lai jaunuzņēmumi, kuri meklē investorus vai citas iespējas reģionā, varētu sevi parādīt plašai publikai. Attiecībā uz mums – \"Startup Wise Guys\" vienmēr meklē jaunas jaunuzņēmumu zvaigznes kurās ieguldīt, un \"Fifty Founders battle\" ļauj mums ietaupīt laiku, jo daudzsološākos jaunuzņēmumus varam redzēt vienā vietā un vienā laikā,\" saka \"Startup Wise Guys\" programmas un partneru vadītāja Egita Poļanska. \"Ņemot vērā rīkoto sacensību daudzumu, mēs esam pamanījuši, ka uzņēmumu dibinātāji mēdz nepamanīt to vērtību, un sniegtos ieguvumus. Ne tikai galarezultāts ir svarīgs, sagatavošanās, diskusijas, idejas prezentācijas atkārtošana, atsauksmes un publicitāte, viss ir nenovērtējams katra jaunuzņēmuma attīstībā. Tas ir kā jaunuzņēmumu \"ātrais kurss\". Es vēlos iedrošināt visus jaunpienācējus, kuri meklē ieguldījumu savā jaunuzņēmumā – klientus, partnerus, līdzdibinātājus, investorus – noteikti apsvērt iespēju piedalīties šajās sacensībās. No investora viedokļa, \"TechChill Fifty Founder battle\" gadu no gada dod lielas reģionālas investīciju iespējas un norāda uz nākotnes iespējām. Tā ir lieliska iespēja satikt daudzsološākos jaunuzņēmumus no Baltijas, Ziemeļvalstīm, kā arī no Centrālās un Austrumeiropas, lai iepazītu investīciju kopainu vienā vietā,\" dalās \"Practica Capital\" līdzdibinātājs un partneris Donats Kers (Donatas Keras). \"Fifty Founders battle\" sacensību laikā jaunuzņēmumus izvērtēs fināla žūrija. Balstoties uz ekspertu pieredzi konkrētajā jomā, katru vertikāli pārstāvēs citi žūrijas dalībnieki. Kā jau ierasts, skatuves laiks tiek atvēlēts visām 50 komandām, jo \"TechChill\" uzsver, cik svarīgi ir dot iespēju visiem prezentēt ideju lielas auditorijas priekšā, sastapt potenciālos darbiniekus, partnerus, investorus un saņemt mediju uzmanību. \"TechChill\" ir kļuvis par gada vērienīgāko un atpazīstamāko Baltijas ekosistēmas atbalsta pasākumu, kā ietvaros ir arī lieliska iespēja iepazīt daudzsološākos jaunuzņēmumus un ideju autorus no Baltijas valstīm. Pēdējo pāris gadu laikā konference ir strauji attīstījusies – no dažiem simtiem interesentu, šobrīd \"TechChill\" katru gadu pulcē vairāk nekā divus tūkstošus starptautisko apmeklētāju. Katru februāri ar \"TechChill\" palīdzību Rīga nedēļas garumā kļūst par globālu inovāciju, biznesa un sadarbības veidošanas centru. Nākamā \"TechChill\" konference notiks 2019. gada 21. un 22. februārī Rīgā.", "link": "https://www.delfi.lv/bizness/44467736/tehnologijas/50620857/techchill-fokusesies-uz-nozimigakajam-jaunuznemumu-nozarem-regiona"},
{"title": "Video un foto: Telefons, kurš pārvērš ziemeļblāzmu simfonijā", "category": "Tehnoloģijas", "body": "Lai pārbaudītu un demonstrētu sava jaunākā viedtālruņa spējas, Ķīnas \" Huawei \" inženieri nolēma tam radīt jaunu izaicinājumu – pārvērst gaismu skaņā. Sadarbojoties ar klasiskās mūzikas speciālistiem projekts tika realizēts un tā rezultātā Vīnes slavenajā Brāmsa zālē simfoniskais orķestris atskaņoja ar mākslīgā intelekta palīdzību radītu skaņdarbu. Projekts sākās ar pašas ziemeļblāzmas \"ķeršanu\". To paveica norvēģu fotogrāfs Hjētils Skūgli. Uzņemtie video tika nodoti tālāk komponistam Markam Seifricam, kurš tad izmantojot īpaši izstrādātu mākslīgā intelekta sistēmu viedtālrunī pārvērta attēlu skaņā. Pēc tam skaņdarbi tika nodoti diriģentam Džeimsam Šērmenam, kurš izveidoja skaņdarba aranžējumu orķestrim. 28. novembrī, Vīnē, \"Synchron Stage Orchestra\" atskaņoja šo skaņdarbu. Paša viedtālruņa –\"Huawei Mate 20 Pro\" – loma šajā projektā bija divējāda. Pirmkārt, attēla atpazīšana analizējot ziemeļblāzmas video un nosakot dažādus gaismas parametrus - kustības ātrumu, gaismas intensitāti uc. Otrkārt, balstoties uz iepriekš apkopotu informāciju par to kā cilvēki uztver ziemeļblāzmu, pielāgot un apvienot konkrētus mūzikas fragmentus vienotā skaņdarbā. Datu apstrādē un analizēšanā tika izmantotas Huawei mākslīgā intelekta procesora un \" Google  Magenta\" MI programmatūras spējas. Tika radīta \"pamatmūzika\", kas tika papildināta ar fragmentiem, kurus sistēma izvēlējās balstoties uz video notiekošo. Diemžēl nevar teikt, ka atliek vien pavērst telefona kameru pret naksnīgajām debesīm, lai izdzirdētu unikālu simfonisko mūziku. Vismaz pagaidām arvien ir nepieciešama mūzikas profesionāļu iesaiste, kas mākslīgā intelekta izstrādātos datus pielāgotu skatuves orķestrim un attiecīgi, publikas baudījumam. Radītais skaņdarbs ir apmēram desmit minūtes ilgs. Pievienotajos video redzama īsa informācija par projekta tapšanu, kā arī pati radītā mūzika. Projekta mērķis bija pierādīt mākslīgā intelekta procesora spējas, kā arī pārliecināties, ka pat tik sarežģītus uzdevumus paveikt mūsdienās spēj arī mobilās ierīces. Šis gan ir unikāls projekts un tuvākajā laikā nav plānots iemācīt visiem telefoniem sacerēt mūziku.", "link": "https://www.delfi.lv/bizness/44467736/tehnologijas/50631303/video-un-foto-telefons-kurs-parvers-ziemelblazmu-simfonija"},
{"title": "Video intervija: 'YoPlayDo' vadītājs par atrasto nišu futbola nozarē un izaicinājumiem Latvijas reģionos", "category": "Tehnoloģijas", "body": "Jaunuzņēmuma \"YoPlayDo\" dibinātājs un vadītājs Andris Kaušelis īsā sarunā \" Digital Freedom Festival \" laikā portālam \"Delfi\" stāsta par savu izloloto ideju un izaicinājumiem jaunuzņēmējiem, darbojoties Latvijas reģionos. \"YoPlayDo\" ir Andra Kaušeļa izlolots projekts, tā ietvaros ir izstrādāts statistikas uzskaites rīks jauniem futbolistiem, bērniem un jauniešiem. Bērnu futbola platforma spēlētāju datu un statistikas uzskaitei, balstoties uz datu vēsturi, dod iespēju treneriem novērtēt spēlētāju progresu un attīstības līmeni. Jaunuzņēmumam jau ir klienti vairākās pasaules valstīs, savukārt Latvijā \"YoPlayDo\" sadarbojas ar Latvijas Futbola federāciju u.c. ar futbolu saistītām organizācijām. Intervijā portālam \"Delfi\" Kaušelis stāsta par to, kā radās jaunuzņēmuma ideja, kā arī par izaicinājumiem un grūtībām, ar kurām saskaras Latvijas reģionu jaunie uzņēmēji. \"YoPlayDo\" bija viens no jaunuzņēmumiem, kas tika izvēlēts Latvijas Investīciju un attīstības aģentūras (LIAA) konkursā un kam tika dota iespēja prezentēt savu ideju uz \"Digital Freedom Festival\" lielās skatuves. SIA \"YoPlayDo\" ir dibināta 2017. gada februārī Daugavpilī.", "link": "https://www.delfi.lv/bizness/44467736/tehnologijas/50633315/video-intervija-yoplaydo-vaditajs-par-atrasto-nisu-futbola-nozare-un-izaicinajumiem-latvijas-regionos"},
{"title": "Izspiedējs no Nigērijas un inficētais fakss: Hakeru ķērāji Izraēlā", "category": "Tehnoloģijas", "body": "Kā aplēsusi kibernoziedzības pētījumu vietne \"Cybersecurity Ventures\", no 2021. gada zaudējumi, ko ik gadu pasaulei nodarīs kibernoziedznieki būs lēšami sešu triljonu ASV dolāru apmērā. Savukārt kā pastāstīja Mesings izveicīgākie ļaundaru grupējumi jau šobrīd pelna pat simts tūkstošus ASV dolāru nedēļā. Internetā brīvi pieejamas \"pavārgrāmatas\", kurās ikvienam izlasāmas \"receptes\", kas izskaidro, kā uzlauzt dažādas ierīces, stāstu par kiberdrošību biedinoši iesāka Mesings: \"Tās saka, izdariet ''XYZ'' un viss, esat uzlauzis šo sistēmu. Izklausās kā raķešu zinātne, taču patiesība internetā ir simtiem pamācību, atliek vien tās izlasīt un rīkoties.\" 1993. gadā dibinātais uzņēmums \"Check Point\" izstrādā risinājumus, lai klientus gan uzņēmumus un valdības iestādes, gan mājas lietotājus pasargātu no dažādiem kiberuzbrukumiem. Uzņēmuma izstrādātie risinājumi paredzēti ne vien iekšējā tīkla aizsardzībai, bet arī mobilo ierīču un datu mākoņa pasargāšanai no kiberļaundariem. Lai gan par dažādiem piesardzības pasākumiem internetā tiek runāts visai daudz, Mesings atzina, klientu izglītošana ir visai sarežģīts process. Izmaiņu veikšana uzņēmumos prasa disciplīnu un darbinieku apmācību. Tāpat pārmaiņu ieviešana nes arī papildu izdevumus. Viņš norādīja, ka \"Check Point\" cenšas preventīvi nodrošināt, ka klients ir pasargāts, proti, līdz ko uzņēmuma eksperti pamana kādu drošības caurumu tas tiek izpētīts arī uz vecākām sistēmām, tādējādi mēģinot nodrošinot, ka pasargāti ir arī citi klienti. Tā kā \"Check Point\" dien dienā pēta dažādus rīkus, ko cilvēku apmānīšanai un labuma gūšanai izgudrojuši kibernoziedznieki visā pasaulē, uzņēmuma rīcībā bieži nonāk informācija ne tikai par ļaunatūrām un izspiedējvīrusiem, bet arī cilvēkiem, kuri aiz tām stāv. Tā kā \"Check Point\" ir uzņēmums nevis drošības dienests, tas hakerus aizturēt nevar, taču informāciju par tiem var nodot attiecīgo valstu drošības institūcijām. Kā piemēru Mesings minēja kādu gadījumu, kad \"Check Point\" saņēmis informāciju par e-vēstulēm, kas izsūtītas lielu korporāciju finanšu nodaļu darbiniekiem, un ar kurām tiek mēģināts veikt pikšķerēšanu. Izpētot šo uzbrukumu kampaņu, \"Check Point\" eksperti atklājuši, ka aiz tās stāv kāds Nigērijas pilsonis, kurš darbojas viens un savos sociālo mediju kontos kā moto norādījis vairākkārt sodītā amerikāņu repera 50cent pirmā albuma nosaukumu – \"Get Rich or Die Tryin'\" [kļūsti bagāts vai mirsti mēģinot – angļu valodā]. Lai gan pikšķerētāja radītā ļaunatūra liecinājusi par visai zemām hakera dotībām, noziedzniekam bija izdevies inficēt 14 ierīces un tikt pie vairākiem tūkstošiem ASV dolāru. Pēc kampaņas izpētes \"Check Point\" par atklājumiem informēja gan Nigērijas, gan citu valstu varasiestādes. Mesings gan pastāstīja, ka ne vienmēr varas iestādes, pat ja tām sagādāta mapīte ar pierādījumiem, reaģē nekavējoties. \"Ir situācijas, kad informāciju esam nosūtījuši attiecīgās valsts policijai. Tad kādā kiberdrošības konferencē, ieraugot cilvēku, sāku domāt, kā es viņu pazīstu. Pēc brīža, prātā savelkot zināmos, – oho! Saprotu, ka esmu pagājis garām kādam, par kuru nosūtīta informācija policijai,\" viņš atklāja, piebilstot, ka tie ir gadījumi, kas pierāda – viena otrai blakus eksistē divas paralēlas pasaules. Lai gan par kibernoziegumiem to veicējiem draud nopietni sodi, joprojām ar šo nelegālo rūpalu mēģina nodarboties ne viens vien. Mesings norādīja, ka tur vainojama augstā cena, ko esam gatavi maksāt, lai atgūtu vai saglabātu kā privāto, tā komercinformāciju. Tā kā tehnoloģijas nemitīgi attīstās, hakeri mēģina rast arvien jaunus veidus, kā uzbrukt ierīcēm. Nereti noziedznieki cenšas sistēmā iekļūt caur vietām un rīkiem, no kuriem lietotāji uzbrukumu negaida, sākot ar e-vēstulēm un beidzot ar publiskā lietošanā pieejamiem maršrutētājiem. \"Pasaule mainās – tā vairāk paļaujas uz datoriem, paverot iespējas ļaundariem. Agrāk bija reāli jāielaužas ofisā, lai nozagtu mapi ar dokumentiem, tagad to var izdarīt, esot viņpus okeānam. Tas maina spēli. Kā tam sagatavoties? Ofisu var pasargāt uzliekot atslēgu, pieslēdzot signalizāciju…\" sprieda Mesings. Te viņš minēja kādas ASV slimnīcas piemēru, kurai uzbrukumu ļaundari sākuši ar iekļūšanu faksa aparātā. No tā pēcāk pa vienam vien inficētas citas ierīces slimnīcā. Kad ļaundari tikuši itin visā kārotajā tehnikā, tie nosūtījuši slimnīcai izpirkuma pieprasījumu, uz ko ārstniecības iestāde atbildējusi, mudinot pierādīt, ka tās ierīces patiesi ir inficētas. Tā, nu hakeri nošifrējuši uz vairākām ierīcēm pieejamo informāciju, lai slimnīcas darbinieki nespētu tās izmantot, tostarp magnētiskās rezonanses aparātu. Reaģējot uz notikušo, slimnīca nolēmusi samaksāt kibernoziedznieku prasīto summu. Mesings gan atgādināja, ka, samaksājot upuris riskē nonākt citu kiberļaundaru nagos, kuri, padzirdējuši par atpirkšanos, mēģinās pret viņu vērst citus uzbrukumus. Kā liecina Latvijas Informācijas tehnoloģiju drošības incidentu novēršanas institūcijas \"Cert.lv\" mājaslapā apkopotā informācija, šī gada oktobrī vien valstī reģistrētas 112 445 apdraudētās IP adreses. Visizplatītākais apdraudējuma veids bijušas konfigurācijas nepilnības, kas skārušas 73 123 unikālo IP adrešu, tām seko ļaundabīgie kodi, kas apdraudējuši kopumā 12 426 unikālās IP adreses. Dažādi citi apdraudējumi reģistrēti 25 186 unikālajām IP adresēm. Latvijā par kibernoziegumiem to veicējiem draud kriminālatbildība.", "link": "https://www.delfi.lv/bizness/44467736/tehnologijas/50634997/izspiedejs-no-nigerijas-un-inficetais-fakss-hakeru-keraji-izraela"},
{"title": "Video intervija: LIAA jaunuzņēmumu eksperte par izaugsmes iespējām Baltijā", "category": "Tehnoloģijas", "body": "Latvijas Investīciju un attīstības aģentūras (LIAA) jaunuzņēmumu eksperte Olga Barretu-Gonsālvisa īsā sarunā \" Digital Freedom Festival \" laikā portālam \"Delfi\" stāsta par jaunuzņēmēju izaicinājumiem, darbojoties Latvijas reģionos, kā arī novērtē Baltijas jaunuzņēmumu vidi un attīstības iespējas. \"Digital Freedom Festival\" ietvaros sadarbībā ar \"Magnetic Latvia\" notika diskusija \"Kāpēc globālās tehnoloģijas kompānijas izvēlas Latviju?\". Diskusijā piedalījās dažādu uzņēmumu pārstāvji, kuri nolēmuši uzsākt uzņēmējdarbību tieši Latvijā: Kristaps Rikāns – \"Ubiquity\" vadītājs; Ilhans Zengins – \"ShowHeroes\" vadītājs; Igors Kopmans – \"Dyninno Group\" galvenais tehnoloģiju speciālists. Diskusiju vadīja LIAA galvenā jaunuzņēmumu eksperte Barretu-Gonsālvisa. Intervijā portālam \"Delfi\" Barretu-Gonsālvisa atklāj, kurām jaunuzņēmumu idejām ir vislielākais potenciāls, kā arī novērtē Baltijas jaunuzņēmumu vidi un attīstības iespējas. Jāatgādina, ka LIAA konkursā izvēlējās trīs jaunuzņēmumus, kuriem tika dota iespēja prezentēt savu uzņēmumu uz \"Digital Freedom Festival\" lielās skatuves. Tie bija \"Lovat\", \"YoPlayDo\"un \"Orocon\".", "link": "https://www.delfi.lv/bizness/44467736/tehnologijas/50634053/video-intervija-liaa-jaunuznemumu-eksperte-par-izaugsmes-iespejam-baltija"},
{"title": "Pašmāju IT uzņēmums 'Emergn' turpina izplešanos Latvijā", "category": "Tehnoloģijas", "body": "Turpinot uzņēmuma attīstību,  Ventspils  Biznesa atbalsta centrā svinīgi atklāta informācijas tehnoloģiju uzņēmuma AS \"Emergn\" filiāle. Šobrīd visā Latvijā jau ir četras kompānijas struktūrvienības – Rīgā, Jelgavā, Liepājā un tagad arī Ventspilī. Paredzēts, ka sākotnēji \"Emergn\" Ventspils filiālē strādās ap 10 cilvēkiem, kuri darbosies gan lokāla, gan starptautiska mēroga projektos. Svinīgajā atklāšanā sanākušie eksperti uzsvēra to, ka Latvijā arvien pieaug pieprasījums ne tikai pēc mūsdienīgiem informācijas un tehnoloģiju (IT) risinājumiem, bet arī kvalificētiem darbiniekiem. Savukārt jaunas pārstāvniecības atvēršana ļauj uzņēmumam paaugstināt savu kapacitāti un nodrošina darbu Ventspils reģiona IT speciālistiem.  \"Gadu gaitā atklājām birojus Liepājā un Jelgavā, bet šogad \"Emergn\" pārstāvniecība ir arī Ventspilī, kur esam uzsākuši veiksmīgu sadarbību ar Ventspils augsto tehnoloģiju parku. Veicot izpēti, sapratām, ka Ventspils mērķtiecīgi rada optimālu vidi biznesa attīstībai un paplašināšanai, kas mūsu uzņēmumam bija ļoti svarīgi, turklāt Ventspilī ir augstskola ar spēcīgu IT fakultāti, dodot iespēju vietējiem speciālistiem attīstīt savas prasmes. Šāda sadarbība ir izdevīga visiem – gan pašvaldībai, attīstot pilsētas ekonomiku, gan iedzīvotājiem, radot jaunas darba vietas un platformu tehnoloģiju jomas speciālistu izaugsmei, gan arī pašam uzņēmumam – paplašinot reģionālo pārstāvniecību Latvijā,\" uzsver AS \"Emergn\" padomes priekšsēdētājs Māris Dreimanis. \"Jauna IT nozares uzņēmuma ienākšana Ventspilī ir pierādījums, ka pilsētas izstrādātās IKT stratēģijas plānveidīga ieviešana norit veiksmīgi. Tāpat sadarbībā ar Ventspils Augstskolu strādājam, lai nākotnē IT studentu skaits dubultotos, kas būtu spēcīgs stimuls pilsētas attīstībai,\" svinīgajā atklāšanā minēja Ventspils pilsētas domes priekšsēdētāja 1. vietnieks infrastruktūras jautājumos Jānis Vītoliņš. Savukārt Ventspils Augstskolas Informācijas tehnoloģiju fakultātes dekāns Māris Ēlerts uzsvēra, ka šāda uzņēmuma ienākšana Ventspilī ir nozīmīga: \"Priecājamies par tik liela uzņēmuma ienākšanu Ventspilī. Redzu, ka sadarbība būtu ļoti interesanta abām pusēm. Svarīgi, ka arī privātā sektora pārstāvji var būt kā lektori, kuru praktiskās zināšanas par nozares aktuālajiem procesiem papildina teorētisko ietvaru. Kopīgi strādājot, jaunie speciālisti būs vēl gatavāki darba tirgum!\" Uzņēmums ir pārliecināts, ka pārskatāmā nākotnē speciālistu skaits tikai pieaugs. Piemēram, Liepājā un Jelgavā šobrīd strādā vairāki desmiti speciālisti: \"Pieprasījums pēc jauniem speciālistiem pieaug – gan Rīgā, gan reģionos. Šogad kopumā mūsu uzņēmumā darbu uzsākuši jau simts jauni IT inženieri,\" stāsta Māris Dreimanis. Septembrī \"Exigen Services Latvia\" apvienojās ar IT konsultāciju kompāniju \"Emergn\" un mainīja nosaukumu uz \"Emergn\". Tāpat ziņots, ka \"Emergn\" pērn strādāja ar 11,777 miljonu eiro apgrozījumu, kas ir par 4,6% mazāk nekā gadu iepriekš, bet kompānijas peļņa samazinājās par 49,5% un bija 676 914 eiro. \"Emergn\" ar nosaukumu \"Exigen Services Latvia\" tika reģistrēts 1995. gadā. Kompānijas pamatdarbība ir klientu individuāli pasūtītu IT sistēmu izstrāde, ieviešana kā arī uzturēšana.", "link": "https://www.delfi.lv/bizness/44467736/tehnologijas/50640185/pasmaju-it-uznemums-emergn-turpina-izplesanos-latvija"},
{"title": "'GoPro' pārtrauks Ķīnā ražot ASV tirgum paredzētās kameras", "category": "Tehnoloģijas", "body": "Savukārt citu valstu tirgiem paredzēto kameru ražošanu Ķīnā uzņēmums saglabā, norāda \"GoPro\". \"Šodienas ģeopolitiskā biznesa vide pieprasa izveicību, un mēs aktīvi risinām bažas par muitas tarifu pieaugumu, pārvietojot vairumu no mūsu ASV tirgum paredzēto kameru ražošanu ārpus Ķīnas,\" skaidro uzņēmums. ASV tirgum paredzētu kameru ražošana ārpus Ķīna varētu tikt pārvietota līdz nākamā gada vidum. Kompānija informāciju, uz kurieni tā varētu tikt pārvietota, šobrīd nesniedz.", "link": "https://www.delfi.lv/bizness/44467736/tehnologijas/50657633/gopro-partrauks-kina-razot-asv-tirgum-paredzetas-kameras"},
{"title": "'Kapitāls' intervija: Latvijā rada spēles telefoniem un nopelna miljonus", "category": "Tehnoloģijas", "body": "Pie pirmajām spēlēm mēs ķērāmies jau 2009. gadā, kad pirmo reizi rokā paņēmām \"iPod Touch\". Raugoties no šodienas, ir skaidrs, ka tad mums nebija ne tādu iespēju, ne zināšanu, lai paši izstrādātu spēles. Un tomēr mēs iegādājāmies Apple licenci, iegūstot atļauju veikt izstrādes tā ierīču platformai. Tā maksāja 100 dolārus, un, šķiet, tagad cena ir tāda pati. Sākām kaut ko darīt. Ļoti ātri sapratām, ka nekas nopietns un liels mums nesanāks, – un nolēmām uztaisīt kaut ko pavisam mazu. Rezultātā 2010. gadā mēs laidām klajā savu pirmo spēli. Tā bija vienkārša uzpirksteņu spēle: bija jāuzmin, kur atrodas bumbiņa. Un, lai cik dīvaini tas būtu, interesantā dizaina dēļ mēs iekļuvām Francijā populārāko bezmaksas spēļu aplikāciju trijniekā. Tolaik tas bija milzu panākums. To spēli cilvēki spēlēja diezgan aktīvi, taču tā bija bezmaksas, un tolaik mēs nesapratām, kā ar to nopelnīt. Nolēmām ievietot visvienkāršāko reklāmas baneri, un pusgada laikā tas mums ienesa apmēram 3000 dolārus. Mums tā bija prāva summa. Nākamās spēles izstrādāšana prasīja pusotru gadu. Rezultātā jaunā Swipe Bo klajā nāca 2012. gadā, kad mēs jau bijām Latvijā reģistrējuši savu uzņēmumu. Ķīnā to vienkārši uzlauza un nokopēja, tā ka panākumu augļi tika nevis mums, bet citiem cilvēkiem. Lai gan mēs bijām tajā ieguldījuši ļoti daudz darba, iesaistījuši dizainerus un bijām cerējuši uz labākiem rezultātiem, taču rezultātā gandrīz neko nenopelnījām. Nākamajos divos gados mēs izstrādājām vēl vairākas šīs spēles versijas, paralēli meklējām jaunas idejas, un tobrīd strauji auga Android platformas popularitāte. Un tad 2014. gadā Guntim draugs ieteica uzspēlēt kādu interneta spēli, kurā tu momentāni iegrimsti vismaz uz kādu pusstundu: pilnīgi nespēj atrauties, iekams neesi sasniedzis mērķi. Mēs centāmies atrast tās mobilo versiju, bet izrādījās, ka App Store neko tādu nepiedāvā. Nekā līdzīga nebija arī Android versijā. Un tad mēs nolēmām rīkoties: burtiski divu dienu laikā saķimerējām kaut kādu darbojošos versiju un palaidām. Rezultātā Android vidē ar šādu ideju mēs izrādījāmies pirmie, bet IOS – vieni no pirmajiem.   Jā. Drīz vien līdzīgas visā pasaulē iznāca vai katru dienu, tas bija globāla mēroga bums. Turklāt konkurenti taisīja tādas pašas ar tādiem pašiem nosaukumiem – un burtiski pārsātināja tirgu. Taču mums bija priekšrocība: mēs bijām vieni no pirmajiem \"Android\" vidē, turklāt spējām izstrādāt ļoti stabilu spēles versiju, kuru pavilka pat mazjaudīgākie viedtālruņi. Jau pirmajās dienās pēc tās parādīšanās. To lejupielādēja pa pusmiljonam reižu dienā, un mēs ļoti ātri iekļuvām populārāko spēļu piecniekā ASV – un tas ir vislielākais tirgus. Izrādījās, ka agrāk daudzi jau ir spēlējuši to datorā un bija meklējuši, kur var lejupielādēt viedtālruņa versiju, bet nebija atraduši – un te parādījāmies mēs! Izrādījās, ka visiem tā vajadzīga, mums nebija gandrīz nekādas vajadzības pēc reklāmas. Pēc tam mēs pusgadu attīstījām šo spēli un centāmies paaugstināt ražīgumu – lai to varētu spēlēt arī uz visvājākajām ierīcēm. Ļoti pozitīvi. Jā, ļoti. Atšķirībā no 2010. gada tolaik mēs jau aptuveni sapratām, kā spēli iespējams monetizēt. Bet tas nav tā, ka nauda uzreiz iebirst kontā: sākumā tā uzkrājas reklāmas tīklos, un tikai pēc kādiem trim mēnešiem tu to saņem. Nebija tā, ka mēs zaudējām galvu, sēdējām un tik skaitījām naudu. Bija jāstrādā tālāk, jāattīsta spēle, tā jāatbalsta, jāizlaiž atjauninājumi utt. Nauda bija sekundārs jautājums. Tas notika brīdī, kad ieņēmumi no reklāmas dienā bija tādi paši kā mana mēnešalga Šveicē un gada ienākumi Latvijā. Tad arī viss kļuva skaidrs. Mums tas nebija pārsteigums, mēs jau no sākta gala zinājām, cik daudz šādas spēles pelna, tāpēc bijām, kā saka, morāli tam nobrieduši. Patiesībā pa miljonam katrs mēs bijām domājuši nopelnīt ātrāk. Mēs zinājām, cik nopelna populārākās spēles. Nu, tas pats Pokemon Go, ja nekļūdos, divu gadu laikā nopelnīja 1,8 miljardus. Nē, viņi vēl joprojām pelna vairāk nekā 30 miljonus mēnesī. SIA \"Estoty\" dibināta 2012. gadā un tās pamatkapitāls ir 2844 eiro, liecina \"Lursoft\" dati. 2017.gadā uzņēmums strādājis ar 2 949 841 eiro apgrozījumu un nopelnījis 2 047 074 eiro. Uzņēmums vienādās daļās pieder Siņicinam un Pontagam.", "link": "https://www.delfi.lv/bizness/44467736/tehnologijas/50668521/kapitals-intervija-latvija-rada-speles-telefoniem-un-nopelna-miljonus"},
{"title": "'Accenture' apgrozījums Latvijā – 79,6 miljoni eiro; peļņa – 7 miljoni", "category": "Tehnoloģijas", "body": "Šogad \"Accenture\" Latvijas filiāle ieguva nosaukumu \"Advanced Technology center\", kas apliecinot, ka uzņēmums piedāvā pakalpojumus un servisus ar augstāku pievienoto vērtību, kas ietver padziļinātu izpēti, zinātni un jaunu tehnoloģiju pielietojumu. \"Esam novērtēti arī grupas līmenī – konkursā Latvijas komanda sacentās ar līdzīgiem uzņēmuma centriem Ķīnā, Eiropā, Indijā, Latīņamerikā, Ziemeļamerikā, Filipīnās un ieguva trešo vietu. Kopumā tika pieteiktas 50 tūkst. idejas no vairāk nekā 60 tūkst. dalībniekiem. Latvijas komanda prezentēja platformu loģistikas jomā (intelligent container operations), kur izmantots lietu internets, blokķēdes un SAP tehnoloģijas, lai palīdzētu plānot, pārraudzīt un piegādāt kravas konteinerus, ietaupot resursus,\" norāda Jegorovs. Gada laikā pieaudzis arī kopējais darbinieku skaits Latvijā – šobrīd uzņēmumā strādā ap 1600 darbinieku. Septembrī uzņēmums atvēra jaunu biroju ar 500 darba vietām Rīgā, Jaunajā Teikā, biroju ēkā Teodors. Šobrīd \"Accenture\" ir trīs biroji Rīgā un katrā no tiem ir ap 500 darba vietām. Divi uzņēmuma biroji atrodas VEF apkaimē – Brīvības gatvē un Jaunās Teikas kvartālā, bet trešais – Gunāra Astras ielā. Viens uzņēmuma birojs ir ārpus Rīgas – Ventspilī. Šogad \"Accenture\" turpināja strādāt ar lieliem, starptautiskiem projektiem. Realizēti un turpināti projekti automatizācijas, mediju, izklaides, finanšu, ražošanas, transporta, mazumtirdzniecības, telekomunikāciju, veselības aprūpes un valsts sektora jomās. Lai arī lielāko daļu klientu un projektu uzņēmums nevar atklāt, publiski minamo klientu lokā ir tādas kompānijas kā BMW, BBC, Discovery Networks, Henkel, Novartis, Roche, Lindorff u.c. 2017. gadā uzņēmums atvēra prototipēšanas studiju Liquid Studio Rīgā, lai klientiem palīdzētu pielāgoties mūsdienu biznesa un lietotāju vajadzībām. Tas bija liels solis izaugsmei, jo šogad studijā uzsākti un realizēti interesanti projekti. Spilgti iezīmējas trīs virzieni: mākslīgais intelekts, paplašinātā realitāte un blokķēdes tehnoloģijas. Realizēti projekti, kas ļauj digitālajiem asistentiem, piemēram, \"Amazon Alexa\" un \"Microsoft Cortana\", sarunāties savā starpā, izstrādāts prototips lietotnei Digitālais dvīnis, kas sniedz jaunu pieredzi iepērkoties, neapmeklējot tirdzniecības vietu, kā arī projekti blokķēdes tehnoloģiju jomā. \"Liquid Studio\" komanda regulāri piedalās starptautiskās izstādēs un hakatonos, piemēram, \"Mobile Word Congress 2018\" laikā SAP un \"Apple\" organizētajā hakatonā, kurā no Latvijas piedalījās četri darbinieki, guva ievērojamus panākumus. Tāpat \"Accenture\" šogad Latvijā dažādos izglītojošos pasākumos sniedza ieskatu par Agile metodes pielietošanu, kas paliek aizvien popularāka biznesa vidē. Savukārt Latvijas Investīciju un attīstības aģentūras un Ekonomikas ministrijas rīkotajā konkursā Eksporta un inovācijas balva 2018 kategorijā Eksportspējīgākais komersants lielo/vidējo komercuzņēmumu grupā Accenture Latvijas filiāle ieguva pirmo vietu par IT pakalpojumiem ar augstāko pievienoto vērtību. 2019. gadā uzņēmums plāno augt darbinieku skaita ziņā, kas palīdzēs realizēt un iesaistīties lielāku projektu izstrādē. \"Turpināsim attīstīt, testēt tehnoloģijas un realizēt projektus Liquid Studio. Lielu akcentu arī turpmāk veltīsim aktivitātēm izglītības jomā, lai Latvijā palielinātos IT absolventu skaits, kā arī paplašinātu iespējas cilvēkiem, kuri vēlas mainīt profesiju un pievērsties IT nozarei. Tāpat plānojam aktīvāk sadarboties ar Latvijas startup uzņēmumiem, lai palīdzētu viņiem iziet starptautiskos tirgos,\" norādīja Jegorovs. \"Accenture\" ir starptautisks vadības konsultāciju, tehnoloģisko pakalpojumu un ārpakalpojumu uzņēmums. Uzņēmumā kopumā strādā vairāk nekā 459 000 cilvēki, kas apkalpo klientus vairāk nekā 120 pasaules valstīs. \"Accenture\" Latvijas filiāle ir dibināta 2002. gadā.", "link": "https://www.delfi.lv/bizness/44467736/tehnologijas/50687741/accenture-apgrozijums-latvija-79-6-miljoni-eiro-pelna-7-miljoni"},
{"title": "'Facebook' Rīgā atvērs satura pārskatīšanas centru; nodarbinās 150 'satura sargus'", "category": "Tehnoloģijas", "body": "Tuvāko mēnešu laikā darbības procesu nodrošinātājs – uzņēmums \"CCC\" (Competence Call Center) pēc sociālā tīkla \" Facebook \" pasūtījuma Rīgā atvērs satura pārskatīšanas centru, kurā nākamā gada laikā tiks nodarbināti aptuveni 150 cilvēki, portāls \"Delfi\" uzzināja sarunā ar \"Facebook\" satura politikas risinājumu viceprezidentu Ričardu Alanu. Biroja galvenais uzdevums būs rūpēties par sociālajā tīklā publicētā satura atbilstību \"Facebook\" uzstādīto standartu ievērošanu. Pagaidām ir plānots, ka tas uzraudzīs sociālā tīkla saturu latviešu, igauņu, lietuviešu un krievu valodā, taču nav izslēgts, ka tā darbības loks laika gaitā tiks papildināts. \"Cilvēki, kuri uzskata, ka ir ieraudzījuši portālam neatbilstošu saturu, ziņo par to mums. Tālāk izmantojam kombināciju starp automatizētu un cilvēcisku izskatīšanu. Cilvēka iesaiste tajā ir ļoti, ļoti svarīga, un, iztēlojoties mūsu apmērus, jūs varat noprast ziņojumu skaitlisko apmēru,\" skaidro Alans. \"Šobrīd par \"Facebook\" satura drošību rūpējas aptuveni trīsdesmit tūkstoši cilvēku. Šajā skaitlī ietilpst arī inženieri un tehniskie eksperti, bet ļoti liela proporcija – aptuveni puse – no tiem ir cilvēki, kuri izskata saņemtos ziņojumus,\" viņš turpina. Precizējot, kāda nozīme ir biroja ģeogrāfiskajai lokācijai Rīgā, Alans skaidro, ka, piemēram, ziņojumus par pornogrāfiska satura ierakstiem var izvērtēt arī cilvēks bez konkrētām valodu zināšanām, jo tie galvenokārt satur grafisku informāciju. Savukārt, kad runa ir par tādiem tematiem kā naida runa, ir būtiski, lai saturu izvērtētu cilvēks, kurš pārzina attiecīgo valodu, tāpēc Rīga ir izvēlēta kā piemērota vieta, lai algotu cilvēkus, kuri pārzina nepieciešamās valodas satura izvērtēšanai Austrumeiropā. Reģistrējoties portālā, lietotājs piekrīt tā noteikumiem, kas attiecināti uz daudziem tematiem – sākot ar terorismu, beidzot ar bērnu seksuālo izmantošu. Kaut arī uzņēmuma satura politika ir publiski pieejama jau daudzus gadus, šogad pirmo reizi \"Facebook\" ir publicējuši sīkākas iekšējās  vadlīnijas . Sarunā ar portālu \"Delfi\" Alans uzsvēra, ka investīciju veic Vācijas kompānija \"CCC\", kura biroju Rīgā veido pēc \"Facebook\" pasūtījuma. \"CCC\" galvenais izpilddirektors Ulfs Herbrehters rezumēja: \"Mēs ar lielu prieku atveram jaunu darbības vietu Rīgā sadarbībā ar \"Facebook\", kas jau sen ir mūsu partneris. Tāpat kā mūsu darbības vietās Barselonā un Esenē, arī šeit tiks nodrošināta augstākās kvalitātes darba vide un nozarē vadošais atbalsts komandai, papildinot mūsu plašo pieredzi satura pārskatīšanas jomā.\" ASV sociālās komunikācijas giganta \"Facebook\" tīrā peļņa šā gada trešajā ceturksnī veidojusi 5,14 miljardus dolāru (4,5 miljardus eiro), kas ir par 9% vairāk nekā attiecīgajā laika periodu pērn. \"Facebook\" aktīvo lietotāju skaits ceturksnī palielinājās par 10%, sasniedzot 2,27 miljardus, taču šis kāpums gan bijis nedaudz mazāks par analītiķu prognozēto. Tikmēr uzņēmuma ieņēmumi ceturksnī palielinājušies par 33% un veidojuši 13,7 miljardus dolāru. Savukārt \"Facebook\" izdevumi trešajā ceturksnī pieauguši par 53% - līdz 7,95 miljardiem dolāru, kas galvenokārt tiek skaidrots ar lielākiem izdevumiem sociālā tīkla lietotāju datu aizsardzības uzlabošanai, liecina LETA arhīvs.", "link": "https://www.delfi.lv/bizness/44467736/tehnologijas/50688875/facebook-riga-atvers-satura-parskatisanas-centru-nodarbinas-150-satura-sargus"},
{"title": "'sTARTUp Day 2019' fokusēsies uz mārketinga tēmām, piesaistot runātājus no 'Google', 'Tinder'", "category": "Tehnoloģijas", "body": "\"sTARTUp Day 2019\", kura galvenā tēma ir \"From Zero to Hero\", ir lielākais biznesa festivāls Baltijā, kas no 23. līdz 25. janvārim notiks Igaunijas pilsētā  Tartu . Festivāla pārstāvji ir izziņojuši tā pilno programmu. Festivāla pirmā diena, 23. janvāris, būs veltīts blakus pasākumiem, no kuriem lielākie būs investoru diena un vadītāju diena (\"Investor and Executive Day\"). Savukārt 24. un 25. janvārī būs festivāla galvenās dienas. \"Pirmo reizi festivāla vēsturē mums būs programma ar divām galvenajām pasākuma dienām, un tajā pašā laikā arī paša festivāla kvalitāte būs augstāka. Tas ir kopienas (\"community\") organizēts pasākums, un visas tēmas, kas tajā tiks apspriestas, atspoguļo to, ko mūsu kopiena dara un ko tā vēlas uzlabot,\" par gaidāmo notikumu izsakās \"sTARTUp Day\" vadītājs Ermo Tiks (Ermo Tikk). Festivāls pulcēs 4000 dalībniekus un vairāk nekā 100 runātājus no visas pasaules. Divu dienu laikā festivāla dalībniekiem būs iespēja apmeklēt pasākumus, kas ietvers sevī diskusijas par 19 dažādām tēmām un notiks uz trim skatuvēm, septiņās semināra telpās un plašā demo laukumā, kurā būs iespējams apskatīt dažādu uzņēmumu piedāvāto produkciju. Tāpat tiks piedāvātas ideju prezentāciju (\"pitching\") sacensības un dažādi blakus pasākumi. No mārketinga līdz mākslīgajam intelektam, no kosmosa tehnoloģijām līdz radošajām industrijām – tēmu dažādība garantē to, ka pasākuma apmeklētājiem būs iespēja uzzināt ko jaunu viņu pārstāvētajā biznesā, kā arī iepazīties ar jauniem un aizraujošiem tematiem. Daudzveidīgā programma ietver sevī stāstus no uzņēmuma dibinātājiem, stāstus par neveiksmēm un panākumumiem, kas līdz šim nav tikuši atklāti lielas auditorijas priekšā. \"Ir cilvēki, kas apgalvo, ka  Baltijas  valstis ir spēcīgas tehniskajā ziņā, taču pieredzes dēļ atpaliek biznesa un mārketinga jomās. Šī iemesla dēļ mēs esam izvēlējušies lielāku uzsvaru likt uz mārketinga tēmu, festivālam piesaistot runātājus no tādiem uzņēmumiem kā \" Google \" un \" Tinder \"\", uzsver \"sTARTUp Day\" programmas vadītājs Svens Ilings (Sven Illing). \"sTARTUp Day 2019\" biznesa festivāls tiek organizēts sadarbībā ar Tartu pašvaldību, Tartu Universitāti, Tartu zinātnes parku un Tartu jaunuzņēmumu vidi. \"sTARTUp Day\" ir lielākais biznesa festivās Baltijā, un tā mērķis ir sniegt izdevību jaunuzņēmumu pārstāvjiem iegūt jaunus kontaktus turpmākām sadarbības un investīciju iespējām. Visa festivāla programma pieejama  šeit .", "link": "https://www.delfi.lv/bizness/44467736/tehnologijas/50690613/startup-day-2019-fokusesies-uz-marketinga-temam-piesaistot-runatajus-no-google-tinder"},
{"title": "Latvijā 'Smart-ID' lietotāju skaits pārsniedzis 540 tūkstošus", "category": "Tehnoloģijas", "body": "Tostarp Lietuvā \"Smart-ID\" izmanto 600 000 iedzīvotāju, bet Igaunijā – 370 000. Pakalpojuma lietotāju skaits  Baltijas  valstīs kopš gada sākuma ir palielinājies divas reizes. \"SK ID Solution\" pārstāvji informēja, ka decembrī \"Smart-ID\" risinājumu ir ieviesusi arī \"Luminor Bank\". Līdz ar to šobrīd \"Smart-ID\" ir pieejams triju banku – \"Luminor Bank\", \" Swedbank \" un  SEB  klientiem. \"Smart-ID\" lietotne pieejama tīmekļa vietnē \" Google  play\" un \"App store\". Lietotne pieejama bezmaksas. \"SK ID Solutions\" specializējas starptautiskos e-identitātes risinājumos. Kompānijas risinājumi izmantoti gandrīz 1000 organizācijās, kas sniedz finanšu, veselības aprūpes, izglītības un dažādu citu privātā un valsts sektora e-pakalpojumus.", "link": "https://www.delfi.lv/bizness/44467736/tehnologijas/50688941/latvija-smart-id-lietotaju-skaits-parsniedzis-540-tukstosus"},
{"title": "'TechChill' aicina pieteikties brīvprātīgos", "category": "Tehnoloģijas", "body": "Kļūstot par brīvprātīgo, jauniešiem tiek dota iespēja piedalīties Baltijas lielākajā jaunuzņēmumu tehnoloģiju pasākumā, kas dažu gadu laikā izaudzis no dažiem simtiem dalībnieku līdz diviem tūkstošiem starptautisku apmeklētāju no vairāk nekā 50 valstīm. \" TechChill  2018\" organizēšanā piedalījās vairāk nekā 100 brīvprātīgo no visas pasaules, bet, ņemot vērā, ka pasākums katru gadu pulcē arvien vairāk dalībnieku, pasākuma rīkotāji akcentē brīvprātīgo komandas darba nozīmi un nepieciešamību. Konference pulcē tehnoloģiju entuziastus no visas pasaules, tāpēc, lai veiksmīgi darbotos brīvprātīgo komandā, ir nepieciešamas labas angļu valodas prasmes. Citu valodu prasme tiks vērtēta kā priekšrocība, taču nav obligāta prasība. \"Darbojoties \"TechChill\" brīvprātīgo komandā, es guvu vērtīgas zināšanas par Baltijas jaunuzņēmumu vidi, kā arī guvu ieskatu pasākumu rīkošanā un sapratu, cik sarežģīta ir tik lielu konferenču organizēšana. Papildus tam man bija iespēja satikt domubiedrus, kurus arī interesē gan uzņēmējdarbība, gan ar to saistīti izaicinājumi,\" stāsta Emīls Dārziņš, kurš šobrīd \"TechChill\" komandā darbojas kā pārdošanas vadītājs. Pēc divu gadu pieredzes brīvprātīgo komandā Laila Ratmane pievienosies \"TechChill\" organizatoriem, lai koordinētu šī gada brīvprātīgo darbu. \"Aizraujoši runātāji, inovāciju pasaules entuziasti un iespēja iepazīties ar tik daudz iedvesmojošiem cilvēkiem\". \"Konferencei augot un attīstoties, brīvprātīgo komanda vēl joprojām ir tās nemainīgs papildinājums. Viņu entuziasms un paveiktais darbs ir liels ieguldījums \"TechChill\" nākotnē. Konferences mērķis ir apvienot līdzīgi domājošus cilvēkus, un tāpat kā citiem dalībniekiem, arī brīvprātīgajiem mēs vēlamies sniegt jaunas iespējas un izaicinājumus,\" saka \"TechChill\" vadītāja Kristīne Korņilova. \"TechChill\" konferences laikā gan jaunuzņēmumu vadītājiem un investoriem, gan brīvprātīgajiem ir iespēja dibināt jaunus kontaktus. Darbs brīvprātīgo komandā sniegs pozitīvu pieredzi, jaunus draugus un vērtīgu ieskatu starptautiska pasākuma rīkošanā, taču, iespējams, tas var būt arī izšķirošs solis, lai nākotnē strādātu \"TechChill\" komandā vai arī kādā jaunuzņēmumā. Brīvprātīgajiem ir iespēja bez maksas apmeklēt konferenci, kā arī slēgtos un citus papildu pasākumus. \"TechChill\" aicina ikvienu interesentu vecumā no 16 gadiem un no jebkuras pasaules valsts kļūt par brīvprātīgo. Par brīvprātīgo var pieteikties līdz 13. janvārim  šeit . \"TechChill\" ir kļuvis par gada vērienīgāko un atpazīstamāko Baltijas jaunuzņēmumu vides atbalsta pasākumu, kā ietvaros ir arī iespējas iepazīt daudzsološākos jaunuzņēmumus un ideju autorus no Baltijas valstīm. Pēdējo pāris gadu laikā konference ir strauji attīstījusies – no dažiem simtiem interesentu, šobrīd \"TechChill\" katru gadu pulcē vairāk nekā divus tūkstošus starptautisko apmeklētāju. Nākamā \"TechChill\" konference notiks 2019. gada 21. un 22. februārī, Rīgā.", "link": "https://www.delfi.lv/bizness/44467736/tehnologijas/50715209/techchill-aicina-pieteikties-brivpratigos"},
{"title": "IT nozarē šogad aktuālākā tendence būs latviski runājošie virtuālie asistenti", "category": "Tehnoloģijas", "body": "Viņš sacīja, ka izstrādātāji virtuālos asistentus un tērzēšanas botus ir pietiekami attīstījuši un pārbaudījuši reālos apstākļos, lai runājošās mašīnas varētu darboties ar minimālu cilvēku atbalstu. Tādēļ prognozes liecina, ka gada otrajā pusē aizvien biežāk internetveikalos un citās vietnēs pirmais klientu uzrunās mākslīgā intelekta risinājums. Slaidiņš atzīmēja, ka uzņēmējdarbībā aizvien lielāku lomu ieņems arī vienotās uzņēmumu resursu plānošanas sistēmas. To veicinās gan nepieciešamība maksimāli efektīvi izmantot resursus darbaspēka trūkuma apstākļos, gan aizvien pieaugošā darba mobilitāte. Viņaprāt, darbiniekiem būs daudz jāstrādā ar plānošanas sistēmām, tādēļ tām būs jākļūst intuitīvākām un ērtākām. \"Būtībā resursu vadības programma būs pašapkalpošanās sistēmas ar virtuālu datu apriti, kurās katrs strādājošais varēs pats iegūt nepieciešamo informāciju, nevis lūgt to kādam citam. Līdz ar to darbaspēka resursus varēs izmantot efektīvāk. Dokumentu aprites digitalizāciju paātrinās arī tas, ka 2019.gadā valsts pārvaldei būs jāievieš e-rēķini,\" skaidroja Slaidiņš. Tāpat Slaidiņš uzsvēra, ka nozīmīga tendence būs arī mākslīgā intelekta dziļāka integrēšana ikdienas uzņēmējdarbības procesos - galvenokārt datu analīzes un prognožu rīkos. Kā Slaidiņš norādīja, mākslīgā intelekta un mašīnmācīšanās tehnoloģijas jau ir sasniegušas tādu attīstības līmeni, ka varēs veikt dažādus skaitļošanas un datu apkopošanas uzdevumus bez tiešas cilvēku iesaistes. Aģentūra LETA jau ziņoja, ka programmatūras uzņēmums \"Tilde\" 2017. gadā strādāja ar 5,341 miljona eiro apgrozījumu, kas ir par 34,4% vairāk nekā iepriekšējā gadā, bet kompānijas peļņa pieauga 4,5 reizes un sasniedza 387 823 eiro. \"Tilde\" reģistrēta 1991. gada septembrī, un tās pamatkapitāls ir 30 000 eiro. Kompānija vienādās daļās pieder valdes priekšsēdētājam Andrejam Vasiļjevam un valdes loceklim Uldim Dzenim.", "link": "https://www.delfi.lv/bizness/44467736/tehnologijas/50716861/it-nozare-sogad-aktualaka-tendence-bus-latviski-runajosie-virtualie-asistenti"},
{"title": "Foto: LG prezentē 'CLOi' – nēsājamu 'robotu – spēkavīru'", "category": "Tehnoloģijas", "body": "Tehnoloģiju kompānija  LG Electronics  (LG) lielākajā tehnoloģiju izstādē \"CES 2019\", kas šonedēļ notiek Lasvegasā, prezentējusi nēsājamā robota \"CLOi SuitBot\" atjaunināto versiju, kas palīdzēs cilvēkiem samazināt slodzi celšanās un liekšanās brīdī. LG pārstāvji portālam \"Delfi\" stāstīja, ka robots atbalsta vidukli un pastiprina lietotāja muskuļu spēku, lai samazinātu traumu gūšanas risku un nogurumu brīdī, kad tiek veikti tādi fiziski darbi kā smagu priekšmetu celšana un nolikšana. Robots palielina lietotāja elastību, aktivizējot tā funkciju brīdī, kad nēsātājs saliecas 65 grādu leņķī, bet tā tiek deaktivizēta, nostājoties stāvus. Tāpat izstādē tiks prezentēti arī atjauninātās versijas tādiem robotiem kā \"PorterBot\", \"ServeBot\" un \"CartBot\", kas radīti speciāli tādām vidēm kā lielveikali, lidostas un viesnīcas, lai palīdzētu klientiem transportēt bagāžu, piegādātu ēdienus un nestu iepirkumus. Šiem robotiem ir atjaunināta navigācijas sistēma un uzlabota savienojamība, lai nodrošinātu komunikāciju ar liftiem un automātiskajām durvīm. Savukārt roboti, kas aprīkoti ar skārienjūtīgo ekrānu un balss atpazīšanas tehnoloģiju, spēj atbildēt uz klientu jautājumiem un apstrādāt maksājumus. Tiek uzsvērts, ka šie roboti vēl tikai tuvojas nonākšanai tirgū. LG robotikas biznesa vecākais viceprezidents Ro Dziņseo skaidro, ka robotu piedāvājums norāda uz uzņēmuma apņemšanos tuvā nākotnē pasaulei nodrošināt robotikas risinājumu. \"Pateicoties spējai analizēt un izprast apkārtējo vidi, LG \"CLOi\" pakalpojumu sniegšanas roboti ir būtiska automatizācijas un mākslīgā intelekta izpētes un izstrādes investīciju kulminācija,\" bilst Dziņseo.", "link": "https://www.delfi.lv/bizness/44467736/tehnologijas/50728705/foto-lg-prezente-cloi-nesajamu-robotu-spekaviru"},
{"title": "Foto: Lasvegasā izrāda pasaules jaunāko tehnoloģiju brīnumus", "category": "Tehnoloģijas", "body": "Šonedēļ  Lasvegasā sākusies viena no lielākajām tehnoloģiju izstādēm CES 2019 (\"Consumer Electronics Show\"), kurā savus jaunākos tehnoloģiskos veikumus izrāda vairāk nekā četri tūkstoši uzņēmumu. Uzmanības centrā ir plaši pazīstamas kompānijas ar saviem jaunākajiem veikumiem, piemēram, \"LG\" televizors, kas izbīdās no kastes pēc speciālas podziņas nospiešanas, kā arī mazpazīstami uzņēmumi, kas piedāvā tādus tehnoloģiskos risinājumus kā virtuālais apģērbu pielaikošanas ekrāns, mašīna ar salokāmām kājām, robotizēta drēbju locīšanas mašīna, elektriskais motocikls un citi. Lai gan tehnoloģiju gigants \"Apple\" izstādē nepiedalās, viņš par sevi devis ziņu ar lielu plakātu netālu no izstādes vietas, kas vēsta, ka kompānija tuvākajā laikā pievērsīs lielāku uzmanību \"iPhone\" drošības jautājumiem. Portāls \"Business Insider\" lēš, ka šogad CES 2019 izstādi apmeklēs vairāk nekā 180 tūkstoši apmeklētāju.", "link": "https://www.delfi.lv/bizness/44467736/tehnologijas/50728161/foto-lasvegasa-izrada-pasaules-jaunako-tehnologiju-brinumus"},
{"title": "'Nordigen' nodrošina 'SEB' bankai Baltijā analītiskā risinājuma testēšanu", "category": "Tehnoloģijas", "body": "\" SEB  banka\" Baltijā sadarbojas ar vienu no Latvijas finanšu tehnoloģiju uzņēmumiem \"Nordigen\", lai pārbaudītu \"Nordigen\" darījumu kategorizēšanas un klientu uzvedības analīzes iespējas, veicot šī risinājuma testēšanu. Lai arī jaunā  Eiropas Savienības  direktīva par maksājumu pakalpojumiem (PSD2), kas regulē \"Open Banking\" darbību Eiropā, vēl nav pilnvērtīgi stājusies spēkā, lielākā daļa uz inovāciju ieviešanu orientēto banku jau investē risinājumos un datu analītikā, kas radīs nākotnes vērtību saviem klientiem. \"Esam priecīgi par iespēju sadarboties ar \"SEB\" banku Baltijā un redzēt, kā mūsu risinājumu pārbauda nozares vadošie profesionāļi. \"SEB\" banka koncentrējas tikai uz produktiem, kas viņu klientiem sniedz vērtību. Varam droši teikt, ka visa \"Nordigen\" komanda atbalsta šos mērķus,\" stāsta \"Nordigen\" līdzdibinātājs un izpilddirektors Rolands Mesters. Bankām, kas vēlas ar jaunāko tehnoloģiju iespējām veicināt savu klientu panākumus, pirmajām jāsāk lietot \"Open Banking\" koncepciju un jāizmanto atvērto datu un analītikas sniegtās iespējas. \"SEB\" banka un \"Nordigen\" sadarbības mērķis ir pārbaudīt, kā \"Nordigen\" risinājumi var palīdzēt \"SEB\" bankai un tās klientiem sasniegt biznesa mērķus. \"2018. gadā \"SEB\" Baltijas valstīs aizsāka vairākas \"Open Banking\" aktivitātes, lai atrastu partnerus finanšu tehnoloģiju uzņēmumu vidū. \"Nordigen\" bija viens no pirmajiem uzņēmumiem, kas uzsāka sadarbību ar \"SEB\" banku. Šī pieredze ir ļoti vērtīga, lai saprastu, cik lielā mērā tehnoloģiju izmantošana analītikas attīstīšanā varam izmantot mūsu klientu labā,\" saka \"SEB\" bankas digitālās stratēģijas vadītājs Baltijā Ragnārs Tomla (Ragnar Toomla). \"Nordigen\" ir 2016. gadā dibināts finanšu tehnoloģiju jaunuzņēmums, kura uzdevums ir palīdzēt bankām un aizdevējiem izmantot \"Open Banking\" iespējas. Uzņēmums specializējas kontu datu analīzē, sniedzot darījumu kategorizēšanas un klientu uzvedības vērtēšanas pakalpojumus. Pašlaik \"Nordigen\" darbojas 13 valstīs – Spānijā, Vācijā, Polijā, Čehijā, Zviedrijā, Dānijā, Somijā, Latvijā, Igaunijā, Lietuvā, Austrālijā, Jaunzēlandē un Brazīlijā.", "link": "https://www.delfi.lv/bizness/44467736/tehnologijas/50740323/nordigen-nodrosina-seb-bankai-baltija-analitiska-risinajuma-testesanu"},
{"title": "Skatītākais televīzijas kanāls 2018. gadā bijis TV3", "category": "Tehnoloģijas", "body": "Konsolidētās TV skatītākais televīzijas kanāls 2018.gadā bija  TV3 , kura skatīšanās laika daļa bija 9,7%, informēja pētījumu kompānijā \"Kantar  TNS \". Otrs skatītākais kanāls bija LTV1, kura skatīšanās laika daļa bija 9,3%. Savukārt trešais skatītākais bija kanāls  LNT , kuram veltīti 7,6% no kopējā TV skatīšanās laika. TV3 ir skatītākais kanāls jau vairākus gadus, taču ik gadu, saglabājot līdera pozīcijas, tā skatīšanās laika daļa samazinās: 2016.gadā tā skatīšanās laika daļa bija 12,1%, bet 2017.gadā - 11,3%.", "link": "https://www.delfi.lv/bizness/44467736/tehnologijas/50740401/skatitakais-televizijas-kanals-2018-gada-bijis-tv3"},
{"title": "'Latvijas mobilais telefons' pērn sakaru tīklā investējis 27 miljonus eiro", "category": "Tehnoloģijas", "body": "Mobilo sakaru operators \"Latvijas mobilais telefons\" ( LMT ) pagājušajā gadā tīkla un pakalpojumu attīstībā investējis 27 miljonus eiro, informēja kompānijas preses sekretāre Elīna Lidere. Viņa uzsvēra, ka nozīmīgas investīcijas plānotas arī 2019.gadā - tās galvenokārt būs vērstas uz 5G tehnoloģijas ieviešanu, tostarp 5G prototīkla izveidi un jaunu pakalpojumu izstrādi. Lidere norādīja, ka 2018.gadā LMT turpināja tīkla infrastruktūras attīstību pozitīvas mobilo sakaru lietošanas pieredzes veicināšanai. Gada laikā uzstādītas jaunas vai paplašinātas vairāk nekā 250 bāzes stacijas, fokusējoties uz reģioniem, kur interneta lietošanas intensitāte pieaug tikpat strauji kā Rīgā un tās apkārtnē. Visā Latvijā kopumā uzstādītas 1348 bāzes stacijas. Tāpat Lidere atzīmēja, ka, gatavojoties jaunās 5G mobilo sakaru paaudzes tīkla ieviešanai, pērn LMT testēja 5G tehnoloģiju un sadarbībā ar augstskolām un uzņēmumiem sāka darbu pie 5G pakalpojumu izstrādes. Patlaban vairāk nekā 130 LMT bāzes stacijās ir instalēta programmatūra, kas ļauj sadarboties ar 5G standartiem atbilstošām iekārtām. LMT apgrozījums 2017. gadā pieauga par 3,7% salīdzinājumā ar 2016. gadu un bija 163,664 miljoni eiro, bet kompānijas peļņa palielinājās par 26,2% - līdz 30,674 miljoniem eiro. LMT reģistrēts 1992. gadā kā pirmais mobilo sakaru operators valstī. Kompānijas kapitālā pa 24,5% akciju pieder \"Sonera Holding\" un \"Telia Company\", pa 23% akciju pieder \" Lattelecom \" un Latvijas Valsts radio un televīzijas centram, bet 5% - Privatizācijas aģentūrai.", "link": "https://www.delfi.lv/bizness/44467736/tehnologijas/50766241/latvijas-mobilais-telefons-pern-sakaru-tikla-investejis-27-miljonus-eiro"},
{"title": "LMT nominēts prestižajai 'Global Mobile Awards 2019' balvai", "category": "Tehnoloģijas", "body": "LMT  viedtelevīzija nominēta starptautiskajai nozares balvai \"Global Mobile Awards 2019\" (GLOMO Awards) līdzās tādiem nozares milžiem kā \"Deutsche Telecom\", \"Verizon\" un \"Ericsson\", paziņojusi starptautiskā telekomunikāciju nozares asociācija GSMA. LMT Mājas viedtelevīzija saņēmusi nomināciju divās kategorijās: \"Labākā mobilo tehnoloģiju inovācija\" (Best Mobile Technology Breakthrough) un \" Eiropas  5G celmlauzis\" (European 5G Pioneer). \"Viedtelevīzija, kas darbojas mobilajā platformā, ir viens no mūsu visizaicinošākajiem projektiem, kuru pilnībā attīstījām atbilstoši LMT jaunajai inovāciju stratēģijai. Turklāt tas ir viens no pirmajiem šāda veida risinājumiem Eiropā. Prognozēju, ka līdz ar 5G tīkla attīstību pieprasījums pēc viedtelevīzijas arvien pieaugs. Jau šobrīd katrs ceturtais LMT  Internets  mājai pakalpojuma lietotājs izmanto arī LMT viedtelevīziju. Priecājos, ka mūsu paveikto novērtē arī starptautiskā līmenī,\" pēc nominācijas saņemšanas skaidro Juris Binde, LMT prezidents. Kategorijā \"Eiropas 5G celmlauzis\" līdz ar LMT nominēti tādi telekomunikāciju inovāciju flagmaņi kā \"Deutsche Telekom\", \"Ericsson\", \"Telia Company\" un \"Vodafone\". Savukārt kategorijā \"Labākā mobilo tehnoloģiju inovācija\" līdz ar LMT nominēti \" Huawei \", KT, \"Elisa Corporation\", \"Verizon Wireless & Accenture\". Uzvarētāji tiks paziņoti īpašā ceremonijā 26. februārī \"Mobile World Congress\" laikā Barselonā. \"GLOMO Awards\" ir prestižākā balva mobilo sakaru nozarē, ko pasniedz pasaulē vadošā mobilo sakaru nozares asociācija - GSMA. Kā atzinība par izcilību mobilo sakaru tehnoloģijās tā tiek pasniegta katru gadu kopš 1996. gada. Līdz šim to saņēmuši arī dažādi starptautiski labi atpazīstami zīmoli kā \" Apple \", \" Microsoft \", \" Netflix \", \" Nokia \", \"Huawei\", \" Samsung \", \" Amazone \" un citi.", "link": "https://www.delfi.lv/bizness/44467736/tehnologijas/50768323/lmt-nominets-prestizajai-global-mobile-awards-2019-balvai"},
{"title": "'Olympus' savas 100 gades svinības sāk ar vērienu – 3000 eiro vērtu fotokameru", "category": "Tehnoloģijas", "body": "Japāņu kompānija \" Olympus \" šogad atzīmē savu 100 gadu jubileju un visa gada garumā plāno prezentēt dažādus jaunus un zīmīgus produktus. Pirmais no tiem ir \"OM-D\" sērijas fotoaparātu flagmanis \"E-M1X\", kas paredzēts pamatā sporta pasākumu fotogrāfiem un kas maksās 3000 eiro. \"Olympus OM-D E-M1X\" ir Mikro četru trešdaļu sistēmas fotokamera ar jau iebūvētu papildu baterijas turētāju, līdzīgi kā \"Canon EOS-1D X\" un \"Nikon D5\". Tomēr atšķirībā no iepriekšminētajām 35 mm sensora fotokamerām \"Olympus\" fotosensora diagonāle joprojām ir uz pusi īsāka. Fotokamerai ir 20 megapikseļu sensors un 121 punkta hibrīda fokusa sistēma ar \"inteliģento\" objektu atpazīšanas funkciju. Ņemot vērā, ka šī \"Olympus\" fotokamera ir pakārtota darbības ātrumam, tā spēj uzņemt līdz 18 kadru sekundē ar autofokusu un 60 kadrus sekundē (ar elektronisko slēdzi) ar fiksētu ekspozīciju un fokusa punktu. Īpašs jauninājums šai fotokamerai ir spēja uzņemt īpaši augstas izšķirtspējas – 50 līdz 80 megapikseļu – fotoattēlus, pat neizmantojot statīvu. Šādā gadījumā fotoaparāts uzņem vairākus kadrus, matricu pakustinot pa vienu pikseli un gala attēlu izveidojot no vairākiem uzņemtajiem kadriem. Vēl fotoaparātam ir iebūvētā ND filtra funkcija jeb \"Live ND\", kas ļauj panākt līdz pat piecu soļu ND filtra efektu, kombinējot vairākas ekspozīcijas. Interesanti, ka fotogrāfs gala attēla priekšskatu var uzreiz redzēt ekrānā, vēl pirms fotoslēdža nospiešanas. Neskaitot foto funkcijas, \"Olympus\" ir krietni piestrādājis arī pie \"E-M1X\" video uzņemšanas spējām – aparātam pirmo reizi šīs markas vēsturē ir pieejams paplašinātā dinamiskā diapazona režīms \"OM-Log400\". Izšķirtspēju ziņā \"E-M1X\" spēj filmēt līdz pat 4K izšķirtspējai ar 30 kadriem sekundē (102 Mbps), bet \"FullHD\" izšķirtspējā – līdz 60 kadriem sekundē ar 202 Mbps. Neskaitot 3000 eiro vērto fotokameru, \"Olympus\" paziņoja arī par īpaša teleobjektīva izstrādi – \"150-400mm F4.5 TC1.25x IS Pro\". Tam ir optiskā stabilizācija un iebūvēts 1,25x telekonvektors. 35 mm sistēmas ekvivalentā tas būtu 300 līdz 800 mm fokālā attāluma fotoobjektīvs, bet ar aktivizētu iebūvēto telekonvektoru – 375 līdz 1000 mm. Tāpat \"Olympus\" piedāvās papildu divkārtīgo telekonvektoru, panākot 750 līdz 2000 mm fokālā attāluma fotoobjektīvu 35 mm sistēmas ekvivalentā. \"Olympus OM-D E-M1X\" tirdzniecībā nonāks februārī, bet jaunais teleobjektīvs – tikai 2020. gadā. \"Olympus\" korporācija ir dibināta 1919. gadā un sākotnēji izstrādāja un ražoja mikroskopus un termometrus. Fotoaparātu biznesam \"Olympus\" pievērsās 1936. gadā.", "link": "https://www.delfi.lv/bizness/44467736/tehnologijas/50770143/olympus-savas-100-gades-svinibas-sak-ar-verienu-3000-eiro-vertu-fotokameru"},
{"title": "'Latvijas mobilā telefona' apgrozījums pērn pieaudzis", "category": "Tehnoloģijas", "body": "Mobilo skaru operators \"Latvijas mobilais telefons\" ( LMT ) 2018.gadā strādāja ar 216 miljonu eiro konsolidētu apgrozījumu, kas ir par 6% vairāk nekā iepriekšējā gadā, bet peļņa sasniedza 29 miljonus eiro, informēja LMT Sabiedrisko attiecību daļas vadītājs Valdis Jalinskis. Tostarp EBITDA, kas ir peļņa pirms procentiem, nodokļiem un amortizācijas, palielinājās par trīs miljoniem un sasniedza 66 miljonus eiro. Kā norādīja Jalinskis, pērn LMT palielināja klientu pieslēgumu skaitu līdz 1,29 miljoniem, kas ir par 4% vairāk nekā iepriekšējā gadā, savukārt investīcijas mobilo sakaru tīkla un pakalpojumu attīstībā sasniegušas 27 miljonus eiro. Jalinskis sacīja, ka kopējais datu patēriņš LMT tīklā gada laikā pieauga par 36%, vidējais datu patēriņš decembrī uz vienu mobilo iekārtu sasniedza jau 6,5 gigabaitus mēnesī, savukārt uz vienu interneta pieslēgumu mājai vai birojam - 125 gigabaitus mēnesī. Tāpat 2018.gadā pieauga pieprasījums pēc mobilajiem biznesa risinājumiem. LMT prezidents Juris Binde sacīja, ka mobilo sakaru tehnoloģijas strauji nostiprinās tādās jomās kā mājas televīzijas tirgus, biznesa risinājumi un citās. \"Līdz ar 5G ienākšanu paplašināsies mobilā interneta izmantošana arī industriālajiem pieslēgumiem – darbu automatizēšanai rūpnīcās, veselības aprūpē, lauksaimniecībā, transportā un daudzās citās jomās,\" teica Binde. LMT apgrozījums 2017. gadā pieauga par 3,7% salīdzinājumā ar 2016. gadu un bija 163,664 miljoni eiro, bet kompānijas peļņa palielinājās par 26,2% - līdz 30,674 miljoniem eiro. LMT reģistrēts 1992. gadā kā pirmais mobilo sakaru operators valstī. Kompānijas kapitālā pa 24,5% akciju pieder \"Sonera Holding\" un \"Telia Company\", pa 23% akciju pieder \"Lattelecom\" un Latvijas Valsts radio un televīzijas centram, bet 5% - Privatizācijas aģentūrai.", "link": "https://www.delfi.lv/bizness/44467736/tehnologijas/50774241/latvijas-mobila-telefona-apgrozijums-pern-pieaudzis"},
{"title": "'TechChill' publicējis divu dienu skatuves programmu ar 70 runātājiem", "category": "Tehnoloģijas", "body": "\" TechChill \" dažu gadu laikā ir izaudzis par vienu no gada nozīmīgākajiem pasākumiem Baltijas jaunuzņēmumu vidē, kas jau pēc dažām nedēļām pulcēs 2000 tehnoloģiju interesentu no visas pasaules. Spītējot salam un aukstumam, apmeklētāji divu dienu garumā Baltijas sirdī pārrunās nākotnes tendences tehnoloģiju pasaulē, slēgs investīciju darījumus, meklēs partnerus un ievesmosies no pieredzējušiem jomas pārstāvjiem. Šogad \"TechChill\" programmas fokusā ir tādas tēmas kā ietekme, tehnoloģiju cilvēciskā puse un inovācijas, ko pārstāvēs ap 70 starptautisku runātāju uz divām skatuvēm. \"TechChill\" konferencē, kas norisināsies  VEF  Kultūras pilī 21.-22. februārī, uz galvenās jeb \"Superhero Stage\" kāps jaunuzņēmumu vides pārstāvji un eksperti no visas pasaules, lai diskutētu par tehnoloģiju laikmeta ietekmi ne tikai uz strauji augošo jaunuzņēmumu vidi, bet katru no mums individuāli un sabiedrību kopumā, kā arī jaunuzņēmumu radītajiem produktiem, kas varētu risināt globāli ieilgušas problēmas, kuras iepriekš nav bijis iespējams uzveikt. \" LMT  Founder Stage\" būs iespēja iepazīt reģiona daudzsološāko jaunuzņēmumu idejas \"Fifty Founders Battle\" prezentācijās, kā arī iegūt praktiskus padomus no uzņēmumu dibinātājiem un pārstāvjiem, kuri stāstīs par savu uzņēmējdarbības pieredzi un dalīsies ieteikumos par to, kā būvēt nākamo veiksmes stāstu. Šogad \"TechChill\" programmas fokusā būs tēmas, kas saistītas ar tehnoloģiju laikmeta ietekmi ne tikai uz strauji augošo jaunuzņēmumu vidi, bet katru no mums individuāli un sabiedrību. Nevienam nav šaubu, ka tehnoloģiskās inovācijas atvieglo mūsu ikdienu un paradumus, vienlaikus tās rada arī straujas pārmaiņas un grūti atbildamus jautājumus. \"TechChill\" runātāji meklēs atbildes uz jautājumiem, kā sadzīvot ar uzņēmējdarbības radīto stresu, kā apvienot tehnoloģijas ar dzīves ikdienu, kā inovācijas un digitalizācija ietekmē ekonomikas norises un vai tās būtu jāatbalsta – vai tieši pretēji, jāierobežo – politiskā līmenī, un kādas pārmaiņas varam sagaidīt nozarēs, kas skar mūs visus – medicīnā, pārtikā, pilsētvidē un transportā, komunikācijā un medijos. Pilnu \"TechChill\" programmu var apskatīt  šeit . \"Ir liels lepnums Rīgā pulcēt tehnoloģiju un jaunuzņēmumu vides profesionāļus no visas pasaules. Aicinu ne tikai ieklausīties viņu pieredzē, bet vēl jo svarīgāk – tikties ar šiem cilvēkiem, kamēr viņi vēl ir Rīgā, lai veidotu starptautisku kontaktu tīklu neizbraucot no Rīgas\", saka \"TechChill\" vadītāja Kristīne Korņilova. Ar savu viedokli un pieredzi dalīsies ne tikai jaunuzņēmumu dibinātāji, bet arī pieredzējuši investori, kas iegulda lielos tehnoloģiju uzņēmumos, kuri ir atbildīgi par miljoniem uzņēmuma klientu, eksperti, žurnālisti un lēmumu pieņēmēji. Keisija Kozirkova (Cassie Kozyrkov) no \" Google \" stāstīs arvien pieaugošo datu un mākslīgā intelekta lomu sabiedrības dzīvē; Džinnija Fahsa (Ginny Fahs) no \"Uber\" runās par savu iniciatīvu \"#MovingForward\", kas aicina investorus veikt atbildīgas investīcijas lēmumu pieņemšanā. Stjuarts Rodžerss (Stewart Rogers) no \"VentureBeat\", tehnoloģiju industrijas veterāns un \"Tribe of Why\" līdzdibinātājs, runās par garīgo veselību tehnoloģiju nozarē un uzņēmējdarbībā – aizvien pieaugošās ekspektācijas, darba stundas un sociālo spiedienu vienmēr būt veiksmīgam. Uz skatuves kāps arī jaunuzņēmumu dibinātāji, kuri piedāvās jaunas idejas par to, kā uzlabot un mainīt tradicionālās industrijas, padarot tās atbildīgākas. Vēl viens \"TechChill\" konferences programmas mērķis ir runāt par tehnoloģiju cilvēcisko pusi, problēmām, krīzes situācijām un, kā realitātē izskatās jaunuzņēmēju ikdienas dzīve. Tēmas ietvaros uz skatuves kāps pieredzes bagāti uzņēmēji, kas dalīsies ar godīgiem stāstiem par jaunuzņēmumu dzīves aizkulisēm, veiksmēm un neveiksmēm, izaicinājumiem un izaugsmi, komandas un kultūras veidošanu, tirgus analīzi, pārdošanu un produktu veidošanu. Kristela Krūstuka (Kristel Kruustuk), \"Testlio\" līdzdibinātāja, dalīsies ar uzņēmēju ikdienas izaicinājumiem un, ko nozīmē pamest uzņēmuma vadītāja amatu. Lietuviešu jaunuzņēmuma \"Vinted\", kas nesen saņēma investīcijas 50 miljonu apmērā, vadītāja Milda Mitkute, dalīsies ar savu dibinātājas pieredzes stāstu. Dženifera Kanjamibva (Jennifer Kanyamibwa) no \" Twitter \", dalīsies ar pieredzi spēcīgas komandas un tās kultūras veidošanā. Džošua Sleitons (Joshua Slayton), \"AngelList\" un \"CoinList\" līdzdibinātājs, runās par to, kā atšķiras jaunuzņēmums no jau stabila un pazīstama uzņēmuma, un kā noteikumu izvirzīšana ne vienmēr ir labākā stratēģija jaunuzņēmuma agrīnajā posmā, bet Keisijs Fentons (Casey Fenton), \"Couchsurfing\" dibinātājs, dalīsies pieredzē, kā introverts programmētājs radīja uzņēmumu, kas zināms kā pasaules lielākais uzticamības eksperiments. Viena no konferences tradīcijām ir \"Fifty Founders Battle\" sacensības, kurā 50 daudzsološākie un inovatīvākie jaunuzņēmumi no kopumā 19 valstīm prezentēs savas idejas uz \"LMT Founder Stage\" skatuves. Sacensību dalībnieki pārstāv piecas vertikāles – finanšu tehnoloģijas (\"fintech\"), programmatūra kā pakalpojums (\"SaaS\"), zinātnes tehnoloģijas (\"deep-tech\"), aparatūra un IoT, kā arī sociālās nozares jaunuzņēmumi (\"impact\"). Konferences ietvaros tiks likts fokuss gan uz jaunuzņēmumiem un inovatīvām idejām, gan jau pieredzējušiem ekspertiem, kuru idejas var mainīt sabiedrības domāšanas veidu. \"TechChill\" programma akcentē ne tikai tehnoloģiju cilvēcisko pusi, bet arī tādas inovācijas, kas pārstāv ilgtspējību, mobilitāti, ēdienu, izglītību, zinātnes tehnoloģijām un citām nozarēm, kuras mums ir nepieciešamas, lai samazinātu dažādu problēmu sekas, kuras iepriekš sabiedrība nav varējusi uzveikt.", "link": "https://www.delfi.lv/bizness/44467736/tehnologijas/50790865/techchill-publicejis-divu-dienu-skatuves-programmu-ar-70-runatajiem"},
{"title": "LU pētnieki: sešas inovāciju tendences 2019. gadā", "category": "Tehnoloģijas", "body": "Latvijas Universitātes  zinātnieki – pētniece Līga Brasliņa, profesore Anda Batraga, docente Jeļena Šalkovska, Dr.oec. Ģirts Brasliņš, doktoranti Aija Legzdiņa un Ilgvars Rukers – vairāku gadu garumā padziļināti pētījuši inovāciju fenomenu mūsdienu ekonomikā ne tikai Latvijas, bet arī starptautiskā mērogā. Lai gan pētījumu virsmērķis ir padziļināti pētīt komerciālu veiksmīgu inovāciju kopsakarības, pētnieki ir atklājuši sešas inovāciju tendences, kas aizvien būtiskāk ietekmē patērētāju izvēli ne tikai pasaulē, bet arī Latvijā. Latvijas Universitātes veiktie inovāciju sektora pētījuma rezultāti jau atkārtoti tiek publicēti prestižajā starptautiskajā datu bāzē \"SpringerLink\" un prezentēti starptautiskās zinātniskajās konferencēs ASV. Latvijas Universitātes pētnieku sniegtais inovāciju izpētes pienesums ir unikāls ne tikai Latvijas, bet arī starptautiskās zinātnes kontekstā ar savu holistisko un inovatīvo pieeju inovāciju fenomena izpētei. Portāls \"Delfi\" piedāvā ielūkoties galvenajās inovāciju tendencēs, kas būs aktuālas 2019. gadā.   Patērētājs arvien vairāk izvēlas pieredzi, nevis īpašumu. Materiālās inovācijas sarūk. Patērētāji arvien augstāk novērtē nemateriālās preces, kas sniedz jaunu emocionālu pieredzes piedzīvojumu. Materiālo preču vietā patērētāji priekšroku dod netaustāmam piedzīvojumam, pakalpojumam vai īrei. Patērētāji iegūst milzīgu apjomu informācijas, kas to izglīto par mainīgajiem sociāliem kultūras, ekonomikas procesiem. Pieaugot patērētāju pašapziņai, tiek izdarīti apzinātāki patēriņa lēmumi – arvien vairāk cilvēku izvēlas lietas īrēt, nevis iegādāties tās īpašumā. Izskatās, ka ir pagājis laikmets, kad mantas piederība noteica statusu. Pēc inovāciju patēriņa, mēs novērojam, ka patērētājiem vairs nav dziļu attiecību ar tam piederošajām lietām. Tā vietā ienāk vēlme atrast emocionālu piedzīvojumu. Pašreiz mēs inovāciju pētniecībā redzam paradigmu maiņu. Ja agrāk Āzija izmantoja svešas inovācijas, tad pašlaik viņi rada tās paši. Globālā ekonomikas izaugsme ir piedzīvojusi milzīgu pāreju uz jaunattīstības tirgiem. Tiek prognozēts, ka līdz 2030. gadam Ķīnas ekonomika būs 1,8 reizes lielāka nekā ASV. Šī ekonomika ir strauji augusi laikā, kad attīstītās valstis ir piedzīvojušas salīdzinoši lēnāku izaugsmi. Daudzas attīstītās valstis ir piedzīvojušas zemu iedzīvotāju skaita pieaugumu un progresa trūkumu inovāciju jomā kopš 2008./2009. gada globālās finanšu krīzes. Tiek prognozēts, ka 13 gadu laikā no 2018. līdz 2030. gadam attīstītās ekonomikas reālajā izteiksmē pieaugs par 20%   pusi no izaugsmes līmeņa, ko mēs pieredzējām 13 gadu laikā pirms finanšu krīzes. Arī Ķīnas vietējo uzņēmumu zīmoli, kas tiek pārdoti tikai Ķīnā, ierindojas starp vadošajiem pasaules zīmoliem, piemēram \"Mengniu\" un \"Yili\". Pēc \"Euromonitor\" datiem, 2018. gadā globālo interneta lietotāju skaits sasniedza 3,6 miljardus, kas ir puse pasaules iedzīvotāju. Viena trešā daļa interneta lietotāju dod priekšroku tiešsaistes saziņai, nevis citiem komunikācijas līdzekļiem. Šodien divām trešdaļām pasaules mājsaimniecību pieder viedtālrunis. Savienojamība ir jaunā inovāciju norma, kuru pirms 10 gadiem pat nevarējām novērot. Pēdējo desmit gadu laikā interneta lietotāju skaits ir divkāršojies, dodot iespēju patiesi masveida līdzdalības tehnoloģijai. Šis savienojums ir avots inovācijām, kas saistītas ar tehnoloģisko progresu. Mēs starp strauji augošām inovācijām ieraugām mākslīgā intelekta radītus pakalpojumus, kas ne tikai uzlabo apkalpošanu, bet arī personalizē saziņu ar patērētājiem. Mēs redzam interesantas inovācijas mazumtirdzniecībā, kur tiek ieviesta paplašinātā virtuālā realitāte, un jau gandrīz droši varam prognozēt, ka tuvāko piecu gadu laikā šādas inovācijas nonāks mūsu izpētes lokā kā komerciāli veiksmīgas inovācijas. Jau pēdējo divu gadu laikā esam novērojuši, ka palielinās inovāciju īpatsvars ar veselību un organisma atjaunotni saistītajās patēriņa nozarēs. Tiek prognozēts, ka 2030. gadā 995 miljoni, gandrīz viens miljards cilvēku, būs vecāki par 65 gadiem, no kuriem ceturtdaļa dzīvos Ķīnā. Vēl pieskaitot urbanizāciju, kas prognozē, ka līdz 2030. gadam divas trešdaļas iedzīvotāju dzīvos pilsētās, varam droši teikt, ka veselības jomas inovācijas tikai sāk savu triumfa maršu. Aizvien vairāk starp pieprasītākām precēm parādās ētisku dzīves vērtību saturošas inovācijas. Pieejamās tehnoloģijas un izpratnes palielināšana par vides problēmām ir transformējušas patērētāju uzvedību. Tā kā pasaules iedzīvotāju skaits sasniedz 8 miljardus, demogrāfiskās pārmaiņas apvieno patērētāju dzīvesveidus un lēmumus par pirkumiem. Iedzīvotāju pieaugums un strauja urbanizācija rada spiedienu uz resursiem un vidi. Pēc mūsu novērojumiem, uzņēmumiem tas rada gan problēmas, gan iespējas. Īpaši spilgta inovācija ir Eindhovenas Tehnoloģiju universitātes Nīderlandē radītā pasaulē pirmā aprites ekonomikas automašīna, kura nosaukta par \"Noah\". 3D drukātā automašīna ir gandrīz 100% pārstrādājama, ar daudziem komponentiem, kas izgatavoti no bioloģiskiem materiāliem, piemēram, lina un cukurbietēm.  Automašīnas  kalpošanas laika beigās šasiju, virsbūvi un interjeru var atdalīt un izmantot atkārtoti. Mēs esam novērojuši, ka pieaug ekskluzīvo inovāciju skaits. Patērētāju iesaistīšanās aprites ekonomikā, vēlākas laulības, arvien mazākas ģimenes, rūkoša tendence iegādāties materiālas mantas, globālā līmenī atbrīvo lielāku apjomu brīvo līdzekļu, kas veicina dārgāku un ekskluzīvāku jauno produktu iegādi.", "link": "https://www.delfi.lv/bizness/44467736/tehnologijas/50759425/lu-petnieki-sesas-inovaciju-tendences-2019-gada"},
{"title": "'TechChill' izziņojis 'Fifty Founders battle' finālistus", "category": "Tehnoloģijas", "body": "Viena no ikgadējām \" TechChill \" tradīcijām ir \"Fifty Founders battle\" sacensības, un arī šogad konferences pirmajā dienā uz skatuves kāps 50 jaunuzņēmumu dibinātāji, lai prezentētu savas idejas žūrijas, investoru, mediju un auditorijas priekšā. Kopumā tika saņemti 194 dalībnieku pieteikumi no 35 valstīm. Piecdesmit komandas, kuras piedalīsies cīņā, ir izziņotas. Lai nodrošinātu pieredzējušus žūrijas pārstāvjus sacensību laikā, kā arī pievērstu uzmanību spēcīgākajām nozarēm, šogad \"TechChill\" organizatori nolēma 50 sacensību dalībniekus iedalīt piecās vertikālēs – finanšu tehnoloģijas, zinātnes tehnoloģijas, programmatūra kā pakalpojums (\"SaaS\"), aparatūras un lietu internets, kā arī sociālie jaunuzņēmumi (\"impact\"). Šā gada 21. februārī, konferences pirmās dienas laikā, visas piecdesmit komandas prezentēs savas idejas uz skatuves, katrai no tām tiks dotas 3 minūtes laika. Pieci žūrijas izvirzīti finālisti, katrs pārstāvot vienu no piecām vertikālēm, otrajā dienā uz lielās skatuves cīnīsies par galveno balvu – 10 000 eiro. Jaunuzņēmumu dibinātājiem tiek dota iespēja prezentēt savas idejas ne tikai oficiālajai žūrijai, bet arī starptautiskiem investoriem, biznesa eņģeļiem, akseleratoru pārstāvjiem un medijiem. 10 jaunuzņēmumi, kuri prezentēs savas idejas finanšu tehnoloģijas (\"fintech\") vertikālē: 1. Crassula SME Banking (Latvija) 2. Cryptoprofiler (Šveice) 3. CryptoPolice.com (Latvija) 4. EVOestate.com (Spānija) 5. Hive Identity (Ukraina) 6. Jeff App (Latvija) 7. Manu LT (Lietuva) 8. MPT Pay (Ukraina) 9. Partly (Latvija) 10. TheMonetizr (ASV) 10 jaunuzņēmumi, kuri prezentēs savas idejas zinātnes tehnoloģijas (\"deep-tech\") vertikālē: 1. 100Nuts (Apvienotā Karaliste) 2. Inxelo Technologies Ltd. (Horvātija) 3. NeoSound OU (Vācija) 4. OpenSchool (Latvija) 5. Oppi AI (Somija) 6. Precision Navigation Systems (Igaunija) 7. SleepCircle (Somija) 8. True Insight (Lietuva) 9. VeritaCell (Latvija) 10. You Are My Guide (Itālija) 10 jaunuzņēmumi, kuri prezentēs savas idejas programmatūra kā pakalpojums (\"SaaS\") vertikālē: 1. ARtyline (Baltkrievija) 2. Consorto (Igaunija) 3. eXpact (Igaunija) 4. Fienta (Igaunija) 5. Kipwise (Igaunija) 6. Orocon (Latvija) 7. Popertee (Apvienotā Karaliste) 8. Razzby1 (Lietuva) 9. Sanctifly (Īrija) 10. Ziticity (Lietuva) 10 jaunuzņēmumi, kuri prezentēs savas idejas aparatūru un lietu interneta vertikālē: 1. Capte (Nīderlande) 2. Dear deer eyewear (Lietuva) 3. Drone Pilot (Latvija) 4. HackMotion (Latvija) 5. Journey Defender Limited (Īrija) 6. Louis Desks (Francija) 7. OptiShower (Portugāle) 8. Polisensio (Igaunija) 9. PowerUp Fuel Cells OÜ (Igaunija) 10. Squad Robotics (Apvienotā Karaliste) 10 jaunuzņēmumi, kuri prezentēs savas idejas sociālo jaunuzņēmumu (\"impact\") vertikālē: 1. CastPrint (Latvija) 2. Chili Labs (Latvija) 3. E-volta (Ukraina) 4. Neuroflux (Somija) 5. Petsensus (Honkonga) 6. PlanA.earth (Vācija) 7. Smartcore Enterprise (Tanzānija) 8. StoryTracks (Īrija) 9. Taste.li (Latvija) 10. Vigo (Latvija) Šogad \"TechChill\" jaunuzņēmumu konkursam kopā pieteicās 194 komandas, un tikai 40 (mazāk nekā 20%) no tiem bija Latvijas jaunuzņēmumi. Vispopulārākā izrādījās tieši \"SaaS\" jeb programmatūras kā pakalpojuma vertikāle, saņemot 64 pieteikums. \"TechChill\" katru gadu kļūst arvien starptautiskāks notikums, un pasākuma organizatori ir ļoti priecīgi redzēt pieteikumus no tādām valstīm kā Tanzānija, Meksika, Gana, Argentīna, Libāna un citām; šogad pieteikumi tika saņemti no kopumā 35 dažādām valstīm. Lielākā daļa jaunuzņēmumu ir agrīnajā stadijā, un dibināti nesen – 43% tika dibināti 2018. gadā, bet 33% savu darbību uzsāka 2017. gadā. Dalība konkursā jau vēsturiski tiek uzskatīta kā pamats nākotnes panākumiem. Pirmo sacensību uzvarētājs \" Infogr.am \" ir viens no veiksmīgākajiem Latvijas jaunuzņēmumiem, kurš pirms vairāk nekā gada noslēdza veiksmīgu apvienošanās darījumu ar \"Prezi\". Citi jaunuzņēmumi, piemēram, \"TrackDuck\", \"Edurio\", \"Nordigen\", un \"Sprayprinter\" turpina sevi pierādīt starptautiskajā tirgū: \"SprayPrinter\" šobrīd ir pārvācies uz Silīcija ieleju un šogad dalīsies ar savu pieredzi \"TechChill\" konferencē, \"Anatomy Next\", kuri uzvarēja pagājušajā gadā, šobrīd sadarbojas ar  NATO , bet \"Nordigen\" rudenī paziņoja par 700 tūkstošu investīciju piesaisti no \"Seedcamp\" un \"Inventure\".", "link": "https://www.delfi.lv/bizness/44467736/tehnologijas/50782775/techchill-izzinojis-fifty-founders-battle-finalistus"},
{"title": "LMT plāno palielināt eksporta īpatsvaru apgrozījumā līdz 30%", "category": "Tehnoloģijas", "body": "Mobilo sakaru operators \"Latvijas mobilais telefons\" ( LMT ), sekojot nozares tendencēm, plāno palielināt eksporta īpatsvaru apgrozījumā līdz 30%, otrdien žurnālistiem sacīja LMT prezidents Juris Binde. Viņš norādīja, ka līdz ar mobilā interneta straujo izplatību un 5G tehnoloģiju ieviešanu telekomunikāciju nozare piedzīvo nozīmīgas pārmaiņas, un šis ir brīdis, kuru, gudri izmantojot, var attīstīt kompetenci un gūt papildu ienākumus mobilo tehnoloģiju jomā no eksporta tirgiem. \"Visi vajadzīgie priekšnoteikumi mums jau ir - gan viens no pasaulē efektīvākajiem tīkliem, gan zinoši speciālisti, kas ik dienas rada inovatīvas idejas un, sadarbojoties ar partneriem, atrod veidus to realizācijai,\" atzīmēja Binde. Viņš piebilda, ka elektronisko sakaru joma mainīsies, īpaši mobilo sakaru joma. Taču, lai mobilo sakaru operatori kļūtu par mobilitātes visaptverošās saziņas nodrošinātāju, nākotnē galvenais uzsvars jāliek uz 5G tehnoloģiju attīstību. Savukārt LMT viceprezidents Ingmārs Pūķis atzīmēja, ka potenciālo klientu uzrunāšanai ārvalstīs un eksporta tirgu paplašināšanai kompānija otro gadu piedalīsies pasaulē vadošajā mobilo tehnoloģiju izstādē \"Mobile World Congerss\" Spānijā, Barselonā. Pēc Pūķa teiktā, minētajā pasākumā LMT iepazīstinās ar tehnoloģiju inovācijām četros virzienos: produkti citiem operatoriem, kurā interesentiem piedāvās zvanu centrāles risinājumus mobilajā tīklā un viedtelevīziju, digitālo ceļu un savienoto auto tehnoloģijās, intelektuālā transporta platformu, viedo gājēju pāreju un 5G digitalizēto ceļu infrastruktūru. Vienlaikus lietu interneta kategorijā LMT iepazīstinās ar sensoriem un vārtejām, bet dronu kategorijā ar droniem, kurus var izmantot glābšanas darbiem un satiksmes pārvaldībai. \"Mobile World Congerss\" šogad notiks no 25. līdz 28.februārim. Kongress ik gadu pulcē vairāk nekā 110 000 apmeklētāju, dalībnieku un lektoru. Izstādē ierīču ražotāji, pakalpojumu sniedzēji un izstrādātāji prezentē jaunākos sasniegumus. 2018. gadā LMT strādāja ar 216 miljonu eiro konsolidētu apgrozījumu, kas ir par 6% vairāk nekā iepriekšējā gadā, bet grupas peļņa sasniedza 29 miljonus eiro. Tostarp kompānijas EBITDA, kas ir peļņa pirms procentiem, nodokļiem un amortizācijas, palielinājās par trim miljoniem un sasniedza 66 miljonus eiro. LMT reģistrēts 1992. gadā kā pirmais mobilo sakaru operators valstī. Kompānijas kapitālā pa 24,5% akciju pieder \"Sonera Holding\" un \"Telia Company\", pa 23% akciju pieder \" Lattelecom \" un Latvijas Valsts radio un televīzijas centram, bet 5% - Privatizācijas aģentūrai.", "link": "https://www.delfi.lv/bizness/44467736/tehnologijas/50803901/lmt-plano-palielinat-eksporta-ipatsvaru-apgrozijuma-lidz-30"},
{"title": "Katrs otrais interneta lietotājs ir saskāries ar pārkāpumiem internetā", "category": "Tehnoloģijas", "body": "Atzīmējot ikgadējo Vispasaules Drošāka interneta dienu, Latvijas Drošāka interneta centrs 2019. gadā aicina interneta lietotājus pievērst uzmanību nelegālajam saturam un pārkāpumiem internetā, par to ziņojot vai saņemot eksperta konsultācijas jaunajā \"Drošs  Internets \" mobilajā lietotnē. Centra un pētījumu kompānijas \"Norstat Latvija\" kopīgi veiktajā aptaujā noskaidrots, ka katrs otrais respondents ir saskāries ar pārkāpumiem internetā. Pārkāpumu vidū ir internetā piedzīvota šantāža vai draudi, finanšu krāpšanas shēmas upura loma, piedzīvota emocionālā vardarbība, manīta pornogrāfija bez vecumu ierobežojoša brīdinājuma vai saskarsme ar nelegālo pornogrāfiju. Tāpat 15% jeb katrs septītais atzīst, ka internetā iepazinies ar cilvēku, kurš, izmantojot viltus profilu, izlicies par kādu citu. Tikmēr 47% aptaujāto atzīst, ka, iespējams, arī viņu bērni ir nonākuši līdzīgās situācijas, tikai viņi par tām nav informēti. Diemžēl 39% vecāku nemaz nav interesējušies, vai bērnam ir bijusi kāda negatīva pieredze, izmantojot internetu. Aicinot uz atbildīgu interneta lietošanu un līdzdalību internetā konstatēto pārkāpumu mazināšanā, lai palīdzētu gan sev, gan bērniem, Latvijas Drošāka interneta centrs aizsācis sociālo kampaņu \"Cērt saknē!\". \"Diemžēl joprojām ir daudzi, kuri, nonākot nepatīkamā situācijā interneta vidē vai pamanot pārkāpumu, izvēlas par to neziņot vai nezina, kā rīkoties, lai pasargātu sevi un līdzcilvēkus. Tomēr jāuzsver, ka drošas interneta vides veidošanā svarīga ir katra interneta lietotāja iesaiste un visu pušu sadarbība,\" informē Maija Katkovska, Latvijas Drošāka interneta centra vadītāja. \"Centrs saņem vidēji 500 ziņojumus gadā par pamanītiem pārkāpumiem internetā, un mūsu atbildība ir sniegt atbalstu katram interneta lietotājam sarežģītajā situācijā – ir reizes, kad pietiek ar konsultāciju, bet ir gadījumi, kad jāiesaista tiesībsargājošās institūcijas vai sociālo tīklu administrācija. Prognozējam, ka, pateicoties jaunajai mobilajai lietotnei, ziņojumu aktivitāte būs augstāka, jo lietotne piedāvā ērtu un vienkāršu veidu, kā ziņot par pārkāpumiem internetā vai saņemt konsultāciju. Ir iespēja ziņot arī anonīmi,\" norāda Katkovska. \"Drošs Internets\" mobilā lietotne ir rīks un atbalsta instruments, kurā iespējams ziņot par tādiem gadījumiem kā emocionālā vardarbība vai finanšu krāpniecība, par bērnu seksuālu izmatošanu saturošiem materiāliem un citu nelegālu saturu. Lietotne piedāvā arī iespēju atrast atbildes uz visbiežāk uzdotajiem jautājumiem, piemēram, kā rīkoties, ja kāds piekļuvis sociālā tīkla kontam un nomainījis paroli, kā ierobežot piekļuvi bērniem nevēlamam interneta saturam un, ko darīt, ja tiek veikta šantāža par kailfoto. Lietotnē tāpat ir apkopotas saites populārākajos sociālajos tīklos ar noderīgu informāciju par privātuma iestatījumiem, kontroles rīkiem un ieteicamo rīcību problēmu gadījumos. Līdzšinējā Latvijas Drošāka interneta centra pieredze liecina, ka visbiežāk tiek saņemti ziņojumi vai palīdzības lūgumi brīžos, kad tiek īstenota naudas izspiešana, lai netiktu publicēti cietušajam kompromitējoši materiāli. Nereti arī vecāki vēršas pēc palīdzības, jo viņu atvases ir cietušas no kibermobinga.", "link": "https://www.delfi.lv/bizness/44467736/tehnologijas/50804663/katrs-otrais-interneta-lietotajs-ir-saskaries-ar-parkapumiem-interneta"},
{"title": "Dronu ražotājs 'Aerones' piesaistījis divu miljonu eiro investīcijas", "category": "Tehnoloģijas", "body": "Riska kapitāla fonds \"Expansion Capital AIFP\" ir veicis pirmo investīciju vairāk nekā divu miljonu eiro apmērā no fonda \"INEC1 AIF\", ieguldot līdzekļus augstas veiktspējas dronu iegādes līdzfinansēšanā un darbības attīstīšanā – uzņēmumā \"Aerones Nordic\". Tā vienlaikus ir arī \"Attīstības finanšu institūcijas  Altum \" pirmā investīcija no jaunās – ceturtās paaudzes riska kapitāla fondiem. Ar \"Expansion Capital\" investīciju palīdzību \"Aerones Nordic\" plāno attīstīt industriālo dronu pakalpojumu eksportu Skandināvijas un Baltijas valstīs. Skandināvijas valstis būs galvenais eksporta tirgus, jo tur pašreiz jau ir uzbūvēti vairāk nekā pieci tūkstoši vēja turbīnu. Piemēram, Zviedrija plāno tuvāko 20 gadu laikā pilnībā pāriet uz atjaunojamās enerģijas izmantošanu un ir viena no vadošajām  Eiropas Savienības  valstīm vēja enerģijas ražošanā. Izmantojot augstas veiktspējas dronus, uzņēmums nodrošinās vēja turbīnu apkopi, tostarp veiks turbīnu mazgāšanu, atledošanu un pārklāšanu ar īpašiem aizsardzības materiāliem. Pakalpojuma unikalitāte slēpjas faktā, ka līdz šim vēja turbīnu apkopē tiek izmantots cilvēku darbaspēks vai arī helikopteri, piemēram, atledošanas pakalpojuma veikšanai. Abas izmantotās metodes ir salīdzinoši dārgas un arī bīstamas, jo mūsdienu vēja turbīnu augstums pārsniedz 100 un pat 200 metru augstumu. Latvijas ražotāja \"Aerones\" izstrādātie industriālie droni jau ir izpelnījušies atzinību inovatīvo uzņēmumu kapitāla piesaistes forumos. Tāpat arī vēja turbīnu ražotāji un vēja parku īpašnieki gan Eiropā, gan Ziemeļamerikā ir pauduši interesi par \"Aerones\" dronu izmantošanu vēja turbīnu mazgāšanā, atledošanā un pārklāšanā. \"Aerones\" droni spēj nodrošināt salīdzinoši lētu un efektīvu vēja turbīnu apkalpošanu. Ņemot vērā, ka \"Aerones\" droniem elektrības un mazgāšanas šķidrumu padeve tiek nodrošināta ar kabeļu palīdzību no zemes, darbu veikšanas ilgums nav ierobežots. Papildus tam dronos tiek izmantoti arī robotizēti manipulatori un augstas izšķirtspējas kameras, kas ļauj paveikt apkopes darbus precīzi un kvalitatīvi. Vienu vēja turbīnu drona komanda spēj apkalpot pāris stundu laikā. \"\"Aerones Nordic\" uzdevums ir unikāls, jo šāda veida pakalpojumu pašreiz pasaulē nespēj nodrošināt neviens uzņēmums. Protams, vēja turbīnu industrija skatās uz mums ar lielu interesi, tāpēc ir būtiski, ka ar \"Altum\" un \"Expansion Capital\" fonda atbalstu ir iespēja attīstīt uzņēmumu faktiski brīvā tirgus nišā un tieši šajā brīdī,\" teic \"Aerones Nordic\" valdes priekšsēdētājs Jānis Zemītis. \"Mēs redzam, ka pasaulē ir milzīgs pieprasījums vēja turbīnu apkopes pakalpojumam ar dronu palīdzību. Pastāvīgi veicam pārrunas ar globālajiem vēja turbīnu ražotājiem un arī galvenajiem vēja parku īpašniekiem un operatoriem ne tikai Eiropā, bet arī Ziemeļamerikā. Ilgtermiņā mūsu ambīcija ir izaugt no reģionāla pakalpojumu sniedzēja līdz globālam tirgus spēlētājam. Pateicoties investīcijai, uzņēmums pašlaik strauji attīstās, tāpēc plāno ievērojami palielināt darbinieku skaitu. Īpaši aktuāla būs darbinieku piesaiste tādās profesijās kā elektroniķi, programmētāji, dronu piloti un citi,\" norāda Zemītis. \"\"Expansion Capital\", kā ierasti, ir izvērtējis biznesa potenciālu un, saskatot tā kapacitāti, ir ieguldījis līdzekļus šajā nākotnes projektā. \"Aerones Nordic\" projekts šobrīd viennozīmīgi vēl nekvalificētos banku finansējumam, bet mēs uzskatām, ka tieši šādi, inovatīvi projekti var veidot ilgtspējīgu Latvijas tautsaimniecības attīstību un veicināt tās konkurētspējas celšanu globālā mērogā. Tieši tāpēc \"Expansion Capital\" ieguldījumi inovācijās, pēc Latvijas nacionālās politikas pamatnostādnēm, kuru mērķis ir augstas pievienotās vērtības eksporta apjoma palielināšana, ir arī mūsu pārliecība projektu izvēlē gan šobrīd, gan turpmāk,\" norāda \"Expansion Capital AIFP\" valdes priekšsēdētājs Ēriks Fricsons. \"Expansion Capital\" ir viens no \"Altum\" finansētajiem sēklas un sākuma kapitāla fondiem, kas ar investīciju uzņēmumā \"Aerones\" ir uzsācis īstenot arī ceturtās paaudzes riska kapitāla fondu programmu. \"Altum\" valdes loceklis Juris Vaskāns vēsta, ka \"\"Expansion Capital\" investīcija uzņēmumā \"Aerones\" ir izcils piemērs tam, kā valsts atbalsta finanšu instrumenti var sekmēt inovatīvu, strauji augošu uzņēmumu izaugsmi. Turklāt redzam, ka arvien aktīvāk finanšu instrumentus izmanto pakalpojumu sfērā strādājoši uzņēmumi, kuru bizness ir orientēts uz eksportu.", "link": "https://www.delfi.lv/bizness/44467736/tehnologijas/50832265/dronu-razotajs-aerones-piesaistijis-divu-miljonu-eiro-investicijas"},
{"title": "'Krāniņu svastika': 'Slack' jaunais logo sasmīdina ļaudis", "category": "Tehnoloģijas", "body": "\"Slack\" kompānijas paziņojumā skaidro, ka tās iepriekšējais logo, kuru rotāja 11 dažādu krāsu elementi, bijis pārlieku sarežģīts. Jaunajā logo atstātas četras krāsas, kā arī izmainītas logo elementu leņķu attiecības, kas tagad kļuvušas vienkāršākas. \"Es pazīstu \"Slack\" darbiniekus, viņi ir gudri, spējīgi un gādīgi cilvēki. Bet, kad jūs dzirdat vārdus \"no krāniņiem veidota svastika\", tie savā ziņā ir jaunā logo beigas,\" tviterī rakstīja dizaineris Karters Baksters. Globālie startapi, mainot vizuālo identitāti, regulāri nonāk soctīklotāju nežēlastībā. Tā \"Uber\" jaunais logo 2012. gadā tika salīdzināts ar zemo cenu lielveikalu izkārtni, bet \"Airbnb\" jaunā vizuālā identitāte 2016. gadā tika pielīdzināta drīzāk kā sieviešu veselības centram atbilstoša. \"Slack\" komentārus par dizaina kritiku portālam \"Buzzfeed\" atteicās komentēt. Uzņēmums sākotnēji 2009. gadā tika dibināts kā neliela un oriģināla spēļu kompānija. Tiesa, plāni par spēļu kompāniju piedzīvoja neveiksmi. Tāpēc jau 2013. gadā uzņēmums nolēma izveidot ziņapmaiņas rīku \"Slack\".", "link": "https://www.delfi.lv/bizness/44467736/tehnologijas/50809159/kraninu-svastika-slack-jaunais-logo-sasmidina-laudis"},
{"title": "Tehnoloģiskā progresa ietekmē, iespējams, augs bezdarbs mazkvalificēto iedzīvotāju vidū", "category": "Tehnoloģijas", "body": "Tehnoloģiskā progresa ietekmē pastāv varbūtība palielināties bezdarbam mazkvalificēto iedzīvotāju vidū, ceturtdien diskusijā par digitalizācijas ietekmi uz darba tirgu atzina  Labklājības ministrijas  valsts sekretārs Ingus Alliks. Viņš norādīja, ka nodarbinātību ietekmē ne tikai globalizācija un demogrāfiskās tendences, bet arī digitalizācija un robotizācija, tādējādi viena no lielākajām nākotnes bažām ir bezdarba līmeņa pieaugums, jo īpaši mazkvalificēto iedzīvotāju vidū, kā arī vidējās kvalifikācijas profesiju automatizācija un rutīnas darba vietu izzušana. Tajā pašā laikā Alliks arī atzīmēja, ka visus darbus nevarēs automatizēt vai aizstāt ar mākslīgo intelektu, tostarp, piemēram, darbus, kuros ir nepieciešamas komunikācijas prasmes, kritiskā domāšana, spēja risināt problēmas un plānošanas iemaņas, kā arī saskarsme ar cilvēkiem. Viņš uzsvēra, ka tehnoloģiju attīstības ietekmē cilvēkiem jāspēj pārkvalificēties, tādējādi jāstiprina pieaugušo izglītības iespējas un karjeras pakalpojumi, jāpielāgo duālās izglītības sistēmas, jāatjauno profesionālās izglītības saturu, jānodrošina modulārās izglītības iespējas, kā arī iespēju prasmes pilnveidot ārpus formālās izglītības sistēmas ietvara. Arī Latvijas Personāla vadīšanas asociācijas (LPVA) direktore Eva Selga atzina, ka iedzīvotājiem ir jāveido jaunas prasmes un jāveicina izglītošanos, jo digitalizācija mainīs katra cilvēka dzīvi. Viņa minēja, ka nākotnē 30% no darba paveiks tehnoloģijas. \"Būtiskākais ir kritiskā domāšana, prasme mācīties un spēja pasniegt savu informāciju saprotami multikulturālai auditorijai,\" teica Selga. Tāpat arī \" Lattelecom \" Personāla vadības dienesta direktore Ingrīda Rone sacīja, ka robotizācijas un automatizācijas ietekmē darba tirgū jau tuvākajā nākotnē cilvēki varētu strādāt tikai tādu darbu, kam ir augsta pievienotā vērtība. \"Jautājums, vai es kā cilvēks esmu gatavs kaut ko mainīt savos paradumus, savā ikdienā un sākt savu dzīvi no nulles,\" viņa sacīja, pieļaujot, ka ar šādu dilemmu tuvākajā nākotnē saskarsies daudzi cilvēki darbaspējīgā vecumā. Viņa arī pauda pārliecību, ka ir būtiski valstiskā līmenī atbalstīt uzņēmumus, kuri pārkvalificē darbiniekus no viena aroda citā un palīdz radīt nākotnē nepieciešamās profesijas. Savukārt  Latvijas Darba devēju konfederācija  (LDDK) ģenerāldirektore  Līga Meņģelsone  atzina, ka strauji pieaugošais darbaspēka trūkums, tehnoloģisko inovāciju pieejamība un tehnoloģiskais progress darba devējiem Latvijā liek meklēt jaunus un inovatīvus risinājumus. Viņa arī minēja, ka liela nozīme ir darbinieku motivācijai un spējai mācīties - darba devējiem nepieciešami inteliģenti darbinieki, kas spēj mācīties un piemēroties jauniem apstākļiem, domāt loģiski, kā arī uzņemties atbildību, cilvēki ar līdera dotībām un tādi, kas spēj strādāt komandā. \"Darba devēji ļoti daudz iesaistās darba vidē balstītās apmācībās, investē darbiniekos jau šodien un viss, kas ir saistīts ar digitālām prasmēm, ir šīs dienas aktualitāte,\" sacīja Meņģelsone, vienlaikus piebilstot, ka cilvēkus ar zemu izglītības līmeni ir grūtāk pārkvalificēt uz darbu tehnoloģiski ietilpīgās profesijās. Jau vēstīts, ka ceturtdien Rīgā notika diskusija \"Cik darba vietas Latvijā aizstās tehnoloģijas?\".", "link": "https://www.delfi.lv/bizness/44467736/tehnologijas/50810291/tehnologiska-progresa-ietekme-iespejams-augs-bezdarbs-mazkvalificeto-iedzivotaju-vidu"},
{"title": "Bērni un tehnoloģijas – 'TechChill' ietvaros spriedīs, kā audzināt nākotnes paaudzi", "category": "Tehnoloģijas", "body": "Liela daļa mūsdienu vecāku satraucas par to, kā bērniem veidot pozitīvas attiecības ar tehnoloģijām. No vienas puses, ir pietiekami daudz pētījumu, kas vērš uzmanību uz riskiem, ko bērniem rada pārāk daudz nekontrolēti pavadīta laika pie ekrāniem, portālam \"Delfi\" stāsta konferences \" TechChill \" rīkotāji. Jau šobrīd darba tirgū IT speciālisti ir viena no pieprasītākajam profesijām un pētījumi, kā norāda rīkotāji, pierāda, ka šī tendence nākotnē tikai pieaugs. Turklāt tehnoloģijas jau šobrīd ir pašsaprotama daļa no bērnu ikdienas, kas pilda ne tikai izklaides funkciju, bet arī dod iespēju apgūt jaunas zināšanas un prasmes, efektīvāk atrast informāciju un kontaktēties ar citiem. Pēc nepilnām divām nedēļām Rīgā, 21.-22. februārī, norisināsies starptautiskais tehnoloģiju notikums \"TechChill\", kas pulcēs 2000 dalībniekus no visas pasaules. Ar mērķi veicināt tehnoloģiju nozares pasākumu pieejamību arī vecākiem, kā arī atbalstītu bērnu izglītības iespējas tehnoloģiju pasaulē, \"TechChill\" ietvaros būs pieejama ģimenes telpa \"Future Founders Playground\", kurā būs gan atpūtas zona jaunajiem vecākiem ar zīdaiņu vecuma bērniem, gan spēļu zona mazākajiem, gan arī regulāras ekspertu vadītas darbnīcas pirmsskolas un skolas vecuma bērniem. Bezmaksas darbnīcās bērni varēs apgūt programmēšanas un robotikas pamatus, iepazīt virtuālo realitāti un izmēģināt dažādas tehnoloģijas praksē. Organizatori atgādina, ka bērniem līdz 12 gadiem ieeja \"TechChill\" ir bez maksas, apmeklējot pasākumu vecāka vai aizbildņa ar derīgu pasākuma biļeti pavadībā. \"Bērniem kopumā ir ļoti liela interese par tehnoloģijām, viņi labi spēj orientēties skārienjūtīgās ierīcēs. Ja skolā uzdevumu varēs atrisināt ar tehnoloģiju palīdzību vai izmantot to citādi mācību stundā, bērni būs sajūsmā. Ja mācību darbā tiktu vairāk integrētas tehnoloģijas dažādos priekšmetos, skolēniem būtu lielāka motivācija mācīties un līdz ar to labāki rezultāti. Lai ieinteresētu skolēnus izvēlēties IT specialitāti, liela nozīme ir intereses radīšanai par IT jomu jau sākumskolas vecumā. Vidusskolas vecuma posmā var būt par vēlu, jo daļai jauniešu ir radušies stereotipi par to, ka tas ir sarežģīti un nav viņiem piemērots,\" uzsver Learn IT vadītāja un dibinātāja Linda Sinka. Sinka stāsta, ka, apgūstot programmēšanas pamatus, skolēni attīsta loģisko un algoritmisko domāšanu, radošumu un sadarbību. \"Pateicoties modernām programmēšanas vidēm, skolēni saprotamā veidā, salīdzinoši īsā laikā var izveidot interaktīvus stāstus, spēles, animācijas,tīmekļa vietnes, mobilās lietotnes un citas programmas. Jā arī nākotnē bērns neizvēlēsies IT profesiju, šis prasmes noderēs jebkurā citā profesijā. Tāpat kā ar sporta, mūzikas vai mākslas nodarbības, apmeklējot šos pulciņus tas uzreiz nenozīmē, ka bērns kļūs par profesionālu mūziķi, sportistu vai mākslinieku. Šīs visas nodarbības attīsta jaunas prasmes un palīdzēs bērnam saprast, kas viņam padodas un ko padziļināti apgūt nākotnē,\" uzskata Sinka. Jau vēstīts, ka \"Cālis.lv\"  iepriekš piedāvāja ielūkoties ASV Pediatrijas akadēmijas ieteikumos  vecākiem par to, kas būtu jāzina par jaunāko tehnoloģiju lietošanu. Ar jaunākajiem pētījumiem portāla un veselības centra \"Vivendi\" kopīgi organizētās Vecāku skolas lekcijā topošās un jaunās mammas iepazīstināja pediatrs Egils Zālītis.", "link": "https://www.delfi.lv/bizness/44467736/tehnologijas/50834665/berni-un-tehnologijas-techchill-ietvaros-spriedis-ka-audzinat-nakotnes-paaudzi"},
{"title": "Foto: Latvijā prezentē robotu – putekļsūcēju ar pašiztīrošos atkritumu tvertni", "category": "Tehnoloģijas", "body": "Robots izmanto īpašu bāzes staciju, kurā iebūvēta papildus atkritumu tvertne. Robotam atgriežoties uz bāzes stācijas, tā aktivizē iekšējo putekļsūcēju, kas iztīra robota tvertni. Šādi robots var pilnībā autonomi darboties līdz pt 30 tīrīšanas reizēm. Kad bāzes stacijas tvertne ir pilna lietotājam jānomaina atkritumu maisiņš, līdzīgi kā parastajā putekļsūcējā. \"Roomba\" i7+ ir aprīkota ar jaudīgāku procesoru, kas palīdz robotam vieglāk orientēties sarežģitās telpās. Navigācijai telpā robots izmanto gan dažādus sensorus, gan kameru, kas ļauj tam \"uzzīmēt\" telpas plānojumu. Jaunā robota cena ar pašiztīrošo bāzes staciju ir 1200 eiro. Robots pieejams arī bez šīs bāzes stacijas.", "link": "https://www.delfi.lv/bizness/44467736/tehnologijas/50834401/foto-latvija-prezente-robotu-puteklsuceju-ar-pasiztirosos-atkritumu-tvertni"},
{"title": "ASV brīdinājumu nesadarboties ar 'Huawei' Eiropā pagaidām nesadzird, tostarp Latvijā", "category": "Tehnoloģijas", "body": "Neskatoties uz  ASV  brīdinājumu, tostarp nedēļas nogalē notikušajā Minhenes drošības konferencē, 5G ieviešanā ar Ķīnas tehnoloģiju milzi \" Huawei \" labāk nesadarboties, Eiropas valstis un telekomunikāciju uzņēmumi pret to izturas piesardzīgi. Tai skaitā \"Bite Latvija\" sadarbības plānus ar \"Huawei\" pārskatīt negrasās. Vairākās Eiropas valstīs, tostarp Lielbritānijā, Francijā, Itālijā, Vācijā, Polijā, Čehijā, noritējušas valdības līmeņa diskusijas par drošības risku, kuru varētu radīt \"Huawei\" darbība 5G tīklā. Bažas radījis ASV brīdinājums, ka  Ķīna  varētu izmantot likumdošanu, liekot \"Huawei\" nodrošināt tehnoloģiju spiegošanai vai nesankcionētai datu piekļuvei. Kā intervijā portālam \"Delfi\" norādīja \"Huawei\" viceprezidents Mika Laude, pagaidām Latvijas drošības iestādes un valdības pārstāvji uzņēmumu nav uzaicinājuši uz sarunām, kā arī nav prasījuši sniegt kādu papildu informāciju. Neskatoties pat uz publiski viegli manāmo ASV spiedienu, reakcija citu valstu starpā nav bijusi vienbalsīgi piekrītoša. Tā līdzīga mēroga ierobežojumus, liedzot \"Huawei\" piekļuvi 5G izstrādei, no lielvalstīm piemērojušas vien Austrālija un Jaunzēlande. Arī nedēļas nogalē notikušajā prestižajā Minhenes drošības konferencē ASV viceprezidents Maiks Penss mudināja partnerus Eiropā nesadarboties ar Ķīnas kompāniju. Tiesa gan, aizvien vēl neuzrādot konkrētus pierādījumus, kas liecinātu, ka \"Huawei\" tehnoloģija tikusi izmantota spiegošanā vai tās 5G tehnoloģijās ir atrodami drošības robi. \" Latvijā 5G ieviešanā kā galvenie mobilo operatoru sadarbības partneri darbojas divas kompānijas –  LMT  un \" Tele2 \" partnerus atraduši pie tīkla infrastruktūras ražotāja \" Nokia \", bet \"Bite\" sadarbojas ar \"Huawei\", kas ir pagaidām pārliecinošs tirgus līderis 5G tehnoloģiju izstrādē. Starptautiskajai privātā kapitāla investīciju kompānijai \"Providence Equity Partners\" piederošā \"Bite\" pērn novembrī parakstīja saprašanās memorandu, kas paredz 5G infrastruktūras izveidi operatora tīklā, tostarp vairāku 5G bāzes staciju izbūvi 2019. gadā Rīgā un \"Narrowband Internet of Things\" (NB-IoT) tīkla attīstīšanu visā Latvijā. Atbildot uz portāla \"Delfi\" jautājumiem, uzņēmuma tehniskais direktors Gints Butens skaidroja, ka līdz šim \"Bites\" sistēmas drošības risku saistībā ar \"Huawei\" tehnoloģiju nav uzrādījušas. \"Tāpat arī no sadarbības partneriem, kā arī pasaules vadošajiem telekomunikāciju uzņēmumiem, piemēram, \"Deutsche Telekom\", \"Elisa\", \"Orange\", \"Telia Sonera\", \"Vodafone\", kuri, līdzīgi kā \"Bite\", sadarbojas ar \"Huawei\", neesam saņēmuši argumentētu informāciju par to, ka šī uzņēmuma ražotās tehnoloģijas varētu radīt šādus riskus mobilo sakaru operatoru tīkliem, to lietotājiem,\" norādīja Butens, skaidrojot, ka tādēļ kompānija neplāno pārtraukt sadarbību ar Ķīnas tehnoloģiju milzi. \"Viena no \"Huawei\" vērtībām ir atbildība. Tāpēc mēs ticam, ka šis uzņēmums ievēro starptautiskās normas un izturas atbildīgi gan pret klientiem, gan arī partneriem un pasaules sabiedrību kopumā. Līdzšinējās sadarbības ietvaros mums nav bijis pamata apšaubīt \"Huawei\" godprātību. Ja šāds pamats radīsies, mēs, protams, rīkosimies atbilstoši situācijai,\" solīja uzņēmuma tehniskais direktors. Viņš arī skaidro, ka \"Bite\" tīkla attīstībā sadarbojas ar vairākiem tehnoloģiju uzņēmumiem, kuru ražotās iekārtas un risinājumi atbilst starptautiskajiem drošības standartiem. \"Piemēram, uzņēmuma tīklā uzstādītie ugunsmūra risinājumi tiek ražoti ASV, tīkla kodola risinājumi tiek ražoti Zviedrijā un Kanādā, datu plūsmas nodrošināšanai nepieciešamie risinājumi tiek ražoti Itālijā un Izraēlā, savukārt radiotīkla risinājumi – Ķīnā, \"Huawei\" laboratorijās. Tieši šī pieeja – kombinēt dažādu ražotāju tehnoloģijas, kurās ir iestrādāti atšķirīgi drošības protokoli, – ļauj mums nodrošināt tīklam augstākā līmeņa aizsardzību. Lai savlaicīgi identificētu iespējamos drošības riskus, nepārtraukti novērojam tīklu, izmantojot sertificētus, īpaši šim mērķim izstrādātus risinājumus. Tāpat regulāri veicam tīkla auditu, piesaistot neatkarīgus ekspertus,\" sacīja Butens. \" \"Huawei\" viceprezidents kiberdrošības un privātuma jautājumos Laude intervijā portālam \"Delfi\" stāsta, ka uzņēmums ir gatavs atklāti skaidrot, kā tas ražo tehnoloģijas, kā darbojas, kā arī izrādīt un ļaut piekļuvi uzņēmuma iekārtu un tehnoloģiju atvērtajam kodam, tostarp, ja tāda nepieciešamība būtu, arī Latvijas varas iestādēm, taču no to puses pagaidām interese vēl neesot bijusi jūtama. Tāpēc Latvijā liela uzmanība tiek pievērsta konsultācijām ar klientiem. Laude norāda, ka Ķīnas likumdošanas piesaukšana ir divkosīga, jo arī Eiropas Savienībā telekomunikāciju uzņēmumiem būtu jāsadarbojas ar valdībām, piemēram, terorisma apkarošanā vai nolūkā ievērot  Eiropas Savienības  Datu saglabāšanas direktīvas noteikumus. Uzņēmums ir pārliecināts par iespējām nepieļaut, ka tā tehnoloģijas tiktu izmantotas spiegošanā vai kādam citas neatļautam datu ieguves mērķim. \"Mēs neglabājam informāciju un datus valstīs, kur to drošība varētu tikt apdraudēta. Piemēram, Eiropas pilsoņu dati netiek uzglabāti Ķīnā, bet ASV pilsoņu dati neglabājas Eiropā. Un otrādi,\" skaidroja Laude. \"Mēs nevēlētos datus sniegt nevienai no valdībām. Ja mēs sadarbotos ar vienu, tad tas atvērtu Pandoras lādi diskusijām, lai šos datus sniegtu arī citiem,\" sacīja kompānijas pārstāvis, piebilzdams, ka uzņēmums cenšas izvairīties no ieraušanas starptautiskās politikas cīņās. \"Mēs sakām valdībām – jums ir bažas par drošību, labi, lai tā būtu. Es, piemēram, esmu šeit, lai tās atrisinātu, palīdzētu izprast. Un, kad mēs jautājam, kādas tieši ir šīs bažas, bieži saņemam atbildi, ka tā īsti tas nemaz nav skaidrs. Un tas ir visai izaicinošs diskusijas sākumpunkts. Es nevaru palīdzēt, ja nezinu, kas tieši kādam kaiš,\" sacīja Laude. Par telekomunikāciju nozari atbildīgās   Sakaru departamenta direktors Valters Bajārs \"Delfi\" skaidro, ka Latvijas elektronisko sakaru nozares regulējums ir tehnoloģiski neitrāls un nenosaka specifiskas prasības attiecībā uz iekārtu ražotājiem. \"Satiksmes ministrija nekādā veidā neierobežo elektronisko sakaru operatoru izvēli un rīcības brīvību sadarbībai ar tīkla un pakalpojumu nodrošināšanai nepieciešamo iekārtu piegādātājiem. Valstiska līmeņa drošības risku saistībā ar \"Huawei\" iekārtu izmantošanu novērtēšana ir drošības iestāžu kompetencē un protams, ja šādi signāli tiks saņemti, tiks veikts to izvērtējums un lemts par turpmāko rīcību,\" sacīja Bajārs. Viņaprāt, ņemot vērā aktualizētā jautājuma globālo mērogu, par šo jautājumu būtu jādiskutē Eiropas Savienības līmenī, lai vienotos par kopējiem rīcības pamatprincipiem, ja šāda rīcība izrādītos nepieciešama. Aizsardzības ministrija kā nacionālo kiberdrošības politiku koordinējošā institūcija portālam \"Delfi\" pauda, ka, aizliedzot vienu konkrētu produktu, kā uzskata ministrija, netiks atrisināta problēma. \"Lai mazinātu kibervidē pastāvošo draudu ietekmi uz valsts un pašvaldību institūciju informācijas un komunikācijas tehnoloģijām, 15. janvārī Ministru kabineta sēdē tika apstiprināti grozījumi Ministru kabineta noteikumos, kas cita starpā paredz ieviest normu, kas nosaka, ka valsts drošības iestādes un informācijas tehnoloģiju drošības incidentu novēršanas institūcijas var izstrādāt ieteikumus par izmantojamām informācijas un komunikācijas tehnoloģijām. Lai nodrošinātu Ministru kabineta noteikumu efektīvu darbību, Aizsardzības ministrija sadarbībā ar citām institūcijām šogad ir uzsākusi darbu pie minēto ieteikumu sagatavošanas. Ieteikumi attieksies arī uz 5G,\" sacīja ministrijas preses nodaļas vecākā referente Sandra Brāle. Viņa arī sacīja: \"Aizliedzot vienu konkrētu produktu, netiks atrisināta problēma. Ņemot vērā produktu, pakalpojumu un programmatūru, kā arī saistīto risku daudzveidību, jebkurām drošības prasībām ir jābūt attiecināmām plašāk, nevis tikai uz konkrētu ražotāju.\" Ieteikumi, kā precizēja Brāle, būs saistoši tikai valsts un pašvaldību institūcijām un informācijas tehnoloģiju kritiskās infrastruktūras īpašniekiem vai tiesiskajiem valdītājiem, bet ne privātām kompānijām.", "link": "https://www.delfi.lv/bizness/44467736/tehnologijas/50839499/asv-bridinajumu-nesadarboties-ar-huawei-eiropa-pagaidam-nesadzird-tostarp-latvija"},
{"title": "'TechChill' 2019: šonedēļ Rīgā tiksies startapi no visas pasaules", "category": "Tehnoloģijas", "body": "Rīgā norisināsies vairāk nekā 20 dažādu pasākumu, kas veltīti idejām, startapiem un jaunajām tehnoloģijām, no kuriem lielākais - konference \" TechChill  - tiek organizēts jau astoto gadu, un piesaista Latvijai starptautisko mediju, investoru un IT zīmolu interesi. Informācijas tehnoloģijas jau vairākus gadus, kā skaidro rīkotāji, ir visstraujāk augošā ekonomikas nozare Latvijā, un sistemātiski turpina pieaugt arī IT jomas eksports, tā skaidri iezīmējot Latvijas ekonomisko potenciālu. Strauji aug ne tikai IT nozare kopumā, bet arī Latvijas un Baltijas jaunuzņēmumu vides attīstība kopumā, un līdz ar to - arī investoru, mediju, lielo uzņēmumu interese par Baltijas tirgu. Rodas ne tikai aizvien jauni, veiksmīgi uzņēmumi, bet pēdējos gados Latvija sevi iezīmē jaunuzņēmumu pasaules kartē ar valsts atbalsta iniciatīvām, veidojas aizvien jauni pasākumi, notikumi un starptautiskas sadarbības projekti, tiek dibinātas organizācijas un Latvija tiek pārstāvēta arī ārpus robežām. Jaunuzņēmumu nedēļai veltītos pasākumus trešdienas rītā iesāks Latvijas jaunuzņēmumu ekosistēmas pētījuma rezultātu prezentācija, kā ietvaros Ekonomikas ministrija kopā ar Latvijas startapu asociāciju prezentēs vairākus mēnešus ilgušo, līdz šim pamatīgāko pētījumu par nozari, tās attīstību un izaicinājumiem. Trešdien norisināsies arī politikas forums \"Riga Venture Summit\", kā ietvaros Baltijas līmenī tiks pārrunātas inovāciju politikas jautājumi un starptautiski piemēri jaunuzņēmumu atbalstam politiskā līmenī. Turpretī Attīstības finanšu institūcija ALTUM šonedēļ atzīmēs akcelerācijas programmas pirmā posma noslēgumu. 2018. gada rudenī, pateicoties finansējumam, Latvijā darbu uzsāka trīs akceleratori - \"Overkill Ventures\", \"Buildit Latvia\" un \"Commercialization Reactor Fund\" - kas akcelerācijas pakalpojumus kopumā nodrošināja 18 perspektīvākajiem vietējiem un starptautiskiem startapiem. Plānoti arī vairāki citi jaunuzņēmumiem veltīti pasākumi. Nīderlandes Karalistes vēstniecība Latvijā, Garage48 un Latvijas Mobilais Telefons (LMT) apvienojuši spēkus, lai meklētu jaunas idejas mobilitātes jomā un rīko 48 stundu hakatonu \"Future of Mobility\" no 19. līdz 21. februārim LMT galvenajā ēkā. Hakatona finālisti prezentēs savas idejas ceturtdien uz \"TechChill\" galvenās skatuves. Ceturtdien jau otrās programmas noslēgumu atzīmēs arī \"Startup Wise Guys\" un \"Swedbank\" finanšu tehnoloģiju akcelerators \"Wise Guys Fintech\", turpretī Latvijas Investīciju un attīstības aģentūra (LIAA) ceturtdien atklās jaunuzņēmumu informatīvā portāla \"LabsofLatvia\" jauno versiju. Lielākais nedēļas notikums, kā uzskata rīkotāji, būs startapu un iedvesmas konference \"TechChill\", kas šogad piedāvās saturu divu dienu garumā uz divām skatuvēm un vairāk nekā 70 runātājiem, kuri pārstāv tādus uzņēmumus kā \"Twitter\", \"Uber\", \"Google\", \"AngelList\", \"Vinted\" un citi. Šogad programmas fokusā būs tēmas, kas saistītas ar tehnoloģiju laikmeta ietekmi uz sabiedrību, meklējot atbildes uz jautājumiem, kā sadzīvot ar uzņēmējdarbības radīto stresu, kā apvienot tehnoloģijas ar dzīves ikdienu, kā inovācijas un digitalizācija ietekmē ekonomikas norises un vai tās būtu jāatbalsta - vai tieši pretēji, jāierobežo - politiskā līmenī, un kādas pārmaiņas varam sagaidīt nozarēs, kas skar mūs visus - medicīnā, pārtikā, pilsētvidē un transportā, komunikācijā un medijos. Viens no zīmīgākajiem notikumiem konferences ietvaros plānots \"Fifty Founders Battle\" jaunuzņēmumu konkurss, kurā 50 starptautiski, daudzsološi jaunuzņēmumi prezentēs savas idejas un cīnīsies par 10 000 eiro naudas balvu. Pilnu TechChill programmu var apskatīt  šeit .", "link": "https://www.delfi.lv/bizness/44467736/tehnologijas/50841089/techchill-2019-sonedel-riga-tiksies-startapi-no-visas-pasaules"},
{"title": "DELFI pievienosies virtuālais diktors – robots Ziņu Laura", "category": "Tehnoloģijas", "body": "DELFI un \"Tilde\" apvienojuši spēkus, lai jau tuvākajā nākotnē papildinātu satura patērēšanas iespēju klāstu ar Ziņu Lauras ierunātām DELFI ziņām. \"Jau tagad Latvijas iedzīvotāji daudz laika pavada DELFI. Mēs vēlamies lasītājiem nodrošināt iespēju mūsu produktu patērēt ērti, droši un atbildīgi, piemēram, atrodoties pie automašīnas stūres, sportojot, baudot atpūtu vai dodoties ikdienas gaitās. Audioziņas ir nākotne, un mēs vēlamies veidot reālu rīku, kas mainīs satura lietošanas paradumus,\" atzīst DELFI valdes priekšsēdētājs Konstantīns Kuzikovs. \"Sadarbībā ar DELFI tapušais virtuālais diktors ir pirmais šāda veida risinājums Eiropā. Man ir milzīgs prieks, ka Tildes pētniekiem izdevies padarīt mākslīgo intelektu latvisku, lai tas tuvotos cilvēka spējai runāt un saprast latviešu valodu. Ja līdz šim latviešu valoda tehnoloģiju vidē bija iedzinēja lomā, tad tagad mēs veidojam risinājumu, kāda vēl nav nevienai citai Eiropas valodai,\" norāda \"Tildes\" valdes priekšsēdētājs Andrejs Vasiļjevs. Iecerēts, ka ar Ziņu Lauras palīdzību lasītājam būs iespēja ne tikai noklausīties DELFI publicēto saturu, bet arī izmantot jaunākās mākslīgā intelekta tehnoloģijas latviešu valodai – projekta vīzijā virtuālais diktors varēs arī interaktīvi komunicēt ar lasītājiem, nodrošinot personalizētu mediju saturu katram lietotājam. Virtuālā ziņu aģenta izveidē tiek izmantotas jaunākās neironu tīklu un mašīnmācīšanās tehnoloģijas, lai nodrošinātu saziņu gan balss, gan arī teksta – čata – formā. Ziņu Lauras sākotnējo risinājumu veido labākais neironu tīklu tehnoloģijā veidotais latviešu valodas sintezators, kā arī dinamiska 3D animācija. Klausoties Ziņu Lauras lasījumus, vērīgākie atpazīs leģendārās Latvijas Radio diktores Sandras Glāzupas balsi, jo tieši viņas runas ieraksti Tildei palīdzēja izveidot labāko latviešu valodas balss sintezatoru. Lai jaunā tehnoloģija spētu ziņu tekstus izrunāt plūstoši, ņemot vērā arī atbilstošās intonācijas, tiek izmantots neironu tīkla modelis, kas sastāv no 20 miljoniem neironu savienojumu. Šis modelis tika trenēts vairāk nekā 200 000 reižu, katrā no šīm reizēm veicot miljardiem skaitļošanas operāciju. Jaunais risinājums tiks ieviests pakāpeniski – testēšanas fāzē tas būs pieejams ierobežotam lasītāju lokam, kam būs iespēja novērtēt paveikto un, sniedzot atsauksmes un ieteikumus, līdzdarboties risinājuma attīstībā, bet vēlāk Ziņu Lauras darbu varēs novērtēt arī plašāka auditorija. Plānots, ka pirmie runas tehnoloģiju risinājumi DELFI tiks ieviesti jau tuvākajos mēnešos.", "link": "https://www.delfi.lv/bizness/44467736/tehnologijas/50849711/delfi-pievienosies-virtualais-diktors-robots-zinu-laura"},
{"title": "'Revolut' pusgada laikā plāno izveidot 200 jaunas darba vietas", "category": "Tehnoloģijas", "body": "\"Uzskatām, ka ir pienācis laiks lūzumpunktam – ir saprotami, ka, visu laiku darot to pašu, jaunus rezultātus nevar sasniegt, tādēļ arī nolēmām pārskatīt savu stratēģiju, lai panāktu vēl ātrāku izaugsmi. Tagadējie rezultāti priecē un pārspēj jebkādas prognozes, kas tika izvirzītas dibinot uzņēmumus, taču redzam, ka tā ir tikai aisberga virsotne. Šīs restrukturizācijas nosaukums ir \"Eiropas attīstības mehānisms\" (\" ), tās mērķis – vēl aktīvāk attīstīties jau esošajās tirgus vietās, un šis mehānisms darbosies neatkarīgi no mūsu plāniem startēt jaunās tirgus vietās\", atklāj \"Revolut\" vadītājs Niks Storonskis. \"Eiropas attīstības mehānismā\" ir paredzēts paplašināt arī Baltijas reģiona komandu, kas, tāpat kā līdz šim, turpmāk darbosies no Viļņas. Tajā par izaugsmi visās trijās Baltijas valstīs būs atbildīgs reģionālās attīstības vadītājs, reģionālais mārketinga vadītājs, sabiedrisko attiecību pārstāvis, biznesa attīstības projektu vadītājs un Lietuvas, Latvijas, Igaunijas sabiedrību vadītāji. Šobrīd \"Revolut\" kontus katru dienu atver vairāk nekā 10 tūkstoši jaunu klientu, pirms pusgada tie bija vidēji 7000 dienas laikā, līdz ar to uzņēmuma izaugsme no trim līdz četriem miljoniem klientu notikusi triju mēnešu laikā. Uzņēmuma mēneša operāciju vērtība, kopš 2018. gada jūlija ir izaugusi no 2,4 miljardiem līdz 4,6 miljardiem ASV dolāru šodien. Latvijā \"Revolut\" ir 37 tūkstoši klientu. \"Redzam, ka tagad ir īstais laiks padarīt spēcīgāku izaugsmi visos tirgos, kuros līdz šim augām organiski. Cilvēku neuzticība tradicionālajām bankām palielinās, vienlaikus pašu banku tehnoloģijas nenodrošina cilvēku vajadzības. Savukārt cilvēku tehnoloģiskā attīstība aug, un viņi aktīvi meklē ērtākas, lētākas un progresīvākas alternatīvas. Mūsu mērķis – izveidot pasaules līmeņa digitālo banku un sniegt radikāli labākus finanšu pakalpojumus\", teic Storonskis. Tuvojoties 29. martam, kad Lielbritānija plāno izstāties no ES, Storonskis ir paudis raizes par valdības lēnajām darbībām, garantējot atvieglotu vīzu izdošanas sistēmu augsti kvalificētajiem darbiniekiem. Uzņēmumam tas ir būtiski, lai pieņemtu darbā tādus speciālistus kā augsta līmeņa un bagātas pieredzes programmētājus, inženierus vai datu analītiķus. \"Lielbritānijas finanšu tehnoloģiju sektors lielā mērā balstās uz visas pasaules speciālistu talantu un darbu. Ja Londona arī turpmāk vēlas saglabāt finanšu centra pozīciju Eiropā, valdībai jāgarantē, ka augsti kvalificētiem darbiniekiem nebūs grūtību saņemt nepieciešamās darba vīzas. Lielbritānijai būtu pilnībā neloģiski atteikties no talantīgiem speciālistiem ar augstiem ienākumiem, kuri maksā liela apmēra nodokļus\", Storonskis. \"Eiropa nesnauž, ne viena vien valsts pēc \" Brexit \" cer no Lielbritānijas pārņemt finanšu centra vārdu. Ja talantīgiem darbiniekiem radīsies grūtības šeit saņemt darba vīzas, saprotams, ka viņi sāks raudzīties citu valstu virzienā. Lai arī Lielbritānijas valdība ir daudz runājusi par savu atbalstu finanšu tehnoloģiju sektoram, pagaidām neredzam nekādus reālus soļus, kas garantētu atvieglotu vīzu sistēmu biznesam\", Storinskis Attīstībai ārvalstu tirgū \"Revolut\" veido atsevišķu komandu, kas būs atbildīga par nepieciešamo banku, investīciju un kredīta licenču saņemšanu jaunajos tirgos. Pašlaik tiek meklēts Kapitāla, likvidēšanas un finanšu modeļa vadītājs, Bankas licenču projektu vadītājs, Investīciju licenču projektu vadītājs, Kredīta licenču projektu vadītājs un Pasaules licencēšanas komandas vadītājs, kuri sadarbosies ar katrā valstī atsevišķi nolīgtajiem juristiem vai banku vadītājiem. Speciāli licencēšanas procesam izveidotās komandas mērķis būs garantēt raitu attīstību visās jaunās tirgus vietās. Jāatgādina, ka Londonā dibinātais jaunuzņēmums \"Revolut\" nesen paziņojis, ka sasniedzis četru miljonu klientu. Vienlaikus uzņēmums uzsācis restrukturizāciju ar nolūku nākamo piecu gadu laikā sasniegt 100 miljonus klientu visā pasaulē. \"Revolut\", kā digitālo alternatīvu tradicionālajām bankām, 2015. gada jūlijā dibināja divi bijušie \" Credit Suisse \" darbinieki – Niks Storonskis un Vlads Jacenko. Pirmos klientus kompānija piesaistīja ar savu piedāvājumu norēķināties ar karti ārvalstīs un veikt starptautiskos pārskaitījumus, piemērojot reālo valūtas maiņas kursu. Šodien uzņēmuma piedāvāto pakalpojumu klāsts ietver ceļojumu un viediekārtu apdrošināšanu, tūlītēju pieeju kriptovalūtām, automātisku naudas atlikšanas un taupīšanas rīku, izdevumu izsekošanas un budžeta veidošanas iespējas utt. \"Revolut\" ir piesaistījis 336 miljonus ASV dolāru no tādiem investoriem kā \"Index Ventures\", \"Ribbit Capital\", \"Balderton Capital\" un \"DST Global\".", "link": "https://www.delfi.lv/bizness/44467736/tehnologijas/50849697/revolut-pusgada-laika-plano-izveidot-200-jaunas-darba-vietas"},
{"title": "Foto: LIAA jaunatklāj tehnoloģiju un inovāciju portālu 'Labs of Latvia'", "category": "Tehnoloģijas", "body": "Latvijas Investīciju un attīstības aģentūra  (LIAA) jaunatklājusi tehnoloģiju un inovāciju portālu \"Magnetic Latvia | Labs of Latvia\". Jaunais portāls ir viens no instrumentiem ambicioza, bet reāla mērķa sasniegšanai – lai 2023. gadā 40% no visiem Latvijas uzņēmumiem būtu inovatīvi ne tikai teorijā, bet arī dzīvē. \"Vienam cilvēkam ir žilbinoša ideja, otrs zina, kā to īstenot. Tomēr ar šādu kombināciju nepietiek, lai biznesa ideja pārtaptu veiksmes stāstā, kā nereti pieņemts uzskatīt. Būtiskākais jautājums: vai šie cilvēki satiksies? Inovatīvu risinājumu radīšanai ir vajadzīgas ne tikai zināšanas un radošums, bet arī drosme meklēt jaunus ceļus un prasme atrast īstos ceļabiedrus. Portāls \"Magnetic Latvia | Labs of Latvia\" ir vieta, kur satikties uzņēmējiem, zinātniekiem un investoriem. Tajā pieejamas līdz šim nebijušas \"ceļa kartes\" par atbalsta iespējām katrā no uzņēmējdarbības stadijām, iespēja dalīties pieredzes un veiksmes stāstos, kā arī uzsākt sarunas ar tehnoloģiju skautiem, kas palīdz uzņēmējiem Latvijas institūtos un laboratorijās satikt sabiedrotos inovatīvu ideju īstenošanai,\" skaidro LIAA direktors  Andris Ozols . Kā uzsver portāla veidotāji, \"Labs of Latvia\" dzimis laikā, kad jaunuzņēmumu vides Latvijā vēl nebija un tehnoloģiju ienākšana uzņēmējdarbībā tikai uzņēma tempu. Tādēļ, neskatoties uz laika gaitā veiktajiem portāla uzlabojumiem, bija pienācis laiks mainīt gan tā formu, gan paplašināt tajā esošo saturu un aptverto tēmu loku. Jaunatklātais portāls \"Magnetic Latvia | Labs of Latvia\" būs ne tikai platforma, kurā gūt iedvesmu un informāciju esošajiem un topošajiem uzņēmējiem, zinātniekiem, ideju izstrādātājiem un potenciālajiem investoriem, bet arī ikvienam tehnoloģiju un inovāciju entuziastam. \"Unikālus projektus un inovatīvas tehnoloģijas, ko izstrādājuši Latvijas jaunuzņēmumi, neatlaidīgi mēģina pārvilināt citas valstis. Mūsu izaicinājums ir noturēt šos uzņēmējus un produktus Latvijā. Sevišķi liela nozīme ir veiksmīgai zinātnes un uzņēmējdarbības sazobei. Jau šobrīd, lai gūtu iedvesmu, nekur nav jābrauc – ik gadu Latvijā noris vairāki liela mēroga klātienes notikumi, kas vienuviet pulcē izcilākos tehnoloģiju, inovāciju un biznesa prātus un izceļ pasaules līmeņa sasniegumus, un nu šāda iespēja būs arī digitālā formātā,\" par jauno tehnoloģiju un inovāciju portālu \"Magnetic Latvia | Labs of Latvia\" saka ekonomikas ministrs Ralfs Nemiro. Papildus informatīvajam saturam portāla veidotāji īpaši vēlas pievērst to uzņēmēju uzmanību, kuri plāno attīstīt jaunus produktus vai tehnoloģijas. Tehnoloģiju skauti ir eksperti, kas pārzina pētnieciskās organizācijas, to personālu un sniegtos pakalpojumus un palīdz atrast atbilstošo pētniecības organizāciju un pētnieku, kura kompetencē ietilpst konkrēto jautājumu risināšana. Tāpat tehnoloģiju skauti apzina potenciāli komercializējamus pētniecības projektus un atbalsta to attīstību. Šobrīd LIAA darbojas septiņi tehnoloģiju skauti: pa vienam Latvijas Universitātē un Rīgas Tehniskajā universitātē un pieci skauti sekojošās nozarēs: bioekonomika, viedie materiāli, informācijas un komunikāciju tehnoloģijas, viedā enerģētika un biomedicīna. \"Latvijā ir auglīga augsne, kur radīt inovācijas un pārvērst tās par eksportspējīgu produktu. Tādēļ ir ļoti svarīgi rādīt interesantos, veiksmīgos piemērus, lai motivētu potenciālos uzņēmējus izmēģināt savus spēkus. Viens no efektīvākajiem veidiem, kā rosināt drosmīgu ideju rašanos, ir palīdzēt uzsākt sarunu starp dažādām pusēm. Jaunatklātais portāls sniegs iespēju dalīties pieredzes stāstos, kā arī viegli atrast visu jaunāko informāciju par tehnoloģiju un inovāciju nozares jaunumiem un pasākumiem,\" uzsver tehnoloģiju un inovāciju portāla \"Magnetic Latvia | Labs of Latvia\" redaktore Ieva Treija.", "link": "https://www.delfi.lv/bizness/44467736/tehnologijas/50853179/foto-liaa-jaunatklaj-tehnologiju-un-inovaciju-portalu-labs-of-latvia"},
{"title": "Tallinā notiks Baltijā lielākais e-komercijas forums 'Baltic E-Commerce 2019'", "category": "Tehnoloģijas", "body": "Pasākumā piedāvās starptautisku pieredzi par spēles noteikumu maiņu, veiksmes stāstus un ieteikumus e-biznesam Baltijā. Forumā uzstāsies tādi pazīstami cilvēki kā \"Google\" eksporta vadītāja Kristīna Randvera, \"MasterCard\" viceprezidents Pols Vitmors, \"Angry Birds\" viceprezidents Miko Setala, \"2Paynow\" līdzdibinātājs Neitans Fokss un Čalmera Tehnoloģiju universitātes profesors Robins Teiglands. Aplūko programmu un reģistrēties pasākumam iespējams  šeit. Pirms Tallinā notiekošā e-komercijas foruma viens no pazīstamākajiem ekonomikas analītiķiem Igaunijā  Pēters Kopels vērš uzmanību uz tām pārmaiņām, kuras piedzīvo tradicionālie tirgotāji . Tā kā tīmeklī izmaksas ir zemākas nekā parastajā veikalā, atsevišķas mazumtirdzniecības ķēdes varētu pamest regulāro tirdzniecību un sākt izmantot izstāžu salonus (showroom), kuros pārdošana ir aktīvāka nekā tradicionālā veikalā. Nevajadzētu aizmirst – ja kādam gadījies pieredzēt sliktu apkalpošanu veikalā, viņa pirmā doma būs iepirkties tiešsaistē. Jāpiebilst, ka internetā veiksmīgākie tirgotāji ir tie, kas ļauj iepirkties bez reģistrēšanās, norāda eksperts.", "link": "https://www.delfi.lv/bizness/44467736/tehnologijas/50848491/tallina-notiks-baltija-lielakais-e-komercijas-forums-baltic-e-commerce-2019"},
{"title": "'Samsung' par 5G ieviešanu: jebkura ierīce kļūs vieglāk pieejama arī ļaundariem", "category": "Tehnoloģijas", "body": "ASV , pamatojoties uz drošības risku, rekomendējušas Eiropas Savienību (ES) nesadarboties ar Ķīnas ražotāju \" Huawei \" 5G tīkla ieviešanā. Komentējot izskanējušās bažas, \" Samsung Electronics Baltics \" tirdzniecības vadītājs Baltijas valstīs Māris Ķikāns portālam \"Delfi\" apgalvo, ka \"Samsung\" ierīču lietotājiem nav pamata uztraukumam. Atšķirībā no \"Huawei\"  Dienvidkorejas  uzņēmums \"Samsung\" nav vadošās pozīcijās 5G tīkla tehnoloģiju izstrādē, uzņēmuma lielākā loma 5G ieviešanā sagaidāma tieši tīklam atbilstošu viedierīču izstrādē. Ķikāns stāsta, ka drošības risinājums \"Knox\", kas jaunākajos \"Samsung Galaxy\" viedtālruņos iestrādāts mikročipa līmenī, ir atzīts par drošu rīku tādās valstīs kā Somija, Francija, Kazahstāna, Nīderlande, Spānija, Lielbritānija un ASV. Noteiktos uzstādījumos tas atbilst FIPS 140-2 un ISCCC prasībām, kas nozīmē, ka valsts iestāžu, piemēram, ASV aizsardzības departamenta darbinieki var izmantot \"Knox\", lai ikdienā aizsargātu datus savās ierīcēs.  \"Līdz ar 5G tīklu būs iespējams vieglāk un ātrāk savstarpēji savienot milzīgu daudzumu ierīču. Tomēr no drošības aspekta, jebkura ierīce kļūs vieglāk pieejama ne tikai pašiem, bet arī ļaunprātīgai izmantošanai, pat tosters ar WiFi pieslēgumu kļūs brīvāk pieejams. Lai nosargātu informāciju, ar ko nevēlamies dalīties, īpaši svarīga ir ierīces uzbūve jeb bāze. Jau mikročipu līmenī iestrādātie drošības risinājumi viedtālruņiem spēj aizsargāt informāciju, jo programmētas aizsardzības lietotnes tikai virspusēji neļaus piekļūt informācijai, bet iestrādātie rīki veido savu aizsargsienu jau no pašiem pamatiem,\" uzsver Ķikāns. Viņš precizē, ka visaugstākās drošības prasības ir valdībām, ar ko \"Samsung\" viedtālruņu izstrādātāji sadarbojas jau vairākus gadus. \"Šajā sadarbībā gūtā pieredze tiek rūpīgi analizēta, un vērtīgākie risinājumi tiek ieviesti jaunākajos telefonos mikroshēmu veidā, ņemot vērā esošos un iespējamos draudus, tā esot vairākus soļus priekšā nelabvēlīgiem interesentiem,\" norāda Ķikāns. \"Mēs jau vairākus gadus strādājam ar valdībām, lai nodrošinātu ierīces, kas atbilst augstākā standarta drošības līmeņiem. Galvenā atziņa, izstrādājot ierīces ar augstāko drošības līmeni: drošību nevar lejuplādēt, tai ir jābūt pirms jebkā cita, kā pamatam paša telefona izstrādē,\" stāsta Ķikāns. Globālā līmenī \"Huawei\" 5G tīkla tehnoloģiju izstrādē ir pārliecinošs tirgus līderis, krietni apsteidzot savus tuvākos konkurentus no Somijas \"Nokia\", kuras lielākā darbinieku daļa strādā Ķīnā, un Zviedrijas \"Ericsson\". Abi konkurenti līdz šim izvairīgi komentējuši \"Huawei\" reputācijas nedienas un ASV brīdinājumu, bet tā vietā publiski skaidro savus sasniegumus nozarē. Jau vēstīts, ka vairākās Eiropas valstīs, tostarp Lielbritānijā, Francijā, Itālijā, Vācijā, Polijā, Čehijā, noritējušas valdības līmeņa diskusijas par drošības risku, kuru varētu radīt \"Huawei\" darbība 5G tīklā. Bažas radījis ASV brīdinājums, ka Ķīna varētu izmantot likumdošanu, liekot \"Huawei\" nodrošināt tehnoloģiju spiegošanai vai nesankcionētai datu piekļuvei. Kā intervijā portālam \"Delfi\" norādīja \"Huawei\" viceprezidents Mika Laude, pagaidām Latvijas drošības iestādes un valdības pārstāvji uzņēmumu nav uzaicinājuši uz sarunām, kā arī nav prasījuši sniegt kādu papildu informāciju. Laude  noraida visus pārmetumus  par drošības risku.", "link": "https://www.delfi.lv/bizness/44467736/tehnologijas/50853331/samsung-par-5g-ieviesanu-jebkura-ierice-klus-vieglak-pieejama-ari-laundariem"},
{"title": "Eksperti: inovācijām atvērtas skolas pietuvina skolēnus darba tirgum", "category": "Tehnoloģijas", "body": "Diskusijā piedalījās Somijas startapu centra \"Maria 01\" vadītājs Voito Kangas, Latvijas lielākās kodēšanas skolas \"Learn IT\" līdzdibinātāja Linda Sinka un jaunuzņēmuma \"Edurio\" līdzdibinātājs Jānis Strods. Eksperti diskusijā pievērsa uzmanību prasmēm, kas jau tagad ir nepieciešamas nākotnes darba tirgum. Strods kā svarīgu prasmi izceļ spēju reflektēt par to, kā skolēni mācās: \"Saprast, kāpēc skolēnam veicas vienās jomās, kā arī ar kādām grūtībām viņš saskaras citās jomās\". Sinka uzskata, ka nepieciešami cilvēki, kas uzņemas atbildību par savu paveikto darbu, kā arī vairot atgriezenisko saikni par paveikto. \"Vēl viena lieta ir skolēniem dot iespēju veidot problēmu risinājumus ar tehnoloģiju palīdzību – sākumskolas posmā redzam, ka skolēni ir ļoti ieinteresēti dažādos procesos,\" viņa piemetina, ka šāda interese ir jāizmanto. Eksperte arī izceļ to, ka skolas, kas ir atvērtas un gatavas jaunām inovācijām izglītības sistēmā, nonāk daudz tuvāk darba tirgum, tādējādi arī skolēnus tam sagatavojot. Kangas pievērš uzmanību, ka skolotājs mūsdienās tiek uzskatīts par satura piegādāju: \"Būtu vairāk jāpievērš uzmanība prasmēm, ko mēs viņiem iemācām\". Kā piemēru viņš min atteikšanos no visiem mācību priekšmetiem pamatskolas līmenī: \"Mēs vedam skolēnus dabā un mācam par, piemēram, mežu ekosistēmu. Tur viņi mācās visu kopā – bioloģiju, ģeogrāfiju, matemātiku, bet to visu kontekstā ar tēmu \"mežu ekosistēma\"\". Kangas piebilst, ka fenomenos balstīta izglītība palīdz savstarpēji savienot mācību priekšmetus. \"Var viegli izmērīt, cik pareizi skolēns eksāmenā atrisina dažādus matemātiskus vienādojumus, bet, piemēram, kritisko domāšanu vai radošumu – to izmērīt nevar,\" norāda Strods, piemetinot, ka reizē tas ir gan izglītības sistēmas lielākais caurums, gan arī lielākā joma, kurā pilnveidoties. Sinka izceļ Latvijas izglītības sistēmā valdošo problēmu – skolu tehnoloģiskais un materiālais nodrošinājums nav pietiekams, lai spētu realizēt ieceri programmēšanu mācīt 1.-9. klašu līmenī. \"Mēs nefokusējamies uz to, ka visi skolēni, kas mācīsies programmēšanu, būs nākamie IT ģēniji, tāpat kā mēs neceram, ka visi, kas iet uz sportu, būs nākamie Kristapi Porziņģi. Kodēšana dod iespēju, prasmes un radošumu,\" skaidro eksperte.", "link": "https://www.delfi.lv/bizness/44467736/tehnologijas/50853543/eksperti-inovacijam-atvertas-skolas-pietuvina-skolenus-darba-tirgum"},
{"title": "'Huawei' skandāls: VDD ar apšaubītiem uzņēmumiem sadarboties nerekomendē", "category": "Tehnoloģijas", "body": "Jau vēstīts, ka vairākās Eiropas valstīs, tostarp Lielbritānijā, Francijā, Itālijā, Vācijā, Polijā, Čehijā,  noritējušas valdības līmeņa diskusijas par drošības risku , kuru varētu radīt \"Huawei\" darbība 5G tīklā. Bažas radījis ASV brīdinājums par \"Huawei\" uzticamību, norādot, ka Ķīna varētu izmantot likumdošanu, liekot uzņēmumam nodrošināt tehnoloģiju spiegošanai vai nesankcionētai datu piekļuvei. \"Ņemot vērā pieaugošos kiberdrošības apdraudējumus, VDD aicina ikvienu, tai skaitā uzņēmējus, iegādājoties tehnoloģijas un IT risinājumus, pievērst pastiprinātu uzmanību informācijas drošības jautājumiem. VDD nerekomendē izmantot tādu uzņēmumu ražotas tehnoloģijas, kuru reputācija ES un NATO dalībvalstīs tiek apšaubīta saistībā ar aizdomām par privātuma pārkāpumiem, publiski nepieejamas informācijas nesankcionētu iegūšanu vai valsts drošības apdraudējumu. VDD uzsver, ka kritiskās infrastruktūras drošībai ir būtiska loma Latvijas saistību ES un NATO nodrošināšanā,\" portālam \"Delfi\" norādīja dienestā. VDD skaidroja, ka pastāvīgi uztur kontaktus ar saviem ārvalstu partneru dienestiem par dažādiem jautājumiem, tai skaitā ārpus ES un NATO esošo valstu radītajiem pretizlūkošanas riskiem. \"Pēdējo gadu laikā konstatētais Ķīnas izlūkdienestu aktivitāšu pieaugums rietumvalstīs VDD licis pievērst lielāku uzmanību Ķīnas aktivitātēm arī Latvijā,\" skaidroja VDD. Neskatoties uz to, ka   ir NATO dalībvalsts un šobrīd skaidri apšaubījušas \"Huawei\" reputāciju saistībā ar aizdomām par privātuma pārkāpumiem, publiski nepieejamas informācijas nesankcionētu iegūšanu vai valsts drošības apdraudējumu, VDD atteicās komentēt tieši \"Huawei\" uzņēmuma darbību Latvijā. Latvijā 5G ieviešanā kā galvenie mobilo operatoru sadarbības partneri darbojas divas kompānijas – \" \" un \" \" partnerus atraduši pie tīkla infrastruktūras ražotāja \" \", bet \"Bite\" sadarbojas ar \"Huawei\", kas ir pagaidām pārliecinošs tirgus līderis 5G tehnoloģiju izstrādē. Atbildot uz portāla \"Delfi\" jautājumiem, uzņēmuma tehniskais direktors Gints Butens skaidroja, ka līdz šim \"Bites\" sistēmas drošības risku saistībā ar \"Huawei\" tehnoloģiju nav uzrādījušas. Kompānija pagaidām negrasās pārskatīt partnerību ar Ķīnas uzņēmumu. IT drošības uzņēmuma \"Possible Security\" vadošais pētnieks Kirils Solovjovs portālam \"Delfi\" sacīja, ka, domājot par \"Huawei\" gadījumu, būtiski atcerēties, ka Ķīnas sabiedrībai tādi jēdzieni kā \"privātums\" un \"autortiesības\" ir diezgan sveši. \"Tāpēc es uz jebkuru masveida iekārtu, kas ražota Ķīnā, drošības ziņā skatos ar nelielu skepsi. Šajā gadījumā – par Ķīnas valdības koordinētu spiegošanu, kuras izpildē tiek iesaistīts arī privātais sektors, ir diezgan daudz dzirdēts. \"Huawei\" ir tiešām liels uzņēmums. Un iespēju, ka tas tiks vai nu daļēji brīvprātīgi, vai piespiedu kārtā iesaistīts šādā spēlītē, ja vien nav jau šobrīd iesaistīts, izslēgt nevar. Vienlaikus jāņem vērā, ka ieteikums nāk no ASV, bet Ķīnas un ASV attiecības šobrīd Trampa vadībā ir ļoti saspīlētas, manuprāt, tas ir apzināts virziens, uz kuru ASV iet. Tāpēc arī šādu izteikumu varētu uztvert ar zināmu skepsi,\" sacīja Solovjovs. \"Vienlaikus jāsaka, ka pats ASV minētais risks pastāv. Citiem vārdiem sakot, es piekrītu ASV rekomendācijai, bet es esmu skeptisks par motivāciju, kāpēc tā izskan tagad,\" sacīja pētnieks. Viņš piebilda, ka šajā gadījumā runa ir arī par mobilajiem tīkliem, un, kā iesaka pētnieks, jāatceras, ka mobilie operatori vēsturiski ļoti maz rūpējas par drošību. Viņš sarunā skaidro, ka vēsturiski Latvijā mobilie operatori gadiem ilgi nerisināja problēmas, kas saistītas ar mobilo ierīču noklausīšanos. Un, lai gan šobrīd šī problēma esot atrisināta, tas noticis ļoti gausi. \"Un iemesls tam, manuprāt, ir viens – visas tehnoloģijas, kuras viņi izmanto, un tehnoloģijas, kas būtu jāmaina, lai kaut ko salabotu, maksā ļoti lielu naudu. Otrs iemesls ir tas, ka tas nebūtu izdevīgi mārketingam. Nevis tāpēc, ka tas būtu kas negatīvs, bet iedomāsimies, ka viens operators tagad pasaka: mēs esam uzstādījuši jaunāko šifru, tagad jūsu sarunas nevar noklausīties. Latvijā operatori šobrīd šo problēmu ir atrisinājuši. Bet nebija tādas sacensības, ka viens operators to izdara, publicē relīzi un cilvēki uz to \"pavelkas\". Cilvēkiem patiesībā ir diezgan vienalga, kad runa ir par šādām tehniskām privātuma lietām,\" sacīja Solovjovs. Pēc pētnieka domām, \"Huawei\" gadījums ir tāds, kas ļautu parūpēties par drošību ar relatīvi mazām izmaksām: \"Ja mēs runājam par ASV ierosinājumu ierobežot \"Huawei\" 5G izmantošanu, tā, manuprāt, nav labākā metode. Aizliegums importēt vai ekspluatēt kādu iekārtu varētu būt pamatots, ja mēs runājam par gala lietotāju tirgu. Šeit ir runa par relatīvi mazu skaitu iekārtu, kuru drošība ietekmēs milzīgu daļu iedzīvotāju un valsts iestāžu. Tas nozīmē, ka mums samērīgi būtu veikt drošības testus, lai pārliecinātos, – tā vietā, lai tās aizliegtu. Drošības testi būtu jāveic arī visiem programmatūras atjauninājumiem, kas gadu pēc gada vai mēnesi pēc mēneša nāks no ražotāja. Jāsaprot, ka vismaz sākotnēji šādu testu izmaksas ir milzīgas, bet samērīgas, ņemot vērā, ka iekārtu skaits ir relatīvi mazs un ietekmē teju visus iedzīvotājus.\"", "link": "https://www.delfi.lv/bizness/44467736/tehnologijas/50846951/huawei-skandals-vdd-ar-apsaubitiem-uznemumiem-sadarboties-nerekomende"},
{"title": "'Precision Navigation Systems' ieguvis 'TechChill' konkursa galveno balvu", "category": "Tehnoloģijas", "body": "\"Precision Navigation Systems\", jaunuzņēmums no Igaunijas, ieguva \" TechChill  2019\" jaunuzņēmumu sacensību \"Fifty Founders Battle\" galveno balvu. Komanda devās mājup ar 10 000 eiro finansējumu no \"TechChill Foundation\", ko ieguldīt jaunuzņēmuma izaugsmē, kā arī iespēju piedalīties \"Silicon Vikings Startup\" pasaules kausa finālā Sanfrancisko. \"ZitiCity\" no Lietuvas saņēma Latvijas Biznesa Enģeļu Tīkla (LatBAN) investīciju 50 000 eiro, bet \"Adyen\" un \"The Next Web\" pasniedza savam favorītam – \"Kipwise\" no Igaunijas – ielūgumus uz \"Founders Day\" un \"The Next Web\" konferenci Amsterdamā. \"Pieņemot lēmumu par uzvarētāju, žūrijai bija grūta izvēle starp divām komandām – \"Precision Navigation Systems\" un \"ZitiCity\". Galveno balvu un uzvaru konkursā ieguva jaunuzņēmums no Igaunijas, pateicoties viņu plašajai vīzijai un redzējumam par globālu tehnoloģiju izmantošanu,\" skaidro nevalstiskās organizācijas \"TechChill\" līdzdibinātājs un \"Change Ventures\" vadošais partneris Andris. K. Bērziņš. \"Fifty Founders Battle\" uzvarētājs, \"Precision Navigation Systems\", ieguva \"TechChill Foundation\" sarūpēto naudas balvu 10 000 eiro apmērā – tradīciju, kas turpināta jau otro gadu pēc kārtas. Jaunuzņēmums izstrādā programmatūras un aparatūras risinājumus precīzai GPS pozicionēšanai un navigācijai. \"ZitiCity\" ieguva LatBAN balvu, 50 000 eiro investīciju no LatBAN 22 locekļu sindikāta. Uzvarētājs ieguva arī iespēju doties uz Sanfrancisko, kur 17. maijā reģionālo sacīkšu uzvarētāji no visas pasaules cīnīsies par viena miljona dolāru vērtu investīciju balvu. Visiem Eiropas reģionālajiem jaunuzņēmumu pasaules kausa finālistiem ir iespēja prezentēt savas idejas arī Eiropas finālā Prāgā, kur galvenā balva sasniedz 500 000 eiro. Turpretī \"TechChill\" partneri \"The Next Web\" un \"Adyen ielūdza savu favorītu – \"Kipiwise\" – uz \"Founders Day\" un \"TNW 2019\" konferenci. \"Founders day\" pulcē \"Tech5\" dibinātājus, absolventus, starptautiskos medijus un investorus. Konference norisināsies 8. maijā Amsterdamā. \" Amazon  Web Services\" nodrošināja visiem pusfinālistiem pieeju AWS kredītiem (500$), bet \"Seedstars\" papildināja \"Fifty Founders Battle\" uzvarētāju balvu fonu ar biļetēm uz \"Seedstars Global Summit\", kas norisināsies 5. aprīlī Lozannā, Šveicē. Fināla žūrijā bija vairāki reģionālie industrijas smagsvari un jaunuzņēmumu ekosistēmas pārstāvji. Šogad to skaitā bija Marili Merendi no \"Karma Ventures\", Andris K. Bērziņš no \"Change Ventures\", Donats Kers (Donatas Keras) no \"Practica Capital\", Indriķis Liepa no \"Cobalt\", Kriss Brauns (Chris Brown) no \"500 Startups\", Aleks Karevols (Alex Karevoll) no \"TechStars\", Rafs Krouans (Raph Crouan) no (Startupbootcamp IoT), Guntars Nemiro no \"Funderbeam Syndicate\", Ansis Spridzāns no \"Funderbeam Syndicate\" un Sebatistians Toupijs (Sebastian Toupy) no (The Next Web). \"TechChill\" tradīcija – \"Fifty Founder Battle\" sacensības, kurās piedalās reģiona daudzsološākie jaunuzņēmumi – tika aizsāktas pirms astoņiem gadiem, līdz ar pašu pirmo \"TechChill\" konferenci. Iepriekšējo gadu uzvarētāji ir guvuši ievērojamus panākumus un turpina savu attīstību jau citā līmenī. To starpā ir \"Edurio\", \"SprayPrinter', \"Nordigen\", \"Anatomy Next\" un \" Infogr.am \". Šogad \"TechChill\" mainīja sacensību stratēģiju, un jaunuzņēmumus iedalīja piecās vertikālēs pēc to darbības jomas – finanšu tehnoloģijas ( ), programmatūra kā pakalpojums ( ), aparatūras un lietu internets, sociālie jaunuzņēmumi ( ) un zinātnes tehnoloģijas ( ). Katrai vertikālei bija īpaši atlasīta pusfināla žūrija. Pirmajā pusfinālā piecdesmit jaunuzņēmumi, desmit no katras vertikāles, prezentēja savas idejas uz \" LMT  Founder Stage\" skatuves. Septiņi finālisti, kurus izvēlējās žūrija, pārstāvēja piecas valstis. No finanšu tehnoloģijas vertikāles – \"Hive Identity\" no Ukrainas un \"Jeff App\" no Latvijas, programmatūra kā pakalpojums vertikāle – \"ZitiCity\" no Lietuvas un \"Kipwise\" no Igaunijas, zinātņu tehnoloģijas vertikāle – \"Precision Navigation Systems\" no Igaunijas, no sociālo jaunuzņēmumu vertikāles – \"Neuroflux\" no Somijas, bet no aparatūras un lietu interneta vertikāles – \"PowerUp Fuel Cells\" no Igaunijas. Šogad \"Fifty Founders Battle\" sacensībām kopumā pieteicās 194 komandas. 2018. gadā tika pārstāvētas 11 valstis, bet šogad jau 35. Lielākā daļa pieteikumu tika saņemti no jaunuzņēmumiem, kas bāzēti Baltijas un Ziemeļvalstu reģionā, taču šis reģions nav vienīgais, jo organizatori ir priecīgi, ka sacensībām pieteicās arī jaunuzņēmumi no tik tālām valstīm kā Tanzānija, Libāna, Gana un Argentīna. \"TechChill\" organizatori ziņo, ka nākamā \"TechChill\" konference norisināsies 2020. gada 20. un 21. februārī.", "link": "https://www.delfi.lv/bizness/44467736/tehnologijas/50859325/precision-navigation-systems-ieguvis-techchill-konkursa-galveno-balvu"},
{"title": "Z torņi un VEF apkaime no kūdras – Barselonas tehnoloģiju izstādi pārsteidz stends no Latvijas", "category": "Tehnoloģijas", "body": "Pirmdienas rītā Barselonā durvis vēra ikgadējā mobilo tehnoloģiju izstāde \"Mobile World Congress\", tajā šogad lielu apmeklētāju uzmanību piesaistījis  LMT  veidotais stends, kas radīts no kūdras. Katrīnas Neiburgas un Andra Eglīša radītā mākslas instalācija uz kopējo kompāniju fona piesaista ievērojamu uzmanību, cilvēkiem nākot pie stenda un interesējoties, kāda ir tā ideja, novēroja portāls \"Delfi\". Mākslas objekts no kūdras veidots kā pastaiga cauri attīstībai – no purvainās dabas aizejot līdz pilsētai un tehnoloģijām. Tajā izveidota nevis kāda abstrakta pilsēta, bet tieši Rīga – mākslas objektā attēlotais Stacijas laukuma pulkstenis, Saules akmens, Z torņi un VEF apkaime. Savukārt LMT stendā reklamē savus viedo tehnoloģiju pakalpojumus un produktus.", "link": "https://www.delfi.lv/bizness/44467736/tehnologijas/50859425/z-torni-un-vef-apkaime-no-kudras-barselonas-tehnologiju-izstadi-parsteidz-stends-no-latvijas"},
{"title": "Infografika: Kad telekomunikāciju operatoram jāziņo par paaugstinātas maksas zvanu", "category": "Tehnoloģijas", "body": "Pēdējo divu mēnešu laikā Sabiedrisko pakalpojumu regulēšanas komisijā ( SPRK ) pieaudzis no iedzīvotājiem saņemto jautājumu skaits, kuros vaicāts par situācijām, kad telekomunikāciju operatori par sarunas minūti ietur paaugstinātu maksu, informēja SPRK. Iedzīvotāji vēlējušies noskaidrot ne vien to, kādos gadījumos par sarunas minūti ir jāmaksā paaugstināta maksa, bet arī to, kā uzzināt, vai par konkrēto zvanu tā tiks piemērota. Piedāvājam iepazīties ar SPRK sagatavotu infografiku, kurā skaidrots, kādos gadījumos telekomunikāciju operatoram ir pienākums brīdināt par izsaukuma maksu ar balss paziņojumu.", "link": "https://www.delfi.lv/bizness/44467736/tehnologijas/50873779/infografika-kad-telekomunikaciju-operatoram-jazino-par-paaugstinatas-maksas-zvanu"},
{"title": "Rīgā darbību sāks automašīnu koplietošanas uzņēmums 'CityBee'", "category": "Tehnoloģijas", "body": "\"CityBee\" mērķis ir piedāvāt ekonomiskas un alternatīvas transporta iespējas, atvieglot iedzīvotāju pārvietošanos un samazināt vides piesārņojumu pilsētā. \"CityBee\" Latvijā būs pieejama lietotne, lai varētu iznomāt kravas automašīnas, kas būs pieejamas visu diennakti konkrētos piekļuves punktos. Samaksa par to lietošanu tiek noteikta pēc transportlīdzekļa izmantošanas ilguma. \"\"CityBee\" darbojas jau 14 pilsētās, piedāvājot dažādus mobilitātes pakalpojumus. Kravas automašīnu koplietošana ir salīdzinoši jauns segments mūsu pakalpojumu klāstā. Pamatojoties uz pieredzi Polijā, kur saviem draugiem, ģimenes locekļiem un kolēģiem \"CityBee\" ieteiktu 87% no servisa lietotājiem, redzam, ka klienti novērtē mūsu pakalpojuma unikalitāti. Darbības uzsākšana Latvijā ir loģisks nākamais solis uzņēmuma attīstībā,\" norāda \"CityBee\" vadītāja Latvijā Egija Gailuma. \"CityBee\" darbības sākumā plānojis izvietot aptuveni 30 \" Fiat Ducato \" kravas automašīnas dažādās vietās Rīgā. Pirmais \"CityBee\" partneris ir \"K Senukai\", taču uzņēmuma nākotnes plānos ietilpst sadarbības partneru loka paplašināšana, lai veicinātu mobilitāti Rīgā un visā Latvijā. \"CityBee\" aplikāciju viedtālruņiem iespējams lejupielādēt \"App Store\" un \" Google  Play\" lietotnēs, tomēr aplikācijas pakalpojumi Latvijā būs pieejami marta beigās. \"CityBee\" ir investīciju uzņēmuma \"Modus Group\" projekts. \"Modus Group\" specializējas finansējuma piesaistē autobūves nozarei, atjaunojamās enerģijas un nekustamā īpašuma projektiem. Pašlaik \"CityBee\" kā starptautisks uzņēmums darbojas jau 14 pilsētās Eiropā. Lietuvā uzņēmums savu darbību uzsāka 2012. gadā, piedāvājot velosipēdu, vieglo un kravas automašīnu nomu un koplietošanu, savukārt no 2018. gada nodrošina kravas automašīnu nomu Polijā.", "link": "https://www.delfi.lv/bizness/44467736/tehnologijas/50888873/riga-darbibu-saks-automasinu-koplietosanas-uznemums-citybee"},
{"title": "Kulberga padoms startapiem – ja kādam var palīdzēt, tad dari to, negaidot neko pretim", "category": "Tehnoloģijas", "body": "Mantra Silīcija ielejā ir: tu, būdams jaunuzņēmuma dibinātājs vai domājot par tādu kļūt, – ja tev kāds pajautā padomu vai ja tu redzi, kā kādam var palīdzēt, – tu to izdari, negaidot neko pretim, tā intervijā žurnālam \"Kapitāls\" sacīja Raimonds Kulbergs, kurš  februārī savu jaunuzņēmumu \"Funderful\" pārdeva  amerikāņu korporācijai. Viņš, lai gan neatklāj summu, par kādu pārdeva uzņēmumu, atzīst, ka par saņemto var atļauties savā mūžā vairs nekad nestrādāt. Tas gan, kā sarunā norāda uzņēmējs, nav īsti viņa gaumē. Intervijas laikā Kulbergs arī sniedz padomu jaunajiem uzņēmējiem: \"Mantra Silīcija ielejā ir: tu, būdams jaunuzņēmuma dibinātājs vai domājot par tādu kļūt, – ja tev kāds pajautā padomu vai ja tu redzi, kā kādam var palīdzēt, – tu to izdari, negaidot neko pretim. Ļoti svarīga mantra. Nav nekas jāsaka, vienkārši palīdzi. Startapu vide nav tik liela – pat Silīcija ielejā tās kodols ir kādi 200 savstarpēji ļoti cieši saistīti cilvēki.\" \"To pašu filozofiju esmu novērojis tepat Latvijā, arī pie mums šī kultūra ir ļoti spēcīga, mēs palīdzam viens otram. Piemēram, brīžos, kad man bija emocionāli grūti vai bija kārtējās problēmas un vajadzēja kontaktus vai padomus. Mēs uzturam savstarpējos kontaktus gan ar \"Printify\" čaliem, gan \"Sonarworks\", \"Edurio\", \"Nordigen\" un citiem. Ja tev ir bijis exit [pārdošana], arī pēc tā tu videi dod atpakaļ. Man tas liekas svarīgi. Vai nu dod ar eņģeļnaudu, vai vienkārši mentorējot. Tu esi pieejams un turpini balstīt šo vidi,\" sacīja Kulbergs. Atbildot uz jautājumu, vai finansiāli viņam pēc pārdošanas ir iespēja vairs nekad nestrādāt, Kulbergs sacīja: \"Pilnīgi noteikti, jā. Bet startapa pārdošanas darījums ļauj padomāt, kas tevi dzen uz priekšu, kas patika, ko gribētu darīt tālāk. Tie lēmumi, kas jāpieņem jaunuzņēmuma attīstības posmā, ir tik drastiski, tie labi norūda, jo jābūt gatavam kuru katru brīdi atkal pagriezties par 180 grādiem citā virzienā. Arī iziešana no startapa dod pārliecību, ka esi likteņa noteicējs un pats nosaki, ko darīsi tālāk. Ne jau atpūtā ir sāls. Laimīgs ir tas, kuram ir piepildīts darbs.\" \"Firmas.lv\" informācija liecina, ka 2017. gadā \"Funderful\" strādāja ar 335 286 eiro apgrozījumu, kas ir divas reizes vairāk nekā gadu iepriekš, bet kompānijas zaudējumi saruka 2,7 reizes un bija 23 642 eiro. \"Funderful\" reģistrēts 2014. gada jūlijā, un tā pamatkapitāls ir 2800 eiro. Jaunuzņēmuma vienīgais īpašnieks bija Kulbergs. \"Funderful\" ievieš mākslīgajā intelektā balstītus komunikācijas risinājumus universitātēs un koledžās, lai sekmētu komunikāciju starp universitāšu personālu un studentiem, kā arī ziedotājiem. Tas palīdz palielināt studējošo skaitu un ziedojumu apmēru.", "link": "https://www.delfi.lv/bizness/44467736/tehnologijas/50891949/kulberga-padoms-startapiem-ja-kadam-var-palidzet-tad-dari-to-negaidot-neko-pretim"},
{"title": "'Facebook' galvenās lietotnes piedzīvo darbības traucējumus", "category": "Tehnoloģijas", "body": "Sociālā tīkla \" Facebook \" četras galvenās lietotnes no trešdienas piedzīvo darbības traucējumus, taču kompānija izslēdz kiberuzbrukuma iespējamību. Lietotāji no trešdienas plkst.18 pēc Latvijas laika sākuši ziņot par problēmām ar \"Facebook\", \" Instagram \", \"WhatsApp\" un \"Messenger\" lietotnēm, vēsta vietne \"DownDetector.com\". Tehnoloģiju gigants dažas stundas vēlāk atzina, ka radušās problēmas. \"Mēs zinām, ka dažiem cilvēkiem šobrīd ir grūtības piekļūt \"Facebook\" lietotnēm. Mēs strādājam, lai iespējami ātri atrisinātu jautājumu,\" tviterī paziņoja \"Facebook\", norādot, ka jautājums nav saistīts ar DDoS uzbrukumu. \"DownDetector.com\" karte rāda, ka par \"Facebook\" lietotņu problēmām tiek ziņots Ziemeļamerikā, Dienvidamerikā, Eiropā, Austrālijā un Āzijā. Daži mediji lietotņu darbības traucējumus raksturo kā lielākos \"Facebook\" vēsturē.", "link": "https://www.delfi.lv/bizness/44467736/tehnologijas/50905257/facebook-galvenas-lietotnes-piedzivo-darbibas-traucejumus"},
{"title": "'Httpool Baltics' nodrošina iespēju tiešsaistē apgūt digitālo mārketingu bez maksas", "category": "Tehnoloģijas", "body": "Apmācība platformā \" Httpool Education \" notiek moduļu formātā, un par katru apgūtu moduli lietotājs saņem sertifikātu. Šis bezmaksas instruments noderēs gan rūdītiem mārketinga speciālistiem zināšanu pilnveidošanai, gan studentiem un entuziastiem to iegūšanai. Apmācības platformā \" Httpool Education \" notiek moduļos un ir par reklāmas izvietošanu tādos sociālajos tīklos kā \" Twitter \", \"Spotify\", \"LinkedIn\", \"Snapchat\", \"Outbrain\", \" TripAdvisor \" un citos. Moduļu skaits pastāvīgi tiks papildināts. Tāpat šeit ir iespēja apskatīt dažādus konkrētu reklāmu izvietošanas piemērus un mācīties no labākajām kampaņām. Kā notiek apmācības? Vispirms ir jāreģistrējas  platformā . Pēc tam jāizvēlas sociālais tīkls, kurā reklāmas izvietošanu ir vēlēšanās padziļināti apgūt. Tad jāiepazīstas ar informāciju par konkrēto platformu un jāatbild uz testa jautājumiem. Kad eksāmens veiksmīgi nokārtots, ir iespējams lejupielādēt sertifikātu, kas apliecina noteiktu prasmju līmeni. \"Httpool Baltics\" mērķis vienmēr ir bijis uzlabot Latvijas un Baltijas reklāmas un mediju speciālistu izpratni par sociālajiem medijiem. Mēs gribam, lai Baltijas valstu uzņēmumiem izdotos veiksmīgāk sasniegt lokālos un globālos biznesa mērķus. Platforma \"Httpool Education\" ir veltīta tieši šim mērķim un ļaus mārketinga, reklāmas un mediju speciālistiem iegūt un pārbaudīt savas zināšanas, kā arī izmantot tās ikdienas darbā. Domāju, ka ilgtermiņā \"Httpool Education\" sertifikāts būs kvalitātes standarts nozarē,\" saka \"Httpool Baltics\" vadītājs Arnis Ozols. \" Httpool Education \" platforma uzsāka darbu Latīņamerikas tirgū. Šobrīd to ir izmantojuši jau 12 000 speciālistu, iegūstot vairāk kā 60 000 sertifikātu. Platformā ir pieejami arī 70 veiksmīgu kampaņu piemēri jeb \"case studies\". Platforma \"Httpool Education\" ir tapusi, sadarbojoties uzņēmumu grupai \"Httpool\", kas ir daudzu sociālo tīklu oficiālais reklāmas partneris 21 pasaules valstī, arī Baltijā, ar uzņēmumu \"Internet Media Services\" (IMS), kas ir \" Sony  Pictures Entertainment Company\" grupas uzņēmums. \"Httpool\" ir uzņēmuma IMS meitasuzņēmums un vadošais starptautiskais starpkanālu reklāmas tīkls. \"Httpool\" izmanto vismodernākās patentētās un licencētās tehnoloģijas. Uzņēmumam ir starptautiska pieredze, un tas nodrošina reklāmas tādos sociālajos tīklos kā \"Twitter\", \"LinkedIn\", \"Spotify\" un citur Austrijā, Bulgārijā, Horvātijā, Čehijā, Igaunijā, Grieķijā, Honkongā, Ungārijā, Indijā, Indonēzijā, Latvijā, Lietuvā, Maķedonijā, Malaizijā, Polijā, Rumānijā, Krievijā, Serbijā, Slovākijā, Slovēnijā, Šveicē un Ukrainā. IMS ir \"Sony Pictures Entertainment Company\" grupas daļa. Tas ir vadošais digitālās komunikācijas un mārketinga partneris tiem uzņēmumiem, kas vēlas ātri attīstīt savu biznesu jaunattīstības valstīs. IMS palīdz zīmoliem sasniegt jaunu atpazīstamības līmeni un izaugsmi, izmantojot IMS ekosistēmu un radošos risinājumus. Tādi zīmoli kā \"Twitter\", \"EA Sports\", \"Foursquare\", \"LinkedIn\", \"Spotify\", \"Twitch\", \"Warner Music\" un \"Snapchat\" sadarbojas tikai ar IMS, lai nostiprinātu savas pozīcijas Latīņamerikas tirgū. IMS galvenais birojs atrodas Maiami, ASV. Citi biroji atrodas Brazīlijā, Meksikā, Argentīnā, Kolumbijā, Kostarikā, Čīlē, Gvatemalā, Panamā, Peru, Ekvadorā, Spānijā un Urugvajā.", "link": "https://www.delfi.lv/bizness/44467736/tehnologijas/50919353/httpool-baltics-nodrosina-iespeju-tiessaiste-apgut-digitalo-marketingu-bez-maksas"},
{"title": "Latvijas tirgū ienāk igauņu bezkontakta maksājumu uzlīmes", "category": "Tehnoloģijas", "body": "\"Wallester\" ir izstrādājis elektronisko maksājumu platformu, kas ir piemērota visu veidu un formas maksājumu karšu apkalpošanai. Tostarp šobrīd ir uzsākti jaunās maksājumu metodes – VISA tehnoloģijās balstītu bezkontakta maksājumu uzlīmju – testēšana. Ar šīm uzlīmēm būs iespējams norēķināties tāpat kā ar līdzšinējām bezkontakta plastikāta maksājumu kartēm, bet to būtiska priekšrocība būs tā, ka uzlīmes varēs piestiprināt gandrīz jebkādai virsmai, piemēram, uz mobilā tālruņa vai aproces. Jaunā maksājumu karšu izsniegšanas platforma Baltijas un Ziemeļvalstīs tiks ieviesta 2019. gada 3. ceturksnī. Jaunās uzlīmes būs pirmās VISA maksājumu kartes, kas domātas tikai bezkontakta maksājumiem. Mazizmēra bezkontakta uzlīmju pašlīmējošā kārta ļaus tās piestiprināt praktiski jebkurai virsmai. Uzlīmes varēs izmantot visos VISA sertificētajos bezvadu termināļos vai tiešsaistē kā virtuālas kartes, stāsta uzņēmuma vadītājs. \"Uzskatām, ka jaunās digitālo maksājumu tehnoloģijas turpinās pārveidot tirgu un dominēt jaunos produktu piedāvājumos Eiropā, tāpēc ar lielu entuziasmu uzsākām bezkontakta maksājumu uzlīmju izmēģināšanu uz mūsu pakalpojumu platformas. Uzlīmes ir ļoti ērti lietot, jo tās ir iespējams pielīmēt gandrīz jebkam, kas jums jau pieder. Esam ieinteresēti palīdzēt uzņēmumiem izmantot jaunākās tehnoloģijas, lai vienkāršotu un optimizētu maksājumu procesus. Savā platformā aktīvi testējam un ieviešam dažādus jaunākos digitālo maksājumu tehnoloģiskos risinājumus ar uzsvaru uz mazizmēra (SIM kartes lieluma) valkājamām bezkontakta un inovatīvām drošības tehnoloģijām, piemēram \"VISA Token Service\" (VTS), kas ir izmantojama \" Apple  Pay\",\" sacījis Perls. Jaunajai bezkontakta maksājumu metodei kompānija \"Worldine\" piegādāšot arī drošus apstrādes risinājumus un papildu pakalpojumus, piemēram, \"VISA gateway\", krāpšanās un strīdu pārvaldību, izmantojot tās \"WL 1-Click Card Processing\" risinājumu. Uzņēmums arī tuvākajā nākotnē testēšot iespējas ievietot maksājumu kartes dažādos citos ikdienā bieži izmantojamos priekšmetos, piemēram, pulksteņos, aprocēs u.c., kas pavērs iespēju tos izmantot kā maksājumu kartes. \"Wallester\" ir 2016. gadā dibināts Eiropas finanšu tehnoloģiju jaunuzņēmums, kas specializējas jaunu digitālo maksājumu platformu izstrādē. \"Wallester\" digitālā maksājumu platforma ikvienam maksājumu karšu izsniedzējam (piemēram, tirgotājiem un bankām) nodrošina iespēju gan optimizēt karšu izgatavošanas un apkalpošanas izmaksas, gan arī sākt lietot jaunākos tirgū pieejamos digitālos maksājumu karšu risinājumus. \"Wallester\" piedāvā elektronisko maksājumu risinājumus, kas ir balstīti VISA elektronisko maksājumu tehnoloģijās.", "link": "https://www.delfi.lv/bizness/44467736/tehnologijas/50926013/latvijas-tirgu-ienak-igaunu-bezkontakta-maksajumu-uzlimes"},
{"title": "Izstrādāts rīks, lai noteiktu uzņēmumiem piemērotāko finansējuma avotu", "category": "Tehnoloģijas", "body": "\"Kā rāda mūsu pieredze, vien maza daļa uzņēmumu ir informēti par alternatīvām finansējuma piesaistes iespējām bez jau klasiskā banku aizdevuma. Taču mūsdienās iespējas piesaistīt finanšu līdzekļus biznesa attīstībai ir daudz – sākot no alternatīviem finansēšanas uzņēmumiem un biznesa eņģeļiem, līdz pat savstarpējo aizdevumu platformām. Redzam, ka ir daudz situāciju, kad banku kredīts uzņēmumam nav pieejams vai šāds aizdevums nav piemērotākais finansējuma veids attiecīgās ieceres īstenošanai. Šādos gadījumos uzņēmumam ir vērts izzināt un apsvērt citas iespējas uzņēmuma izaugsmei – biznesa eņģeļus, riska kapitālu, biržu vai alternatīvos aizdevumus. Tāpēc esam radījuši vienkāršu rīku, kas palīdz noteikt piemērotāko finansējuma avotu, vienlaikus izglītojot uzņēmējus par dažādajām iespējām naudas piesaistei,\" norāda \"Capitalia\" vadītājs Juris Grišins Rīks bāzēts uz pamata jautājumiem par uzņēmuma darbību, vēlamo finansējuma apmēru un finansējuma izlietojuma mērķiem. Izvērtējot attiecīgos parametrus, uzņēmumam ieteikts kāds no sekojošajiem finansējuma avotiem – \" Altum \", tehnoloģiju akseleratori, sēklas kapitāls, riska kapitāls, alternatīvie aizdevēji, ieguldījuma fondi, fondu birža, obligācijas un banka. Pie katra no finansējuma avotiem arī norādīts īss paskaidrojošais teksts un iestāžu aktuālie kontakti. Visplašākās finansējuma iespējas uzņēmumiem ir situācijās, kad kapitāls ir nepieciešams investīcijām izaugsmei un apgrozāmajam kapitālam. Rīks bez maksas pieejams  šeit . \"Capitalia\" ir alternatīvā finansējuma sniedzējs mazajiem un vidējiem uzņēmumiem Baltijas valstīs. \"Capitalia\" ir finansējusi apgrozāmos līdzekļus un kapitāla investīcijas vairāk nekā 5000 kompānijām, ieguldot vairāk nekā 50 miljonus eiro to attīstībā, piemēram, ir ieguldījusi tādu uzņēmumu kapitālā kā \"Indexo\" un \"Giraffe360\".", "link": "https://www.delfi.lv/bizness/44467736/tehnologijas/50929335/izstradats-riks-lai-noteiktu-uznemumiem-piemerotako-finansejuma-avotu"},
{"title": "Latvijā tikai 20% MVU savas preces vai pakalpojumus piedāvā tiešsaistē, liecina aptauja", "category": "Tehnoloģijas", "body": "Latvijā tikai 20% maza un vidēja lieluma uzņēmumi savas preces vai pakalpojumus klientiem piedāvā iegādāties tiešsaistē. Savukārt Lietuvā elektroniskos kanālus pārdošanai izmanto 22%, bet Igaunijā 25% uzņēmumu, liecina \" SEB  bankas\" veiktā aptauja. No trim Baltijas valstīm Latvijā ir arī mazākais to MVU īpatsvars, kas tuvākajā laikā plāno uzsākt tirdzniecību internetā – 13%. Lietuvā savas preces vai pakalpojumus tiešsaistē drīzumā piedāvās 17%, bet Igaunijā – 21% maza un vidēja lieluma uzņēmumu. \"Vairāk nekā divas trešdaļas jeb 67% maza un vidēja lieluma uzņēmumu Latvijā neizmanto interneta iespējas savu preču vai pakalpojumu pārdošanai. Šis fakts mani dara bažīgu, jo tendences liecina, ka klientu vēlmes ir pilnīgi pretējas. Arvien vairāk cilvēku vēlas iepirkties elektroniskajos kanālos. Tādēļ, ja uzņēmums savus pakalpojumus nepiedāvā internetā, tas pats ierobežo savu klientu skaitu gan vietējā tirgū, gan eksportā, jo ārzemju klientiem elektroniskie kanāli visbiežāk ir vienīgā iespēja iegādāties Latvijas uzņēmumu ražojumus,\" norāda \"SEB bankas\" valdes loceklis Arnis Škapars. Vienlaikus aptaujas rezultāti liecina, ka Latvijas maza un vidēja izmēra uzņēmumu izpratne par digitalizācijas nozīmi pieaug. 45% MVU Latvijā ir atbildējuši, ka ar digitalizāciju saistītās aktivitātes to šī gada plānos ieņem svarīgu lomu. Gadu iepriekš šādi atbildēja tikai 30% aptaujāto uzņēmumu. Lietuvā 44% uzņēmumu digitalizācijas aktivitātēm piešķīruši nozīmīgu lomu savos šī gada plānos, bet Igaunijā – 51% MVU. Baltijas biznesa pārskats ir \"SEB bankas\" veidota mazā un vidējā uzņēmumu aptaujas apkopojums, kas sniedz Baltijas uzņēmumu redzējumu par piecām jomām: apgrozījuma pieaugumu, nodarbinātību, eksportu, inovācijām un investīcijām. Baltijas biznesa pārskatā par 2019. gadu apkopotas 4200 Baltijas valstu mazo un vidējo uzņēmumu atbildes, tostarp gandrīz 1200 Latvijas uzņēmumu viedokļi. Aptauja veikta 2018. gada decembrī.", "link": "https://www.delfi.lv/bizness/44467736/tehnologijas/50881427/latvija-tikai-20-mvu-savas-preces-vai-pakalpojumus-piedava-tiessaiste-liecina-aptauja"},
{"title": "Latvijā pieejams pirmais Baltijā mobilais kases aparāts", "category": "Tehnoloģijas", "body": "\"Tiki-taka Pay\" ir pašmāju informācijas tehnoloģiju (IT) uzņēmuma \"Datakom\" izstrādāta kases sistēma (lietojumprogramma), kas darbojas uz uzņēmuma iepriekš iepirktas iekārtas A920. Izvēlētā iekārta rūpīgi pārbaudīta testos, ņemta vērā gan ātrdarbība, gan funkcionalitāte. Izstrādātāji ir noslēguši līgumus ar banku un izveidojuši integrāciju ar bankas karšu maksājumu apstrādes operatoriem, kuri ir tiesīgi strādāt Eiropas Savienībā un apstrādāt valūtas transakcijas. Investīcijas risinājuma ieviešanai veido ap 250 000 eiro. \"Šis produkts ir piemērots, piemēram, izbraukumu tirdzniecībai, jo ir ļoti kompakts – biezāka viedtālruņa izmērā. Ar to var veikt darījumus gan ar skaidru naudu, gan norēķinu kartēm, var veikt arī bezkontakta maksājumus. Ja tiek maksāts ar skaidru naudu, risinājums reģistrē darījumu, bet banknotes vai monētas lietotājs var novietot drošā, pašam ērtā vietā – vai tā būtu jostas somiņa vai, piemēram, lāde vai kaste skaidrai naudai. Risinājums būs izmantošanai ērts arī komersantiem ar nelielām tirdzniecības telpām, kurās nav ērti izvietot lielos kases aparātus, kas parasti aizņem diezgan lielu platību. No funkcionalitātes viedokļa tas pilnībā aizstāj ierastos kases aparātus, atbilstot visiem standartiem un prasībām,\" skaidro SIA \"Datakom\" inovāciju direktors Edijs Tanons. Izstrādātāji skaidro, ka šāds risinājums var ievērojami atvieglot komercpraksi, kā arī radīt jaunus biznesa virzienus. \"To var ērti lietot gan frizieris, gan taksists, to var izmantot biļešu pārdošanai pie ieejas dažādos festivālos un konferencēs – pielietojumam praktiski nav robežu. Ja šodien izdomāju, piemēram, reģistrēt savu biznesu, man pilnībā pietiek ar vienu šādu risinājumu un varu godprātīgi sākt strādāt. Ir pamats domāt, ka tas ievērojami uzlabos gan patērētāja iepirkšanās pieredzi, gan uzņēmēja pieredzi, un to apliecina arī strauji pieaugošā interese par produktu no dažādu nozaru uzņēmējiem,\" papildina Tanons. Uzņēmumā teic, ka šāds kompakts kases aparāts atvieglos arī grāmatvedību, jo lietotājam būs pieejama veikto darījumu atskaite mašīnlasāmā formātā ( ), ko varēs nosūtīt uz izvēlēto grāmatvedības sistēmu. Atskaites formāts atļaus šos datus izmantot arī analīzēm, tostarp lietojot arī dažādus datu analīzes rīkus. SIA \"Datakom\" ir Latvijā bāzēts pilna spektra IT uzņēmums, pamatdarbības virzieni ir IT infrastruktūras tirdzniecība, uzstādīšana, uzturēšana, IT iekārtu un tīklu apkalpošana, sarežģītas uzņēmuma līmeņa programmatūras izstrāde un sistēmu integrāciju izveide. Uzņēmums dibināts 1994. gadā.", "link": "https://www.delfi.lv/bizness/44467736/tehnologijas/50947439/latvija-pieejams-pirmais-baltija-mobilais-kases-aparats"},
{"title": "'airBaltic' sāk strādāt tērzēšanas robots", "category": "Tehnoloģijas", "body": "Čatbots ir programma, kas izstrādāta, lai simulētu sarunu ar reāliem lietotājiem. \"Izmantojot tērzēšanas robotu, mēs atbildes laiku varam samazināt no vidēji 15 minūtēm līdz pat dažām sekundēm,\" portālam \"Delfi\" sacījis \"airBaltic\" izpilddirektors Martins Gauss. Čatbots nodrošinās tādus pakalpojumus kā atbilžu sniegšanu uz biežāk uzdotajiem jautājumiem par bagāžu un biļešu rezervāciju, kā arī iepazīstinās lietotājus ar \"airBaltic\" galamērķiem. Lidsabiedrība turpināšot attīstīt čatbotu, lai paplašinātu tā funkcijas un nākotnē plānots, ka ar čatbota palīdzību būs iespējams reģistrēties lidojumam, kā arī saņemt iekāpšanas karti \"Facebook\" Messenger. Šobrīd tiekot strādāts pie tā, lai sarakste būtu pieejama vairākās valodās. Tāpat klientiem jebkurā brīdī būšot iespēja sarakstē pārslēgties saziņai ar klientu apkalpošanas speciālistu – cilvēku. \"airBaltic\" nodrošina lidojumus uz vairāk nekā 70 galamērķiem no Rīgas, Tallinas un Viļņas, piedāvājot ērtus savienojumus no Rīgas uz plašo galamērķu klāstu lidsabiedrības maršrutu tīklā Eiropā, Skandināvijā, NVS un Tuvajos Austrumos. 2019. gada vasaras sezonā \"airBaltic\" uzsāks lidojumus no Rīgas uz Dublinu, Štutgarti un Ļvovu, kā arī Kosu un Menorku.", "link": "https://www.delfi.lv/bizness/44467736/tehnologijas/50949317/airbaltic-sak-stradat-terzesanas-robots"},
{"title": "Šovasar no Rīgas lidostas iespējams aizlidot uz 106 galamērķiem", "category": "Tehnoloģijas", "body": "Jau svētdien, 31.martā, lidostā \"Rīga\" tiek atklāti pirmie divi no jaunajiem galamērķiem - nacionālā aviokompānija \" airBaltic \" uzsāks lidojumus uz Dublinu Īrijā un Štutgarti Vācijā. Kopumā 2019.gada vasaras sezonā, kas ilgs līdz oktobrim, no lidostas \"Rīga\" tiks atklāti septiņi jauni galamērķi: nacionālā aviokompānija \"airBaltic\" 1.aprīlī uzsāks lidojumus uz Ļvovu Ukrainā, 11.maijā uz Kosu Grieķijā, bet 12.maijā uz Vidusjūras salu Menorku, savukārt Īrijas zemo cenu pārvadātājs \" Ryanair \" 2.aprīlī uzsāks lidojumus uz Čehijas galvaspilsētu Prāgu. Jaunus galamērķus vasaras sezonā piedāvās arī tūrisma operatori: lidojumus no Rīgas uzsāks tūroperators \"Itaka\", kas nodrošinās tiešos lidojumus uz Madagaskaru (Blue Panorama), Krētu (Corendon Airlines), Bodrumu (Onur Air), Tirānu (Enter Air) un Zakintu (Enter Air). Lidojumus no Rīgas uzsāks tūroperators TUI, kas plāno vest atpūtniekus uz Antāliju, ka arī uz Spāniju. Tāpat vasaras sezonā notiks pirmie tiešie komerciālie čarterlidojumi starp Dienvidkoreju un Latviju, kurus veiks aviosabiedrība \"Korean Air\". Lidojumi notiks 24. un 31. maijā, kā arī 7.jūnijā, un tos organizē viena no Korejas lielākajām tūrisma aģentūrām \"Hanjin Travel\" ar Latvijas vēstniecības Korejas Republikā,  Latvijas Investīciju un attīstības aģentūras  Tūrisma departamenta, lidostas \"Rīga\" un Rīgas tūrisma attīstības biroja \"Live Riga\" atbalstu. \"Esmu gandarīta, ka aviokompānijas un tūrisma operatori ir izvēlējušies tieši Rīgas lidostu, lai sniegtu mūsu pasažieriem tik dzirkstošu un krāsainu piedāvājumu vasaras ceļojumiem! Abu Dabi un Madagaskara,  Eiropas  kūrorti un darījumu centri, Skandināvija un Vidusāzijas valstis – pat visizvēlīgākais pasažieris atradīs ko sev piemērotu lidostas \"Rīga\" plašajā piedāvājumā!\" saka lidostas \"Rīga\" valdes priekšsēdētāja Ilona Līce, atgādinot, ka arī 2019. gadā lidostā turpinās izaugsme – kā liecina operatīvie dati, līdz marta beigām Rīgā apkalpoti jau vairāk nekā 1,3 miljoni pasažieru, kas ir par gandrīz 7% vairāk nekā pērnā gada pirmajos trīs mēnešos. Kopumā 2019.gada vasaras sezonā no lidostas \"Rīga\" būs iespējams doties uz 106 tiešajiem galamērķiem, kas ir rekordliels galamērķu skaits un plašākais maršrutu tīkls Baltijā. Lidojumus no \"Rīgas\" veiks 19 aviokompānijas.", "link": "https://www.delfi.lv/bizness/44467736/tehnologijas/50953497/sovasar-no-rigas-lidostas-iespejams-aizlidot-uz-106-galamerkiem"},
{"title": "LIKTA turpinās vadīt Signe Bāliņa", "category": "Tehnoloģijas", "body": "Latvijas Informācijas un komunikācijas tehnoloģijas asociāciju (LIKTA) turpinās vadīt  Signe Bāliņa , kura gadskārtējā kopsapulcē atkārtoti ievēlēta par asociācijas prezidenti. Vadību LIKTA ievēl uz diviem gadiem. Valdē turpinās darboties līdzšinējie valdes locekļi –Signe Bāliņa, Juris Binde, Eva Butāne, Uldis Dzenis, Mārtiņš Gataviņš,  Juris Gulbis , Māra Jākobsone, Armands Magone, Toms Meisītis, Renāte Strazdiņa, kā arī Gatis Ošs un Jānis Bokta, kuri LIKTA valdē ievēlēti pirmo reizi. LIKTA kopsapulcē tika prezentēts un apstiprināts arī asociācijas valdes ziņojums par paveikto un noteiktas prioritātes turpmākajam darbam 2019. – 2021. gadam. Biedri sapulcē kā prioritāti izvirzīja panākt, lai tehnoloģijas un digitālā vide kļūst par sabiedrības un ekonomikas neatņemamu sastāvdaļu, bez kuras nav iedomājama mūsu nākotne. Attiecīgi  IKT nozarei  jākļūst par nozīmīgāko spēlētāju no apgrozījuma, eksporta apjoma un valsts budžetā nomaksāto nodokļu viedokļa. \"Mūsu mērķis ir Gudrā Latvija – tāda Latvija, kur ikviens saprot un apzinās tehnoloģiju sniegtās iespējas un prot tās izmantot gan savas, gan sabiedrības kopējās labklājības nodrošināšanai. Jau pašlaik daudzas nozares veiksmīgi integrē savos procesos IKT risinājumus, notiek ražošanas un biznesa domāšanas transformācija, kas noteikti jāturpina, lielu uzmanību pievēršot uzņēmēju, darbinieku un visas sabiedrības izglītošanai par digitālo tehnoloģiju sniegtajām iespējām un priekšrocībām,\" uzsver Bāliņa. Pēc viņas teiktā, LIKTA nākotnē uzņemsies Latvijas digitālās attīstības vēstnieka lomu, turpinot strādāt pie tā, lai veicinātu izpratni par digitālās transformācijas nozīmi Latvijas ekonomikas izaugsmes veicināšanā dažādos līmeņos – uzņēmējdarbībā un sabiedrībā. Lai to panāktu, plānots paplašināt sadarbību ar citu nozaru asociācijām un, izmantojot IKT risinājumus, celt kopējo valsts ekonomikas konkurētspēju. Sadarbībā ar valsts pārvaldi LIKTA vēlas sekmēt procesu optimizāciju valsts pārvaldē, skatoties nākotnē arī uz \"virtuālo\" valsts pārvaldi, kur lielākā daļa procesu un pakalpojumu noris elektroniski. LIKTA mērķis ir panākt, lai Latvija būtu tehnoloģiju līderis Eiropā, aktīvi un jēgpilni izmantojot gan mākslīgā intelekta risinājumus, gan 5G tīkla un lielo datu tehnoloģiju sniegtās iespējas. Saskaņā ar  Centrālās statistikas pārvaldes  (CSP) jaunākajiem datiem, IKT nozarē Latvijā strādā 33,9 tūkstoši cilvēku, IKT nozares uzņēmumu kopējā peļņa sasniedz 270 miljoni eiro, bet apgrozījums – 3,6 miljardus eiro, IKT nozare veido 4,1% no Latvijas IKP, nozares nomaksātie nodokļi sasniedz 7%. Kā jau arī iepriekš norādīts, IKT eksports Latvijā pēdējos gados strauji audzis, 2018. gada IV ceturksnī IKT pakalpojumu eksportam pārsniedzot 226 miljonus eiro, kas ir par 23,5% vairāk nekā tajā pašā periodā pirms gada. Kopējais IKT nozares eksports gadā sasniedz 1 miljardu eiro.", "link": "https://www.delfi.lv/bizness/44467736/tehnologijas/50960539/likta-turpinas-vadit-signe-balina"},
{"title": "Aiz ES valstu digitālās vides likumu barjerām aizķērušies miljardi", "category": "Tehnoloģijas", "body": "Brīva preču, pakalpojumu un kapitāla plūsma ir viens no  Eiropas Savienības  (ES) pamatakmeņiem, ko saucam par vienoto iekšējo tirgu. Šādu pat preču, pakalpojumu un kapitāla brīvu plūsmu ES institūcijas cenšas ieviest arī digitālajā vidē, radot digitālu vienoto tirgu (DVT) un cerot, ka tas nodrošinās tūkstošiem jaunu darbvietu un miljardiem eiro lielu pienesumu ekonomikai. Lai noskaidrotu, kas īsti ir DVT, portāls \"Delfi\" devās uz  Eiropas Parlamentu  (EP) Strasbūrā. Digitalizācija ir neizbēgams process, kas rada vērā ņemamas pārmaiņas uzņēmējdarbības vidē un darba tirgū. Kā 2017. gadā, atskaitoties par līdz šim paveikto virzībā uz DVT, skaidrojusi  Eiropas Komisija  (EK): \"Digitalizācija nav izvēle, bet Eiropas biznesu un ekonomiku kā vienota veseluma nepieciešamība.\" Tā kā digitalizācijas dēļ daļa darbvietu var izzust vai būtiski mainīties, EK norādījusi, ka svarīgi iedzīvotājiem palīdzēt pārejas periodā. Vienlaikus gan jāņem vērā, ka digitalizācijas ietekmē darbvietas ne vien izzudīs un mainīsies, bet arī radīsies. Šobrīd ES digitālais vienotais tirgus vēl līdz galam izveidots nav, pārliecināta ir EP deputāte Henna Virkunena (EPP, Somija), kura strādājusi pie ziņojuma par tiešsaistes platformām un digitālo vienoto tirgu. \"Mums ir ļoti fragmentēts tirgus – bieži vien ir 28 dažādi likumi, un mēs neesam konkurētspējīgi globāli tieši šīs tirgus fragmentācijas dēļ,\" sarunā ar portālu \"Delfi\" skaidroja Virkunena. Viņa uzsvēra, ka ES institūciju mērķis, izstrādājot vienotus ES regulējumus digitālajai videi, ir dalībvalstīs uzcelto likumdošanas barjeru nojaukšana. Kopš 2015. gada, kad EK prezentēja DVT stratēģiju, tā izstrādājusi un prezentējusi 30 dažādas likumdošanas iniciatīvas digitālās vides sakārtošanai, savukārt EP un ES Padome ir beigušas pārrunas un pieņēmušas lēmumus saistībā ar 28 no 30 iniciatīvām. Tiesa gan, ne viss jau stājies spēkā, jo daudziem noteikumiem paredzēts pārejas periods. EP Iekšējā tirgus un patērētāju aizsardzības komiteja jau 2014. gadā aplēsa, ka DVT varētu nodrošināt kopumā ap 415 miljardus eiro gadā lielu pienesumu ES ekonomikām. Kā skaidro EK, DVT pamatā ir trīs politikas jomas. Vienā no tām meklēti risinājumi, kā uzlabot patērētāju un uzņēmumu piekļuvi tiešsaistes precēm. Otrās ietvaros izstrādāti noteikumi, kas palīdz radīt vidi, kurā digitālie tīkli un pakalpojumi var pilnvērtīgi attīstīties. Savukārt trešā politikas virziena mērķis ir nodrošināt, ka ES ekonomikā, rūpniecībā un nodarbinātībā tiek pilnībā izmantotas digitalizācijas sniegtās priekšrocības. Lai gan DVT politikas virzieni sākotnēji var šķist visai abstrakti, viena no iedzīvotājiem labi pamanāmām pārmaiņām saistībā ar DVT  ir viesabonēšanas maksas atcelšana.  Proti, 2017. gada jūnijā tika pieņemta regula, kas nosaka, ka, izmantojot dzīvesvietas valsts SIM karti citā ES valstī, var zvanīt, sūtīt īsziņas un lietot datus mobilajās ierīcēs par tādām cenām, kādas tiek maksātas, lietojot šo karti mājās. \"Drīz vien pēc izmaiņu pieņemšanas redzējām, ka ļaudis datus Eiropā izmanto piecreiz vairāk nekā iepriekš,\" pastāstīja Virkunena, \"iepriekš cilvēki baidījās, ka saņems milzu rēķinus, jo viesabonēšana ir dārga, līdz ar to viņi izvēlējās neizmantot šos pakalpojumus. Tagad, zinot, ka tas nebūs tik dārgi, viņi izmanto krietni vairāk datu, līdz ar to mums tiešsaistē tagad ir pieejams daudz vairāk pakalpojumu.\" Kā vēl vienu ikvienam jūtamu uzlabojumu, ko nesuši centieni ES izveidot DVT, deputāte min  ģeobloķēšanas aizliegumu:  \"Piemēram, ja vēlējies īrēt mašīnu Itālijā un to rezervēji no Latvijas, tika piedāvāta pavisam cita cena nekā tad, ja to darīji no Itālijas. Tagad tas vairs nav atļauts.\" Ģeobloķēšanas aizliegums tieši sasaucas ar vienu no DVT mērķiem, proti – novērst dažādos šķēršļus, kas, veicot darījumus tiešsaistē, rodas kā iedzīvotājiem, tā juridiskām personām dažādās ES dalībvalstīs. Tāpat DVT izveides procesā stiprināta arī ES kiberdrošība, strādāts pie  datu aizsardzības uzlabošanas  un  autortiesību piemērošanas digitālajā vidē. Veiksmīga pāreja uz vienotu digitālo tirgu ES svarīga ne tikai pārmaiņu darba tirgū dēļ, bet arī, lai spētu turēt līdzi citām lielvalstīm un to digitālajai izaugsmei. \"Redzam, ka ASV un Ķīna ļoti ātri virzās uz priekšu, bet mums fragmentācijas dēļ ir sarežģīti izveidot veiksmīgus biznesus šeit [ES – aut.], tādēļ ir svarīgi mēģināt nojaukt barjeras un panākt, ka visi servisi ir pieejami it visur digitālajā vienotajā tirgū,\" paskaidroja Virkunena. Vienoti digitālo vidi regulējoši noteikumi visā ES ir ļoti svarīgi arī jaunuzņēmumiem. Jaunuzņēmumu, kas jau sākuši vērā ņemami attīstīties, pēc Virkunenas teiktā, ES trūkst, jo pēc pirmajiem darbības gadiem tie nereti izvēlas pārcelties ārpus ES, piemēram, uz Silīcija ieleju ASV. Kā norāda EK, DVT ieviešana sekmētu uzņēmumu attīstību, vienkāršojot iespēju piekļūt 500 miljonus cilvēku lielajam ES tirgum, kas savukārt ļautu savienībai noturēt līderpozīcijas pasaules digitālajā ekonomikā. Kā vēl vienu būtisku izaicinājumu, kas jāņem vērā, radot likumus un noteikumus digitālajai videi, ir tās mainība. Proti, tehnoloģijas attīstās ļoti strauji, bet likumdošanas process nereti rit visnotaļ gausi. \"Kad izlemjam kaut ko šodien, varbūt rīt jau būs jaunas tehnoloģijas, līdz ar to radīt labu likumdošanu ir ļoti sarežģīti. Nereti jau nacionālajā līmenī likumdošanas process ir ļoti lēns, taču ES līmenī tas ir krietni vien lēnāks,\" uzsvēra deputāte. Kā labos piemērus ES Virkunena izceļ Skandināvijas un Baltijas valstis, sakot, ka tās jau šobrīd ir visai attīstītas digitālajā vidē. Tādēļ, viņasprāt, tieši šīm valstīm arī būtu jāuzņemas vadība digitālo jautājumu risināšanā ES. \"Dažās dalībvalstīs, piemēram, 30% iedzīvotāju nekad nav izmantojuši internetu. Līdz ar to viņiem tas ir ļoti sarežģīti – saprast visu digitālo konceptu,\" teica deputāte. Lai gan saskaņā ar EK datiem jau tuvā nākotnē ap 90% darbavietu būs nepieciešama prasme darboties digitālajā vidē, daļai ES iedzīvotāju nav tam atbilstošu zināšanu. Tas nozīmē, ka ir būtiski cilvēkiem nodrošināt iespēju apgūt \"izdzīvošanai digitālajā vidē\" nepieciešamās prasmes. \"Esam nonākuši pagrieziena punktā, kur jādomā par ētiku, kā strādā [interneta – aut.] platformas, kādi ir algoritmi, kā mūsu labā tiek veiktas izvēles. Domāju, tam nepieciešams izveidot likumdošanu, bet pats galvenais ir investēt cilvēku prasmēs,\" stāstot par iedzīvotāju drošību un prasmēm digitālajā vidē, teica deputāte.", "link": "https://www.delfi.lv/bizness/44467736/tehnologijas/50961123/aiz-es-valstu-digitalas-vides-likumu-barjeram-aizkerusies-miljardi"},
{"title": "'Rimi' uzsāk elektronisko cenu zīmju ieviešanas pilotprojektu", "category": "Tehnoloģijas", "body": "Tuvāko mēnešu laikā mazumtirdzniecības tīkls \" Rimi \" uzsāk elektronisko cenu zīmju ieviešanas pilotprojektu vairākos veikalos visās trijās  Baltijas  valstīs. Pirmie pilotprojekti noritēs \"Rimi Latvia\" tirdzniecības ķēdē, informē uzņēmums. Elektronisko cenu zīmju sistēma ir gan videi, gan tās lietotājiem draudzīgs risinājums, jo tā var aizstāt papīra cenu zīmes. Visa nepieciešamā informācija tiek atjaunota elektroniski. Modernizējot procesus uzņēmumā, jau vairāk nekā gadu elektroniskās cenu zīmes bija pieejamas \"Rimi\" \" Damme \" kosmētikas nodaļā. Izvērtējot ieguvumus gan veikala darbiniekiem, gan pircējiem, tika pieņemts lēmums uzsākt elektronisko cenu zīmju projekta paplašināšanu gan Latvijā, gan pārējās Baltijas valstīs. Kopējās investīcijas pilotprojektā visās trīs Baltijas valstīs šī gada laikā tiek lēstas 200 tūkstošu eiro apmērā. \"Elektroniskās cenu zīmes ir ērts risinājums, kas atvieglo gan mūsu darbinieku ikdienu, ievērojami taupot laiku, gan ir ērts klientiem, jo padara cenu zīmes uzskatāmākas un nodrošina cenas precizitāti. Tāpat šis risinājums ir videi draudzīgs, jo šādi netiek tērēts papīrs,\" skaidro \"Rimi Latvia\" sabiedrisko attiecību vadītāja Dace Preisa. Īpaši svarīgi tas ir nodaļās, kur ir ļoti daudz preču, piemēram, kosmētikas nodaļā. Tāpēc pilotprojekti tiks realizēti sākotnēji tieši tur. Jaunā sistēma uzstādīta arī \"Rimi\" \" Spice \" kosmētikas nodaļā, drīzumā tā būs pieejama arī augļu un dārzeņu nodaļā. Maijā jaunā tehnoloģija tiks ieviesta arī \"Rimi\" \"Valdemāra\" augļu un dārzeņu nodaļā, kā arī vairākos \"Rimi\" tīkla veikalos Lietuvā un Igaunijā.", "link": "https://www.delfi.lv/bizness/44467736/tehnologijas/50961887/rimi-uzsak-elektronisko-cenu-zimju-ieviesanas-pilotprojektu"},
{"title": "Latvijai ir unikāla iespēja kļūt par reģiona 'deep tech' jaunuzņēmumu Meku", "category": "Tehnoloģijas", "body": "\"Latvijā, tāpat kā visā Eiropā, ir spēcīgas eksakto zinātņu mācību tradīcijas. Turklāt veiksmīgie tehnoloģiju uzņēmumu dibinātāji ir kļuvuši par sērijveida uzņēmējiem un ir gatavi ieguldīt jaunos projektos. Mums ir labi attīstīta jaunuzņēmumu ekosistēma, un arī Rīgas dzīvesveids ir pievilcīgs gan zinātniekiem, gan uzņēmējiem,\" saka platformas vadītājs. Tādējādi reģionā veidojas ļoti atraktīva un zinātnisku ideju attīstību atbalstoša vide. Ne velti ik gadu Eiropā \"deep tech\" jaunuzņēmumos tiek ieguldīti trīs līdz četri miljardi eiro. \"Ir ļoti svarīgi atbalstīt zinātnes inovācijas. Paaudze, kas tagad sāk aktīvās gaitas pēc studijām augstskolās, sapņo kļūt par jauniem īloniem maskiem. Viņiem jaunuzņēmumu veidošana šķiet laba iespēja piepildīt savas ambīcijas, un mēs esam gatavi viņiem palīdzēt. Savedot tos kopā gan ar inovatīvu ideju autoriem, gan ar uzņēmējiem, kuri jau ir sasnieguši panākumus un gatavi ar šīm zināšanām dalīties ar citiem,\" skaidro Adamovičs. Turklāt \"Komercializācijas reaktora\" pieredzi novērtē arī ārvalstīs. Līdzīgs zinātnes jaunuzņēmumu inkubators ar rīdzinieku atbalstu top arī Maskavā, inovāciju centrā \"Skolkovo\". Arī Baltijā vienīgā zinātnes jaunuzņēmumu akcelerācijas platforma \"Komercializācijas reaktors\" seko pasaulē aktuālākajām \"deep tech\" jomas tendencēm. Te tiek attīstīti materiālzinātņu, gan biotehnoloģiju, gan robotikas un mākslīgā intelekta projekti. Lūk, trīs jomas, kurās strādājošiem jaunuzņēmumiem ir pievēršama īpaša uzmanība. Tehnoloģijas, kas palīdz slimnieku aprūpē, attālinātas medicīniskās manipulācijas, \"lielo datu\" izmantošana, biotehnoloģiju risinājumi, šķiet, veselības uzlabošana ir tā joma, kurai pēdējos gados ir pievērsta vislielākā zinātnisku tehnoloģiju izstrādātāju uzmanība. Pasaulē tiek strādāts, piemēram, pie mākslīgajā intelektā un virtuālajā realitātē bāzētiem risinājumiem, kas var atvieglot Alcheimera slimnieku ikdienu, izprast sasirgušo pieredzi un imitēt socializāciju. Savukārt Latvijā vairāki jaunuzņēmumi (\"VeritaCELL\", \"Koatum\") izstrādā inovatīvus risinājumus implantiem un ādas reģenerācijai. \"Viena no mūsu spēcīgākajām jomām ir jauno materiālu attīstīšana. Un, protams, medicīnai paredzētiem risinājumiem te ir īpaša nozīme, jo veselības aprūpe skar ikvienu cilvēku,\" uzsver Adamovičs. Arī mākslīgajā intelektā balstīti risinājumi tiek izmantoti ļoti plaši: tie ir gan īpaši rīki, gan tehnoloģijas, kurus \"darbina\" mākslīgais intelekts. Tāpat tie ir risinājumi, kas ļauj šo moderno tehnoloģiju izmantot citās lietotnēs, gan rīkos. Tas var būt jebkurš automatizēts risinājums, piemēram, testēšana, lielo datu apstrāde, papildinātā analītika un daudz kas cits. \"Komercializācijas reaktora\" vadītājs prognozē, ka šajā jomā fokuss no datu zinātnieku vajadzībām pārvirzīsies uz projektu attīstītāju kopienu, kuri meklēs veidus, kā mākslīgā intelekta iespējas piedāvāt kā pakalpojumu. \"Patlaban akcelerējam tādu projektu kā \"Semantic Intelligence\", kas, izmantojot mākslīgo intelekta palīdzību, uzlabo pētniecības un attīstības procesu efektivitāti dažādās nozarēs, tādējādi ļaujot uzņēmumiem ietaupīt resursus. Tas ir labs piemērs, kā gudrā mākslīgā intelekta risinājumi var risināt konkrētai biznesa nozarei svarīgas problēmas,\" uzsver Adamovičs. Jaunuzņēmuma attīstītā tehnoloģija palīdz farmaceitu un klīniskajām pētniecības organizācijām paātrināt zinātniskās izpētes procesus zāļu izstrādes sākumposmā, kur strauja un precīza masveida datu plūsmu analīze, ir būtiska biznesa lēmumu pieņemšanā. Kvantu skaitļošana tiek uzskatīta par vienu no aizraujošākajām zinātnes jomām. Kaut arī līdz īstam kvantu datoram vēl ir tāls ceļš ejams, tomēr superjaudīgas skaitļošanas tehnoloģijas pasaulē ir pieejamas jau tagad. Aizvien populārāki kļūst hibrīdrisinājumi, kuri apvieno \"parastos\" datorus, kvantu tehnoloģijas, mākslīgo intelektu un mašīnmācīšanos. Pasaulē, piemēram, IBM piedāvā kvantu risinājumus balstītus mākoņpakalpojumus. Tehnoloģiju giganta pētņieki uzskata, ka šādi varēs likvidēt vēl neatrisinātās problēmas ķīmijā, mašīnmācīšanās nozarē un procesu optimizācijā. Savukārt jaunuzņēmumu darbības galvenais virziens ir kvantu skaitļošana kā pakalpojums. \"Kvantu skaitļošana ir lielisks piemērs, kas atklāj t.s. STEM (dabas zinātnes, tehnoloģijas, inženierzinātnes, matemātika) izglītības nozīmi. Latvijā kvantu zinātne ir labās pozīcijās, bet liela nozīme ir bijusi atsevišķu, izcilu zinātnieku darbībai. \"Deep tech\" saistās ar ļoti nopietnu zinātnes līmeni, tādēļ mums ir ļoti nopietni jādomā par eksaktās izglītības attīstību,\" aicina Adamovičs. Tāpat zinātnē bāzētu jaunuzņēmumu attīstītāji ar nepacietību gaida 5G tehnoloģijas ieviešanu, jo tās nodrošinātais zemais latentums jeb signāla aizture (aptuveni viena milisekunde pašreizējo 40 – 50 milisekunžu vietā) ir būtisks telemedicīnai un citiem lietu interneta risinājumiem. \"Komercializācijas reaktors\" dibināts 2009. gadā Rīgā ar mērķi veidot jaunus, modernus uzņēmumus, kas ir balstīti uz zinātniskiem un tehnoloģiskiem sasniegumiem. Reaktorā tapuši, piemēram, šādi uzņēmumi: \"Naco Technologies\", \"Pogritech\", \"Conelum\", \"Eventech\", \"Evoled\", \"Mahydy\", \"Nanooptometrics\", \"Snowision\", \"Koatum\". Platformu atbalsta Attīstības finanšu institūcija \" Altum \",  Latvijas Investīciju un attīstības aģentūra ,  Ekonomikas ministrija  un citi uzņēmumi un organizācijas.", "link": "https://www.delfi.lv/bizness/44467736/tehnologijas/50970761/latvijai-ir-unikala-iespeja-klut-par-regiona-deep-tech-jaunuznemumu-meku"},
{"title": "RTU zinātnieki radījuši tehnoloģiju privātmāju radīto dūmgāzu attīrīšanai", "category": "Tehnoloģijas", "body": "Gatavojoties jaunām  Eiropas Savienības  prasībām privātmāju apkures sistēmām, kas stāsies spēkā nākamgad, Rīgas Tehniskās universitātes (RTU) zinātnieki rada tehnoloģiju, kas ļauj par 80% samazināt cieto daļiņu piesārņojumu dūmgāzēs, vienlaikus pazeminot arī apkures izmaksas. Nevajag braukt uz Ķīnu, lai uzzinātu, kas ir smogs, joko tie, kuri ikdienā dzīvo vai pārvietojas privātmāju rajonos. Vēsajos gada mēnešos, īpaši bezvēja vai miglas apstākļos dūmi no skursteņiem neskrien debesīs, bet gan sabiezē virs ēkām. Koksne – malka, granulas, briketes –, ko Latvijā intensīvi izmanto privātmāju apkurē, ir klimatam draudzīgāks kurināmā veids par dabasgāzi, tomēr, tai sadegot, rodas cieto daļiņu emisija. «Sīkās pelnu daļiņas satur kadmiju, arsēnu, dzīvsudrabu, hromu, varu, cinku, niķeli, svinu. Ja apkurei izmanto slapju malku, gaisā nonāk arī kancerogēnais benzopirēns. Elpojot sīkās daļiņas nonāk plaušās. Sadegot cietajam kurināmajam, veidojas arī gāzveida emisijas – slāpekļa oksīds, tvana gāze, CO , dažreiz arī sēra oksīds,» uzskaita RTU Vides aizsardzības un siltuma sistēmu institūta (VASSI) direktore profesore Dagnija Blumberga. No nākamā gada stingrākas prasības mazas jaudas cietā kurināmā katlu emisijām un energoefektivitātei pieprasīs  Eiropas Komisijas  Ekodizaina regula. RTU VASSI zinātnieki piedāvā risinājumu – jaunu dūmgāzu attīrīšanas tehnoloģiju, kas ļauj samazināt cieto daļiņu emisiju par 80% un palielināt individuālās siltumapgādes energoefektivitāti, kas rezultējas mazākās apkures izmaksās. Jaunajai tehnoloģijai dots nosaukums «miglas aparāts». Nosaukums ļauj apjaust tehnoloģijas darbības principus. No apkures katla dūmgāzes parasti uzreiz nonāk skurstenī, pa kuru izplūst atmosfērā. RTU zinātnieki izveidojuši starpposmu – īpašu reaktoru, kurā dūmgāzes tiek apsmidzinātas ar sīkiem miglai līdzīgiem ūdens pilieniem. Ūdens saista dūmgāzēs esošās sīkās cietās daļiņas, tās mitrumā saķeras, kļūst smagākas, lielākas un nosēžas reaktora apakšā. Eksperimenti pierādījuši, ka ir iespējams notvert ap 80% dūmgāzēs esošo cieto daļiņu, saka VASSI vadošais pētnieks Vladimirs Kirsanovs un rāda filtrus. Uzreiz pamanāms, ka filtri, kas eksperimentālajā apkures iekārtā izvietoti dūmgāzu plūsmā pēc «miglas aparāta», ir ievērojami gaišāki par tiem, kas atrodas pirms tā. RTU zinātnieki eksperimentālo iekārtu ir izveidojuši pie 20 kW granulu apkures katla, kāds tiek lietots daudzās Latvijas mājsaimniecībās. Eksperimentālā iekārta laboratorijā uzbūvēta pašu spēkiem. Tā ir samērā vienkārša, jo, kā uzsver zinātnieki, tai jābūt ērtai lietošanai mājsaimniecībā. Dūmgāzu attīrīšanas procesā tiek arī iegūts siltums, ko novirzīt apkurei un karstā ūdens sagatavošanai. Proti, reaktorā iesmidzinātais ūdens, saskaroties ar dūmgāzēm, sasilst. Izmantojot uzsildīto ūdeni, iespējams gūt 10% siltumenerģijas ietaupījumu. «Esošās tehnoloģijas patērē enerģiju. Mēs attīrām dūmgāzes un šajā procesā vēl atgūstam siltumu, ko novirzīt apkurei un karstā ūdens sagatavošanai,» uzsver Kirsanovs. Jaunā tehnoloģija tiek izstrādāta  ERAF  praktiskās ievirzes pētījumu programmā. Projekta «Individuālajā siltumapgādē integrēta miglas aparāta sistēma (IFUS)» kopējais finansējums ir ap 596 tūkstošiem eiro, no kuriem 506 tūkstoši eiro ir ERAF līdzekļi. Projekts ilgst no 2017. gada 1. aprīļa līdz 2020. gada 31. martam. Tehnoloģiju plānots patentēt un izsolē pārdot licenci tās ieviešanai tirgū. Šobrīd notiek patenta pieteikšana un gatavošanās tirgus pētījuma un sociālekonomiskās aptaujas veikšanai. Zinātnieki vēlas saprast, cik liela izpratne sabiedrībā ir par nepieciešamību attīrīt dūmgāzes un cik atvērta tā ir attīrīšanas iekārtas uzstādīšanai. Nākamie soļi – licences līguma sagatavošana un izsoles organizēšana, lai licenci pārdotu kādam apkures katlu ražošanas uzņēmumam. Līdzšinējās sarunas liecina, ka komersantiem ir interese par RTU zinātnieku veikumu, saka Blumberga.", "link": "https://www.delfi.lv/bizness/44467736/tehnologijas/50962023/rtu-zinatnieki-radijusi-tehnologiju-privatmaju-radito-dumgazu-attirisanai"},
{"title": "Mākslīgais intelekts atņems darbavietas, bet to vietās radīsies jaunas, norāda eksperts", "category": "Tehnoloģijas", "body": "Jakubovičs norāda, ka ir divi iemesli, kāpēc cilvēki vienkāršu programmatūru dēvē par mākslīgā intelekta sistēmām. Viens no tiem – tā atdarina smadzenes. \"Mākslīgā intelekta sistēmā mēs redzam matemātisku datu apstrādes modeli – mākslīgais neirons saņem informāciju, to pamaina un nodot tālāk,\" skaidro eksperts. Otrs iemesls – sistēma tiek mācīta. \"Datorredzes (mākslīgā intelekta virziens, kurā robotiem tiek iemācīts kaut ko saredzēt un rīkoties atbilstoši ieraudzītajam) projektos mēs rādām, kādi izskatās kaķi un suņi, un mēs ļaujam sistēmai pašai atrast sakarības starp šiem attēliem. Ir ļoti pārsteidzoši novērot, ka sistēma spēj atrast sakarības tādās vietās, kur mēs kā cilvēki to nevarējām iedomāties,\" skaidro Jakubovičs, piemetinot, ka tas ir jaudīgs rīks, kura iespējas un potenciāls ir daudzkārt plašāks nekā esam raduši domāt par IT sistēmām. Arī pielietojumi šai tehnoloģijai ir dažādi, piemēram, automašīnu skaitīšana, numurzīmju atpazīšana, viedās pilsētvides risinājumi, gudrās, robotizētās rokas un televīzijas satura atpazīšana. Ir arī vairākas priekšrocības attiecībā pret cilvēku. \"Dators neaizmirst, nenogurst, nedara muļķības – piemēram, nebrauc pie stūres, rakstot īsziņas. Dators ir spējīgs tikt galā ar milzīgu datu apjomu un nenogurstoši to analizēt, spēj rast sakarības, kuras mēs kā cilvēki nemaz nevaram iedomāties – tas ir liels ieguvums biznesa lēmumu pieņemšanā,\" norāda Jakubovičs. Viņš prognozē, ka tuvākajā nākotnē cilvēki arvien vairāk dzīvos kopā ar mākslīgā intelekta sistēmām un nemaz negribēs iedomāties savu ikdienu bez to klātbūtnes. Tiek prognozēts, ka mākslīgais intelekts robotizēs 50% no pašreizējām cilvēku darbavietām. \"Es par to ļoti nesatrauktos – vēsture ir pierādījusi, ka iepriekš arī zudušas darba vietas, bet to vietā ir parādījušās jaunas,\" norāda eksperts. Ir jāļauj datoram darīt to, ko tas prot vislabāk, kur cilvēks nav diez ko efektīvs, bet cilvēkam – darīt darbus, kuros pievienotā vērtība ir būt cilvēcīgam, sociāli aktīvam un kura vērtība ir radošums, nevis efektivitāte,\" noslēdz Jakubovičs.", "link": "https://www.delfi.lv/bizness/44467736/tehnologijas/50969953/maksligais-intelekts-atnems-darbavietas-bet-to-vietas-radisies-jaunas-norada-eksperts"},
{"title": "Nasīms Nikolass Tālebs: Lai klusē tie, kas nav gatavi likt ķīlā savu galvu!", "category": "Tehnoloģijas", "body": "Globālie riski krājas un problēma ir tā, ka lēmumu pieņēmēji ne par ko nav atbildīgi, saka libāniešu izcelsmes amerikāņu esejists un ekonomists Nasīms Nikolass Tālebs, kurš paredzēja 2008. gada globālo finanšu krīzi. Šā gada 18. aprīlī viņš uzstāsies konferencē  \"Drosme strādāt citādi\"  Tallinā. Pirmkārt, es ne tikai paredzēju to. Paredzēt var vienmēr, tas neko nemaksā. Es liku savas likmes uz ekonomisko krīzi, atbilstoši investējot naudu. Tā ir pavisam cita lieta. Protams, krīze notika un man paveicās uz tās rēķina jauki nopelnīt. Lielu risku uzņemšanās bija pārāk vienkārša, vienlaikus bankām nebija kapacitātes šo risku kontrolei. Tā nu es sapratu, ka vienā mirklī viss gāzīsies lejup. Finanšu sistēma turpināja attīstīties – daudz trauslāka un vairāk ievainojama. Kādēļ es jūtos neērti? Mēs turpinām atņemt atbildību privātajam sektoram un uzgrūžam to sabiedriskajam resoram. Tā notiek visā pasaulē. Vēl ļaunāk ir tas, ka mums ir lērums politiķu un birokrātu, kas ne ar ko neriskē, viņiem nav nekādas personiskās atbildības. Lēmumu pieņēmējiem, kuru galvas ir drošībā un siltumā, patīk riskus atlikt tālākā nākotnē un uz citu pleciem. Tas ir morālais pienākums. Ja tu neesi personīgi atbildīgs, taviem vārdiem nav nekādas vērtības. Neklausies, ko tev iesaka jebkurš \"speciālists ekonomists\", ja viņš nav licis likmes uz to, ko paredz! Neklausies padomos par naudu, ja to sniedz cilvēks, kam jāstrādā, lai izdzīvotu! Sistēmā atbildība ar savu galvu darbojas kā filtrs. Ja visi nav personīgi atbildīgi, nekompetentie parasti izstumjas priekšplānā un tur paliek. Iedomājieties konkurējošus smadzeņu ķirurgus. Esmu drošs, ka stāvēšanai līdzās izvēlētos to, kas izskatās pēc kinozvaigznes. Bet, ja runa ir par operāciju, ja uz spēles ir jūsu galva, varu derēt, jūs izvēlētos kompetentāko. Piemēram, iedomājieties santehniķi. Vai cilvēki uzskata, ka santehniķi nav kompetenti? Un zobārsti? Vai cilvēki par zobārstiem domā kā par pseidoekspertiem? Labi! Vienlaikus daudzus birokrātus un politiķus cilvēki mēdz saukt par nekompetentiem. Tur ir gan tie, kurus uzskatām par ekspertiem, gan tie, par kuriem šaubāmies. Kādēļ tā? Kāda ir atšķirība? Atšķirība ir tajā, vai uz spēles ir likta galva vai nav. Vai nu viņu darbs tiek vērtēts tikai pēc reāli padarītā un dzīves, vai arī pēc tā, kā viņus novērtē citi (vai, vēl ļaunāk, viņi paši), un sastrādātās muļķības paliek nesodītas. Cilvēki respektē tos, kas uzņemas personīgo risku, un nicina tos, kas risku noveļ uz citu pleciem. Spilgts piemērs ir visi politiķi, kas mudina uz karu kaut kur Vašingtonas vai jebkuras citas galvaspilsētas dziļumos. Viņi sūta citus cilvēkus karā, kamēr paši dara to, ko dara... Sendienās valdnieks, kurš iniciēja karu, arī bija tas, kurš pirmais metās cīņā, viņš atradās frontes pirmajā līnijā. Viņu varēja nogalināt, t.i., viņš apzinājās sava lēmuma cenu. Mūsdienās vairs nav personīgās atbildības. Protams, tie nav 100 procenti, taču statistiski tāda tendence ir. Ir liela iespēja, ka satiksiet birokrātu ar izciliem nodomiem, taču, tā kā viņam nav atgriezeniskās saites ar realitāti, ikdienas dzīvi, viņš ir nepraktisks. Jāveic decentralizācija. Lēmumu pieņemšanai jābūt mazu politisko apvienību, sabiedrības rokās. Birokrātam, kas pieņem lēmumu, jādzer tas pats ūdens un jāelpo tas pats gaiss, kas cilvēkiem, kurus viņa lēmums skar. Un cilvēkiem jāredz, ka lēmuma pieņēmējs ir atbildīgs. Lielā sistēmā cilvēki galvaspilsētās var darīt lietas, kas nav mūsu interesēs, kas var mums kaitēt. Šī iemesla dēļ mazām valstīm ir lielas priekšrocības. Kas kopīgs tādām turīgām un labi organizētām valstīm kā Šveice, Norvēģija, Zviedrija vai Singapūra? Diženums! Pareizāk sakot, to mazais izmērs. Tas ir ārkārtīgi svarīgs faktors, kas nodrošina labu valdību. Tie, kas pieņem lēmumus, ir daļa no sabiedrības. Es neesmu skeptisks par pašu jēdzienu! Uz papīra Eiropas Savienība ir brīnišķīga. Gluži kā sociālisms, kas uz papīra ir fantastisks. Bet, mēģinot to īstenot caur valdību, valdība aug un ierēdņi sāk izmantot situāciju sava labuma gūšanai. Esmu pārliecināts, ka pie jums, Igaunijā, ir pietiekami daudz brīvības un vietas, lai pieņemtu savus lēmumus. Un tomēr birokrāti Briselē grib jums norādīt, kas jādara. Un runa nav par to, ka viņi ir muļķi (kādi, protams, viņi ir!), bet par to, ka viņu intereses var atšķirties no jūsējām. Viesojoties Igaunijā, es plānoju runāt par daudzām lietām, kas teorētiski ir labas un pamatotas, taču praktiski tām nav seguma. Mazāk Briseles! Vairāk tiešās koordinācijas starp tautām! Atturieties no tādas binārās diferenciācijas kā, piemēram, \"mūsu attiecības ir vai nu ar Eiropu, vai nu ar ne-Eiropu\". Jums jākomunicē un jātirgojas ar visiem. Ir vērts diversificēt riskus un iesaistīties vairākos komunikācijas tīklos. Piemēram, Austrumeiropas valstīm – Rumānijai, Bulgārijai – nevajadzētu palikt 100% ar Eiropu vai 100% ar Krieviju. Kādēļ gan netirgoties un nevirzīt biznesu abos virzienos? Jūs varat būt Eiropas Savienībā, lai sevi pasargātu no Krievijas, taču tam nevajadzētu būt šķērslim, lai tirgotos ar šo valsti, ja tas notiek dabiski. Mūsdienu pasaule balstās uz preču apmaiņu, biznesa transakcijām. Tā ir īstā dzīve dienu no dienas. Tas ir tas, kam vajadzētu ietekmēt lēmumus, nevis dižām ģeopolitiskajām pasaciņām. Krievijai ir tā pati problēma: sabiedrība ir apjukusi, tā joprojām vērsta uz hierarhiju, kāda tā bija Pētera I vai Ivana Bargā laikos, – viens cars, kas visu valda. Tāda nācija interesējas tikai par nevienam nelīdzošo ģeopolitiku, nevis par ikdienas preču apmaiņu, kas katra dzīvi padarītu labāku. Atsevišķās teritorijās var paredzēt izņēmumus. Lai gan visam vajadzētu būt vietējam un varai jābūt maksimāli zemākajā līmenī, aizsardzības ziņā pilnvaras iespējams deleģēt. Mums ir tendence aizsardzību kombinēt ar tirdzniecības sakariem. Vēsturnieki kļūdaini stāsta, ka sendienās bija daudz karu un daudz upuru. Tie ir meli! Upuru skaits palielinājās, kad izveidojās lielās mūsdienu tautas, kas sāka viena ar otru karot. Vietējām komūnām labākais būtu tiesības pieņemt savus lēmumus, kuros nebāztos tālumā sēdošie deguni. Sistēma, kas būvēta no lejas uz augšu, vienmēr darbojas vislabāk. Piemēram, Šveice. Sabiedrība pieņem lēmumus teju par visiem jautājumiem. Tomēr daži tiek uzticēti augstākā līmeņa partijām. Ievērojiet – uzticēti no zemākā līmeņa augstākajiem, nevis otrādi. Aplūkosim ASV. Cilvēkiem patīk ilūzija, ka Amerika ir vienota nācija, republika. Taču tā nav republika, tā ir federācija. Aplūkojot mūsu laikrakstus, viss, ko jūs izlasīsiet, būs Donalda Trampa paveiktais. Taču tā ir tikai federālā valdība! Nevienu tas nesatrauc. Viss labais, iespējams, ir tenkas. Es dzīvoju komūnā, ciematā, kur visi likumi ir izstrādāti ciema līmenī. Nākamais līmenis ir apgabals, tad štats utt., u.t.jpr. Federālā valdība tavu dzīvi neietekmē. Tā nodrošina tikai veselības apdrošināšanu. Bet no turienes nāk arī lielie deficīti un kari. Šobrīd ASV riski ir mērāmi 20 triljonu dolāru apmērā. Es runāju par valsts parādu. Cilvēki nesaprot, ka mēs turpinām par to maksāt procentus. Pērn ASV valdība procentos samaksāja 340 miljardus dolāru. Šogad procentu likme ir augstāka un arī izdevumi palielināsies. Iedomājieties, kas notiks, ja likme kāps līdz 5–7 procentiem. Valsts iekritīs parādu spirālē, tā sacīt, būs jāņem papildu aizņēmums no kāda, lai samaksātu parādu vecajiem kreditoriem. Šādā situācijā spēlē ātri vien ienāk piedzinēji. Mani grauž tas, ka cilvēki, kas mūs šādā situācijā nostāda, piemēram, Bens Bernanks (bijušais ASV Centrālās bankas Valsts kases vadītājs – red.), dzīvo cepuri kuldami, kamēr man jādomā, kā atmaksāt viņu radītos parādus. Tas ir patiešām labi. Patiešām, patiešām labi. Jums ir arī cita priekšrocība – jūs esat mazi. Bet es jau par to stāstīju. Ko jūs domājat ar \"kādēļ?\"? Ja kaut kas ir tukšas blēņas... Atļausiet pajautāt – ja jums būtu jāraksta par mafioziem un krimināliem elementiem, vai jūs sacerētu puķaini smaržīgu stāstiņu, lai noslēptu, kur patiesībā esat, ja runa ir par šādām personām? Jūs mani vainojat rupjībā pret šīm personām, jo jums šķiet, ka tās nav tukšu salmu kūlēji! Cilvēki man bieži jautā, kādēļ es esmu rupjš. Es atcērtu: pret ko rupjš? \"Jūs esat rupjš, piemēram, pret Polu Krugmanu (Nobela prēmijas ekonomikā laureāts, ar kuru Tālebs ir bieži diskutējis – aut.),\" cilvēki saka. Attiecībā uz Polu Krugmanu es esmu rupjš, jo uzskatu, ka viņa zināšanu līmenis ir zemāks nekā \"Uber\" šoferim. Es nekad neesmu rupjš, teiksim, pret garāžas darbinieku. Ja es redzu, ka cilvēks ir dumjš, kādēļ man slēpt savu viedokli? \"Riskēt ar savu galvu\" nozīmē to, ka tu nebaidies riskēt. Ikreiz, kad es runāju, piemēram, sociālajos medijos, es uzņemos riskus. Pareizo lietu vārdā es mīļuprāt riskēju. Es izbaudu to prieku – atmaskot liekuļu bārstītos tukšos vārdus. Turklāt es esmu daudz vairāk pārliecinošs par viņiem. Psiholoģija! Psiholoģija, kas sevi sauc par zinātni! Socioloģijā ikviens, ieskaitot pašus sociologus, zina, ka tā ir tukšu salmu kulšana, nevis zinātne. Savukārt psihologi kaut kādu iemeslu dēļ to nezina. Vairumā gadījumu psiholoģija ir tukšas muļķības. It īpaši, kad viņi mēģina izmantot statistiku un nomērīt to vai citu lietu. Statistika ir mana profesija, mans lauciņš. Viņi nevar tur izlikt man lamatas.", "link": "https://www.delfi.lv/bizness/44467736/tehnologijas/50983623/nasims-nikolass-talebs-lai-kluse-tie-kas-nav-gatavi-likt-kila-savu-galvu"},
{"title": "Foto: 'Samsung' prezentē A80 ar izbīdāmu un rotējošu kameru bloku", "category": "Tehnoloģijas", "body": "Telefonam ir 6.7 collu ekrāns, astoņkodolu procesors, 8GB un 128GB atmiņa un 3700mAh akumulators. Taču galvenā tā īpatnība ir kameras. Tās ir trīs   48 megapikseļu galvenā kamera un 8 megapikseļu superplatleņķa kamera. Trešā ir dziļuma kamera, kas palīdz atpazīt objektus un veidot mākslīgo fona izpludinājumu. Visas trīs kameras kopā ar zibspuldzi ir iebūvētas īpašā blokā, kas izbīdās un pagriežas pret lietotāju. Tādējādi galvenās kameras kļūst arī par selfiju kamerām. Mehānisms darbojas ātri un to aktivizēt var vienkārši izvēloties pašportreta režīmu. No pārējiem jaunajiem \"A\" sērijas viedtālruņiem Latvijā \"Samsung\" piedāvās A70 – ar 6.7 collu ekrānu, A50 – ar 6.4 collām un A40 ar 5.9 collām. A80 cena tiek solīta 649 eiro, pārējie modeļi attiecīgi lētāki. Veikalos tas būs pieejams jūnijā.", "link": "https://www.delfi.lv/bizness/44467736/tehnologijas/50984543/foto-samsung-prezente-a80-ar-izbidamu-un-rotejosu-kameru-bloku"},
{"title": "Eksperti: robotizācijas process ir pilnveidojams; vērtīgākais joprojām būs cilvēks", "category": "Tehnoloģijas", "body": "\"Pirms 150 gadiem cilvēki laiku pavadīja pie mašīnām, darot mehāniskus darbus, bet šodien roboti to jau ir atrisinājuši un tāpēc mēs varam būt veiksmīgi savu uzņēmumu vadītāji,\" pauda Slaviņš. Taču joprojām robotizācijas jomā ir liela iespēja to pilnveidot. Piemēram, ir jāpadara esošās lietas cilvēcīgākas. \"Uzņēmumu telefoniem, kam ir automātiskais atbildētājs ar robotizētu balsi, kas stāsta, kādās situācijās jāspiež cipariņš 1, bet kādās 2 – šādi mēs nesakām cilvēkiem \"laipni lūdzam\", mēs viņus atgrūžam,\" stāsta eksperts, norādot, ka šāda tendence vērojama laikā, kad cilvēku dzīvēs ir ienākuši viedtālruņi, kad nospiest taustiņu uz tastatūras, lai nonāktu pie vēlamā operatora, vairs nav tik viegli. Slaviņš ir pārliecināts, ka roboti aizstās cilvēkus, bet to mūsdienu paaudzes vairs nepiedzīvos, jo tas brīdis vēl ir diezgan tālu. Lai kādu ērtu, robotizētu rīku izstrādātu, cilvēki viens otru joprojām saprot labāk: \"Tas, kā cilvēki stāsta savas problēmas pa klientu atbalsta tālruni – mākslīgais intelekts vēl 100 gadus jāizglīto, lai tas pats spētu rast risinājumu cilvēka problēmai,\" konferencē skaidro eksperts. Asākas problēmas robotizācijā un optimizācijā medicīnas nozarē savā runā izceļ Bērnu Klīniskās universitātes slimnīcas klientu apkalpošanas daļas vadītājs Kaspars Grosu. \"Mēs joprojām dzīvojam pasaulē, kur 99% medicīnisko ierakstu Latvijā tiek glabāti papīra formātā. Ja kāds pirms 30 gadiem bija slimnīcā ar iesnām – to var uzzināt no šīs papīra kaudzes,\" skaidro eksperts, norādot, ka slimnīcās šādi ieraksti saglabājas 75 gadus. Vienlaikus viņš izceļ citas problēmas – cilvēki rindās gaida vairākus mēnešus, lai saņemtu 10 minūšu garu ārsta konsultāciju. Vairākas dienas vai smagākos gadījumos – vairākus mēnešus – cilvēki gaida testu rezultātus par konkrētu diagnozi. Tāpat notiek tādu datu vākšana, kas nekam neder: \"Starp ārstu un pacientu notiek saruna, kurā ārsts jautā, kā pacients jūtas. Viņš atbild, ka jūtas labi. Ārsts jautā, kā pacients ēd. Viņš atbild, ka laikam labi. Uz šādiem datiem bieži vien ārstiem nākas veidot diagnozi. Vai tas ir pareizi? Ļoti šaubos,\" skaidro Grosu. Viņš modelē situāciju – pēc desmit gadiem cilvēks sēž dīvānā, skatās televīziju, bet pie durvīm zvana ātrā palīdzība un nāk iekšā. Nosēdina cilvēku dīvānā, sāk apskati, bet cilvēks saka, ka nav slims. \"Ātrā palīdzība jums atbild – nekas, pēc trīs minūtēm jums būs sirdstrieka. Kā mēs to zinām? Pasaulē jau ir vērojama tendence, kas pamazām ienāk arī Latvijā – gēnu sekvencēšana,\" norāda Grosu. Viņš skaidro, ka tuvākajā laikā pacientam dati par savu veselību piederēs jau no bērnības. Tas dos iespēju jebkurā vietā pasaulē savā telefonā atļaut piekļuvi ārstam X apskatīt savu slimības vēsturi, lai viņš varētu uzstādīt pareizu diagnozi un izrakstīt pareizos medikamentus. \"Tuvāko 10 gadu laikā mēs varēsim medikamentus nopirkt tirdzniecības automātos. Zāles vairs nebūs daudzām dienām pēc kārtas, bet būs ar 3D printeri izprintēta viena tablete, kurā būs viss, kas cilvēkam vajadzīgs,\" norāda eksperts.", "link": "https://www.delfi.lv/bizness/44467736/tehnologijas/50969981/eksperti-robotizacijas-process-ir-pilnveidojams-vertigakais-joprojam-bus-cilveks"},
{"title": "Jaunais 'Disney Plus' piesaka cenu karu 'Netflix'", "category": "Tehnoloģijas", "body": "Šonedēļ kompānija atklāja, ka tās straumēšanas serviss klientiem maksās 6,99 ASV dolāru. \"Netflix\" cena, kas nedaudz pieaugs šī gada maijā, būs pieejama deviņu, 13 un 16 dolāru apmērā. \"Disney Plus\" ASV būs pieejams 2019. gada novembrī, Rietumeiropā 2020. gadā, bet Austrumeiropā 2021. gadā. Līdz 2025. gadam kompānija iecerējusi piesaistīt no 60-90 miljoniem skatītāju, investējot savā orģinālsaturā ap diviem miljardiem ASV dolāru. \"Netflix\" paudis, ka šobrīd lepojas ar 139 miljonu lielu abonentu pulku. Uzņēmums iecerējis skatītājus piesaistīt ar jaudīgu sākumpiedāvājumu: servisā būs pieejama gan \"Diseny\" klasika, piemēram, \"Bembijs\", \"Džungļu grāmata\", \"Aladins\", gan tādas kulta sērijas kā \"Zvaigžņu kari\" un \"Simpsoni\" to visu 30 sezonu garumā. Tāpat servisā būs pieejams arī \"Pixar\" un \"Marvel\" radītais saturs. Salīdzinot ar \"Netflix\", \"Disney\" ir nodrošināts ar krietni lielāku infrastruktūras bāzi – gan atrakciju parkiem, gan tiesībām un izklaides orģinālsaturu. Taču uzņēmumam, neskatoties uz to, sākotnēji nāksies pacīnīties par jauniem abonentiem. \"CNN Money\" pieļauj, ka uzņēmums rīkos vērienīgu starta kampaņu, iespējams, izmantojot pat tādus ieročus kā \"Ledus sirds 2\" sākotnēju ekskluzīvu iekļaušanu \"Disney Plus\" piedāvājumā. Kā liecina ASV mediju paustais, \"Disney\", ieturot zīmola spodrumu, servisā nepiedāvās filmas ar nozīmīgu skatīšanās vecuma ierobežojumu. Saturs, kas paredzēts ne bērnu acīm, visticamāk, turpinās nokļūt \"Hulu\" straumēšanas servisa izvēlnē. Apmēram 60% no \"Hulu\" akcijām pieder tieši \"Disney\". \"Hulu\" pagaidām Latvijā nav pieejams. Jau ziņots, ka pēc kompānijas paziņojuma par tās jauno videostraumēšanas pakalpojumu tās  akcijas cena ievērojami kāpa . Akcijas cena pieauga par 11,15% un sasniedza visu laiku augstāko līmeni - 130,06 dolārus, turklāt tas bija straujākais vienas dienas kāpums apmēram 10 pēdējo gadu laikā.", "link": "https://www.delfi.lv/bizness/44467736/tehnologijas/50994109/jaunais-disney-plus-piesaka-cenu-karu-netflix"},
{"title": "Bez iespējas ievietot disku: 'Xbox S' digitālā versija, visticamāk, iznāks maijā", "category": "Tehnoloģijas", "body": "Portālā rīcībā esošā informācija liecina, ka konsole iznāks, visticamāk, 7. maijā. Un ierīcē, kā liecina medija ziņotais, nebūs iespējams ievietot ierastos spēļu diskus. ASV tehnoloģiju mediji, atsaucoties uz avotiem \"Microsoft\", jauno konsoli nodēvējuši par projektu \"Maverick\". Bet tās oficiālais nosaukums būs \" Xbox One S All-Digital edition\". Konsole, kā lēš \"The Verge\", visticamāk, būs lētāka par ierasto \"Xbox S\", taču precīza tā cena nav zināma. Medijs vērtē, ka jaunā ierīce palīdzēs popularizēt ASV tehnoloģiju uzņēmuma jauno iecerēto \"Xbox\" spēļu straumēšanas servisu \"Xcloud. Diskusijas par spēļu ierīcēm bez diskiem nav nekāds jaunums. Taču šīs sarunas parasti atduras pret argumentu, ka aizvien pasaulē ir visai spēcīgs otrreizējais spēļu disku tirgus.", "link": "https://www.delfi.lv/bizness/44467736/tehnologijas/50994205/bez-iespejas-ievietot-disku-xbox-s-digitala-versija-visticamak-iznaks-maija"},
{"title": "'Kapitāls': Kā droni 'Made in Mārupe' atlidoja pie Latvijas armijas", "category": "Tehnoloģijas", "body": "\"UAV Factory\" stāsts, kā norāda žurnāls, ir par to unikālo gadījumu, kad bērnu dienu hobijs pāraug augstu tehnoloģiju biznesā. Viss sākās ar to, ka 11 gadu vecumā Konstantīns atnāca uz nodarbībām pulciņā, kurā mācīja būvēt radiovadāmus lidmodelīšus, bet pēc vidusskolas absolvēšanas devās uz Lielbritāniju un iestājās Liverpūles Universitātē, lai apgūtu avioinženiera profesiju. Tajā laikā viņš kopā ar draugiem uzbūvēja pirmā bezpilota aparāta prototipu 3x3 m izmērā, kuru vēlāk nosauca par Pingvīnu. Taču toreiz neizdevās atrast pircēju. Nākamais mēģinājums notika 2009. gadā – un tad izdevās pārdot divus prototipus. Uz to bāzes tika radīts modelis Penguin B, kas 2012. gadā savā klasē sasniedza pasaules rekordu lidojuma ilgumā (54 stundas 27 minūtes), un to pārspēja tikai 2017. gadā. Mārupes ražotnes 2018. gada rezultāti: vairāk nekā 80 darbinieki, tirdzniecība vairāk nekā 55 valstīs visā pasaulē, visdažādākie klienti – no universitātēm un kartogrāfiem līdz militāristiem un komercstruktūrām. Spēcīgi akcionāri: bez paša Konstantīna (44,5%) tie ir vēlāk piesaistītais igaunis Toivo Annuss (viens no Skype dibinātājiem, kuram uzņēmumā pieder ap 7,5% kapitāla) un amerikāņu uzņēmums 'UAV Factory USA\" (44,5%). \"Godīgi sakot, es gribēju iestāties vislabākajā, kas atrodams pasaulē, – MIT jeb Masačūsetsas Tehnoloģiju institūtā, tomēr saņēmu atteikumu. Tāpēc aizgāju uz Liverpūles Universitāti. Tagad, kad esmu to pabeidzis, varu teikt, ka tā tomēr ir laba pasaules mēroga universitāte. Taču tolaik tā man bija tikai plāns B,\" stāsta Popiks. Atbildot uz jautājumu, vai nav izskatījis iespēju studēt RTU, viņš atbildēja: \"Ja gribi būt aviācijas konstruktors, tas nav variants. Latvijā vispār nav tāda studiju virziena, vismaz ne pienācīgā līmenī.\" \"Principā šodien dronu uztaisīt var jebkurš – no sastāvdaļām, kā konstruktoru. Tam nav nepieciešama inženiera izglītība. Droni ir praktiski nomainījuši aviomodelisma hobija industriju pasaulē. \"UAV Factory\" produkti atrodas šaurā profesionālo bezpilota aparātu segmentā – šīs klases bezpilota lidaparātus industrijā nesauc par droniem. Par droniem pieņemts dēvēt multikopterus un visu, kas saistīts ar patērētāju segmentu, kā arī hobija segmentu. Mūsu segments ir apslēpta intereses objektu novērošana ilgā laika posmā, piemēram, līdz 20 stundām. Uzņēmumi, ar kuriem mēs šajā klasē konkurējam, – tās pamatā ir nopietnas Amerikas un Izraēlas korporācijas, taču konkurence ir samērā neliela, jo darbotiesspējīga produkta izstrādei šajā segmentā pastāv sarežģītas tehnoloģiskās barjeras,\" skaidro uzņēmējs. \"Manuprāt, ir ļoti labi, ka dažādas Latvijas kompānijas mēģina uzbūvēt savu produktu un kaut kādā veidā piedalīties bezpilota aviācijas attīstībā. Vairākums kompāniju patiešām atrodas dronu un multikopteru klasē. Uzskatu, ka Latvijā ir virkne priekšrocību šīs industrijas produktu izstrādāšanai. Un ir liela iespēja, ka kādam vietējam uzņēmumam izdosies atrast savu unikālo nišu, radīt darbotiesspējīgu produktu un sākt pārdošanu,\" viņš skaidroja. \"Mēs ilgi vērojām cits citu. Pamatā viņi vēroja mani: lūk, jauns puika, vēl studē universitātē un fanātiski pūlas uztaisīt kaut kādas blēņas, kas tiek dēvētas par bezpilota lidaparātu. Tas bija 2006.–2007. gads, kad ritēja aktīva izstrāde, dažādās dīvainās telpās, reizēm pat bez apkures... Tā nebija garāža šī vārda ierastajā nozīmē, bet bieži vien vieta nebija neko labāka par garāžu. Tolaik partneri vēroja mani, jo bija skaidrs, ka nozare kopumā ir perspektīva. Savā ziņā impulss partneriem bija notikumi 2009. gadā, kad mums izdevās pārdot pirmos divus lidaparātus. Tiem, protams, nebija nekā kopīga ar tiem, ko mēs pārdodam tagad, – šodien tie ir ar elektroniku piebāzti roboti. Bet tolaik atrast kādu, kas gatavs par tiem maksāt naudu, – tas vien jau bija panākums. Un mēs ar tagadējiem partneriem nolēmām strādāt kopā. Biju tikko absolvējis universitāti, ne naudas, ne mazākās darba pieredzes, ne pieredzes biznesa un cilvēku vadīšanā, pārdošanā, ražošanas palaišanā... Sākām simbiozē, partneris palīdzēja dažādos veidos – bija gan finansētājs, gan mentors. Un sīkiem solīšiem izdevās attīstīt uzņēmumu līdz kaut kam lielākam par garāžu,\" Popiks raksturo sadarbības sākumu ar investoru no ASV. Atbildot uz jautājumu, vai amerikāņi piešķīra jums papildaprīkojuma tehnoloģijas, piemēram, optikai, Popiks atbild noraidoši: \"Nē, visi mūsu produkti ir izstrādāti tepat, no nulles. Mums ir mūsu jomā spēcīga inženieru komanda, mēs varam ražot ļoti interesantas lietas, ko paši teicami pārzinām. Piemēram, mūsu žiroskopiskās stabilizācijas kameras izmēra ziņā ir neliels produkts, taču maksā vairāk nekā pats lidaparāts. Un savu kompetenci šajā tehnoloģijā mēs esam attīstījuši no nulles, mums nav bijusi pat iespēja kaut ko nokopēt vai no kāda mācīties. Mēs ar saviem inženieriem esam tajā ieguldījuši divus trīs dzīves gadus, no rīta līdz vakaram pūloties izgatavot pirmo produktu, kas spēj konkurēt ar izraēliešu un amerikāņu tehnoloģijām.\" Pērnā gada decembrī kompānija noslēgusi līgumu ar Nacionālajiem bruņotajiem spēkiem, darījuma summa netiek atklāta. Komentējot NBS līguma nozīmību, Popiks atzīst, ka \"bez šaubām, tie ir svarīgi. Mūsu biznesā ikviens tamlīdzīgs pasūtītājs ir būtisks. Mums tā ir ļoti laba iespēja sākt sadarbību ar klientu mūsu mājās, Latvijā.\" \"Mēs kopā ar armiju jau vienu vai divus gadus veicām daļu testēšanas, bija daudz demonstrāciju. Valsts pret šo jautājumu izturējās ļoti nopietni, ar mums strādāja cilvēki, kuri ir ieinteresēti pēc iespējas labāk paveikt šo projektu. Pašlaik notiek jau pirmais piegāžu posms,\" viņš sacīja. \"Detaļas atklāt nevaru. Bet principā šāda tipa produktu uzdevums ir slepeni novērot interesējošos objektus – parasti tie ir cilvēki vai mašīnas,\" stāstīja Popiks.", "link": "https://www.delfi.lv/bizness/44467736/tehnologijas/51009921/kapitals-ka-droni-made-in-marupe-atlidoja-pie-latvijas-armijas"},
{"title": "'Maxima' uzsākusi veikalu aprīkošanu ar saules paneļiem, Rīgā pirmais būs Saharova ielā", "category": "Tehnoloģijas", "body": "\" Maxima \" uzsākusi veikalu aprīkošanu ar saules paneļiem, kas nodrošinās veikaliem autonomu elektroenerģijas piegādi, informē uzņēmums. Pirmais veikals Latvijā, uz kura jumta tiks izveidota saules paneļu sistēma, būs \"Maxima XX\" formāta veikals Rīgā, Saharova ielā 20a, kur to plānots uzstādīt pēc vērienīgas veikala rekonstrukcijas gada otrajā pusē. Turpmāko piecu gadu laikā saules enerģijas sistēmas ieviešanā \"Maxima\" veikalu tīklā Baltijā plānots investēt kopumā vairāk nekā 10 miljonus eiro. Saules enerģija būs ne tikai videi draudzīgas elektroenerģijas avots, izveidotā sistēma ļaus optimizēt arī elektroenerģijas patēriņu. Vislielāko enerģijas daudzumu ir plānots saražot vasaras mēnešos, kad veikalos ir vislielākais enerģijas patēriņš, kuru pamatā veido gaisa kondicionēšanas sistēmas darbības uzturēšana. Tuvākajos gados visā \"Maxima\" veikalu tīklā Baltijā plānots izbūvēt saules elektrostacijas ar jaudu līdz 2 MW, kopējām investīcijām sasniedzot 10 miljonus eiro nākamo piecu gadu laikā. Līdz ar saules enerģijas sistēmu ieviešanu, \"Maxima\" turpinās apzināt arī citas atjaunojamās enerģijas infrastruktūras attīstības iespējas. \"\"Maxima\" ir spērusi vērienīgu soli videi draudzīgas mazumtirdzniecības virzienā, uzsākot alternatīvo enerģijas resursu ražošanu veikalu vajadzībām. Energoefektivitāte ir viena no mūsu prioritātēm, un, aktīvi rekonstruējot un modernizējot veikalus, jau pašlaik būtiski samazinām elektroenerģijas patēriņu līdz pat 30%.  Investīcijas  atjaunojamās enerģijas resursos ir mērķtiecīgs solis, lai samazinātu ietekmi uz vidi, veicinātu veikalu darbības izdevumu efektivitāti un ietaupītos līdzekļus ieguldītu mūsu klientu pieredzē un darbinieku izaugsmē,\" saka \"Maxima Latvija\" valdes loceklis Jānis Vanags.", "link": "https://www.delfi.lv/bizness/44467736/tehnologijas/51024673/maxima-uzsakusi-veikalu-aprikosanu-ar-saules-paneliem-riga-pirmais-bus-saharova-iela"},
{"title": "Festivāls 'HyperTown' Rīgā aicina uz Baltijā lielāko 'LAN party'", "category": "Tehnoloģijas", "body": "Vērienīgais pasākums notiks atsevišķā hallē un būs gatavs uzņemt kopumā 800 datorspēļu fanus. Ņemot līdzi savu datoru, pasākuma apmeklētājiem būs iespēja 48 stundu jeb divu dienu garumā aci pret aci ar draugiem spēlēt savas iecienītās datorspēles, piedalīties aizraujošos turnīros, gūt spilgtas emocijas un vērtīgas balvas, iepazīties ar domubiedriem un lieliski pavadīt laiku kopā ar savējiem. Spēcīgas spēles emocijas, spraigi turnīri, pretinieka sastapšana aci pret aci, draugu smiekli, uzvaras prieks un kopā būšana ar līdzīgi domājošiem – tieši tik spilgtus mirkļus dalībniekiem sola pirmais šāda apjoma \"LAN party\" Latvijā, kas pulcēs gan \"League of Legends\", \"CS:GO\", \"PUBG\", \"Fortnite\", \"Dota2\" un citu spēļu spēlētājus. Šādi pasākumi, lai arī Latvijā nav plaši izplatīti, citur pasaulē iemantojuši lielu popularitāti. Tajos datorspēļu fani pulcējas vienuviet, lai vairāku stundu un pat dienu garumā spēlētu plecu pie pleca un sacenstos par uzvaru savās iecienītākajās datorspēlēs. Tā ir lieliska iespēja satikt sev līdzīgi domājošos, socializēties un atrast jaunus komandas biedrus savā iemīlotajā spēļu disciplīnā. Festivāla \"HyperTown\" rīkotais \"LAN party\" būs gatavs uzņemt kopumā 800 dalībniekus, un tā organizatori būs parūpējušies, lai ikviens apmeklētājs šo divu dienu laikā justos iespējami ērti un labi pavadītu laiku. Datorspēļu fanus gaidīs komfortablas sēdvietas, pieeja internetam, kā arī rozetes elektrībai, bet dalībniekiem jāņem līdzi savas iecienītās spēļu stacijas – portatīvie vai galda datori. Lai sacensību padarītu vēl aizraujošāku, spēlētājiem sarūpētas vērtīgas balvas. Pasākuma laikā darbosies arī kafejnīca ar siltām maltītēm un atspirdzinošiem dzērieniem, kā arī mājīgs atpūtas stūrītis. Tajā, ņemot līdzi savus matračus vai guļammaisus, spēlētāji varēs atpūsties pēc spraigajiem turnīriem. Visu \"LAN party\" laiku būs pieejams arī tehniskā atbalsta dienests, kas sniegs palīdzīgu roku, ja radīsies kāda ķibele ar datortehniku. Tāpat abu \"LAN party\" dienu garumā darbosies arī profesionāla apsardze, ļaujot dalībniekiem neuztraukties par sava datora drošību un nodoties spēlēm un izklaidei. Lai piedalītos Baltijas lielākajā \"LAN party\", ir jāiegādājas festivāla \"HyperTown\" \"LAN party\" biļete, kas jauniešiem no 16 gadu vecuma garantēs iespēju ne tikai bez papildus maksas apmeklēt visas festivāla izklaides vietas, bet arī piedalīties jebkurā spēļu turnīrā. Tikai \"LAN party\" biļete dod iespēju atrasties festivālā arī naktī un turpināt izklaides ar draugiem arī tumšajā diennakts laikā. Dalībniekam vai visai komandai arī jāreģistrējas  šeit  un jānorāda sev tīkamākā spēļu disciplīna. Turklāt, reģistrējoties vienai no disciplīnām, pasākuma laikā būs iespējams piedalīties arī citās. Baltijas mēroga urbānās kultūras un e-sporta festivāls \"HyperTown RIX\" norisināsies no 1. līdz 2. jūnijam Rīgā, Ķīpsalas izstāžu hallē. Biļetes uz festivālu iespējams iegādāties internetā  www.hypertown.pro . Divu dienu biļetes cena iepriekšpārdošanā ir 27,00 EUR, savukārt festivāla vienas dienas biļete maksā 21,00 EUR. Draugu, paziņu un darba kolektīviem biļetes pieejamas par īpaši draudzīgu cenu. Festivāls tiek īstenots sadarbība ar \"Helio\", \"Acer\", \"GameInsight\", \"Samsung\", \"Swedbank\", \"Red Bull\" un \"Goexanimo\" atbalstu.", "link": "https://www.delfi.lv/bizness/44467736/tehnologijas/51031099/festivals-hypertown-riga-aicina-uz-baltija-lielako-lan-party"},
{"title": "'Facebook' izrāda 'kara istabu', kurā pieskatīs Eiroparlamenta vēlēšanas", "category": "Tehnoloģijas", "body": "Tuvojoties Eiropas Parlamenta (EP) vēlēšanām, tuvojas arī bažas par vēlētāju iespaidošanu sociālajos tīklos. Paturot prātā neseno kritiku  ASV  vēlēšanu un “ Brexit ” kontekstā, sociālā tīkla “ Facebook ” pārstāvji sapulcēja lielāko mediju pārstāvjus savā Eiropas centrālajā birojā Dublinā, lai izrādītu par “kara telpu” dēvēto biroju, kas tuvāko nedēļu laikā centīsies nodrošināt drošas vēlēšanas. Tajā viesojās arī portāls “Delfi”. Dublinā \"Facebook\" savu biroju izveidoja 2009. gadā, kad tajā strādāja 30 cilvēki. Sagaidāms, ka jau šī gada izskaņā Īrijas galvaspilsētā uzturēsies pieci tūkstoši \"Facebook\" darbinieku. Īpaši Eiroparlamenta vēlēšanu pieskatīšanai izveidotajā telpā uzturas aptuveni četrdesmit cilvēki, kuru starpā arī visās 24 oficiālajās  Eiropas Savienības  valodās runājoši darbinieki, lai nodrošinātos, ka pilnvērtīgi tiek monitorētas visas valstis cauru diennakti. \"Mēs esam daļa no trīsdesmit tūkstošu cilvēku komandas, kas uzrauga drošību \"Facebook\" platformā,\" norāda sociālā tīkla starptautisko operāciju direktors Deivids Gerahtijs, piebilstot, ka Dublinā izveidotā grupa strādā ciešā sasaistē ar satura pārskatītāju darbiniekiem, kuri ir izvietoti visā pasaulē. Pērnā gada decembrī portāls \"Delfi\" ziņoja, ka arī Latvijā pēc \"Facebook\" pasūtījuma ir izveidots birojs,  kurā tiek nodarbināti aptuveni 150 satura sargi. Birojā, kas no visām pusēm ir ieskauts vairāk nekā divdesmit dažādos elektroniskos statistikas paneļos, tiek uzraudzītas trīs platformas – \"Facebook\", \" Instagram \" un \"WhatsApp\". Svarīga sastāvdaļa no satura sargāšanas ir pašu sociālo tīklu lietotāju iesaiste, ziņojot par šķietamiem pārkāpumiem. Biroja darbinieki galvenokārt monitorē saņemtos ziņojumus un sūdzības, īpašu uzmanību pievēršot brīžiem, kuros statistikas ekrāni ziņo par paaugstinātu aktivitāti kādā no reģioniem. \"Facebook\" pārvaldībā ir vairākas platformas – arī \"Instagram\" un \"WhatsApp\", kurās izplatīt politisko reklāmu kļūst aizvien populārāk. Darba metožu ziņā visvairāk atšķiras tieši \"WhatsApp\", kur šobrīd populārākā neatļautā reklāmas metode ir spamošana jeb politiskas reklāmas masveida izsūtīšana uz telefona numuru sarakstiem. Runājot par bēdīgo pieredzi, kad interneta  \"troļļu\" darbība sociālajos tīklos ietekmēja ASV vēlēšanas  2016. gadā, \"Facebook\" politikas risinājumu viceprezidents Ričards Alans norāda, ka \"aizvērt durvis jau zināmiem riskiem ir pirmā lieta, kas mums ir jāveic kā atbildīgam uzņēmumam. Taču komanda domā arī par draudiem, kādus mēs vēl neesam pieredzējuši un kādi varētu materializēties nākotnē.\" Viens no tematiem, kas \"Facebook\" kontekstā visbiežāk izskanējis kā problemātisks, ir viltus profilu izveide, kuru mērķis ir ietekmēt sabiedrisko domu, radot lielu skaitu neīstu personu ar konkrētu politisko viedokli. \"Katru minūti \"Facebook\" likvidē miljoniem viltus profilu, kuri ir centušies apiet sistēmu, norādot melīgu informāciju,\" žurnālistiem pastāstīja \"Facebook\" kiberdrošības politikas vadītājs Nataniēls Gleičers. Viņš arī norāda, ka tā vietā, lai cilvēki ieguldītu resursus sava ziņojuma nodošanai plašākai auditorijai legālā ceļā, regulāri tiek meklēti daudz sarežģītāki ceļi, lai to nodotu ar viltu. \"Ieskicējot mērogu, kādā šie procesi notiek, laika posmā starp 2017. gada oktobri un 2018. gada septembri ir likvidēti 2,8 miljardi viltus profilu,\" piebilst Ričards Alans. Starp galvenajiem riskiem ierindojas arī reklāmas kampaņu caurredzamība. Sociālā tīkla pārstāvji ir lēmuši padarīt informāciju par apmaksātajiem ierakstiem caurspīdīgāku. Turpmāk, lai izveidotu politiski nozīmīgu reklāmu, būs jāveic procedūra, kurā gan jānorāda sava identitāte, gan dzīvesvieta. Papildus tam, visas politiskās reklāmas uzkrāsies publiski pieejamā \"bibliotēkā\", kur ikviens varēs aplūkot, kādas un cik daudz politiskās reklāmas attiecīgais profils ir veicis pagātnē. \"Atvērts ir jautājums par likumu, kas šo visu pārvalda – kurš izlems par to, kas drīkst un nedrīkst veidot politiskas reklāmas, kurš izlemj par to, kas ir un kas nav legāls. \"Facebook\" ir atvērts diskusijai, taču vēlos izcelt, ka mēs uzskatām – ir nepieciešams atsvaidzināt likumu,\" uzsver viceprezidents. \"Vairums vēlēšanu likumu tika rakstīti pirms interneta, kad tiešsaistes reklāmas vēl neeksistēja, līdz ar to šajā ziņā ir nepieciešami atjauninājumi,\" pastāstīja Ričards Alans. Starp apkarojamajām prioritātēm ir arī viltus ziņu izplatība. \"Facebook\" nelabprāt uzņemas \"tiesneša lomu\", dzēšot saturu. Runājot par situāciju, kurā šāda opcija tiek izmantota, Alans min piemēru: \"Ja balsošanas diena ir svētdien, bet kāds cenšas izbīdīt ziņu par to, ka tā ir pirmdienā, ar mērķi mazināt cilvēku iesaisti vēlēšanās, tas kvalificējas kā gana kaitīgs saturs, lai šādu ziņojumu dzēstu.\" Taču sociālā tīkla pārstāvji neuzskata, ka viņiem būtu jāpieņem lēmums par satura dzēšanu gadījumos, kad ir runa par politiskajiem solījumiem vai apgalvojumiem. \"Atsevišķos gadījumos, sadarbojoties ar trešās puses informācijas pārbaudes organizācijām, \"Facebook\" ierakstiem tiek samazināta publicitāte.\" Aizvadīto gadu gaitā \"Facebook\" ir iekūlies vairākos skandālos gan vēlēšanu, gan personas datu noplūdes kontekstā, piedzīvojot gan akcijas vērtību kritumu, gan dažādus publiskus aicinājumus pārstāt lietot konkrēto sociālo tīklu. Atbildot uz jautājumu, kāpēc sabiedrībai būtu jātic uzņēmumam, kurš, neskatoties uz tā lielajiem resursiem, tik daudzas reizes ir paklupis pret izaicinājumiem, sociālā tīkla kiberdrošības vadītājs atzina, ka šis nebūt nav vienkāršs uzdevums un palīdzība no ārpuses ir nepieciešama arī \"Facebook\". \"Neviens uzņēmums nespētu ar šādu izaicinājumu tikt galā viens pats. Mēģinājumi ietekmēt saturu skar visas platformas – gan publiskās debates, gan tradicionālos medijus, gan sociālos tīklus. Mēs sadarbojamies ar tiesībsargājošajām institūcijām, politikas veidotājiem, vēlēšanu komisijām, citiem tehnoloģiju uzņēmumiem, žurnālistiem, pētniekiem un sabiedrību kopumā,\" norādīja Gleičers.", "link": "https://www.delfi.lv/bizness/44467736/tehnologijas/51057265/facebook-izrada-kara-istabu-kura-pieskatis-eiroparlamenta-velesanas"},
{"title": "Foto: 'Huawei' izziņo flagmaņa lētāko versiju 'P30 Lite'", "category": "Tehnoloģijas", "body": "Šim modelim ir 6.15 collu ekrāns, kas atšķirībā no \"Pro\" modeļa nav OLED, bet gan LTPS LCD tipa displejs ar FHD+ izšķirtspēju (2312 x 1080) un 415 PPI pikseļu blīvumu. Tālruni darbina paša ražotāja izstrādātais astoņkodolu \"Kirin 710\" procesors. Tam ir 4 GB operatīvā atmiņa un 128 GB diska vieta. Ietilpību iespējams palielināt ar microSD kartes palīdzību. Šī ir viena no atšķirībām ar \"Pro\" modeli, kurš izmanto NM tipa atmiņas kartes. Kā ierasts, \"Huawei\" izmanto savu programmatūru \"EMUI 9\", kas veidota uz \"Android P\" bāzes. Pagaidām nav ziņu vai šim tālrunim būs pieejama tik tikko izziņotā \"Android Q\" versija. Arī fotokameru ziņā \"Lite\" modelim ir ievērojamas atšķirības no \"Pro\". Tam nav pieejama pieckāršā tālummaiņas kamera, taču pieejamās kameras nav nosaucamas par vājām. Galvenā (standarta platlenķa) kamera aprīkota ar 48 megapikseļu matricu un f1.8 diafragmu. Blakus tai atrodas superplatleņķa kamera ar astoņu megapikseļu matricu un f2.4 atvērumu. Kameru blokā iekļauta arī tā sauktā bokē kamera, ko tālrunis izmanto dziļuma/attāluma informācijas iegūšanai, lai maksimāli precīzi varētu izpludināt fonu portreta tipa fotogrāfijās. Ainu atpazīšanai tiek izmantots mākslīgais intelekts, taču, atšķirībā no \"Pro\" modeļa, \"Lite\" izmanto sistēmas procesoru, nevis atsevišķu NPU čipu. Selfijiem paredzētā fotokamera aprīkota ar 24 megapikseļiem un f2.0. Arī tai pieejami īpaši režīmi, ieskaitot interaktīvās ķēmiņu sejiņas. Ar 3340 mAh akumulatoru \"P30 Lite\" sola darboties līdz pat 21 stundai sarunu režīmā un 12 dienām gaidstāvē. Tālrunim pieejama ātrā (bet ne superātrā) uzlāde, kas pilnu ciklu spēj uzlādēt aptuveni 105 minūtēs. Diemžēl ierīce nav pasargāta no ūdens un putekļiem. Vēl viena atšķirība no \"Pro\" modeļa ir bezvadu uzlādes neesamība. \"Huawei P30 Lite\" tirdzniecībā pieejams jau šonedēļ un ražotāja solītā cena ir 375 eiro.", "link": "https://www.delfi.lv/bizness/44467736/tehnologijas/51064189/foto-huawei-izzino-flagmana-letako-versiju-p30-lite"},
{"title": "Industrijas aizkulises: 'Mortal Kombat' spēles izstrādātājam diagnosticē pēctraumatiskā stresa sindromu", "category": "Tehnoloģijas", "body": "Spēle piedāvā īsas cīņas, kurās tās tēli viens pret otru cīnās ar ārkārtīgi vizuāli detalizētu nežēlīgu vardarbību. Daudzās situācijas redzams, kā tiek sadragāti iekšējie orgāni, izrauts mugurkauls, sašķaidītas ķermeņa daļas un tamlīdzīgi. \"Kotaku\" piebilst, ja spēlētājām šī spēlēšanas pieredze var ilgt dažas minūtes, tad tās tehniskajiem izstrādātājiem un dizaineriem daudzus mēnešus. Tajos, kā raksta medijs, darbinieks ilgstoši var pavadīt laiku, pētot un vērtējot, kā vislabāk attēlot vienas ķermeņa daļas atdalīšanos no otras. Turklāt, lai labāk šādas epizodes izstrādātu, viņiem tiek nodrošināti ideju autoru piedāvātie paraugu piemēri, kuros smelties iedvesmu precīzākam darbam. Viens no darbiniekiem, kurš šajā informācijā dalījās ar mediju, atzina, ka pēc vizītēm pie psihiatra saņēmis pēctraumatiskā stresa sindroma diagnozi. \"Man bija šie izteikti vizuālie sapņi, ļoti vardarbīgi. Es savā ziņā vienkārši pārstāju vēlēties doties gulēt, lai tādējādi dienām spētu aizturēt iemigšanu,\" sacīja uzņēmuma pārstāvis, kura vārdu medijs neatklāj. \"Jūs staigājat pa biroju, un kāds jūsu kolēģis skatās \"Youtube\" kanālā, kā pakar cilvēkus. Kāds cits lūkojas uz slepkavību upuru fotogrāfijām, bet vēl trešais pēta, kā nokauj govis. Visbiedējošākā stāsta daļa vienmēr bija tā, cik ātri jauni darbinieki aprada ar šiem apstākļiem. Noteikti arī es,\" darba vidi raksturoja spēles izstrādātājs. Stājoties darbā, darbiniekam nav bijis formāls apmācības process, kurā tiktu runāts par to, kā strādāt šādos specifiskos apstākļos, vien piebilsts, ka darbs ar \"Mortal Kombat\" varētu šķist \"nedaudz varmācīgs\". \"Kotaku\" intervētais darbinieks atklāj, ka ar laiku atradis kolēģus, kas saskārušies līdzīgām grūtībām. Daļa darbu pametuši, bet daļa centušies to izturēt. Viens no viņa kolēģiem reiz atklājis, ka saskaras ar grūtībām palūkoties uz savu suni, jo pēc šāda darba viņš, skatoties uz to, nereti mājdzīvnieku redz ar uz āru izgrieztiem iekšējiem orgāniem. Spēles izdevējs \"Warner Bros. Games\" un izstrādātājs \"NetherRealm\" komentāru \"Kotaku\" sniegt atteicies.", "link": "https://www.delfi.lv/bizness/44467736/tehnologijas/51066609/industrijas-aizkulises-mortal-kombat-speles-izstradatajam-diagnostice-pectraumatiska-stresa-sindromu"},
{"title": "Seminārs par mākslīgā intelekta aizkulisēm. Ieraksts", "category": "Tehnoloģijas", "body": "Uzņēmumu reģistrs  (UR) piektdien, 10. maijā, rīko informatīvu semināru \"Mākslīgā intelekta aizkulises\", kuru iespējams vērot arī portālā \"Delfi\". Mērķis ir atklāt mākslīgā intelekta aizkulises un dalīties ar savu pieredzi un izaicinājumiem, \"pieņemot darbā\" virtuālo asistenti UNA. UR mākslīgo intelektu UNA \"pieņēma darbā\" pirms nepilna gada. 2018. gadā jūnijā tika prezentēts pilotprojekts – pirmais virtuālais asistents UNA (Uzņēmēju Nākotnes Atbalsts). Tas ir palīgs klientiem 24 stundas septiņas dienas nedēļā, lai rastu atbildes uz būtiskiem jautājumiem par reģistrācijas vai informācijas saņemšanas pakalpojumu iespējām latviešu valodā. UR stratēģija paredz palielināt klientu pašapkalpošanās iespējas un samazināt iestādes darbinieku iesaisti standarta pakalpojumu sniegšanā, kā arī paaugstināt Reģistra resursu izmantošanas efektivitāti un lietderību, attīstot informācijas sistēmu, uzlabojot iekšējos procesus un attīstot sadarbību ar citām iestādēm. Jaunā tehnoloģija ir kļuvusi par reālu ikdienas palīgu klientu apkalpošanā. Tā uzlabo klientu apkalpošanas kvalitāti, atslogo darbiniekus no vienveidīgām, monotonām darbībām un rada jaunus profesionālos izaicinājumus, tostarp Uzņēmumu reģistrs ir pirmā valsts iestāde, kurā strādā klientu apkalpošanas speciāliste – bota trenere. Seminārā piedalīsies galvenā valsts notāra vietnieks Sandis Karelis, kvalitātes vadības eksperte, UNA projekta ieviešanas vadītāja, Marika Jančenko, kā arī kklientu apkalpošanas speciāliste – čatbota trenere Vikija Elizabete Bergmane. Ar semināru \"Mākslīgā intelekta aizkulises\" Uzņēmumu reģistrs iesaistās valsts pārvaldes Atvērto durvju dienās 2019, kuru moto šogad ir \"Kā strādā mana valsts?\"", "link": "https://www.delfi.lv/bizness/44467736/tehnologijas/51063323/seminars-par-maksliga-intelekta-aizkulisem-ieraksts"},
{"title": "Jaunuzņēmums 'Printify' piesaistījis 2,672 miljonu eiro investīcijas", "category": "Tehnoloģijas", "body": "\"Printify\" informēja, ka kompānijā investējis savulaik \" Google \", \" Facebook \", \" YouTube \" un citu tehnoloģiju produktu attīstītājs Bendžamins Lings (\"Bling Capital\"), kā arī citi stratēģiskie investori, tostarp \"YouTube\" līdzdibinātājs Stīvs Čens, \"Twitch\" līdzdibinātājs Kevinu Lins, \"Times Magazine\" valdes locekle Keitija Stanstone un citi kopumā ap 30 Kalifornijas \"biznesa eņģeļi\", kas atsevišķi ieguldījuši savu privāto naudu. Lings, komentējot investīcijas, norādīja, ka \"Printify\" aktīvi palīdz virzīt jaunu tendenci e-komercijā un uzņēmums ir lieliski pozicionēts un ļauj mikro un modes preču zīmēm, kā arī mazajiem un vidējiem uzņēmumiem gūt labumu no platformas, kas nodrošina augstas kvalitātes un zemu izmaksu drukāšanu pēc pieprasījuma. \"Printify\" dibinātājs un vadītājs Jānis Berdigans pauda gandarījumu par rezultātu un teica, ka investīcijas plānots izmantot, lai \"Printify\" platformā pievienotos vēl vairāk drukātavu no visas pasaules. \"Līdzekļi tiks ieguldīti, lai mēs vēl vairāk paplašinātu savu biznesu ne tikai ASV, bet arī Eiropā – vairāk ražotāju, funkcionalitātes un piesaistītu vairāk klientu, jo, būtībā, lai mērogotu biznesu,\" sacīja Berdigans. Viņš piebilda, ka investīciju rezultātā plānots, ka piecu gadu laikā \"Printify\" platformas lietotāju caur šo platformu nopelna vienu miljardu dolāru gadā. \"Fokusējamies uz to, cik mūsu lietotāji nopelna, tas ir mūsu primārais mērķis,\" viņš teica. Pēc Berdigana teiktā, ASV ir uzņēmuma lielākais tirgus, taču līdz ar investīcijām intensīvāk plānots \"ieiet\" tieši Eiropas tirgū. \"Līdz ar investīcijām mums būs investori un zināšanas, kas palīdz audzēt biznesu. Latvijā milzīga problēma ir tā, ka šeit nav to lielo, veiksmīgo kompāniju un ļoti pietrūkst, ka nav cilvēku, kas pastāsta kā sasniegt lietas,\" teica Berdigans, skaidrojot, investīciju no ASV piesaistes cēloņus. Tie devuši \"Printify\" nepieciešamos kontaktus un zināšanas. \"Printify\" līdzdibinātājs un izpilddirektors Artis Kehris uzsvēra, ka tehnoloģiju attīstībā noteicošais ir motivēti un spējīgi darbinieki, tāpēc arī darbinieku skaitu plānots palielināt. Patlaban uzņēmumā strādā vairāk nekā 80 darbinieki no 11 valstīm, bet vēl šogad darbinieku skaitu plānots dubultot. Visvairāk kompānija meklē augsti kvalificētus programmētājus un projektu vadītājus, kā arī klientu atbalsta speciālistus. Kompānijā arī informēja, ka \"Printify\" šogad plānots palielināt apgrozījumu trīs reizes salīdzinājumā ar gadu iepriekš. \"Printify Development\" vienīgais īpašnieks ir ASV \"Printify Inc.\", kuru 2015. gadā Delaverā izveidoja Berdigans, Artis Kehris un Gatis Dukurs. Kompānijas apgrozījums 2018. gadā bija 10,3 miljoni ASV dolāru, bet 2017.gadā – 2,2 miljoni ASV dolāru. Uzņēmumā Latvijā strādā 85 darbinieki no 11 valstīm. Vairums jeb 80% tā tirgus ir ASV, 13% – Eiropa, 5% – Kanāda, 2% –  Austrālija .", "link": "https://www.delfi.lv/bizness/44467736/tehnologijas/51072769/jaunuznemums-printify-piesaistijis-2-672-miljonu-eiro-investicijas"},
{"title": "Latvijas jaunuzņēmums pēc miljona eiro investīciju piesaistes izstrādājis jaunu produktu", "category": "Tehnoloģijas", "body": "Jaunais kameras modelis tiek pilnībā izstrādāts un ražots Latvijā, tas dod iespēju ar vienu pogas spiedienu īsā laika posmā iegūt augstas kvalitātes telpas digitālu nospiedumu un pēc īsa brīža to saņemt savā epastā dažādos faila formātos, piemēram, 2D plānojumu, fotogrāfijās vai pilnā vides virtuālajā tūrē. Ar šo tehnoloģiju \"Giraffe360\" pilnībā automatizē telpas dokumentēšanas procesu visdažādākajos formātos. \"Pašā risinājuma pamatā mēs esam apvienojuši foto kameru ar lāzeri vienā produktā, kas automātiski un sinhroni darbojas telpā, dodot mums iespēju iegūt dažādu dimensiju datus no telpas un pārvērst lietotājam svarīgos failu formātos,\" skaidro \"Giraffe360\" līdzdibinātājs Mikus Opelts. Galvenie lietotāji \"Giraffe360\" tehnoloģiju servisam ir nekustamo īpašumu kompānijas. Idejas autori un uzņēmuma dibinātāji ir brāļi Mikus un Madars Opelti. Uzņēmums divu gadu laikā investīcijās piesaistījis 1,5 miljonus eiro un apkalpo klientus 10 valstīs. 2018. gadā \"Giraffe360\" ieguva balvu kā labākais \"PropTech\" (Tehnoloģijas nekustamo īpašumu jomā) uzņēmums Baltijā \"PropTech Baltic\" konferencē, kas notika Rīgā, un tika atzīts par vienu no 25 īnovatīvākajiem \"PropTech\" uzņēmumiem visā Eiropā starp vairāk nekā 1600 jaunuzņēmumiem.", "link": "https://www.delfi.lv/bizness/44467736/tehnologijas/51072401/latvijas-jaunuznemums-pec-miljona-eiro-investiciju-piesaistes-izstradajis-jaunu-produktu"},
{"title": "Lietotne 'WhatsApp' izmantota kiberuzbrukumā", "category": "Tehnoloģijas", "body": "Ziņapmaiņas lietotne \"WhatsApp\" izmantota kiberuzbrukumā – hakeri attālināti piekļuvuši tālruņiem un citām ierīcēm un uzstādījuši novērošanas programmatūru, izmantojot lietotnes ievainojamību, otrdien vēsta britu raidsabiedrība  BBC . Uzbrukums tiek saistīts ar  Izraēlas  firmu \"NSO group\", kas iepriekš raksturota kā kiberieroču tirgotāja, atsaucoties uz \"Financial Times\" rakstīto, vēsta BBC. \" Facebook \" piederošās saziņas platformas \"WhatsApp\" sistēmas ievainojamība pamanīta maija sākumā. Patlaban tā novērsta. \"WhatsApp\" lietotājiem ieteikusi atjaunināt pielikumu.", "link": "https://www.delfi.lv/bizness/44467736/tehnologijas/51083857/lietotne-whatsapp-izmantota-kiberuzbrukuma"},
{"title": "Pašmāju uzņēmums sāks inovatīva produkta – koka apdares flīžu – ražošanu", "category": "Tehnoloģijas", "body": "Pašmāju uzņēmums no  Madonas  \"Intelwood\" paplašina savu darbību un ir iegādājies kokapstrādes iekārtas, lai ražotu pasaules mēroga inovāciju dizainā – koka apdares flīzes, informē Attīstības finanšu institūcija \" Altum \". \"Altum\" šī projekta īstenošanai ir piešķīris starta aizdevumu 43,5 tūkstošu eiro apmērā. Finansējums piesaistīts kokapstrādes iekārtu iegādei, lai uzsāktu ražot koka apdares flīzes, kas būs inovatīvs produkts ne tikai Latvijas vai Eiropas līmenī. Produkts ir unikāls ar īpašu uzstādīšanas tehniku – flīzes var uzstādīt izmantojot klasisko flīžu uzstādīšanas metodi, taču, pateicoties to īpašajām maliņām jeb kantītēm, tās uz sienas iespējams izkārtot līdzīgi kā puzli. Šī projekta īstenošanai SIA \"Intelwood\" ir piesaistījusi arī Lauku atbalsta dienesta līdzfinansējumu. \"Mūsu mērķis ir gana ambiciozs – iekarot pasaules dizaina tirgu ar Latvijā ražotām īpaša dizaina un tehnoloģiskā risinājuma koka flīzēm un citiem ekskluzīviem dekoratīviem sienu, kā arī mēbeļu elementiem. Lai sasniegtu izvirzītos biznesa mērķus un starptautiskā tirgū piedāvātu šo produktu, mums bija nepieciešams \"Altum\" aizdevums, lai savu ideju iedzīvinātu. Idejas realizēšanai atbalstu sniedza arī Madonas pilsēta,\" atklāj \"Intelwood\" valdes loceklis Rihards Veršiņins. \"Altum\" Vidzemes reģiona vadītāja Olita Untāla norāda, ka uzņēmums \"Intelwood\" spilgti raksturo uzņēmējus, kuru biznesa idejas mēs atbalstām – ir veikts milzīgs mājasdarbs, izpētīts tirgus, konkurence un pārdomāts, aprēķinos balstīts biznesa plāns, ko mēs ņemam vērā projektu izvērtēšanas gaitā. Tikpat būtiska bija jaunā uzņēmēja degsme un pārliecība par idejas unikalitāti un dzīvotspēju ne tikai īstermiņā, bet arī ilgtermiņā. \"Vidzemes reģionā kopumā ir daudz aktīvu jauno uzņēmēju: pagājušajā gadā starta programmas ietvaros jauno uzņēmēju projektiem piešķīrām finansējumu 1,49 miljonu eiro apmērā, atbalstot 53 projektus. Esmu gandarīta, ka tieši Vidzemes uzņēmēji ir otri aktīvākie programmas dalībnieki aiz rīdziniekiem,\" teic Untāla. SIA \"Intelwood\" ir dibināta 2018. gadā, un tās darbības joma ir koka apdares flīžu un ekskluzīvu koka dizaina elementu ražošana, izmantojot tikai atjaunojamo dabas resursu – koku. Uzņēmums šobrīd ir arī Madonas biznesa inkubatora dalībnieks, kurā ar  Latvijas Investīciju un attīstības aģentūras  atbalstu plāno piedalīties dažādās starptautiskās izstādēs, lai popularizētu savu produktu ārpus valsts robežām. Ar mērķi veicināt iedzīvotāju iesaisti uzņēmējdarbībā, \"Altum\" piedāvā starta programmas aizdevumu investīcijām un apgrozāmajiem līdzekļiem no 2000 līdz 150 000 eiro, ar atmaksas termiņu līdz 10 gadiem. Aizdevumiem līdz 7000 eiro nav nepieciešama aizņēmēja līdzdalība projektā, savukārt aizdevumiem virs 7000 eiro līdzdalība ir 10% no projekta summas. Starta programmas aizdevumam var pieteikties gan pirms uzņēmuma dibināšanas, gan līdz pieciem gadiem veci Uzņēmumu reģistrā reģistrēti uzņēmumi, kā arī pašnodarbinātas personas. \"Altum\" 2018. gadā biznesa uzsākšanas projektiem kopumā piešķīrusi 10,2 miljonus eiro, kopumā atbalstot vairāk nekā 350 uzņēmumus visā Latvijā.", "link": "https://www.delfi.lv/bizness/44467736/tehnologijas/51094985/pasmaju-uznemums-saks-inovativa-produkta-koka-apdares-flizu-razosanu"},
{"title": "Pērn koģenerācijas stacijās saražotais elektroenerģijas daudzums pieaudzis par 39%", "category": "Tehnoloģijas", "body": "2018. gadā koģenerācijas stacijās saražotais elektroenerģijas daudzums bija 4170,0 gigavatstundas (GWh), kas sastāda 62% no kopējā saražotā elektroenerģijas daudzuma Latvijā, liecina jaunākie  Centrālās statistikas pārvaldes  dati. Salīdzinot ar 2017. gadu, saražotais elektroenerģijas daudzums koģenerācijas stacijās palielinājās par 39%, kas skaidrojams ar sausā un siltā laika izraisīto hidroenerģijas izstrādes samazinājumu. Pērn koģenerācijas stacijās saražoja 5 892,1 GWh siltumenerģijas, kas ir par 6% mazāk nekā 2017. gadā. Saražotais siltumenerģijas daudzums koģenerācijas stacijās 2018. gadā veidoja 71% no kopējā saražotā siltumenerģijas daudzuma Latvijā. 10 gadu laikā no 2009. gada līdz 2018. gadam koģenerācijas staciju kopējā uzstādītā elektriskā jauda palielinājusies 1,4 reizes un 2018. gadā bija 1 269,7 MW. Atjaunīgo energoresursu (AER) koģenerācijas staciju uzstādītā elektriskā jauda desmit gados pieaugusi 16 reizes un 2018. gadā sasniedza 157,9 MW jeb 12% no kopējās uzstādītās elektriskās jaudas koģenerācijas stacijās. Salīdzinot ar iepriekšējo gadu, AER koģenerācijas staciju elektriskā jauda pieauga par 4 MW jeb nepilniem 3%. Latvijā darbojas četras koģenerācijas stacijas ar uzstādīto elektrisko jaudu lielāku par 20 MW, kas veido 83% no kopējās koģenerācijas staciju uzstādītās elektriskās jaudas. Trīs no tām darbojās Rīgā, viena – Zemgales reģionā. Pērn tās saražoja 67% no kopējā koģenerācijas stacijās saražotā elektroenerģijas daudzuma, kas ir par 15 procentpunktiem vairāk nekā gadu iepriekš. Pērn vislielākā koģenerācijas staciju uzstādītā elektriskā jauda bija Rīgā – 1 059,5 MW, kas nav būtiski mainījusies kopš 2013. gada. Zemgales un Pierīgas reģionos uzstādītā elektriskā jauda gada laikā samazinājās par 9% un attiecīgi bija 63,7 MW un 52,2 MW. Viszemākā uzstādītā elektriskā jauda 2018. gadā bija Kurzemes reģionā – 26,5 MW, kas ir par 18% mazāk nekā 2017. gadā. Pērn uzstādītā elektriskā jauda Vidzemes un Latgales reģionos samazinājās attiecīgi par 18% un 12%, salīdzinājumā ar 2017. gadu. AER koģenerācijas stacijās saražotās elektroenerģijas īpatsvars 10 gadu laikā pieaudzis par 20 procentpunktiem, un pērn no AER saražoja 944 GWh elektroenerģijas (no biomasas – 570 GWh, no biogāzes – 374 GWh) jeb 23% no kopējā saražotā elektroenerģijas daudzuma koģenerācijas stacijās. AER koģenerācijas staciju saražotās elektroenerģijas pieaugumu sekmē valsts atbalsta programmas. Vislielākais no AER saražotās elektroenerģijas īpatsvars koģenerācijas stacijās 2018. gadā bija Vidzemes un Zemgales reģionos, attiecīgi 98% un 85%, savukārt viszemākais Rīgā – 2% no kopējā saražotā elektroenerģijas daudzuma reģionā. Koģenerācijas stacijās 2018. gadā galvenokārt patērēja dabasgāzi – 30,8 petadžoulus (PJ) un kurināmo koksni – 12,8 PJ. Desmit gadu laikā dabasgāzes patēriņa īpatsvars koģenerācijas stacijās samazinājies no 93% līdz 65%, savukārt AER patēriņa īpatsvars būtiski pieaudzis, 2018. gadā sasniedzot 34%. Latvijas mērķis līdz 2020. gadam  ir nodrošināt 40% AER īpatsvaru enerģijas bruto galapatēriņā un samazināt Latvijas enerģētisko atkarību no energoresursu importa. Latvijas AER īpatsvars enerģijas galapatēriņā 2017. gadā bija 39%. Koģenerācijas stacijās saražotā elektroenerģija Latvijas reģionos 2018. gadā Koģenerācija – vienlaicīga elektroenerģijas un siltumenerģijas izstrāde vienā un tajā pašā tehnoloģiskajā iekārtā un ciklā, kā kurināmo izmantojot dabasgāzi, cietos kurināmos, šķidros kurināmos, biogāzi un kurināmo koksni. Koģenerācijas stacija sastāv no koģenerācijas iekārtām un siltuma maksimumslodžu katlu iekārtām.", "link": "https://www.delfi.lv/bizness/44467736/tehnologijas/51100031/pern-kogeneracijas-stacijas-sarazotais-elektroenergijas-daudzums-pieaudzis-par-39"},
{"title": "ASV-Ķīnas tirdzniecības karš: 'Android', iespējams, pārtrauks darbību 'Huawei' ierīcēs", "category": "Tehnoloģijas", "body": "ASV  interneta tehnoloģiju uzņēmums \" Google \", kura operētājsistēma \" Android \" darbojas lielākajā daļā pasaules viedtālruņu, svētdien paziņoja, ka sāk saraut saites ar Ķīnas kompāniju \" Huawei \", ko Vašingtona uzskata par draudu nacionālajai drošībai. Turpinoties tirdzniecības karam ar Pekinu, ASV prezidents  Donalds Tramps  aizliedzis iesaistīties ASV uzņēmumiem tirdzniecības darījumos telekomunikāciju jomā ar ārvalstu uzņēmumiem, kas atbilstoši Vašingtonas vērtējumam rada draudus Savienoto Valstu nacionālajai drošībai. Šie soļi ir vērsti pret Ķīnas telekomunikāciju uzņēmumu \"Huawei\", kuru ASV Tirdzniecības ministrija iekļāvusi to kompāniju vidū, ar kuriem ASV uzņēmumi var veikt tirdzniecību vienīgi tad, kad ir saņemta \"zaļā gaisma\" no varasiestādēm. Aizliegums attiecas arī uz tehnoloģiju nodošanu. \"Mēs pakļaujamies šim rīkojumam, un izvērtējam, kādas būs sekas,\" sacīja \"Google\" pārstāvis sakariem ar presi. Šim solim varētu būt dramatiskas sekas, jo \"Google\" tāpat kā visiem tehnoloģiju uzņēmumiem ir jāsadarbojas ar viedtālruņu ražotājiem, lai nodrošinātu, ka tā sistēmas ir savietojamas ar ražotāju iekārtām. \"Google\" būs jāaptur darījumi ar \"Huawei\", kas paredz tādas aparatūras un programmatūras nodošanu un tehnisko pakalpojumu sniegšanu, kas nav publiski pieejami, un tas nozīmē, ka \"Huawei\" varēs izmantot tikai atvērtā pirmkoda programmatūru, ziņu aģentūrai AFP skaidroja avots, kas pazīstams ar šīm norisēm. \"Huawei\" vairs nebūs piekļuves \"Google\" patentētajām lietotnēm un pakalpojumiem, arī e-pasta pakalpojumam \"Gmail\". \"Huawei\" šos jaunumus pagaidām nav komentējis. \"Huawei\" strauji paplašina līderpozīcijas 5G tehnoloģiju jomā, tomēr uzņēmums lielā mērā ir atkarīgs no ārzemju piegādātājiem. Uzņēmums katru gadu iepērk komponentes 67 miljardu dolāru vērtībā, arī 11 miljardu dolāru vērtībā no ASV piegādātājiem, vēsta izdevums \"Nikkei Business\". Jau ziņots, ka ASV un vairākas citas valstis ierobežojušas \"Huawei\" ražojumu lietošanu, galvenokārt telekomunikāciju infrastruktūrā, norādot ka šis uzņēmums ir tuvs Ķīnas valdībai un tā ražojumi var tikt izmantoti nesankcionētai informācijas iegūšanai. \"Huawei\" noraida šādas apsūdzības.", "link": "https://www.delfi.lv/bizness/44467736/tehnologijas/51106691/asv-kinas-tirdzniecibas-kars-android-iespejams-partrauks-darbibu-huawei-ierices"},
{"title": "'Huawei' aizliegta 'Android OS' lietošana – ko tas nozīmē lietotājiem Latvijā", "category": "Tehnoloģijas", "body": "Nedēļa sākusies ar tehnoloģiju nozarē skaļiem jaunumiem – turpinoties ASV un Ķīnas tirdzniecības strīdiem, \"Google\" paziņojusi par aiziešanu no \"Huawei\" telefoniem, planšetēm un citām viedierīcēm. Portāls \"Delfi\" skaidro, ko tas nozīmē šīs kompānijas ierīču īpašniekiem Latvijā, kā arī, kā tas varētu mainīt Ķīnas tehnoloģiju kompānijas turpmāko darbību. \"Google\" paziņojums nozīmē, ka tūlītēji tiek pārtraukti visi esošie biznesa darījumi ar Ķīnas kompāniju. Uzņēmums skaidro, ka šādu soli spēris, pakļaujoties ASV valdības norādījumiem: \"Mēs garantējam, ka, kamēr mēs pildām ASV valdības nosacījumus, tādi servisi kā \"Google Play\" un drošības risinājums \"Google Play Protect\" jūsu esošajās ierīcēs turpinās darboties\". Kā intervijā portālam \"Delfi\" skaidroja internetveikala \"Xnet.lv\" līdzīpašnieks Mārtiņš Švāns, šobrīd aizvien ir visai daudz neskaidrību, bet, visticamāk, lielākās izmaiņas sagaida tos, kuri tikai vēl tīko tikt pie jaunākajiem \"Huawei\" ierīču modeļiem, kas tirgū vēl nemaz nav nonākuši.", "link": "https://www.delfi.lv/bizness/44467736/tehnologijas/51107975/huawei-aizliegta-android-os-lietosana-ko-tas-nozime-lietotajiem-latvija"},
{"title": "Foto: Spītējot neskaidrajai nākotnei, 'Huawei' apakšuzņēmums 'Honor' piesaka jaunu viedtālruni", "category": "Tehnoloģijas", "body": "Īpaša uzmanība tika veltīta ierīču krāsām. Tās šogad īpaši spocīgas - \"Phantom Blue\", kas dabā izskatās zaļa un \"Phantom Black\", kas izskatās violeta. Savdabīgo efektu rada trīskāršais korpusa pārklājums, kas veido hologrammas efektu. \"Honor 20 Pro\" ticis pie četrām fotokamerām aizmugurē un vienu priekšpusē. (Padomājiet ko vēl pirms pieciem gadiem mēs padomātu par telefonu ar piecām kamerām... ). Kā sagaidāms, aizmugurē atrodama standarta platleņķa kamera, super platleņķa kamera, teleobjektīva kamera un interesants jaunums - makro kamera. Tālruņa galvenā fotokamera aprīkota ar 48 megapikseļu matricu (gluži tāpat kā \"Huawei P30 Pro\") taču šoreiz kamera tikusi pie F1.4 diafragmas atvēruma. Tas ir līdz šim gaišākais viedtālruņu objektīvs, kas sola vēl krāšņākus foto. Makro kamera, kurai gan ir pārsteidzoši zema - 2 megapikseļu izšķirtspēja - ļauj uzņemt attēlus vien četru centimetru attālumā. Teleobjektīva kamerai ir trīskāršs optiskais pietuvinājums, kas digitāli pastiepjams līdz desmit un pat trīsdesmit reizēm. Arī \"Honor 20\" sērijas tālruņi tikuši pie īpašā nakts režīma, kas ļauj uzņemt attēlus teju pilnīgā tumsā. Izstrādātāji arī nekautrējās nodemonstrēt salīdzinājumu ar \"Samsung\" un \"Apple\" jaunākajiem tālruņiem, kas tumsā nespēj neko īsti saskatīt. Atšķirībā no \"Huawei\" brāļa \"Honor 20\" kameras izpaliek bez \"Leica\" zīmola un attēla apstrādes algoritmiem. Tas nepārprotami ļauj samazināt ierīces cenu, kas \"Honor\" ir īpaši būtiski. Lai uzsvērtu zīmola atbilstību jauniešiem, \"Honor\" sadarbojies ar diviem īpašiem zīmoliem. \"Fortnite\" datorspēli un \"Moschino\" modes namu. Īpaši savdabīgs ir \"Moschino\" pienesums. Tiek piedāvāts telefons ar uzrakstu “Šis nav Moschino telefons” un šiks vāciņš ar tāda paša stila uzrakstu. \"Honor 20 Pro\" ir 6.26 collu ekrāns, kas stiepjas tuvāk tālruņa malām nekā citos telefonos. Procesors ir \"Huawei\" izstrādātais \"Kirin 980\" un atmiņa pieejama līdz 8 un 256 gigabaitiem. Savukārt baterija ir ar 4000mAh ietilpību, kas nu jau kļuvis par standartu. Lai uzlādētu akumulatoru līdz 50 procentiem pietiekot vien ar 30 minūtēm. Latvijas tirgū \"Honor 20\" un 20 Pro būs pieejami jūnijā un jūlijā. To cenas tiek solītas 449 un 549 eiro apmērā, kas ir būtiski mazāk nekā \"Huawei\" flagmaņiem. Tāpat pieejams būs arī Lite modelis ar pieticīgākiem parametriem un vien 299 eiro cenu.", "link": "https://www.delfi.lv/bizness/44467736/tehnologijas/51113911/foto-spitejot-neskaidrajai-nakotnei-huawei-apaksuznemums-honor-piesaka-jaunu-viedtalruni"},
{"title": "Latviešu izveidotais 'Sonarworks' investīcijās piesaistījis piecus miljonus eiro", "category": "Tehnoloģijas", "body": "Piesaistītās ārvalstu investīcijas ļaus paātrināt uzņēmuma radīto tehnoloģiju un risinājumu attīstību, paplašinot licencēšanas iespējas, un īstenot \"Sonarworks\" vīziju par neatkārtojamu skaņas pieredzi ikvienā ierīcē, apvienojot studijā radīto autentisko skaņu un klausītāja skaņas personalizāciju. \"Esam iegājuši jau nākamajā \"Sonarworks\" attīstības fāzē, piesaistot jaunus investorus. Pašlaik esam uz pareizā ceļa, lai nogādātu neatkārtojamu skaņas pieredzi ikvienam uz jebkuras skaņas ierīces,\" teic \"Sonarworks\" līdzdibinātājs un vadītājs Helmuts Bēms. Viss multimediju saturs, vai tas būtu kino, mūzika vai datorspēles, tiek radīts ar īpašu tā autoru nodomu un vēlmi. Tomēr, kad saturs nonāk līdz gala patērētājam, tā oriģinālā/ sākotnējā doma un vēlme pazūd un lietotājs negūst visu iespējamo pieredzi. \"Sonarworks\" tehnoloģija ļauj satura radītājam un lietotājiem piedzīvot skaņu tās vispatiesākajā veidā, precīzā sniegumā, kā mākslinieks to ir vēlējies. Lielākā problēma, kas vēl nav atrisināta, ir tā, ka skaņas ierīces nav konsekventas skaņas nodošanā patērētājam un vienlaikus nav klausītājam pielāgotas. Dibināts 2012. gadā Latvijā kā jaunuzņēmums un kļuvis par globālu līderi audio tehnoloģiju industrijā ar klientiem vairāk nekā 170 valstīs, \"Sonarworks\" turpina nest Latvijas vārdu pasaulē, kļūstot par pionieri skaņu austiņu kalibrēšanas tehnoloģijās. \"Sonarworks\" datubāzē ir dati no vairāk nekā 10 000 skaņu ierīcēm, kas izanalizētas atbilstoši izstrādātajai tehnoloģijai. Šie dati apvienoti ar unikālu uz mākslīgā intelekta (AI) bāzes radītu skaņas personalizācijas tehnoloģiju, lai pielāgotos katra klausītāja dzirdei un skaņas preferencēm. Digitāls skaņas ierīces un individuālas dzirdes salāgojums ļaus \"Sonarworks\" piedāvāt personalizētu skaņas pieredzi uz jebkuras skaņas ierīces. \"Pašlaik tehnoloģija sniedz uzlabotu skaņas pieredzi 74% lietotāju, piecu minūšu laikā ļaujot pielāgoties individuālai skaņas uztverei un skaņas klausīšanās vēlmēm. Jaunais finansēšanas raunds ļaus mums nodrošināt klātbūtni galvenajos tirgos un palielināt uzņēmuma apgrozījumu par vairāk nekā 10 miljoniem eiro divu gadu laikā. Mēs pašlaik strādājam ar mūzikas straumēšanas uzņēmumiem, skaņu austiņu, viedtālruņu un auto industrijas uzņēmumiem, un mūsu komanda atrodas arvien tuvāk mūsu klientiem, lai nodrošinātu labākas savietojamības iespējas, rezultātā ikvienam klausītājam nodrošinot neatkārtojamu skaņas pieredzi,\" turpina Bēms. \"\"Sonarworks\" plašais klientu loks starp profesionāliem studiju skaņu inženieriem bija pierādījums par tehnoloģiju augsto kvalitāti jau tad, kad veicām pirmās investīcijas uzņēmumā 2017. gadā. Līdz šim uzņēmums ir ieguldījis lielas pūles, lai nodrošinātu tādu pašu pieredzi arī ikvienam klausītājam. Vērojot, kā \"Sonarworks\" sadarbībā ar augstākā līmeņa partneriem prezentēja jaunu risinājumu plašākam tirgum, mēs redzējām iespēju lielākai attīstībai un pieņēmām lēmumu par turpmākām investīcijām,\" norāda \"Karma Ventures\" partneris Kristijans Lānemā. Vienlaikus ar Igaunijas investīciju kompāniju \"Karma Ventures\" uzņēmumā \"Sonarworks\" kopā ar citiem starptautiskajiem investīciju eņģeļiem investē arī bijušais Igaunijas prezidents Tomass Henriks Ilvess. \"\"Sonarworks\" ir izcils piemērs visam Baltijas reģionam – tehnoloģiju uzņēmums ar lielu globālu vīziju, kā arī spējām to ieviest. \"Sonarworks\" ilgstoši ir attīstījis savu tehnoloģiju un produktus un spējis sevi pozicionēt kā veiksmīgu un strauji augošu uzņēmumu. Ar piesaistīto finansējumu \"Sonarworks\" būs labāk aprīkoti, lai spētu vēl vairāk nostiprināt pozīcijas pasaules tirgū. Kā viens no galvenajiem šī raunda investoriem mēs redzam izcilu iespēju kompānijas attīstībai, un \"Sonarworks\" var paļauties arī uz turpmākām mūsu investīcijām,\" atklāj \"Practica Capital\" partneris Donāts Kers (Donatas Keras). \"Mēs esam priecīgi būt par daļu no šī finansēšanas raunda, kā arī gūt iespēju strādāt ar \"Sonarworks\" komandu. Šis ir ārkārtīgi nozīmīgs solis \"Revo\", lai nostiprinātu pozīciju kā reģionālajam investoram Baltijas un Autrumeiropas reģionā. Savā iepriekšējā kapacitātē es vadīju Turcijas vadošās straumēšanas platformas izveidi, tādēļ šī tehnoloģija un uzņēmuma vīzija man ir īpaši nozīmīga,\" min \"Revo Capital\" vadošais partneris Cenks Bajrakdars. \"Sonarworks\" turpina nest Latvijas vārdu pasaulē, kļūstot par pionieri skaņu austiņu kalibrēšanas tehnoloģijās, un ir radījusi unikālu risinājumu, kas ļauj novērst jebkuras skaņu nepilnības gan skaņu austiņās, gan citās skaņu atskaņošanas ierīcēs. Līdz 2025. gadam \"Sonarworks\" plāno ieviest savu tehnoloģiju uz vairāk nekā miljarda dažādu skaņas atskaņošanas ierīču visā pasaulē, un piesaistītās investīcijas ļaus sasniegt izvirzīto stratēģiju. \"Sonarworks\" dibināts Latvijā 2012. gadā, kad divi mūzikas mīļotāji satika inženieri un uzsāka kopīgu misiju, lai dāvātu nevainojamu skaņas pieredzi ikvienam, kas rada vai klausās mūziku. Pašlaik \"Sonarworks\" ir vadošais skaņas kalibrēšanas uzņēmums skaņas ierakstu industrijā pasaulē. \"Sonarworks\" radītajiem produktiem uzticas vairāk nekā 30 000 skaņu ierakstu studiju visā pasaulē, tai skaitā vairāk nekā 35 \" Grammy \" balvām apbalvoti skaņu inženieri, kuri strādā ar tādām pasaules mūzikas zvaigznēm kā Bejonsē, Lēdija Gāga, Teilore Svifta, \"Coldplay\" un daudzi citi. \"Sonarworks\" galvenais birojs atrodas Rīgā.", "link": "https://www.delfi.lv/bizness/44467736/tehnologijas/51107793/latviesu-izveidotais-sonarworks-investicijas-piesaistijis-piecus-miljonus-eiro"},
{"title": "Igauņu 'TransferWise' kļuvis par vērtīgāko finanšu startapu Eiropā", "category": "Tehnoloģijas", "body": "Uzņēmums pārdevis tam jau piederošās akcijas 292 miljonu ASV dolāru (ap 262 miljoni eiro) vērtībā, tādējādi to palielinot līdz 3,5 miljardiem ASV dolāru (ap 3,1 miljardi eiro). Kompānijas dibinātāji Tāvets Hinrikuss un Kristo Kērmans atvadījušies no aptuveni piektdaļas sev piederošo uzņēmuma daļu. \"BlackRock\", \"Vitruvian Partners\" un \"Lead Edge Capital\" uzņēmuma daļas iegādājušies pirmo reizi, bet jau esošie investori \"Andreessen Horowitz\" un \"Baillie Gifford\" sev piederošās kapitāldaļas palielinājuši. Abi igauņi 2011. gadā izveidoja kompāniju, kas piedāvā alternatīvu iespēju starpvalstu banku maksājumiem – platformu, kas nodrošina starpvalstu naudas pārskaitījumus bez valūtas maiņas maksas, kā arī, kā apgalvo uzņēmēji, par vidēji desmit reizes mazāku komisijas maksu. Uzņēmumā strādā 1600 darbinieki, kā arī tas strādājošo skaitu nākamo 12 mēnešu laikā plānojis palielināt par vēl 750. \"Financial Times\" atgādina, ka uzņēmums pie peļņas nokļuva 2018. gada martā. Pērn \"TransferWise\" nopelnīja aptuveni septiņus miljonus eiro, bet apgrozījums sasniedza 133 miljonus. Igaunijas biznesa ziņu medijs \"Äripäev\" pērn vēstīja, ka Hinrikuss un Kērmans ir divi turīgākie Igaunijas uzņēmēji. Pēc laikraksta apkopotajiem datiem, Kērmana īpašumu vērtība pērn bija 258,2 miljoni eiro, bet Hinrikusa – 238,6 miljoni eiro.", "link": "https://www.delfi.lv/bizness/44467736/tehnologijas/51115639/igaunu-transferwise-kluvis-par-vertigako-finansu-startapu-eiropa"},
{"title": "Hokejs arī mobilajās ierīcēs: vislielākais interneta patēriņš Latvijas-Austrijas spēles dienā", "category": "Tehnoloģijas", "body": "Tuvojoties hokeja pasaules čempionāta noslēgumam,  mobilo sakaru operators \"Bite\" aprēķinājis, ka dienās, kad notika  Latvijas hokeja izlases  spēles, vislielākais interneta patēriņš mobilo sakaru operatora tīklā bija 11. maijā – 216 terabaiti (TB) datu. Šajā dienā norisinājās Latvijas hokeja valstsvienības pirmā spēle šī čempionāta laikā – pret Austrijas hokeja izlasi. Otra Latvijas hokeja izlases spēļu diena, kad novērots vislielākais interneta patēriņš \"Bites\" tīklā mobilajās ierīcēs, bija 12. maijs. Tad mūsu hokeja valstsvienība stājās pretī Šveices hokeja izlasei, un šīs spēles dienā patērēti 214 TB datu. Savukārt trešā mūsu hokeja izlases spēļu diena ar ievērojamu interneta patēriņu mobilajās ierīcēs bija 18. maijs, kad notika Latvija hokeja valstsvienības cīņa pret Krievijas hokeja izlasi. Šajā dienā datu patēriņš bijis tikai nedaudz mazāks – 210 TB. \"Fanu paradumi mainās un viņi labprāt izmanto mobilitātes iespējas, ko sniedz mobilās ierīces, lai sekotu līdzi hokeja aktualitātēm, piemēram, atrodoties darbā vai sabiedriskajā transportā ceļā uz mājām. Čempionāta dienās, kad notika Latvijas hokeja izlases spēles, iespējams novērot, ka tieši spēļu stundās interneta patēriņš mobilajās ierīcēs palielinās. Turklāt visvairāk datu tiek patērēti, skatoties video saturu. Tas nozīmē, ka Latvijas hokeja fani ļoti aktīvi atbalstījuši mūsu hokeja valstsvienību un sekojuši līdzi tās gaitām neatkarīgi no tā, vai spēle notika dienas vidū, vai vakarpusē,\" komentē \"Bites\" sabiedrisko attiecību vadītāja Karīna Javtušenko. Viņa norāda, ka kopumā pasaules čempionāta dienās, kad notika Latvijas hokeja izlases spēles, \"Bite\" tīklā interneta patēriņš mobilajās ierīcēs sasniedzis 1457 TB, kas ir par aptuveni 10% vairāk, nekā dienās, kad mūsu hokeja komanda nespēlēja. Šāds interneta apjoms sniedz iespēju, piemēram, klausīties mūziku vairāk nekā 27 miljonus stundu vai skatīties video saturu aptuveni 728 tūkstošus stundu vai augšupielādēt sociālajos tīklos aptuveni 450 miljonus fotogrāfiju.", "link": "https://www.delfi.lv/bizness/44467736/tehnologijas/51127685/hokejs-ari-mobilajas-ierices-vislielakais-interneta-paterins-latvijas-austrijas-speles-diena"},
{"title": "Sākas uzņemšana 'Printful' programmēšanas skolā", "category": "Tehnoloģijas", "body": "Šovasar \"Printful\" komanda organizē jauno programmētāju vasaras skolu, kuras laikā jauniešiem ar priekšzināšanām būs unikāla iespēja mācīties no pašiem labākajiem nozares profesionāļiem. \"Printful\" IT departamentā šobrīd strādā dažādi speciālisti, kas ikdienā ievieš ne tikai e-komercijas platformu integrācijas, bet arī pilnveido Mockup Generator un izstrādā kodu, kas sūta failus uz drukas iekārtām otrā pasaules malā. \"Kopumā mums ir 15 gadu pieredze programmēšanā un sešus \"Printful\" pastāvēšanās gadus esam noslīpējuši savas prasmes līdz izcilībai. Šīs zināšanas arī gribam nodot jaunajai paaudzei. Neslēpšu, ka \"Printful\" programmēšanas skola ir arī veids, kā piesaistīt savai komandai jaunus talantus,\" stāsta \"Printful IT\" departamenta vadītājs Jānis Akmentiņš. \"Printful\" programmēšanas skolas mācību programma: Ievads PHP ietvaros, modernu aplikāciju arhitektūra Labās prakses standarti programmēšanā (koda noformēšanas vadlīnijas, laika zonas, datu tipi u.tml.) Darbs ar MySQL datubāzi (datubāzes projektēšana, datu tipi, datu atlases, datu indeksēšana, lieli datu apjomi) Automatizētie testi (testu veidi, TDD, PHPUnit) Front-end programmēšana (JavaScript, Vue.js, CSS, SASS, BEM) Versiju kontroles sistēmu lietošana (Git) Dizaina ABC programmētājiem Projektu vadības pamati (Agile, SCRUM pamatprincipi) Programmētāja profesijai nepieciešamo kompetenču attīstība (atbildība, komunikācija, pašdisciplīna, laika un darba apjoma plānošana) Praktiskas nodarbības, prezentācijas, individuāls darbs ar mentoru, diskusijas Vasaras skolas dalībniekiem ir jābūt pamatzināšanām programmēšanā un lielai vēlmei mācīties. Mācības tiek organizētas Draugiem Group birojā katru darba dienu no 8. līdz 19. jūlijam. Mācības ir bez maksas - jāņem līdzi tikai savs dators. Pieteikties skolā var līdz 10. jūnijam aizpildot pieteikuma anketu tiešsaistē  šeit.", "link": "https://www.delfi.lv/bizness/44467736/tehnologijas/51125669/sakas-uznemsana-printful-programmesanas-skola"},
{"title": "Latvijā izveidots piesārņoto vietu reģistrs ar vairāk nekā 3500 vietām", "category": "Tehnoloģijas", "body": "Latvijā izveidots piesārņoto vietu reģistrs, kurā apkopota informācija par vairāk nekā 3500 vietām, informē  Latvijas Vides, ģeoloģijas un meteoroloģijas centrs  (LVĢMC). Latvijā šo reģistru, kurā apkopota informācija par vairāk nekā 3500 vietām, uztur LVĢMC. Informācija reģistrā tiek aktualizēta atbilstoši likuma \"Par piesārņojumu\" regulējumam. Piesārņoto un potenciāli piesārņoto vietu datu bāzi var aplūkot LVĢMC tīmekļa  vietnē , kā arī īpaši šim nolūkam izstrādātā  lietotnē  – \"PPPV – piesārņotās vietas\". \"Ar lietotnes palīdzību Latvijas iedzīvotāji var iegūt daudz precīzāku un pieejamāku informāciju par piesārņojumu apkārtējā vidē. Tas ir svarīgi, izvēloties gan savu nākamo dzīvesvietu, gan uzsākot uzņēmējdarbību. Arī atbildīgās institūcijas var iegūt informāciju, ko ņemt vērā savos plānošanas dokumentos,\" par projekta \"INSURE\" norises gaitu stāsta LVĢMC Ķīmisko vielu un bīstamo atkritumu nodaļas vadītājs Intars Cakars. Jāatgādina, ka, lai apzinātu piesārņotās vietas, kas satur bīstamas vielas un apdraud vidi valstīs pie Baltijas jūras, 2015. gadā starp Esterjētlandes reģionālo pašvaldību un LVĢMC, kas ir viens no sešiem projekta partneriem, tika noslēgts līgums par piedalīšanos projektā \"Inovatīva, ilgtspējīga sanācija\" ( ). Projekta mērķis – uzlabot un veicināt piesārņoto vietu attīrīšanu, lai bīstamās vielas pa gruntsūdeņiem un virszemes ūdeņiem nenonāktu Baltijas jūrā vai ūdenstilpnēs. Tā kopējais budžets 1 906 751 eiro, ko līdzfinansē Centrālā Baltijas jūras reģiona pārrobežu sadarbības programma. Projektu īsteno no 2015. gada 1. septembra līdz 2019. gada 31. augustam. Piesārņotās vietas, kas satur bīstamas vielas, piemēram, mazutu, apdraud vidi visās valstīs, kas atrodas pie Baltijas jūras. Piesārņojuma veids un izcelsme dažādās valstīs atšķiras, tomēr tie galvenokārt nāk no vecām rūpnīcām, naftas bāzēm, atkritumu izgāztuvēm, pesticīdu noliktavām, militārām bāzēm vai citām piesārņotām vietām. Visu projektā iesaistīto valstu uzdevums ir iegūt labākas zināšanas par problēmas risināšanu.", "link": "https://www.delfi.lv/bizness/44467736/tehnologijas/51137799/latvija-izveidots-piesarnoto-vietu-registrs-ar-vairak-neka-3500-vietam"},
{"title": "Ar divkāršu vērienu Rīgā atgriežas festivāls 'HyperTown'", "category": "Tehnoloģijas", "body": "\"Festivāls uz Rīgu atvedis vēl nebijušus piedzīvojumus un ekskluzīvas izklaides iespējas, kas priecēs ne tikai tehnoloģiju cienītājus, bet spēs aizraut visu ģimeni. Tāpēc droši varu teikt, ka festivāla \"HyperTown RIX\" biļete ir \"zelta vērtē\", jo paver durvis uz unikālu izklaides pasauli vairāku simtu eiro vērtībā. Festivāla apmeklētāji varēs bez papildus maksas izbaudīt ātrumu un adrenalīnu drifta hallē, izaicināt draugus uz lazertag spēli, balansēt uz trauslās robežas starp realitāti un iedomām \"Ilūziju istabā\", ļauties \"escape room\" vilinājumam, jaudīgām VR spēlēm, kā arī izmēģināt 12 tūkstošus eiro vērtu rallija simulatoru, retro konsoles un uz savas ādas izjust desmitiem citu piedzīvojumu – no \"cosplay\" šova līdz pat neparastām brīvdabas lomu spēlēm un pat interaktīvu video spēļu muzeju,\" uz festivālu aicina Jānis Dzērve, festivāla \"HyperTown RIX\" producents. Līdzās izklaides iespējām festivāla apmeklētāji aicināti piedalīties arī izzinošās meistarklasēs, iedvesmoties no vadošajiem influenceriem un arī pašiem pārbaudīt savas prasmes dažādos turnīros. Tā, piemēram, \"HyperTown RIX\" laikā bērnus gaidīs \"Programmēšanas skola\", kas piedāvās iepazīt datorikas pasauli un apgūt pirmās programmēšanas iemaņas, bet jauniešus iedvesmos un uz diskusiju par to, kā ar interneta saturu nopelnīt miljonus, aicinās pašmāju viedokļu līderi un slavenākie \"YouTube\" satura veidotāji – Uldons TV, Pipars, Uzkapājam, Ģenerālis, Lauris Zalāns, Skolēna Sapnis, 2centi un citi. Savukārt kendama entuziastus pulcēs šīs spēles fanu burziņš ar pašmāju un pasaules līmeņa profesionāļiem – trikus demonstrēs un arī dalībniekus savu meistarību pārbaudīt izaicinās \"Ke Ke Kendama\" dibinātājs un šīs kustības aizsācējs Baltijā Ingus Rutulis, kā arī labākie Latvijas SWEETS kendama komandas spēlētāji Roach, Boomer un Hugo. Turklāt pirmo reizi Latvijā festivālā \"HyperTown RIX\" viesosies arī viens no pasaules vadošajiem kendama profesionāļiem – ASV Sweets PRO izlases spēlētājs Max Norcross. \"HyperTown RIX\" ir īstā vieta, kurp doties arī tiem, kuri paši kopā ar draugiem vēlas izmēģināt spēkus dažādu populārāko datorspēļu spēļu turnīros vai pat Baltijas lielākajā LAN party. Tāpat būs iespēja vērot profesionāļu sniegumu un turēt īkšķus par labākajiem Baltijas e-sporta līgas finālistiem. Viņi savu atbalstītāju priekšā cīnīsies par iespēju saņemt īpaši festivālam veidoto trofeju un daļu no iespaidīgā balvu fonda. Savukārt jaunākos tehnoloģiju sasniegumus būs gatavi izrādīt pasaules vadošie zīmoli, ļaujot apmeklētājiem gūt neaizmirstamu pieredzi un būt vieniem no pirmajiem, kas novērtē visas inovāciju priekšrocības. Baltijas mēroga urbānās kultūras un eSporta festivāls \"HyperTown RIX\" norisināsies no 1. līdz 2. jūnijam Rīgā, Ķīpsalas izstāžu hallē. Biļetes uz festivālu iespējams iegādāties internetā  šeit . Divu dienu biļetes cena iepriekšpārdošanā ir 27 EUR, savukārt festivāla vienas dienas biļete maksā 21 EUR. Draugu, paziņu un darba kolektīviem biļetes pieejamas par īpaši draudzīgu cenu. Festivāls tiek īstenots sadarbība ar 'Helio\", \"Acer\", \"GameInsight\", \"Samsung\", \"Swedbank\", \"Red Bull\", \"Latvijas Loto\" un \"Goexanimo\" atbalstu.", "link": "https://www.delfi.lv/bizness/44467736/tehnologijas/51139275/ar-divkarsu-verienu-riga-atgriezas-festivals-hypertown"},
{"title": "Arī 'Apple' iegūst patentu salokāmā ekrāna izveidei", "category": "Tehnoloģijas", "body": "Tehnoloģiju kompānija “ Apple ” ir ieguvusi patentu veidot salokāmos ekrānus, ko varētu izmantot “ iPhone ” telefonos un citās zīmola ierīcēs, informē “ CNN  Buisiness”. Patents, ko 28. maijā \"Apple\" zīmolam piešķīra Amerikas Savienoto Valstu ( ASV ) Patentu un preču zīmju birojs, apraksta nākotnes ierīci ar displeju, kas ir elastīgs un maināmas formas. Pieteikums tika iesniegts 2018. gada janvārī, un tas ir viens no vairākiem patenta pieteikumiem, ko \"Apple\" iesniedza saistībā ar ideju par salokāmu ekrānu. \"Salokāmie telefoni un 5G tīkli tuvākajos gados simbolizē nākamās paaudzes viedtālruņus,\" sacīja finanšu analītiķis Daniels Īvs. Jau kopš 2017. gada \"Apple\" ir iesniedzis patentus par salokāmiem telefoniem. Agrāk \"Apple\" ir reģistrējis patentus ar skārienjūtīgiem sensoriem un daļām, kas atveras un aizveras kā grāmata un, kas varētu salocīties uz pusēm un, kuru varētu piestiprināt pie apģērba. Arī \" Samsung \" un \" Huawei \" iepriekš ir saskārušies ar salokāmo telefonu ieviešanu, taču to palaišana tirgū, kā norāda \"CNN Business\", izrādījās pārāk sarežģīta. Cilvēkiem, kuriem bija testa režīma piekļuve \"Samsung Galaxy Fold\" salokāmajam viedtālrunim, kas pārvēršas par planšetdatoru, bija nepatīkama pieredze ar šī viedtālruņa lietošanu, - tas saplīstot jau pēc dažām lietošanas dienām. Līdz ar to \"Samsung\" aizkavēja aprīļa palaišanu un jaunas ierīces lietotājiem nav nosūtītas. Tiek lēsts, ka jaunais salokāmais \"Apple\" viedtālrunis varētu tikt izlaists 2020. gada beigās vai 2021. gada sākumā. Īvs arī portālam \"CNN Business\" sacīja, ka: \"Apple\" atpaliek no \"Samsung\", kad runa ir par par salokāmiem telefoniem, taču viena priekšrocība ir tā, ka \"Samsung\" ir bijušas daudzas tehniskas problēmas līdz šim, kā arī ļoti dārga viedtālruņa izstrāde, ko varētu atspēkot \"Apple\".", "link": "https://www.delfi.lv/bizness/44467736/tehnologijas/51140561/ari-apple-iegust-patentu-salokama-ekrana-izveidei"},
{"title": "Aptauja: katrs trešais uzņēmējs glabā datus palīgtelpā vai zem biroja vadītāja galda", "category": "Tehnoloģijas", "body": "Publiskajā telpā aizvien vairāk tiek runāts par tehnoloģisko un kiberdrošības risku draudiem uzņēmējdarbībai. Tajā pašā laikā vairāk nekā trešā daļa aptaujāto uzskata, ka viņu bizness nav riska zonā, lai tā darbība varētu ciest no IKT sistēmu darbības traucējumiem vai atzīst sevi par nesagatavotiem iespējamajiem IKT sistēmas darbības traucējumiem, jo pamata programmatūru ir nodrošinājis IT speciālists un par datu drošību, kā arī uzglabāšanu papildus netiek domāts. Zīmīgi, ka vairāk nekā puse jeb 58%, kas tā raksturojuši savu uzņēmumu, ir to īpašnieki un vadītāji. Savukārt par daļēji sagatavotiem sevi uzskata teju katrs piektais uzņēmums, kuros par datu uzglabāšanu un drošību rūpējas ārštata darbinieks ar pieredzi attiecīgajā jomā. \"Lai arī pēdējo gadu laikā situācija ir ievērojami mainījusies, uzņēmēji ne vienmēr domā par efektīvākajiem un drošākajiem risinājumiem, paļaujoties uz to, ka IKT sistēmas darbības traucējumu riski nekad neskars viņu biznesu. Atkarībā no uzņēmējdarbības profila, IKT risku, piemēram, kiberuzbrukuma gadījumā, nodarītie zaudējumi var radīt būtisku \"robu\" kompānijas budžetā un draudus uzņēmuma reputācijai. Šobrīd lielākais uzdevums ir strādāt pie domāšanas maiņas arī uzņēmēju vadības līmenī, skaidrojot, ka IKT drošības risinājumiem ir jābūt uzņēmēju dienaskārtības augšgalā,\" saka \"Bites\" mārketinga vadītāja Diāna Šmite. Līdzās IKT sistēmu drošībai, Latvijas uzņēmēji pavirši izturas arī pret savu datu drošu uzglabāšanu. Aptaujā atklājies, ka 31% respondentu glabā datus ārējā serverī biroja telpās, piemēram, palīgtelpā, tostarp virtuvē, zem biroja vadītāja galda, kā arī printēšanas telpā vai noliktavā. Vairāk nekā puse, kas to atzina, ir uzņēmumu vadītāji vai īpašnieki. Savukārt katrs piektais aptaujātais ir atzinis, ka uzglabā datus tikai savā datorā, jo nevienam neuzticas, bet 15% aptaujāto vispār nezina, kur tiek uzglabāti uzņēmuma dati. Pieredze liecina, ka viens no iemesliem, kādēļ uzņēmēji nepievērš pastiprinātu uzmanību savu datu drošībai, ir apjukums, ko rada IKT un telekomunikāciju pakalpojumu saņemšana no vairākiem pakalpojumu sniedzējiem. Piemēram, problēmsituācijas, kuru risināšanā jāiesaistās vairākām pusēm vai laikietilpīga vairāku rēķinu administrēšana par saņemtajiem pakalpojumiem. Aptauja veikta sadarbībā ar pētījumu aģentūru \"Norstat Latvija\" 2019. gada maijā. Tajā piedalījās 518 respondenti – uzņēmumu īpašnieki, vadītāji vai augstākā līmeņa speciālisti.", "link": "https://www.delfi.lv/bizness/44467736/tehnologijas/51142403/aptauja-katrs-tresais-uznemejs-glaba-datus-paligtelpa-vai-zem-biroja-vaditaja-galda"},
{"title": "'Facebook' uzsāk sadarbību ar 'Httpool'", "category": "Tehnoloģijas", "body": "Uzņēmums \"Httpool\" kļuvis par autorizēto \" Facebook \" pakalpojumu tālākpārdevēju Baltijas valstīs – Latvijā, Lietuvā un Igaunijā, portālu \"Delfi\" informēja \"Httpool Baltics\" vadītājs Arnis Ozols. Tiek uzsvērts, ka \"Facebook\" apzinās šīs ilgtermiņa sadarbības iespējas un skatās uz to kā iespēju palīdzēt vietējām aģentūrām un reklāmdevējiem gan sasniegt lielāku auditoriju, gan iesaistīties jēgpilnās sarunās ar lietotājiem ar mērķi uzlabot savas biznesa iespējas. \"Httpool\" kā jaunais \"Facebook\" reklāmas autorizētais tālākpārdevējs Baltijas valstīs nodrošinās atbalstu, zināšanas un kompetenci vietējiem uzņēmumiem un palīdzēs tiem veidot mārketinga stratēģiju komunikācijai tādos kanālos kā \"Facebook\", \"Instagram\", \"Facebook Messenger\" un \"Whatsapp\". Sadarbības mērķis esot nodrošināt klātesamību reģionā, lai partneris ar stabilu pozīciju tirgū, kompetenci un pierādītiem pozitīviem rezultātiem palīdzētu vietējiem reklāmdevējiem. \"Mēs esam izveidojuši mūsu tālākpārdošanas programmu, lai visas savas zināšanas un kompetenci nodotu reklāmdevējiem Baltijas valstīs, kur \"Facebook\" nav fiziska klātbūtne. Šodien mēs esam priecīgi paziņot par vēl vienu soli tālāk, lai nodrošinātu vēl lielākas iespējas biznesa partneriem reģionā,\" sacījis \"Facebook CEE\" valstu sadarbības direktors Roberts Bednarskis. \"Šī sadarbība ir vēl viens pierādījums tam, ka \"Httpool\" šobrīd ir vadošais partneris ar veiksmīgu pārstāvniecību reģionā. Mēs esam priecīgi palīdzēt \"Facebook\", iepazīstinot uzņēmējus Latvijā ar jaunākajiem reklāmas risinājumiem, tādējādi nodrošinot zīmolus un aģentūras ar tiešu atbalstu un iespējām izpildīt viņu prasības augstākajā līmenī,\" turpinājis Ozols. Partnerība nodrošinās pieeju \"Facebook\" labākajiem reklāmas piemēriem, uzņēmumu apmācībām, konsultācijām par stratēģijas attīstības tehnikām un vietējo maksājumu iespējām reģionā. \"Httpool\" ir starptautiskais lielāko mediju platformu sadarbības partneris. \"Httpool\" izmanto patentētas un licencētas progresīvākās tehnoloģijas. Uzņēmumam ir liela starptautiska pieredze, pārstāvot tādas platformas kā \"Twitter\", \"LinkedIn\", \"Spotify\" un citus rūpīgi izvēlētus starptautiskos un vietējos pakalpojuma sniedzējus tādās valstīs kā Austrija, Bulgārija, Horvātija, Čehija, Igaunija, Grieķija, Honkonga, Ungārija, Indija, Indonēzija, Latvija, Lietuva, Maķedonija, Malaizija, Polija, Rumānija, Krievija, Serbija, Slovākija, Slovēnija, Šveice un Ukraina.", "link": "https://www.delfi.lv/bizness/44467736/tehnologijas/51147901/facebook-uzsak-sadarbibu-ar-httpool"},
{"title": "Sākta 88 miljonu eiro vērtā Inčukalna pazemes gāzes krātuves modernizācija", "category": "Tehnoloģijas", "body": "Parakstot līgumu ar Eiropas  Inovācijas  un tīklu izpildaģentūru, vienotais dabasgāzes pārvades un uzglabāšanas sistēmas operators AS \" Conexus Baltic Grid \" (\"Conexus\") sācis darbu pie Inčukalna pazemes gāzes krātuves modernizācijas projekta, kurā tiks ieguldīti 88 miljoni eiro, informēja \"Conexus\" pārstāvji. Kompānijā atzīmēja, ka modernizācijas projekts būtiski uzlabos krātuves tehnisko infrastruktūru un aprīkojuma darbības drošumu. \"Conexus\" pārstāvji skaidroja, ka Inčukalna pazemes gāzes krātuves modernizācijas un attīstības projektam no  Eiropas Savienības  (ES) Eiropas infrastruktūras savienošanas instrumenta programmas (CEF) kompānija saņemts līdzfinansējums 50% apmērā. Projekts tiks īstenots līdz 2025. gadam, līdzekļus novirzot krātuves modernizācijas trim virzieniem – virszemes infrastruktūras, gāzes urbumu un esošās gāzes infrastruktūras modernizācijai. Uzņēmumā informēja, ka patlaban sākts darbs pie urbumu uzlabošanas, savukārt gāzes pārsūknēšanas agregātu un virszemes aprīkojuma uzlabošanas veikšanai tiek gatavota tehniskā specifikācija projektēšanas darbu sākšanai un iepirkumu organizēšanai. \"Conexus\" valdes priekšsēdētāja Zane Kotāne sacīja, ka  Baltijas  dabasgāzes infrastruktūra ir izveidota tā, ka tā nespēj funkcionēt bez dabasgāzes krātuves, savukārt Inčukalna pazemes gāzes krātuve ir vienīgā Baltijā funkcionējošā krātuve, kas nodrošina reģionālās gāzapgādes stabilitāti. \"Tieši tāpēc investīcijas infrastruktūras modernizācijā ir būtisks solis ne tikai Latvijai, bet visam reģionam, jo ieviestie risinājumi atbalstīs arī citu Eiropas nozīmes infrastruktūras projektu nestās pārmaiņas gāzes tirgus integrācijā,\" viņa teica. Kotāne piebilda, ka galvenais ieguvums no projekta īstenošanas būs spēja samazināt dabasgāzes izņemšanas jaudu atkarību no gāzes rezervju apmēra Inčukalna pazemes gāzes krātuvē. Projektā tiks uzlabota Inčukalna pazemes gāzes krātuves tehniskā infrastruktūra un aprīkojuma darbības drošums, kā rezultātā samazināsies krātuves ietekme uz apkārtējo vidi. Projekts ļaus paplašināt krātuves darbību, lai Inčukalna pazemes gāzes krātuve varētu saglabāt funkcionalitāti pēc spiediena palielināšanas Baltijas pārvades sistēmā, kas nepieciešama vairāku starptautiskas nozīmes enerģētisko projektu kontekstā. Jau ziņots, ka uzņēmums \"Conexus\" ir dibināts 2016. gada decembrī, reorganizācijas rezultātā no \" Latvijas gāzes \" nodalot pārvades un glabāšanas darbības virzienus. Kompānijas lielākais akcionārs ir \" Augstsprieguma tīkls \" (34,36%), kamēr \" Gazprom \" pieder 34,1%, bet \"Marguerite Gas\" – 29,06%.", "link": "https://www.delfi.lv/bizness/44467736/tehnologijas/51148651/sakta-88-miljonu-eiro-verta-incukalna-pazemes-gazes-kratuves-modernizacija"},
{"title": "Video: Rīgā sākas festivāls 'HyperTown'", "category": "Tehnoloģijas", "body": "Rīdziniekiem un pilsētas viesiem tas piedāvā ne tikai inovācijas robotikas un datorspēļu jomā, iespēju vienuviet apskatīt un izmēģināt visplašāko tehnoloģiju klāstu, bet arī satikt pašmāju vadošos influencerus, baudīt \"cosplay\" jeb fantāzijas tēlu šovu un just līdzi labākajiem e-sportistiem. Tāpat festivāla laikā pirmo reizi norisinās Baltijas lielākais LAN Party, kas zem viena jumta pulcēs vēl neredzētu datorspēļu fanu pulku, kā arī kendama fanu burziņš ar pašmāju un pasaules līmeņa profesionāļiem. Festivāls \"HyperTown RIX\" Ķīpsalas izstāžu hallē Rīgā norisināsies no 1. līdz 2. jūnijam. \"Festivāls uz Rīgu atvedis vēl nebijušus piedzīvojumus un ekskluzīvas izklaides iespējas, kas priecēs ne tikai tehnoloģiju cienītājus, bet spēs aizraut visu ģimeni. Tāpēc droši varu teikt, ka festivāla \"HyperTown RIX\" biļete ir \"zelta vērtē\", jo paver durvis uz unikālu izklaides pasauli vairāku simtu eiro vērtībā. Festivāla apmeklētāji varēs bez papildus maksas izbaudīt ātrumu un adrenalīnu drifta hallē, izaicināt draugus uz lazertag spēli, balansēt uz trauslās robežas starp realitāti un iedomām \"Ilūziju istabā\", ļauties \"escape room\" vilinājumam, jaudīgām VR spēlēm, kā arī izmēģināt 12 tūkstošus eiro vērtu rallija simulatoru, retro konsoles un uz savas ādas izjust desmitiem citu piedzīvojumu – no \"cosplay\" šova līdz pat neparastām brīvdabas lomu spēlēm un pat interaktīvu video spēļu muzeju,\" sacījis festivāla \"HyperTown RIX\" producents Jānis Dzērve. Līdzās izklaides iespējām festivāla apmeklētāji aicināti piedalīties arī izzinošās meistarklasēs, iedvesmoties no vadošajiem influenceriem un arī pašiem pārbaudīt savas prasmes dažādos turnīros.", "link": "https://www.delfi.lv/bizness/44467736/tehnologijas/51150859/video-riga-sakas-festivals-hypertown"},
{"title": "Latvijas startaps 'Fiqsy' sāk elektrisko skrejriteņu nomas pakalpojumu", "category": "Tehnoloģijas", "body": "\"Cilvēks ielādē aplikāciju, pievieno maksājumu karti (tas jāizdara tikai pirmo reizi), atrod aplikācijā tuvāko skrejriteni, noskanē QR kodu, paņem, aizbrauc un novieto jebkurā piemērotā vietā,\" uzņēmuma piedāvāto risinājumu raksturo tā pārstāvji. \"Mēs redzam, ka \"Fiqsy\" var palīdzēt darīt dzīvi brīvāku un ērtāku dažādām auditorijām - gan uzņēmumu darbiniekiem, kuriem viss jāpaspēj, gan tūristiem, kuri grib redzēt vairāk Rīgas, gan ikvienam cilvēkam, kuram patīk pārvietošanās brīvība un iespēja darīt lietas gudrāk,\" norāda uzņēmuma izveidotājs un vadītājs Māris Avotiņš. Svarīgi, kā norāda kompānijā, ka to nav jāiegādājas, bet var lietot tik daudz un tur, kur tiešām nepieciešams, maksājot tikai par braukšanas laiku. \"Tā ir pasaulē augošā koplietošanas jeb   tendence, kad tev nav jāpieder lietām, ko tu lieto,\" uzskata uzņēmuma pārstāvji. Latvijā elektriskais skrejritenis tiek klasificēts kā tūrisma un atpūtas inventārs, tādēļ tas var pārvietoties gan pa ietvi, gan pa velosipēdu celiņiem. Sākuma posmā \"Fiqsy\" ierobežos skrejriteņu ātrumu līdz 15 km/h, lai visi kustības dalībnieki labāk sarod viens ar otru. \"Fiqsy\" ir Latvijas jaunuzņēmums, kuru izveidojis bijušais baņķieris Māris Avotiņš ar partneriem.", "link": "https://www.delfi.lv/bizness/44467736/tehnologijas/51155289/latvijas-startaps-fiqsy-sak-elektrisko-skrejritenu-nomas-pakalpojumu"},
{"title": "Vācijas-Latvijas Uzņēmējdarbības balvu gada labākajām Fintech uzņēmumam saņem 'Mobilly TX'", "category": "Tehnoloģijas", "body": "Vācijas-Baltijas Tirdzniecības kameras (AHK) rīkotās Vācijas-Latvijas Uzņēmējdarbības balvas ceremonija notika ceturtdien \"Dizaina fabrikā\". Titulu \"Gada eksportētājs\" saņēma uzņēmums kūdras pārstrādes uzņēmums \"Laflora\". Savukārt par \"AHK Gada biedru\" atzīts uzņēmums \"AKG Thermotechnik Lettland\" - Vācijas metālapstrādes uzņēmums, kas ražo visā pasaulē pazīstamas augstas kvalitātes siltuma apmaiņas iekārtas un to sistēmas smagajai mašīnbūvei, auto industrijai, kompresoru industrijai, agrotehnikai, elektronikas industrijai un sadzīves iekārtām. Uz Vācijas-Latvijas Uzņēmējdarbības balvu \"Gada Fintech\" varēja pretendēt uzņēmumi, kas izveidojošu inovatīvu produktu ar potenciālu mainīt savu industriju, un kuriem ir saikne ar Vāciju. Pēc rūpīgas atlases, izvērtējot atbilstību vairākiem kritērijiem, starptautiska žūrija izvēlējās piecus finālistus. Uzvarētāja noteikšanā tika ņemts vērā gan balsojums internetā, gan žūrijas balsojums, gan apbalvošanas ceremonijas viesu balsojums. Finālistiem bija iespēja sevi prezentēt Vācijas-Baltijas Uzņēmējdarbības balvas pasniegšanas ceremonijā \"Dizaina fabrikā\". Pēc prezentācijām žūrija un ceremonijas viesi izvēlējās savu favorītu. Visvairāk punktus ieguva \"Mobilly TX\". Vācijas-Baltijas Tirdzniecības kameras Uzņēmējdarbības balva ik gadu tiek piešķirta novatoriskiem uzņēmumiem Baltijas valstīs. Tiek apbalvoti vietējie uzņēmumi, kas ir izrādījuši īpašu iniciatīvu inovatīvu produktu attīstības un/vai eksporta jomā un kuriem ir saikne ar Vāciju. Šī gada Vācijas-Latvijas Uzņēmējdarbības balvas patrons bija Vācijas vēstnieks Latvijā Rolfs Šute.", "link": "https://www.delfi.lv/bizness/44467736/tehnologijas/51168071/vacijas-latvijas-uznemejdarbibas-balvu-gada-labakajam-fintech-uznemumam-sanem-mobilly-tx"},
{"title": "Foto: Jēkabpils uzņēmums investējis teju divus miljonus eiro kokapstrādes līnijā", "category": "Tehnoloģijas", "body": "Investējot teju divus miljonus eiro,  Jēkabpils  uzņēmums SIA \"Ošukalns\" nodevis ekspluatācijā vienu no mūsdienīgākajām koksnes apstrādes tehnoloģiskajām iekārtām – koksnes termiskās modifikācijas kalti, informē uzņēmumā. Šī koksnes apstrādes tehnoloģija paredz koksnes žāvēšanu, uzkarsējot to 180–230 grādu temperatūrā. Šādas tehnoloģijas izmantošana ļauj ievērojami uzlabot koksnes materiāla īpašības tālākajā kokmateriāla izmantošanas procesā, tostarp – mēbeļu ražošanā, terašu būvniecībā, grīdas segumu, vannas istabu un saunu iekārtošanā, māju apšuvumā un citās vietās, kur nepieciešami augstvērtīgi kokmateriāli. Koksnes termiskās modifikācijas procesā, karsējot kokmateriālus, notiek vairāki savstarpēji saistīti ķīmiskie procesi, kas padara iegūtu kokmateriālu daudz noturīgāku pret mitrumu – samazinās koksnes spēja absorbēt mitrumu, kas tālākajā kokmateriāla \"dzīves ciklā\" samazina materiāla uzbriešanas un sarukuma iespējamību par teju 60%. Koksnes karsēšanas rezultātā tiek karbonizēti brīvie cukuri, padarot koksni daudz izturīgāku pret koksnes sēnīti, tādējādi palielinot bioloģisko noturību pret puvi. Turklāt termiskās modifikācijas procesā koksne iegūst silti brūnu nokrāsu, padarot materiālu vizuāli pievilcīgāku. Nav mazsvarīgi, ka process ir ekoloģisks, jo visā tehnoloģiskajā ciklā tiek izmantots vienīgi ūdens un augsta temperatūra. Koksnes termiskās modifikācijas procesā iegūtajam kokmateriālam ir visplašākais pielietojums – gan āra, gan iekšdarbiem dzīvojamo, biznesa un ražošanas ēku apdarē, mēbeļu ražošanā, kā arī citās jomās, kur nepieciešams izmantot kokmateriālus. \"Ošukalns\" pašlaik ir viens no nedaudziem uzņēmumiem Baltijā un Austrumeiropas reģionā, kas var piedāvāt šo tehnoloģiju. SIA \"Ošukalns\" ir viens no lielākajiem lapu koku apdares materiālu ražotājiem Austrumu un Centrālajā Eiropā, uzņēmuma pārstrādātā apaļkoka produkcijas apjoms ir vairāk nekā 70 tūkstoši kubikmetru gadā, bet uzņēmuma pieredze šajā jomā ir vairāk nekā 25 gadi. Uzstādītās koksnes termiskās modifikācijas kaltes līnijas tiešās investīcijas ir 1,7 miljoni eiro.", "link": "https://www.delfi.lv/bizness/44467736/tehnologijas/51171315/foto-jekabpils-uznemums-investejis-teju-divus-miljonus-eiro-kokapstrades-linija"},
{"title": "Foto: Latvijas iedzīvotājiem iespēja dot vārdu citplanētai un tās zvaigznei", "category": "Tehnoloģijas", "body": "Starptautiskā  Astronomijas  savienība (IAU) savā 100. gadadienā organizē kampaņu \"NameExoWorlds\", kuras ietvaros katrai dalībvalstij dod iespēju izvēlēties vārdus vienai citplanētai jeb eksoplanētai un zvaigznei, ap kuru tā riņķo. Latvijai šīs vasaras laikā būs jāizlemj, kā saukt zvaigzni HD 118203 un ap to riņķojošo planētu, informē Latvijas Astronomijas biedrība. Pēc savām fizikālajām īpašībām zvaigzne HD 118203 pieder pie submilžu kategorijas. Tā ir oranža, nedaudz lielāka par Sauli, bet ap to riņķojošā planēta pēc masas ir divreiz masīvāka par Saules sistēmas lielāko planētu Jupiteru. Lai arī gadu desmitiem eksistē komerciāli servisi, kas par dažiem desmitiem eiro dod iespēju nosaukt kādu zvaigžņu katalogā izvēlētu zvaigzni brīvi izvēlētā vārdā, tā nav oficiāla rīcība. Zvaigznēm pēc to atklāšanas vai uzmērīšanas var būt viens vai vairāki zvaigžņu kataloga numuri, bet vārdus var piešķirt tikai Starptautiskā Astronomijas savienība. Neskatoties uz to, ka mūsu galaktikā ir miljardiem zvaigžņu, ne visas ir izpētītas, un tikai nedaudz vairāk kā trijiem simtiem šo zvaigžņu ir īsti vārdi, piemēram, Sīriuss, Betelgeize, Bārnarda zvaigzne u.c. Vārdu došana Latvijas citplanētai un tās zvaigznei norisināsies divās kārtās. Vispirms laika periodā no maija beigām līdz augusta sākumam  Latvijas Universitātes   portālā  būs iespēja pieteikt savu ierosinājumu abiem nosaukumiem. No pieteikumiem astronomu komisija atlasīs 10 saistošāko nosaukumu komplektus. Visu septembri portālā noritēs balsošana par piemērotāko no desmit variantiem. Visvairāk balsis saņēmušos vārdus uzzināsim oktobra pirmajās dienās, bet Starptautiskā Astronomijas savienība oficiālu apstiprinājumu plāno sniegt decembra beigās. Iepriecinoša ziņa astronomijas interesentiem Latvijā ir tāda, ka HD 118203 ir novērojama Latvijā cauru gadu. Tiesa, tam nepieciešamas skaidras debesis un binoklis vai neliels teleskops. Zvaigzne atrodas visplašāk zināmajā zvaigznājā – Lielajā Lācī jeb Lielajos Greizajos Ratos. Vizuāli šis zvaigznājs atgādina ūdens smeļamo kausu, un tā divas malējās zvaigznes parasti izmanto Polārzvaigznes atrašanai. Planētu pie zvaigznes HD 118203 2006. gadā atklāja astronomu grupa Ronaldo da Silvas (Ženēvas Observatorija) vadībā, veicot novērojumus Augšprovansas observatorijā (Francija). Iespējams, ka nākotnē tiks atklātas vēl kādas planētas ar šo zvaigzni. Tādēļ pirmajai planētai dotajam vārdam jābūt tādam, lai būtu iespēja dot tematiski saistītus nākamos vārdus. Vārdu priekšlikumus var iesniegt  šeit . Vienlaikus jāņem vērā, ka vārdu došanai ir vairāki nosacījumi:", "link": "https://www.delfi.lv/bizness/44467736/tehnologijas/51166411/foto-latvijas-iedzivotajiem-iespeja-dot-vardu-citplanetai-un-tas-zvaigznei"},
{"title": "Latviešu jaunuzņēmums radījis palīgierīces bērniem ar kustību traucējumiem", "category": "Tehnoloģijas", "body": "Galvenais iemesls, kāpēc uzņēmums izveidojis kampaņu, ir tāds, ka šo bērnu ar īpašām vajadzībām vecāki bieži vien nevar atļauties iegādāties papildu ierīces, jo atbalsts no valsts nav pietiekams. Var stāvēt valsts apmaksāto palīgierīču rindā, taču tas nozīmē ilgu laika posmu un ne vienmēr beigās attiecīgā ierīce palīdz bērnam, tāpēc uzņēmums vēlas dot iespēju tikt pie kārotās ierīces ātrāk. \"KK Original Design\" pārstāve Sana Krētaine neslēpj, ka kampaņa bija ilgi lolots projekts, bet tikai nesen realizēts. Uzņēmums ir vienīgais kampaņas organizators, kuras mērķis ir piesaistīt sponsorus, kuri nodrošinātu palīgierīču apmaksu; veicināt bērnu un jauniešu ar kustību traucējumiem attīstību, uzlabot viņu dzīves kvalitāti; veicināt sadarbību starp iestādēm, biedrībām un uzņēmumiem; rosināt iestādes, uzņēmumus un citas organizācijas Latvijā būt sociāli atbildīgiem. Turklāt kampaņai nav noteikts laika limits. Šobrīd sabiedrības ieinteresētība ir mērena. Krētaine atzīst, ka nemaz nav tik viegli atrast bērnu ar īpašām vajadzībām ģimenes, un ne visi vēlas publiski pieteikties un atļaut publiskot savu bērnu bildes. \"Ceram uz maksimāli daudz pieteikumiem, jo pašus sponsorus ir vieglāk piesaistīt. Summas nav būtiskas, katrs noziedotais eiro pietuvina kādu bērniņu palīgierīces iegūšanai. Vēlētos palīdzēt visiem šiem bērniņiem Latvijā, tas ir galvenais mērķis,\" stāsta Krētaine. Šobrīd atbalstu ir saņēmuši trīs bērniņi, diviem vēl tiek piesaistīti sponsori. Uzņēmuma kampaņai var sekot līdzi tā \" Facebook \"  lapā . Šobrīd pieejamas visas produktu līnijas \"Solis pa solim\" esošās palīgierīces – \"Citronšķēle\", \"Citronpuse\" un \"Rāpulis\". Top arī divi jauni produkti, kas drīzumā būs pieejami. \"Šobrīd aktīvi strādājam pie diviem jauniem produktiem, kas ir \"Krabis\" – līdzīgs \"Rāpulim\", bet ar nedaudz citām funkcijām un atšķirsies vizuāli. Vēl top vertikalizātors, kurš stiprināsies pie sienas, tādējādi neaizņemot daudz vietas. Tas ļaus bērniņu nostādīt vertikālā pozīcijā, tā veicinot gan pareizu redzes leņķi, gan stājas veidošanu,\" atklāj Krētaine. Uzņēmumam ir lieli plāni, tomēr šobrīd komandā ir tikai trīs cilvēki. \"Tās ir tikai sešas rokas, un reāli visam, ko plānojam izdarīt, nepietiek ne laika, ne roku, tāpēc viss notiek palēnām,\" teic Krētaine. Viņa piebilst, ka šī brīža aktuālākais projekts ir kampaņa, tāpēc arī pie tās aktīvi tiek strādāts, lai iegūtu atpazīstamību un lai šīs bērnu ar īpašām vajadzībām ģimenes vērstos pie uzņēmuma pēc palīdzības. Pērn uzņēmums saņēma grantu no \" Altum \" 20 tūkstošu eiro apmērā. \"Tas mums ļoti palīdzēja, ar granta palīdzību esam ieguvuši savas ražošanas telpas, dažas iekārtas, kas mums būtiski atvieglo ikdienu, jo iepriekš tās izmantojām kā ārpakalpojumu, tāpat arī varējām izstrādāt vēl dažus prototipus,\" skaidro Krētaine. Uzņēmums strādā pie vēl viena pieteikuma \"Altum\" grantam, kā arī piesakās dažādos citos projektos, kur iespējams iegūt līdzfinansējumu uzņēmuma attīstībai. Uz jautājumu par sabiedrības informētību un atbalstu, Krētaine atbild, ka sabiedrība nav pietiekami informēta par sociālo uzņēmumu būtību, jo daudzi cilvēki komentē šādi – uzņēmuma doma ir laba, bet kāpēc vienkārši nedāvinām palīgierīces. \"Grūti cilvēkiem izskaidrot, ka, lai arī esam sociālais uzņēmums, mums vienlaikus ir jābūt pelnošam uzņēmumam. Mums ir ģimenes, kuras jāpabaro. Un šis uzņēmums ir mūsu pamatdarbs, tāpēc gluži par brīvu ierīces atdot nevaram,\" skaidro Krētaine. Viņa teic, ka valsts iestādes ir diezgan pretimnākošas, tāpat arī  Latvijas Investīciju un attīstības aģentūra  un citi biznesa inkubatori ir ļoti atbalstoši, palīdz veidot kontaktus, palīdz ar ārpakalpojumu nodrošināšanu. \"Par citiem uzņēmumiem varam teikt to pašu, jo tie, ar kuriem ir bijis kontakts, priecājās par mums un vienmēr ir gatavi palīdzēt. Mums ir arī vairāki speciālisti no citiem uzņēmumiem, kas palīdz ražošanas izstrādē, palīdz ar padomiem, arī cilvēki, kuri paši ir ar īpašām vajadzībām,\" norāda Krētaine. Jāatgādina, ka uzņēmums radies 2018. gadā, bet pirmā palīgierīce tika izgatavota 2017. gadā kā kvalifikācijas darbs Liepājas mūzikas, mākslas un dizaina vidusskolā. Uzņēmuma īpašnieki vienādās daļās ir Ģirts Toms Klampis un Valters Krētainis. \"KK Original Design\" apgrozījums 2018. gadā bija 15,2 tūkstoši eiro, peļņa – gandrīz 300 eiro, nodokļos samaksāti 1,2 tūkstoši eiro. Turklāt uzņēmumam nav bijis nodokļu parādu, liecina \"Crediweb.lv\" dati.", "link": "https://www.delfi.lv/bizness/44467736/tehnologijas/51157397/latviesu-jaunuznemums-radijis-paligierices-berniem-ar-kustibu-traucejumiem"},
{"title": "Aicina balsot par Latvijas energoefektīvāko ēku", "category": "Tehnoloģijas", "body": "Konkursa \"Energoefektīvākā ēka Latvijā 2019\" organizatori aicina iedzīvotājus iesaistīties konkursa norisē un līdz šā gada 18. jūnija plkst. 23.59 balsot par sev simpātiskāko šā gada konkursam pieteikto energoefektīvāko ēku Latvijā, informē  Ekonomikas ministrija . Konkurss \"Energoefektīvākā ēka Latvijā\" tiek organizēts ar mērķi veicināt labo praksi ēku energoefektivitātes un ilgtspējas jomā, īstenojot energoefektīvu ēku būvniecību, atjaunošanu un pārbūvi. Šogad konkursā \"Energoefektīvākā ēka Latvijā 209\" kopumā tika iesniegti 27 projektu pieteikumi. Noslēguma pasākums un konkursa laureātu apbalvošana notiks šā gada 20. jūnijā. Konkursa tīmekļa vietnē publicēta informācija par visām šā gada konkursam pieteiktajām ēkām. Ēka, par kuru nobalsos visvairāk iedzīvotāju, saņems konkursa Simpātiju balvu. Balsot var  šeit . Konkursa nolikums sagatavots sadarbībā ar informatīvās kampaņas \"Dzīvo siltāk\" sadarbības partneriem – Latvijas Būvinženieru savienību, Latvijas Namu pārvaldītāju un apsaimniekotāju asociāciju, Latvijas Būvnieku asociāciju, Tehnisko ekspertu asociāciju, Latvijas Logu un durvju ražotāju asociāciju, Rīgas Tehnisko universitāti, Būvmateriālu ražotāju asociāciju, Latvijas Ilgtspējīgas būvniecības padomi un Latvijas Siltuma, gāzes un ūdens tehnoloģijas inženieru savienību.", "link": "https://www.delfi.lv/bizness/44467736/tehnologijas/51176298/aicina-balsot-par-latvijas-energoefektivako-eku"},
{"title": "Tagad Latvijā ar viedtālruni var maksāt arī 'Visa' karšu lietotāji", "category": "Tehnoloģijas", "body": "Turpinot attīstīt norēķinus ar valkājamām tehnoloģijām, banka \" Citadele \" ir paplašinājusi iespēju tirdzniecības vietās norēķināties ar viedtālruni. Tagad maksāt ar viedtālruni var ne tikai \"Citadeles\" \"Mastercard\" un \"Maestro\" karšu īpašnieki, bet arī \"Visa\" karšu īpašnieki, kuriem ir \" Android \" operētājsistēmas viedtālrunis (\" Samsung \", \" HTC \", \" Huawei \" u.tml). Kopš 2017. gada rudens \"Citadele\" jau bija ieviesusi iespēju klientiem tirdzniecības vietās maksāt ar \"Android\" viedtālruni, piesaistot \"Mastercard\" un \"Maestro\" maksājumu kartes. Tagad šis pakalpojums ir paplašināts, un norēķinus ar viedtālruni var izbaudīt arī \"Visa\" karšu lietotāji. Tāpat kopš 2017. gada \"Citadele\" nodrošina arī maksājumus ar tādām valkājamām tehnoloģijām, kā aproce un uzlīme. Arī \" iPhone \" lietotāji var maksāt ar viedtālruni, piestiprinot tam uzlīmi. Ar šīm valkājamām tehnoloģijām iespējams norēķināties visās tirdzniecības vietās, kur ir bezkontakta maksājuma termināli. \"Pētījumi liecina, ka šobrīd ap divām trešdaļām Latvijas iedzīvotāju lieto viedtālruni. Tas ieņem arvien lielāku lomu ikdienas dzīvē, apvienojot saziņas, fotoaparāta, uzziņu vietnes, internetbankas un arī maksāšanas funkcijas. Latvijas iedzīvotāji ir gatavi arvien vairāk ikdienā izmantot inovatīvus maksāšanas līdzekļus. 41% Latvijas iedzīvotāju atzinuši, ka ir gatavi jau tuvākajā nākotnē maksāt ar telefonu vai citu valkājamo tehnoloģiju. [i]  Un mūsu uzdevums ir sniegt iedzīvotājiem šādas plašākas iespējas,\" saka bankas \"Citadele\" valdes loceklis un privātpersonu klientu apkalpošanas direktors Vladislavs Mironovs. \"No savas pieredzes redzam, ka tie klienti, kas ir pamēģinājuši par pirkumiem maksāt ar viedtālruni, to dara arvien biežāk. Maksājumu skaits ar viedtālruni vidēji mēnesī 2018. gadā bija pat par 52% lielāks nekā 2017. gadā, kad šādu iespēju ieviesām. Šī gada pirmajā ceturksnī vidējais maksājumu skaits mēnesī ir paaugstinājies par 26%, salīdzinot ar 2018. gada rādītājiem. Palielinās arī ar viedtālruni veikto pirkumu summa – ja 2018. gadā tā bija par 43% lielāka nekā 2017. gadā vidēji mēnesī, tad šogad tā ir palielinājusies par 14%, salīdzinot ar 2018. gada vidējo mēneša pirkumu summu,\" saka Mironovs. \"Citadeles\" dati liecina, ka šobrīd vidēji viens pirkums ar aproci ir 6,34 eiro, ar uzlīmi – 7 eiro, bet ar viedtālruni – 8,73 eiro. Ar viedtālruni, aproci vai uzlīmi cilvēki lielākoties iegādājas nelielus, ātrus pirkumus mazumtirdzniecības veikalos, degvielas uzpildes stacijās un aptiekās. Valkājamās tehnoloģijas cilvēki visbiežāk izmanto, dodoties pastaigās un sportiskās aktivitātēs, kad naudas maku nav ērti ņemt līdzi vai tas aizmirsies. \"Kopš 2017. gada mēs mērķtiecīgi esam tirdzniecības vietās uzstādījuši jaunus karšu pieņemšanas termināļus, kuriem ir bezkontakta funkcija. Tas ir svarīgi, lai cilvēki varētu norēķināties ar bezkontakta kartēm, viedtālruni, aproci un uzlīmi. Šobrīd jau 95% no \"Citadeles\" karšu pieņemšanas termināļiem ir ar bezkontakta funkciju, kas ir krietni virs vidējā rādītāja valstī,\" saka Mironovs. \"Mēs vēlamies paplašināt iespējas Latvijas un visas Baltijas iedzīvotājiem un uzņēmējiem. Tādēļ jau vairākus gadus mērķtiecīgi ieviešam dažādas inovatīvas tehnoloģijas banku pakalpojumu jomā – sākot ar intuitīvu mobilo lietotni ar inovatīvām funkcijām, iespēju mobilajā lietotnē atvērt kontu ar selfiju bez nepieciešamības apmeklēt bankas filiāli, apstiprināt maksājumus ar sejas un pirksta nospieduma atpazīšanu un beidzot ar iespēju maksāt ar aproci, uzlīmi un viedtālruni. Mēs turpinām ieviest inovācijas mūsu produktos un pakalpojumos, lai padarītu mūsu esošo un topošo klientu ikdienu pēc iespējas ērtāku,\" saka bankas \"Citadele\" valdes loceklis un tehnoloģiju attīstības direktors Slavomirs Mizaks ( ). Kā ziņots, Latvija bija pirmā no Baltijas valstīm, kurā tika ieviesta iespēja norēķināties ar viedtālruni, aproci un uzlīmi. Maksājumi ar viedtālruni, tāpat kā citi bankas piedāvātie pakalpojumi, ir droši. Mobilajos maksājumos ievēroti visi starptautisko karšu sistēmu drošības standarti, un arī mobilajai lietotnei izstrādāta augstākā līmeņa aizsardzība. \"Papildu drošībai pats lietotājs var noteikt summu, līdz kurai atļauts veikt maksājumu bez PIN koda ievadīšanas, taču par pirkumiem, kas lielāki par 50 eiro, PIN koda ievadīšana ir obligāta. Tāpat vajadzības gadījumā ir iespējams attālināti atslēgt mobilo maksājumu funkciju,\" stāsta Mizaks. Mobilie maksājumi daudzās pasaules valstīs kļuvuši par ikdienu. Ir prognozēts, ka jau 2020. gadā 38% no karšu maksājumiem Eiropā tiks veikti digitāli, piemēram, ar viedtālruņiem vai citām ierīcēm. [i]  Mastercard un Finanšu nozares asociācijas Latvijas iedzīvotāju pētījums veikts sadarbībā ar  SKDS  2018. gada rudenī, aptaujājot 1005 respondentus vecumā no 18 līdz 75 gadiem.", "link": "https://www.delfi.lv/bizness/44467736/tehnologijas/51177213/tagad-latvija-ar-viedtalruni-var-maksat-ari-visa-karsu-lietotaji"},
{"title": "Sāk attīstīt dronu satiksmes vadības platformu Latvijā", "category": "Tehnoloģijas", "body": "Latvijas mobilo sakaru operators \"Latvijas mobilais telefons\" ( LMT ) kopā ar Vācijas aviācijas uzņēmumu \" Lufthansa  Systems\" attīsta dronu satiksmes vadības platformu Latvijā, informēja LMT preses sekretāre Elīna Lidere. Viņa norādīja, ka LMT jauno risinājumu pirmo reizi demonstrēja ceturtdien Rīgas aviācijas forumā. Lidere norādīja, ka šāda dronu satiksmes vadības platforma veidota, lai visi gaisa satiksmes dalībnieki, tostarp bezpolita lidaparāti - droni būtu redzami kopējā plūsmā un netraucētu viens otram. Tāpat platforma ļaus attīstīt risinājumus dronu lidojumiem arī ārpus pilota redzamības zonas un autonomajiem dronu lidojumiem. Viņa piebilda, ka šogad LMT kopā ar Rīgas tehnisko universitāti (RTU) pirmie sāka industriālo doktorantu sadarbību, kur viens no doktorantiem strādā pie autonomo dronu satiksmes regulēšanas un vadības. Līdz ar jaunās paaudzes 5G mobilo sakaru tehnoloģijām būs plašākas iespējas dronu attālinātajai vadībai un vienlaicīgi vairāku dronu sinhronai izmantošanai. LMT viceprezidents Ingmārs Pūķis sacīja, ka Latvija tagad ir viena no pirmajām valstīm pasaulē, kur tiek pilotēta šāda dronu satiksmes vadības platforma. \"Tas ļaus gan uzlabot dronu satiksmes drošību, gan arī attīstīt jaunus pakalpojumus, ar kuriem varam būt konkurētspējīgi eksportā. Tagad LMT kā dronu risinājumu eksperts tiek aicināts uz starptautiskajām konferencēm,\" viņš teica. Ceturtdien viesnīcā \"Radisson Blu Latvija\" norisinās \"Rīgas aviācijas forums 2019\". Foruma mērķis ir diskutēt par aviācijas nozares izaicinājumiem Latvijā un Eiropā, bezpilota lidaparātu jeb dronu regulējumu tagadni un nākotni, kā arī dronu satiksmes integrāciju gaisa telpā. Tāpat ziņots, ka LMT pagājušajā gadā strādāja ar 174,922 miljonu eiro apgrozījumu, kas ir par 6,9% vairāk nekā gadu iepriekš, bet kompānijas peļņa saruka par 8,9% un bija 27,954 miljoni eiro. LMT reģistrēta 1992.gada janvārī, un tās pamatkapitāls ir 817 000 eiro. Kompānijas kapitālā pa 24,5% akciju pieder \"Sonera Holding\" un \"Telia Company\", pa 23% akciju pieder \"Tet\" un Latvijas Valsts radio un televīzijas centram, bet 5% - Privatizācijas aģentūrai.", "link": "https://www.delfi.lv/bizness/44467736/tehnologijas/51189283/sak-attistit-dronu-satiksmes-vadibas-platformu-latvija"},
{"title": "'Noderīgi tikai veikala skatlogā?' – vai ir vērts apsvērt 8K televizora iegādi", "category": "Tehnoloģijas", "body": "No smaga televizora, kuru var panest tikai divi fiziski spēcīgi cilvēki, līdz platekrāna sarullējamam televizoram, ko paķert padusē, – zilo ekrānu ražotāji spēruši daudzus soļus tehnoloģisko risinājumu attīstībā, taču atklāts paliek jautājums, cik no jaunatklātā ir patiesi nepieciešams ikdienas lietotājam. Viena no šādām diskusijām saistās ar televizoru 4K un 8K izšķirtspēju. Portāls \"Delfi\" aptaujāja nozares ekspertus, palīdzot lasītājiem saprast, vai skaistā iekārta veikala skatlogā būs noderīga arī mājas apstākļos. 8K ekrānu izšķirtspēja ir 7680x4320 pikseļi, kamēr 4K ekrāniem tā ir 3840x2160 pikseļi, līdz ar to kopējais 8K pikseļu skaits četras reizes pārsniedz 4K izšķirtspēju. Tas, kā sola ražotāji, nodrošina tādu izšķirtspējas kvalitāti, kurā skatītājs videomateriālā spēs gluži kā dabā saredzēt vismazāko detaļu aprises. Piemēram, dabas video izteiksmīgi būs nevis tikai vaļu graciozie lēcieni, bet arī mazāko planktonu kustības. Šis sasniegums tika uzsvērts, gan parādoties 4K ierīcēm, kas tagad kļuvušas ievērojami lētākas, gan aizvien vairākus tūkstošus vērto 8K iekārtu reklāmas materiālos. Ražotāji gan nevēlas konkurēt tikai savā starpā, bet pieteikuši ambīcijas konkurencē ar kinoindustriju. Tā, Latvijā šī gada sākumā parādoties pirmajiem 8K televizoriem, režisors Andris Gauja \"Samsung\" izplatītā paziņojumā norādīja, ka 8K esot draudzīga dunka kino ražotājiem un kinoteātriem, paskaidrojot, ka pasaules kinoindustrijā lielākā daļa filmu joprojām tiek izlaista vien 2K izšķirtspējā, retāk – 4K. Portāls \"Delfi\" nosūtīja jautājumus arī \"Forum Cinemas\" kinoteātrim, sniedzot iespēju komentēt režisora Gaujas izteikumus par 8K konkurenci ar kinoindustriju, taču atbilde aizvien vēl nav saņemta.", "link": "https://www.delfi.lv/bizness/44467736/tehnologijas/51196013/noderigi-tikai-veikala-skatloga-vai-ir-verts-apsvert-8k-televizora-iegadi"},
{"title": "Noticis hakeru uzbrukums portālam 'The Baltic Course'", "category": "Tehnoloģijas", "body": "\"The Baltic Course\" redakcija nav veidojusi šo  rakstu , turklāt šis nav pirmais gadījums portāla vēsturē, kad tiek mēģināts izplatīt maldinošu informāciju par militārām mācībām Lietuvā. Redakcija norāda, ka pirms gada noticis līdzīgs  gadījums , pēc kura uzņēmuma IT administratori ir operatīvi nomainījuši attiecīgās paroles. Pavuka skaidro, ka abi šie gadījumi attiecas uz Lietuvas militārajiem spēkiem un tāpēc ir saistīti ar nacionālās drošības jautājumiem. Par šiem incidentiem viņa ir vērsusies Informācijas tehnoloģiju drošības incidentu novēršanas institūcijā CERT, jo tie attiecas ne tikai uz paša interneta žurnāla drošību, bet nodara ļaunumu visam  Baltijas  valstu reģionam. Šobrīd uzņēmuma IT speciālisti veic izmeklēšanu un dara visu iespējamo, lai novērstu trūkumus sistēmās. Vienlaikus redakcija atvainojas saviem lasītājiem par šo gadījumu.", "link": "https://www.delfi.lv/bizness/44467736/tehnologijas/51209531/noticis-hakeru-uzbrukums-portalam-the-baltic-course"},
{"title": "Video: Publicē jauno 'EA Sports NHL 20' treileri; uz spēles vāka Metjūzs", "category": "Tehnoloģijas", "body": "PS4 un \"Xbox\" platformās spēle būs pieejama šī gada 13. septembrī. Sporta spēļu ražotāji ik gadu saskaras ar grūtībām, kā izveidot jaunu produktu, kas atšķirtos pietiekami daudz no iepriekšējā gada modeļa, lai auditorija būtu gatava maksāt visai lielo summu, ap 70 eiro, atjaunotās versijas iegādei. Tādējādi \"NHL 18\" tika smagi kritizēts, faniem uzsverot, ka tas ļoti niecīgi atšķiras no \"NHL 17\", bet \"NHL 19\" saņēma uzslavas par ievērojamiem vizuālās grafikas un spēlēšanas pieredzes uzlabojumiem. Ražotājs norāda, ka metienu izdarīšanas funkcija sagaidījusi vienu no galvenajām pārmaiņām. Tikšot ievērojami palielināts veidu skaits, kā dažādos unikālos paņēmienos spēlētāji spēs gūt vārtus. Izmaiņas sagaida arī spēles vizuālo un audio identitāti. Spēles rezultāta tablo turpmāk atradīsies nevis ekrāna augšā, bet apakšā. Tādējādi, kā norāda \"EA Sports\", spēles laukums šķitīs tīrāks un plašāks. Pēc katriem gūtajiem vārdiem uz īsu brīdi tiks parādīta arī vārtus guvušā spēlētāja statistika speciālā dizaina kartītē. No dalības leģendārajā spēlē atvadās ilggadējie tās komentētāji Edijs Olčeks un Maiks Emeriks. Viņu lomas turpmāk ieņems \"Sportsnet radio\" raidījumu vadītājs Džeimss Sibuļskis un NHL apskatnieks Rejs Feraro. Kā norāda portāls \"cgmagonline\", tad šogad \"EA Sports\" izteikti centies uzlabot trīs segmentus: pirmkārt, animācijas kvalitāti, kas vēl vairāk pietuvināta spēles sajūtu realitātei (RPM). Otrkārt, tehnisko aspektu, lai uzlabotu piespēļu un individuālās ripas kontroles mehānismu, kā arī vārtsargu kustības, un, treškārt, jau iepriekš minētos metienu izdarīšanas momentus, kas kļūšot unikālāki. Tostarp piedāvājumā atradīsies arī \"signature shots\", kas būs pieejami konkrētām NHL zvaigznēm. Piemēram, Pernelam Karlam Subanam arī spēlē būs pieejams viņa labi zināmais metiens, kas tiek izdarīts, atvēzējot nūju teju neiedomājamā augstumā. Viens no šādiem uzlabojumiem nodrošinās, ka spēlētājs, saņemot piespēli, turpmāk vairs automātiski nesamazinās ātrumu, tādējādi apgrūtinot aizsargu dzīvi. Tāpat \"EA Sports\" veicis uzlabojumus \"NHL Threes\" režīmam, piedāvājot to spēlēt tiešsaistē izslēgšanas formāta turnīrā \"Eliminator\". Šāda iespēja tiks arīdzan piedāvāta, ļaujot spēlēt viens pret vienu formātā. Šajos turnīros vienā izslēgšanas spēļu zarā vienlaicīgi varēs piedalīties 81 spēlētājs. Vairāk par uzlabojumiem iespējams lasīt  šeit.", "link": "https://www.delfi.lv/bizness/44467736/tehnologijas/51210367/video-publice-jauno-ea-sports-nhl-20-treileri-uz-speles-vaka-metjuzs"},
{"title": "Foto: Arī 'Bolt' ienāk Rīgas elektrisko skrejriteņu tirgū", "category": "Tehnoloģijas", "body": "No šīs nedēļas \"Bolt\" (agrāk \" Taxify \") lietotnē Rīgā būs pieejami elektriskie skrejriteņi. Pateicoties veiksmīgajam pilotprojektam Parīzē, kas tika atklāts pagājušajā gadā, un Madridē, kur skrejriteņu nomas pakalpojums tika uzsāks aprīlī, otrdien skrejriteņu darbība tika uzsākta Tallinā, bet ceturtdien, 20. jūnijā, arī Rīgā, informē uzņēmumā. Viens no uzņēmuma mērķiem ir uzlabot mobilitāti pilsētās, tāpēc \"Bolt\", sākot ar ceturtdienu, piedāvās elektrisko skrejriteņu servisu. Uzņēmumam tas ir liels solis tieši mikro mobilitātes sektorā. Skrejriteņi Rīgas iedzīvotājiem palīdzēs risināt dažādas pilsētvides problēmas, piemēram, efektīvu pārvietošanos sastrēgumu laikā. \"Elektrisko skrejriteņu servisa nodrošināšana Baltijā ir nākamais loģiskais solis, lai sekotu \"Bolt\" vīzijai par efektīvu, ātru un pieejamu transportu, un mēs esam priecīgi, ka šo pakalpojumu saviem klientiem varam piedāvāt jau šovasar. Mūsu uzņēmuma misija ir padarīt transportu vieglāk un ātrāk pieejamu, lai cilvēki varētu pārvietoties pilsētā, un mēs redzam, ka ir pieprasījums šādam mikro mobilitātes risinājumam. Daudzi braucieni klientiem būtu vieglāk izpildāmi tieši ar skrejriteni, nevis ar automašīnu un vadītāju. Ieviešot skrejriteņus Rīgā, mēs ietaupām laiku un naudu mūsu klientiem,\" norāda \"Bolt\" vadītājs Latvijā Kārlis Ķezberis. Elektriskie skrejriteņi šīs nedēļas laikā tiks izvietoti Rīgas centrā sadarbībā ar SIA \"TrafoNet\", kas nodrošinās skrejriteņus un pakalpojumu. \"Bolt\" uzdevums ir nodrošināt platformu darbībai, kā arī atbalstu pakalpojumam un uzņēmuma klientiem. Lai izmantotu jauno pakalpojumu, ir nepieciešama \"Bolt\" lietotne. Atbloķēt skrejriteni varēs, noskenējot QR kodu, kas atrodas uz skrejriteņa. \"Bolt\" skrejriteņi ir aprīkoti ar iebūvētiem GPS izsekotājiem, kas sniedz datus par skrejriteņu atrašanās vietām. Sasniedzot galamērķi, klients var novietot skrejriteni uz ielas. \"Bolt\" darbinieki katru dienu skrejriteņus nogādās atpakaļ iepriekš noteiktās skrejriteņu stacijās. Uzņēmums aicina klientus pievērst uzmanību lietotnē iestrādātajiem norādījumiem skrejriteņu izmantošanai, kā arī ievērot drošas braukšanas noteikumus. \"Skrejriteņu nodrošināšana Rīgā palīdz izveidot gudru un efektīvu e-mobilitātes infrastruktūru pilsētā. Mēs to esam redzējuši Singapūrā un citās pasaules valstīs, un mēs domājam, ka arī Rīgu varam izveidot par elektriskajiem transportlīdzekļiem draudzīgu pilsētu, samazinot automašīnu radīto CO  emisiju,\" dalās SIA \"TrafoNet\" būvniecības nozares vadītājs Edgars Jākobsons. Maksa par skrejriteņa atbloķēšanu ir viens eiro un cena par minūti – 10 centi. Vidēji 10 minūšu ilgs brauciens izmaksās divus eiro. Maksa par skrejriteņa izmantošanu visu dienu ir 20 eiro. Līdz 30. jūnijam lietotāji pakalpojumu var izmēģināt bez atbloķēšanas maksas. \"Bolt\" pārstāvji ziņo, ka sākumā būs pieejami 100 elektriskie skrejriteņi. \"Skrejriteņu skaits tiks palielināts, balstoties uz pieprasījumu un sniegto novērtējumu,\" piebilst Ķezberis. Pirmie platformā pieejamie skrejriteņi ir \" Segway  Ninebot ES4\" koplietošanas modelis, kas zināms kā augstākās klases elektriskais skrejritenis. Elektriskie skrejriteņu ātrums ir ierobežots līdz 25km/h, lai tos varētu izmantot gan uz velosipēdu ceļiem, gan uz gājēju ietvēm. Ņemot vērā lielo akumulatora ietilpību, ar skrejriteni var nobraukt līdz pat 45 km, kas ir piemērots visas dienas lietošanai. Klientiem būs iespēja pārbaudīt akumulatora uzlādes līmeni pirms atbloķēšanas. \"Bolt\", iepriekš pazīstams kā \"Taxify\", 2013. gadā dibināja Markuss Villigs. Uzņēmuma investoru vidū ir \"Daimler\", \"Didi Chuxing\", \"Korelya Capital\" un \"TransferWise\" līdzdibinātājs Tavets Hinrikus. Šobrīd \"Bolt\" pakalpojumus izmanto vairāk kā 15 miljonus lietotāju visā pasaulē. SIA \"TrafoNet\" tika dibināta 2009. gadā, lai patērētājiem nodrošinātu augstas klases transformatorus un citas rūpnieciskās elektroiekārtas. Uzņēmums nodrošina elektrisko materiālu piegādi trīs nozarēs: ēkās, enerģētikā un rūpniecībā. Kopš 2018. gada \"TrafoNet\" piedāvājuma portfelī ietilpst produkti no augstsprieguma transformatora līdz kontaktligzdai, kas piemērotas privātmājās. Sākot ar 2018. gadu, uzņēmums aktīvi iesaistās elektrotransportlīdzekļu un viedās e-mobilitātes infrastruktūras attīstībā Rīgā un Latvijā.", "link": "https://www.delfi.lv/bizness/44467736/tehnologijas/51209939/foto-ari-bolt-ienak-rigas-elektrisko-skrejritenu-tirgu"},
{"title": "Nākotnes valsts pārvaldes vēstnese UNA sāk mācīties angļu valodu", "category": "Tehnoloģijas", "body": "Uzņēmumu reģistra stratēģija nosaka, ka tuvākā nākotnē Reģistra pakalpojumi būs pieejami tikai elektroniski. Tāpēc jau 2017. gadā Reģistrs uzsāka pakāpenisku darba laika samazināšanu klātienes pakalpojumiem, no vienas puses, un jaunu atbalsta rīku e-pakalpojumu saņemšanai izstrādi, no otras puses. “Daudzi tobrīd runāja par mākslīgo intelektu kā nākotnes iespēju, un mēs nolēmām pamēģināt. Būsim tikpat inovatīvi kā mūsu klienti – uzņēmēji! Tagad – pēc pirmā darbības gada – ar rezultātiem esam apmierināti, un sākotnēji izvirzītie mērķi ir sasniegti. Tāpēc sākam jaunu attīstības fāzi – pakalpojuma UNA angļu valodā izstrādi, tā līdzdarbojoties uzņēmējdarbības vides pilnveidošanā un valsts un investoru attiecību veidošanā,” stāsta Uzņēmumu reģistra galvenā valsts notāre Guna Paidere. UNA, kā norāda Spēka, šobrīd ir kļuvusi par stabilu atbalstu Latvijas klientu apkalpošanā – 30% gadījumu Uzņēmumu reģistra klienti izvēlas saziņu ar virtuālo asistentu, kas ļauj darbiniekus atslogot no vienveidīgām, monotonām darbībām jeb standarta atbildēm uz tipveida jautājumiem, tā vietā cilvēkresursus novirzot sarežģītāku jautājumu risināšanai. Tāpat viņa iezīmē, ka UNA samazina telefonkonsultāciju gaidīšanas laiku un nesagaidīto telefonkonsultāciju skaitu, kā arī iezīmē jaunus paradumus valsts pārvaldes un klientu saziņā, piemēram, populārākais jautājums vēlās vakara stundās no pulksten 23.00 līdz pulksten 3.00 ir “Kā reģistrēt SIA?”, un Reģistra darbiniekiem rada arī jaunus profesionālos izaicinājumus, piemēram, klientu apkalpošanas speciāliste ir kļuvusi par virtuālā asistenta – bota jeb virtuālā robota treneri. Uzņēmumu reģistra īstenoto pieeju - mākslīgā intelekta jeb virtuālā asistenta UNA iekļaušanu kvalitātes sistēmā - Kvalitātes institūts (Chartered Quality Institute), kurā apvienojušies starptautiski sertificēti organizāciju auditori un inženieri, konkursā “International Quality Award 2018” novērtēja ar augstāko novērtējumu pasaulē, kategorijā “Inovāciju ieviešana, izmantojot kvalitātes metodes” (Innovation through Quality Method). Virtuālā asistenta UNA risinājumu angļu valodā, līdzīgi kā latviešu valodas versiju, izstrādā uzņēmums \"Tilde\". “Uzņēmumu reģistra risinājuma gudrību nodrošina \"Tildes\" virtuālo asistentu platforma, kurā iekļautas jaunākās mākslīgā intelekta tehnoloģijas. Mūsu pētnieku radītā neironu tīklu sistēma iemācās atbildēt uz jautājumiem, analizējot dažādu dialogu piemērus. Tādā veidā dators var komunicēt ar lietotāju brīva dialoga formā, spēj atbildēt uz jautājumiem un palīdz atrisināt problēmas. Īpaši rūpējamies, lai sistēma labi pārvaldītu gan latviešu, gan angļu un citas valodas. Tildes angliskie virtuālie asistenti jau vairākus gadus sarunājas ar simtiem tūkstošu lietotāju visā pasaulē, kas sniedz vērtīgu pieredzi, veidojot Uzņēmumu reģistra asistentu,” stāsta uzņēmuma \"Tilde\" vadītājs Andrejs Vasiļjevs. Šobrīd UNA spēj saprast ap 500 anglisko jautājumu veidus un zina 1473 atbildes par komersantu reģistrācijas pakalpojumiem. Lai novērtētu UNA sistēmas spējas un papildinātu tās gudrību,  Uzņēmumu reģistrs  un \"Tilde\" uzsāk virtuālā rīka angliskās versijas pirmo publisko testu un aicina pieteikties brīvprātīgos testētājus, rakstot uz e-pastu una@ur.gov.lv Brīvprātīgajiem testētājiem tiks uzticēta UNA testēšana sociālā tīkla \" Facebook  Messenger\" lietotnē. Testētājiem būs iespēja tērzēt ar UNA, slēgtā grupā uzdodot jautājumus par noteiktu tēmu loku. Vēlāk Uzņēmumu reģistra botu trenere ar kolēģiem apkopos testēšanā iegūtās sarunas un kopā ar izstrādātāju komandu uzlabos UNA angļu valodā sniegtās atbildes un scenārijus. Tas nozīmē, ka pēc pirmā testa sekos rīka uzlabošanas darbs un atkārtoti testi līdz to varēs izmantot klienti kā ikdienas klientu atbalstu. Uzņēmumu reģistrs šobrīd paralēli strādā pie jaunu e-pakalpojumu izveides, tostarp pie e-pakalpojumu angļu valodā izveides. UNA angļu valodā būs atbalsta rīks investoriem, kuri vēlēsies izmantot e-pakalpojumus angļu valodā. Plānots, ka UNA angļu valodā, tāpat kā UNA latviešu valodā, būs pieejama Reģistra  tīmekļvietnē , kā arī Uzņēmumu reģistra Facebook Messenger lietotnē 24/7h. Virtuālā asistenta pakalpojumus ērti lietot arī viedierīcēs, jo tas darbojas responsīvajā dizainā.", "link": "https://www.delfi.lv/bizness/44467736/tehnologijas/51205227/nakotnes-valsts-parvaldes-vestnese-una-sak-macities-anglu-valodu"},
{"title": "'Emergn' apgrozījums pērn – 13,4 miljoni eiro", "category": "Tehnoloģijas", "body": "Savukārt, uzņēmuma peļņa aizvadītajā gadā ir dubultojusies – pieaugot no 677 tūkstošiem eiro 2017. gadā līdz 1,4 miljoniem eiro pērn, portālu \"Delfi\" informēja uzņēmumā. \"Emergn\" 2018. gadā apvienojās ar \"Exigen Services Latvia\". Apgrozījuma un peļņas pieaugumu esot sekmējusi vairāku jaunu lielizmēra IT projektu īstenošana gan Latvijā, gan ārzemēs. Iepriekšējā gadā ir palielinājies arī uzņēmuma darbinieku skaits – pērn uzņēmumam pievienojušies vairāk kā 100 jaunu speciālistu visās Latvijas filiālēs, lai nodrošinātu pieaugošās prasības esošo un jauno projektu sekmīgai realizācijai. \"Ņemot vērā to, ka mēs lielākoties strādājam pie ilgtermiņa projektiem, mēs spējam nodrošināt uzņēmuma ilgtspēju. Arī pērn esam turpinājuši sadarbību ar mūsu ilggadējiem klientiem, kuru vidū ir Valsts ieņēmumu dienests, Valsts sociālās apdrošināšanas aģentūra, Uzņēmumu reģistrs, kā arī SAP Vācijā,\" uzsver \"Emergn\" valdes loceklis Kārlis Mikoss. Turpinot pakalpojumu attīstību, uzņēmums saskata labas iespējas sadarbības paplašināšanai ar uzņēmuma klientiem gan Latvijā, gan Rietumeiropas valstīs, kas esot prioritārais stratēģiskais attīstības virziens. Atbilstoši uzņēmuma specializācijai galvenokārt lielo uzņēmumu apkalpošanā, lielāko daļu jauno klientu šogad plānots piesaistīt Vācijas, Lielbritānijas un Šveices tirgos. Kā norāda Mikoss, mērķis ir turpināt savu izaugsmi kā vadošajam digitālās pārveides un produktu piegādes uzņēmumam Eiropas reģionā, palīdzot klientiem uzlabot produktu, programmatūras un pakalpojumu izstrādes procesu ātrumu un efektivitāti, kā arī veikto ieguldījumu atdevi. \"Emergn\" portfelī ir vairāk nekā 150 klientu 15 tautsaimniecības jomās, ietverot tādus pasaulē zināmus zīmolus kā \"Walmart\", \"GlaxoSmithKline\", \"SAP\", \"Marsh & McClennan\", \"British Petroleum\" un daudzus citus.", "link": "https://www.delfi.lv/bizness/44467736/tehnologijas/51205459/emergn-apgrozijums-pern-13-4-miljoni-eiro"},
{"title": "'OnePlus' Helsinkos atver servisa centru; apkalpos arī Latvijas klientus", "category": "Tehnoloģijas", "body": "Pirms trīs gadiem Somija kļuva par pirmo valsti pasaulē, kur \"OnePlus\" sadarbībā ar vietējiem mobilo sakaru operatoriem piedāvāja viedtālruņus. Šobrīd \"OnePlus\" ir viens no pieprasītākajiem viedtālruņu ražotājiem pie Somijas lielākajiem mobilo sakaru operatoriem. Savukārt jau šogad Somija kļūs par otro valsti pēc Lielbritānijas, kur \"OnePlus\" uzsāks 5G mobilo sakaru tehnoloģiju atbalstošu ierīču tirdzniecību. Tāpēc, kā norāda kompānija, \"OnePlus\" veic būtiskas investīcijas klientu servisa attīstībā un jaunu servisa centru izveidē. \"Jauns servisa centrs, kas apkalpos tikai \"OnePlus\" ierīču īpašniekus, ir kārtējais apliecinājums, ka esam ieinteresēti attīstīt savu darbību Ziemeļvalstu un Baltijas tirgos. Mēs vēlamies būt tuvāk mūsu klientiem un turpināt uzlabot viņu pieredzi, piedāvājot labāko pēcpārdošanas apkalpošanu \"OnePlus\" viedtālruņu lietotājiem. Šis ir pirmais solis, lai jau šogad varētu nodrošināt klientu atbalstu arī mūsu klientiem Latvijā,\" skaidro Tomass Lampens, uzņēmuma vadītājs Somijā. \"OnePlus\" servisa centrs nodrošinās atbalstu programmatūras un tehnisko problēmu novēršanai visiem \"OnePlus\" viedtālruņiem, sākot no \"OnePlus\" 3. sērijas modeļiem. Telefoni remontam tiek pieņemti gan uz vietas servisa centrā, gan pa pastu. Paredzams, ka, nogādājot ierīces servisa centrā personiski, vairumā gadījumu remontdarbi tiks paveikti pāris stundu laikā. Savukārt pa pastu sūtītās ierīces būs iespējams saņemt atpakaļ aptuveni septiņu dienu laikā pēc ierīces nosūtīšanas remontam. Līdz ar \"OnePlus\" darbības izaugsmi Eiropā jaunais servisa centrs Helsinkos jau šogad darbosies kā galvenais servisa centrs visām Ziemeļvalstīm. Pirmajā centra darbības uzsākšanas fāzē ierīces remontam tiks pieņemtas tikai no Somijas, tomēr jau šī gada laikā darbības reģions tiks paplašināts, ietverot arī Baltijas valstis un pārējās Ziemeļvalstis. Jau šobrīd servisa centrs klātienē pieņem remontam jebkurā valstī iegādātus \"OnePlus\" viedtālruņus.", "link": "https://www.delfi.lv/bizness/44467736/tehnologijas/51205295/oneplus-helsinkos-atver-servisa-centru-apkalpos-ari-latvijas-klientus"},
{"title": "IT nozare zem lupas: noskaidroti lielākie darba devēji un nodokļu maksātāji", "category": "Tehnoloģijas", "body": "Pēdējo piecu gadu laikā IT (NACE 62 (Datorprogrammēšana, konsultēšana un saistītas darbības), NACE 63 (Informācijas pakalpojumi) nozarē strādājošo uzņēmumu skaits palielinājies par 23,91%, un patlaban reģistrēti jau 6 317 IT uzņēmumi, no kuriem 16,35% uzņēmumu ieguldītas ārvalstu tiešās investīcijas. Visvairāk IT uzņēmumu – 66,30% no kopējā nozarē strādājošu uzņēmumu skaita – reģistrēti Rīgā. Savukārt visstraujākais IT uzņēmumu skaita pieaugums pēdējo piecu gadu periodā reģistrēts Rēzeknes novadā – ja pirms pieciem gadiem novadā bija reģistrēti vien divi IT uzņēmumi, tad šobrīd tie ir jau 10 komersanti. Piemēram, Burtnieku novadā reģistrēto IT uzņēmumu skaits piecu gadu laikā audzis par 116%, Talsu novadā – par 106%, bet Dobeles novadā – par 90% (19 IT uzņēmumi šobrīd pretstatā 10 uzņēmumiem pirms pieciem gadiem), Ozolnieku novadā – par 78%, bet Cēsu novadā – par 69%. Tikmēr starp republikas nozīmes pilsētām visstraujāk IT uzņēmumu skaits palielinājies Liepājā – pirms pieciem gadiem pilsētā bija reģistrēti 65 IT uzņēmumi, bet patlaban tie ir jau 109 komersanti, kas ir pieaugums par 68%. Vēl straujāk nekā IT uzņēmumu skaits Liepājā auguši nozares dalībnieku finanšu rādītāji. Piemēram, apgrozījums pēdējo piecu gadu laikā Liepājā reģistrētajiem IT uzņēmumiem ir divkāršojies, tam palielinoties līdz 2,28 miljoniem eiro, savukārt samaksāto nodokļu apjoms audzis vairāk nekā trīs reizes. Samaksāto nodokļu apjoms ir rādītājs, kas vislabāk atspoguļo nozares pienesumu tautsaimniecībā. Balstoties uz  VID  sniegto informāciju par uzņēmumu veiktajiem nodokļu maksājumiem valsts kopbudžetā, kopš 2014. gada IT nozares nodokļu maksājumu apjoms ir divkāršojies. Dati rāda, ka IT nozarē reģistrētie uzņēmumi VID administrētajos nodokļos pērn samaksājuši 266,42 miljonus eiro jeb 4% no visiem nodokļu ieņēmumiem valsts kopbudžetā 2018. gadā. VID sniegtā informācija liecina, ka IT nozares līderis pēc valsts kopbudžetā samaksāto nodokļu apjoma pagājušajā gadā bijis SIA \"Evolution Latvia\", kas VID administrētajos nodokļos samaksājis 24,41 miljonus eiro, no kuriem 17,08 miljonus eiro veido valsts sociālās apdrošināšanas obligātās iemaksas, bet 8,64 miljonus eiro – iedzīvotāju ienākuma nodoklis. IT nozares lielākie nodokļu maksātāji 2018. gadā: Pēdējo piecu gadu laikā SIA \"Evolution Latvia\" samaksāto nodokļu apjoms audzis vairāk nekā trīs reizes. Uzņēmums ir ne tikai lielākais nodokļu maksātājs, bet arī lielākais IT nozares uzņēmums pēc darbinieku skaita, apgrozījuma un peļņas. Runājot par IT nozarē nodarbināto skaitu, redzams, ka pēdējos gados darbinieku skaits nozarē jau pārsniedz 20 tūkstošus, kas 2018. gadā veido 5% no kopējā nodarbināto skaita Latvijā reģistrētajos uzņēmumos. Visspilgtāk nozares izaugsme iezīmējas, analizējot darbinieku skaita pieaugumu – kopš 2014. gada tas audzis par 55,68%. Balstoties uz VID sniegtajiem datiem par nodarbināto skaitu uzņēmumos, redzams, ka pagājušajā gadā bijuši divi IT uzņēmumi, kuros nodarbināti vairāk nekā 1000 darbinieki. Līderis – jau pieminētais SIA \"Evolution Latvia\" ar 3435 darbiniekiem. Strādājošo skaits uzņēmumā pēdējo trīs gadu laikā audzis par 60,5%, tikpat straujš nodarbināto skaita pieaugums bijis arī \"Accenture\" Latvijas filiālē, kurā 2016. gadā strādāja 917 cilvēki, bet pērn – jau 1 496. Lielākie darba devēji IT nozarē 2018. gadā: IKT nozare , kas iekļauj arī IT sektoru, pastāvīgi iekļūst līderpozīcijās starp nozarēm ar lielāko vidējo darba samaksu, konkurējot ar finanšu un apdrošināšanas darbību, enerģētikas sektoru.  Centrālās statistikas pārvaldes  publicētie dati liecina, ka, kamēr vidējā bruto alga valstī 2018. gadā bijusi 1004 eiro, IKT sektorā vidējais atalgojums bijis par 58,57% augstāks, proti, 1592 eiro. Atalgojuma līmenis atspoguļojas, arī iepazīstoties ar datiem par samaksātā iedzīvotāju ienākuma nodokļa (IIN) apjomu uz vienu strādājošo. Pēc \"Lursoft\" aprēķiniem, IT nozarē vidējais samaksātā IIN apjoms uz vienu darbinieku 2018. gadā sasniedzis 3,12 tūkstošus eiro, kamēr uz vienu darbinieku starp visiem Latvijā reģistrētajiem uzņēmumiem samaksātā IIN apjoms bijis teju uz pusi zemāks. Tikmēr samaksāto valsts sociālās apdrošināšanas obligāto iemaksu apjoms (VSAOI) uz vienu IT nozarē nodarbināto 2018. gadā veidojis 5,31 tūkstoti eiro, kamēr valstī vidēji tie bijuši 3,1 tūkstotis eiro. Starp lielākajiem IIN maksātājiem uz vienu darbinieku pērn bijis SIA \"Estoty\", kas dibināts ar nolūku izstrādāt aplikācijas (spēles) viedtālruņiem. VID publicētā informācija rāda, ka uzņēmums pagājušajā gadā nodarbinājis deviņus darbiniekus un samaksājis 232,61 tūkstoti eiro lielu IIN, kas gada laikā uz vienu strādājošo ir 25,85 tūkstoši eiro. Saraksta augšgalā ierindojas arī SIA \" Microsoft  Latvia\" ar 21,63 tūkstošiem eiro lieliem IIN maksājumiem uz vienu darbinieku 2018. gadā un SIA \"Forticom\" ar 2018. gadā uz vienu darbinieku iedzīvotāju ienākuma nodoklī samaksātiem 18 tūkstošiem eiro. SIA \"Forticom\" ir \"Mail.ru\" grupas uzņēmumus, kas sniedz izstrādes un IT administrācijas pakalpojumus \"Mail.ru\" grupas uzņēmumiem Krievijā un vada portālus \"mail.ru\" un \"ok.ru\". Pagājušajā gadā uzņēmuma apgrozījumu veidojuši 7,17 miljoni eiro, bet peļņa bijusi 589,87 tūkstoši eiro. Pagājušajā gadā starp IT nozares uzņēmumiem bijušas trīs kompānijas, kuru VSAOI apjoms uz vienu darbinieku gada laikā pārsniedzis 30 tūkstošu eiro – SIA \"Microsoft Latvia\" – 38,81 tūkstotis eiro, SIA \"SAP Latvia\" – 33,43 tūkstoši eiro un SIA \"Forticom\" – 31,78 tūkstoši eor. Salīdzinot ar 2014. gadu, šo uzņēmumu veikto VSAOI apjoms uz vienu strādājošo divkāršojies, savukārt nozares veikto VSAOI apjoms audzis par 143,18%. Pēc VID sniegtās informācijas, SIA \"Microsoft Latvia\" pērn nodarbināja 12 darbiniekus un nodokļos samaksāja 592,83 tūkstošu eiro, tostarp 259,55 tūkstošus eiro lielu IIN un 465,37 tūkstošus eiro valsts sociālās apdrošināšanas obligātajās iemaksās. Pēc samaksāto nodokļu kopsummas 2018. gadā SIA \"Microsoft Latvia\" ierindojas 84. vietā. To, ka IT nozare ir tendēta uz izaugsmi, parāda arī nozares peļņa un apgrozījums. Pēc \"Lursoft\" aprēķiniem, IT nozares kopējais apgrozījums ik gadu aug vidēji par 15%. Ja 2014. gadā nozare apgrozīja 599,36 miljonus eiro, tad 2017. gadā tie bija jau 939,65 miljoni eiro, savukārt 2018. gadā, neskatoties uz to, ka aizvien turpinās gada pārskatu iesniegšanas periods un pārskatus nav iesnieguši vairāki nozares līderi, kopējais apgrozījums veido jau 845,02 miljonus eiro jeb 2,24% no kopējā Latvijā reģistrēto uzņēmumu apgrozījuma pagājušajā gadā. Aizpagājušajā gadā nozarē bijuši 11 uzņēmumi ar apgrozījumu, kas pārsniedz 10 miljonus eiro, un 15 uzņēmumi ar peļņu lielāku par vienu miljonu eiro. Līdz ar kopējā apgrozījuma pieaugumu palielinājusies arī IT uzņēmumu peļņa, pieaugot no 44,94 miljoniem eiro 2014. gadā līdz 106,26 miljoniem eiro pērn. Salīdzinot ar aizpagājušo gadu, 2018. gadā nozares peļņa palielinājusies par 57,94%. Tiesa, straujais kāpums tieši pēdējā gada laikā daļēji saistāms ar izmaiņām uzņēmumu ienākuma nodokļa (UIN) piemērošanas kārtībā, kad sākot ar 2018. gadu uzņēmuma gūtā peļņa netiek aplikta ar UIN līdz tās sadalīšanai. Attiecinot nozares rezultātu pret kopējo Latvijā reģistrēto uzņēmumu peļņu, redzams, ka 2018. gadā IT uzņēmumi nopelnījuši 3,6% no visas peļņas, kuru pagājušajā gadā guvuši Latvijā reģistrētie uzņēmumi.", "link": "https://www.delfi.lv/bizness/44467736/tehnologijas/51208823/it-nozare-zem-lupas-noskaidroti-lielakie-darba-deveji-un-nodoklu-maksataji"},
{"title": "Foto: Noskaidrotas energoefektīvākās ēkas Latvijā", "category": "Tehnoloģijas", "body": "Noslēdzies konkurss \"Energoefektīvākā ēka Latvijā 2019\", kuru organizē  Ekonomikas ministrija  (EM) sadarbībā ar žurnālu \"Būvinženieris\" un Vides aizsardzības un reģionālās attīstības ministriju ( VARAM ). Tajā apbalvotas ēkas vairākās kategorijās – atjaunotā daudzdzīvokļu ēka, sabiedriskā ēka un daudzdzīvokļu ēka – jaunbūve. Laureāti pārstāv Siguldu, Liepāju un Valmieru. \"Mēs visi zinām, ka nav labākas motivācijas par labu piemēru! 10 gadu laikā Latvijā tika atjaunotas vairāk nekā 800 daudzdzīvokļu ēkas. Ja skatāmies reģionālā griezumā, tad visvairāk atjaunoto ēku ir Kurzemes reģionā – 245 ēkas. Savukārt visaktīvākās pilsētas un līdz ar to visaktīvākie dzīvokļu īpašnieki ir Liepājā, kur atjaunotas 114 daudzdzīvokļu ēkas, tad seko Valmiera, Ventspils, Jelgava un Rīga. Ņemot vērā, ka Latvijā lielākais daudzdzīvokļu ēku skaits ir Rīgā, aicinātu Rīgas pašvaldībā esošos namu apsaimniekotājus sasparoties un aktīvāk iesaistīties renovācijas procesā, piemēram, \" Rīgas namu pārvaldnieks \" līdz šim ir atjaunojis tikai sešas ēkas. Lai šodienas laureāti – 2019. gada energoefektīvākās ēkas Latvijā kalpo par izcilu piemēru citām pilsētām, daudzdzīvokļu, ražošanas un sabiedriskām ēkām, kā arī privātmājām kļūt energoefektīvākām un videi draudzīgākām,\" teic ekonomikas ministrs Ralfs Nemiro. Konkursa \"Energoefektīvākā ēka Latvijā 2019\" laureāti: Ekonomikas ministrijas Simpātiju balvu par nozīmīgu ieguldījumu energoefektivitātes idejas veicināšanā saņēma SIA \"Jūrmalas Mežaparki\", kas ir labs piemērs sekmīgi īstenotam energoefektivitātes projektam apstrādes rūpniecības jomā. Tāpat EM Simpātiju balvu saņēma arī SIA \"Valkas namsaimnieks\" par ieguldījumu energoefektivitātes popularizēšanā Valkā, kā arī par ilgtspējīgiem un kvalitatīviem risinājumiem ēku atjaunošanā, un ēku renovācijas projektu vadītāja Signe Kajaka kā viena no aktīvākajām energoefektivitātes idejas aizstāvēm un ēku atjaunošanas procesa virzītājām Latvijā 10 gadu laikā. \"Energoefektivitāte ir viens no risinājumiem izmaksu un emisiju samazināšanai! Turklāt tas ir viens no elementiem virzībai uz klimatneitralitāti. Uzteicami, ka šāds konkurss notiek jau 8. gadu un Latvijā top vairāk energoefektīvu ēku. Tas arī apliecina, ka kļūstam atbildīgāki pret vidi, ka mūsu patēriņš un tautsaimniecība kļūst efektīvāka,\" teic vides aizsardzības un reģionālās attīstības ministrs  Juris Pūce . VARAM balvu \"Klimata draugs\" saņēma biedrība \"Pūre 22\" par aktīvu darbību siltumnīcefekta gāzu emisiju samazinošu pasākumu īstenošanā un labākajiem sasniegtajiem siltumnīcefekta gāzu emisiju samazinājuma rādītājiem nominācijā \"Energoefektīvākā atjaunotā daudzdzīvokļu ēka 2019\". Ēka ir lielisks piemērs, kā, ieviešot dažādus energoefektīvus risinājumus, ir iespējams panākt izcilu, estētiski pievilcīgu un sabiedrībai drošu un pieejamu ēku. \"Energoefektīvāko ēku konkursa astotā un daudzdzīvokļu māju energoefektivitātes programmas desmitā ikgadējā cikla noslēgumu gan šo notikumu organizatori, gan dalībnieki var svinēt ar patiesu gandarījumu. Mūsu kopējais rezultāts ir simtiem atjaunotu ēku ar mazāku resursu patēriņu, mājīgāku vidi un ilgāku mūžu, kur ieguldīti desmitiem miljonu eiro, tūkstošiem dzīvokļu īpašnieku, ekspertu, būvnieku, projektu vadītāju un padomdevēju zināšanas, labā griba un enerģija. Lai turpinātu labo darbu, mums jāliek lietā un jāvēsta citiem vērtīgā pieredze, lai resursu taupītāju pulks arvien augtu,\" teic žurnāla \"Būvinženieris\" galvenā redaktore Antra Ērgle.  Žūrijas atzinību saņēma daudzdzīvokļu ēka \"Pūre 22\" Tukuma novada Pūres pagastā par izcilu piemēru ilgtspējīgai domāšanai, kas ir sekmējusi ne tikai resursu taupīšanu, bet arī radījusi ērtu un sakoptu vidi. Interneta balsojumā sīvā cīņā ar daudzdzīvokļu ēkām \"Pūre 22\" Pūres pagastā (445 balsis) un M. Namiķa ielā 15 Grobiņā (488 balsis) visvairāk balsu (865 balsis) un līdz ar to konkursa Simpātijas balvu saņēma daudzdzīvokļu ēka Institūta ielā 10, Siguldā. Detalizēta informācija par šā gada konkursa laureātiem, kā arī 2. un 3. vietu ieguvējiem pieejama  šeit . Konkursu „Energoefektīvākā ēka Latvijā\" organizē Ekonomikas ministrija sadarbībā ar žurnālu „Būvinženieris\" un Vides aizsardzības un reģionālās attīstības ministriju. Konkursa mērķis – veicināt labo praksi ēku energoefektivitātes jomā, veidot sabiedrības izpratni par ēku siltumnoturību, kā arī siltumnīcefekta gāzu emisiju samazināšanas nozīmi un iespējām, lai radītu kvalitatīvu un arhitektoniski izteiksmīgu dzīves telpu. Šogad konkursam tika saņemti 27 pieteikumi. Vislielākais pieteikumu skaits (22) ir nominācijā \"Energoefektīvākā atjaunotā daudzdzīvokļu ēka Latvijā 2019\". Trīs pieteikumi ir nominācijā \"Energoefektīvākā daudzdzīvokļu ēka Latvijā 2019. Jaunbūve\" un pa vienam pieteikumam nominācijās \"Energoefektīvākā ražošanas ēka 2019\" un \"Energoefektīvākā publiskā ēka 2019\". Pilsētu griezumā jau tradicionāli visvairāk pieteikumu tika saņemti no Valmieras un Liepājas, kurām šogad pievienojās arī Valka un Sigulda.", "link": "https://www.delfi.lv/bizness/44467736/tehnologijas/51212861/foto-noskaidrotas-energoefektivakas-ekas-latvija"},
{"title": "'Apple Pay' ienāk Latvijā; sākotnēji pieejams daļai 'Visa' karšu īpašnieku", "category": "Tehnoloģijas", "body": "Paplašinot pakalpojumu klāstu 13 Eiropas valstīs, \"Visa\" informē, ka sākot ar 2019. gada 26. jūniju \"Visa\" kartes lietotāji Latvijā var norēķināties izmantojot \"Apple Pay\". Sākotnēji aktivizēta \"Revolut\" kartē, \"Apple Pay\" ikvienā \"iPhone\", \"Apple Watch\", \"iPad\" un \"Mac\" ierīcē ļauj klientiem veikt ātrus un ērtus pirkumus veikalos, lietotnēs un tīmekļa vietnēs, pateicoties bezkontakta tehnoloģijai. \"Visa\" pārstāvji portālam \"Delfi\" precizēja, ka nevar komentēt, vai un kad, izņemot \"Revolut\", \"Apple Pay\" ļaus izmantot arī banku un citu kompāniju izdotās maksāšanas kartes. \"Apple Pay\", kā skaidro uzņēmumā, darbojas visos bezkontakta maksāšanas termināļos, kuri jau šobrīd tiek izmantoti maksājumiem ar bezkontakta debetkarti vai kredītkarti. Saskaņā ar Finanšu nozares asociācijas informāciju Latvijā arvien biežāk karšu pieņemšanas iekārtas ir aprīkotas ar bezkontakta funkciju, sasniedzot jau vairāk nekā 67% pārklājuma. Savukārt līdz 2020. gadam pilnīgi visās tirdzniecības vietās esošie termināļi būs piemēroti bezkontakta maksājumiem. “\"Visa\" pamatuzdevums ir turpināt nodrošināt patērētājiem vienkāršāko un drošāko maksājumu veikšanas iespēju. \"Apple Pay\" ieviešana Latvijā sinerģijā ar \"Visa\" tokenizācijas tehnoloģiju mainīs Latvijas klientu maksāšanas paradumus,” uzskata Henings Holtans, \"Visa\" Ziemeļvalstu un Baltijas valstu reģionālais vadītājs. “Pateicoties \"Apple Pay\" un \"Visa Token Service\" nodrošinātajai drošībai, cilvēki var norēķināties ar savu \"iPhone\" un \"Apple Watch\" ierīci tāpat kā ar kredītkarti vai debetkarti, neatklājot sava konta datus, taču baudot vēl lielāku ērtību un drošību,\" norāda Holtans. Uzņēmumā apgalvo, ka, izmantojot kredītkarti vai debetkarti ar \"Apple Pay\", faktiskie kartes numuri netiek saglabāti nedz \"Apple\" ierīcēs, nedz serveros: \"Tā vietā \"Visa Token Service\" piešķir katram darījumam unikālu Ierīces Konta Numuru (Device Account Number), un katrs darījums tiek autorizēts, izmantojot vienreiz lietojamu, unikālu dinamisko drošības kodu. Visa tokenizācijas tehnoloģija padara e-komercijas un m-komercijas maksājumus drošus un vienkāršus, aizstājot klienta kontu ar unikālu digitālo identifikatoru jeb „marķieri”, kas radīts īpaši katrai ierīcei. Tādējādi konta un karšu dati nekad netiek koplietoti un nodrošina digitālajiem maksājumiem papildu drošību,\" skaidro uzņēmumā. Izmantojot \"iPhone\" un \"Apple Watch\" ierīces, klienti var maksāt ar \"Apple Pay\" veikalos, restorānos, taksometros un daudzās citās vietās. Iepērkoties ar \"Apply Pay\" lietotnēs vai internetā, ja tiek izmantota Safari pārlūkprogramma, nav nepieciešams manuāli aizpildīt kartes vai konta informāciju un atkārtoti ievadīt piegādes un norēķinu informāciju. Katrs \"Apple Pay\" pirkums tiek autentificēts tikai ar skatienu vai pieskārienu, izmantojot sejas ID (Face ID) vai pirkstu nospiedumu (Touch ID), vai ierīces piekļuves kodu.", "link": "https://www.delfi.lv/bizness/44467736/tehnologijas/51222861/apple-pay-ienak-latvija-sakotneji-pieejams-dalai-visa-karsu-ipasnieku"},
{"title": "Kaspars Kauliņš: Pielāgotais 'Tildes balss' risinājums nedzirdīgajiem padarīs pieejamu 'Lampas' saturu", "category": "Tehnoloģijas", "body": "Pasaules Veselības organizācija  lēš, ka šobrīd vairāk nekā 5% no pasaules iedzīvotājiem jeb 466 miljoni cilvēkiem ir dažādas pakāpes dzirdes zudumi. Latvijā nedzirdīgo iedzīvotāju skaits ir 0,01% jeb 2 000. Šī ir sabiedrības daļa, kas ikdienā ik uz soļa sastopas ar diskrimināciju – nevar lasīt ziņas, runāt pa telefonu un kvalitatīvi piedalīties festivālos. Taču problēmai ir risinājums – mākslīgā intelekta tehnoloģijas. To ņemam vērā arī mēs, tāpēc \"Tilde\" ne tikai rada, testē un ievieš mākslīgā intelekta valodu tehnoloģijas biznesa ieguvumiem, bet arī meklē risinājumus, kā valodu tehnoloģijas var palīdzēt risināt dažādas sociālas problēmas. \"Tilde\" iet kopsolī ar lielo valodu izstrādātājiem, veidojot runas atpazīšanas un sintēzes tehnoloģijas, kuras risina arī pieejamības problēmas. Šogad \"Tilde\" kopā ar \"Sarunu festivālu Lampa\" pirmo reizi izmēģinās un testēs valodas rīku, kas reālajā laikā nodrošinās diskusiju titrēšanu. Pielāgotais \"Tildes balss\" serviss sniegs iespēju reāllaikā nedzirdīgajiem lietot titrēšanas rīku latviešu valodā. Mākslīgais intelekts Lielie uzņēmumi, attīstot valodu tehnoloģijas, pārsvarā pievēršas lielajām valodām finansiālo ieguvumu vadīti. \"Tildei\" ir svarīgi rūpēties par to, lai pasaules līmeņa tehnoloģijas ir pieejamas visai Latvijas sabiedrībai, tai skaitā arī nedzirdīgajiem un vājdzirdīgajiem cilvēkiem, kam jebkura valoda ir svešvaloda salīdzinājumā ar zīmju valodu. Valodu ortogrāfija starp zīmju un latviešu valodu ir atšķirīga, tāpēc lielākais izaicinājums valodu tehnoloģijas attīstīšanai ir gramatiski pareizu tekstu veidošana. Taču šo barjeru var pārvarēt cilvēkam ar tehnoloģijām \"sadarbojoties\". Runas tehnoloģijas kvalitāti var uzlabot vairākos runas apstrādes posmos. Pirmajā posmā darbojas runas atpazīšanas algoritms, kas sacīto pārvērš rakstītā tekstā. Savukārt, gramatikas algoritms pēcapstrādes posmā sadala tekstu jēgpilnos teikumos, iespēju robežās arī saliekot interpunkcijas zīmes, lai tas kļūtu lasāms, baudāms un uztverams. Turklāt, lai to nodrošinātu reālajā laikā, visiem šiem procesiem jānotiek dažās milisekundēs.   \" Sarunu festivāls Lampa \" kļūs par reālu \"testēšanas laboratoriju\" šī risinājuma attīstīšanai. Lai tā pilnveide noritētu ātrāk, testēšanas fāzei jābūt pēc iespējas produktīvākai, tāpēc esam priecīgi, ka testēšanas darbi noritēs festivālā, kuru apmeklēs tik daudzi cilvēki, no kuriem ceram iegūt atgriezenisko saikni. Šis ir lielisks sākums nākotnes projektiem. Nākamā \"Tilde\" ambīcija būtu izveidot šādu risinājumu televīzijai un radio, kā arī, padarīt to pieejamāku dažādu pasākumu organizatoriem un tiešraižu veidotājiem, tādējādi sniedzot iespēju nedzirdīgo un vājdzirdīgo iedzīvotāju kopienai pieeju aktīvajai informācijas apritei. Viens no labajiem pasaules piemēriem ir daudzu iecienītā \"Ted Talks\" sarunu sērija, savukārt, runājot par televīziju, jāmin \"mazās\" islandiešu valodas risinājums, kas tiek aktīvi izmantots gan valsts, gan privāto elektronisko mediju ikdienas raidījumos. Iedomājieties, ja jums vienīgā iespēja sekot ziņām būtu tikai konkrētos laikos un telekanālā, kas nodrošina surdotulkojumu, bet pasākumu apmeklēšana vispār neiespējama! Pieejamības risinājumu meklēšana notiek lēni, tāpēc lepojamies, ka varam radīt pievienoto vērtību ar šo tehnoloģiju. Šādu risinājumu attīstīšanai nepieciešamas lielas investīcijas, kuras šobrīd, testēšanas posmā, \"Tilde\" sedz no sava budžeta, pildot sociāli atbildīga uzņēmuma pienākumu. Mēs esam \"diskusijas\" aizsācēji, un vēlamies šo redzēt kā sabiedrības, ja ne valsts, konsolidēšanās projektu. Nedzirdīgajai un vājdzirdīgajai sabiedrības daļai nepieciešams pārējās sabiedrības atbalsts un jaunas iekļaušanās iespējas, tāpēc, ja mēs kopīgi varētu izveidot \"crowdsourcing\" kampaņu, tad tas būtu liels solis pretī šīs sabiedrības daļas ciešākai iekļaušanai dažādos sabiedriskās dzīves aspektos. \"Sarunu festivāls Lampa\" direktore Ieva Morica: \"Šī gada \"Sarunu festivāls Lampa\" kļūs vēl iekļaujošāks: festivālā būsim parūpējušies par cilvēkiem ratiņkrēslos; savukārt sarunbiedru loka paplašināšanai notiks zīmju valodas meistarklase, bet dažiem pasākumiem nodrošināts tulkojums zīmju valodā. Turklāt, ar lietotnes \"Tildes balss\" palīdzību skatuvei \"Dzirkstele\" tiks nodrošināta runas atpazīšana un transkripcija. Vēlamies, lai festivāls ir vieta vērtīgām sarunām ikvienam Latvijas iedzīvotājam\". \"Latvijas Nedzirdīgo savienības\" viceprezidente Inese Immure: \"Mēs esam ārkārtīgi priecīgi par tik lielu soli pretim nedzirdīgo pieejamības jautājumam. \"Tildes balss\" nozīmē iespēju arī nedzirdīgajiem un vājdzirdīgajiem būt iekļautiem pasākuma saturā. Svarīgi iezīmēt arī to, ka viens no lielākajiem festivāliem Latvijā – \"Lampa\" – šogad kļūst iekļaujošāks. Tikai kopā darbojoties un vienam otru informējot, rodas sadarbība ar rezultātiem. Ceru, ka \"Tildes balss\" tiks ievērota kā labs piemērs dažādām valsts institūcijām un pasākumu organizatoriem, lai nedzirdīgie un vājdzirdīgie varētu pilnvērtīgāk iesaistīties dažādās publiskajās aktivitātēs.\" Immures kundze informē, ka televīzijas raidījumi, kas nodrošina tulkojumu zīmju valodā, sasniedz ļoti mazu mērķauditoriju, kas prot zīmju valodu. Problēma slēpjas tajā, ka atlikusī daļa nedzirdīgo nemaz neprot zīmju valodu. Lai iemācītos svešvalodu jebkuram dzirdīgajam sākotnēji ir nepieciešamas labas dzimtās valodas zināšanas. Taču zīmju valodas lietotājiem ne vienmēr var derēt titrēti raidījumi, jo latviešu valodas rakstiskā forma nedzirdīgajiem ir kā svešvaloda. No šejienes arī rodās problemātika – ikdienas televīzijā tikai viena piektā daļa raidījumu tiek titrēta. Immures kundze ir pārliecināta, ja nedzirdīgie būtu spiesti lasīt titrus biežāk, tad viņiem būtu plašāks latviešu valodas krājums. Labs piemērs šai problēmai ir ārzemēs strādājošie nedzirdīgie. Piemēram, Lielbritānijas televīzijai liela daļa programmu tiek titrētas, tāpēc nedzirdīgie ir spiesti lasīt angļu valodā, kas nozīmē to, ka viņu angļu valodas vārdu krājums ir labāks par dzimtās valodas. Lielisku piemēru nedzirdīgo pieejamības jautājumā rāda mūsu kaimiņi Lietuvā. Katru gadu pilsētas svētkos pasākumi tiek tulkoti zīmju valodā. Tikmēr Zviedrijā katras pašvaldības mājas lapai ir ieviesta zīmju valodas versija. Salīdzinājumam, Latvijā pagājušajā gadā notika tikai viens pašvaldības rīkots pasākums, kas saistīts ar iedzīvotāju līdzdalību. Arī informācija zīmju valodā par nesen notikušajām Eiropas Parlamenta vēlēšanām nedzirdīgajiem nebija pieejama vispār. \"Latvijas Nedzirdīgo savienības\" viceprezidente Inese Immure: \"Katru gadu \"Latvijas Nedzirdīgo savienība\" cīnās par nedzirdīgo un vājdzirdīgo tiesībām, tāpēc ir prieks, ka tik liels uzņēmums, kā \"Tilde\", ir pievērsies reāla risinājuma izstrādei. Tagad vien atliek cerēt, ka domes un pašvaldības iesaistīsies šī rīka attīstīšanā un praktiskā pielietošanā. Kā viens nedzirdīgais teica, nav ērti dzīvot dzirdīgo sabiedrībā, kad tevi nepieņem un nesaprot\". \"Tildes Balss\" tiks izmantota 13 diskusijās, kas notiks skatuvē \"Dzirkstele\". Lampas   ierakstot atslēgas vārdus \"Tildes balss\" iespējams atrast, kurām diskusijām tiks nodrošināta reāllaika titrēšana.", "link": "https://www.delfi.lv/bizness/44467736/tehnologijas/51212655/kaspars-kaulins-pielagotais-tildes-balss-risinajums-nedzirdigajiem-padaris-pieejamu-lampas-saturu"},
{"title": "'Draugiem Group' uzņēmums 'Vendon' noslēdz līgumu ar telekomunikāciju milzi 'AT&T'", "category": "Tehnoloģijas", "body": "\"Vendon\" ir Latvijas uzņēmums, kas nodarbojas ar kafijas un tirdzniecības automātu attālinātas vadības un uzraudzības sistēmu izstrādi. Tas sadarbojas ar lielākajiem pārtikas un dzērienu zīmoliem visā pasaulē un tūkstošiem uzņēmumu vairāk nekā 75 valstīs. \"Vendon\" klienti ir uzņēmumi, kas nodrošina un apkalpo kafijas, uzkodu un dzērienu automātus darbavietās. \"Mēs esam globāls spēlētājs, tāpēc \"Vendon\" risinājumiem jādarbojas jebkur pasaulē. Automatizēta datu ievākšana no kafijas un tirdzniecības automātiem ļauj paredzēt iespējamās problēmas un tās novērst jau laikus, tādējādi izvairoties no negaidītiem bojājumiem, kā arī sniedz informāciju par produktu daudzumu automātos un to apkalpošanas vēsturi. Potenciālais laika un finansiālais ietaupījums, salīdzinot ar manuālo apkalpošanu, ir milzīgs,\" stāsta Vendon vadītājs Kristiāns Vēbers. \"Vendon\" ražotā telemetrijas iekārta vBox tiek uzstādīta kafijas un tirdzniecības automātos, un tā sūta pārdošanas un tehniskos datus uz \"Vendon\" izstrādāto mākoņplatformu, kurā dati tiek analizēti un atspoguļoti lietotājam draudzīgā veidā. Izmantojot \"AT&T\" IoT risinājumus savās iekārtās, \"Vendon\" piedāvā klientiem saņemt tehniskos un pārdošanas datus reālā laikā, lai nodrošinātu patērētāju vēlmēm atbilstošu produktu pieejamību jebkurā diennakts stundā. \"Mūsu izstrādātie analītikas un datu apstrādes rīki \"Vendon\" klientiem sniedz vērtīgu informāciju par patērētāju uzvedību un pārdošanas rezultātiem. Tas savukārt klientiem ļauj optimizēt ikdienas darbu, pieņemt pareizus lēmumus un palielināt ienākumus,\" turpina Vēbers. \"AT&T\" IoT risinājums ietver \"AT&T\" globālās SIM kartes un AT&T vadības centru. Dati par kafijas un tirdzniecības automātiem no \"Vendon\" IoT iekārtas tiek nosūtīti uz \"Vendon\" mākoņplatformu. \"AT&T\" globālās SIM kartes nodrošina drošu savienojumu vairāk nekā 200 valstīs. Tas nozīmē, ka \"Vendon\" spēj kvalitatīvi apkalpot klientus un nodrošināt kafijas, kā arī tirdzniecības automātu vadību un uzraudzību attālināti un automātiski neatkarīgi no to atrašanās vietas – Londonas biroja virtuvē vai degvielas uzpildes stacijā Kalifornijā. \"Draugiem Group\" uzņēmums \"Vendon\", kurš nodarbojas ar tirdzniecības automātu telemetrijas un programmatūras pakalpojumu sniegšanu, pērn par 46% audzējis pieslēgto iekārtu skaitu, liecina LETA arhīvs. SIA \"Vendon\" dibināts 2011. gadā. Uzņēmuma apgrozījums 2016. gadā bija 914 157 eiro, bet peļņa - 119 573 eiro. 44,62% uzņēmuma kapitāldaļu pieder KS \"BaltCap Latvia Venture Capital Fund\", 19,13% - AS \"Pirmdiena\", 19,13% - \"Draugiem Group\", 10,95% - Mārtiņam Grandānam, bet atlikušie 6,16% vienādās daļās pieder Edgaram Binānam un Kristiānam Vēberam. \"Draugiem Group\" iekļauti deviņi dažādi uzņēmumi, kuros strādā teju 500 darbinieki, no kuriem 250 nodarbināti ārpus Latvijas.", "link": "https://www.delfi.lv/bizness/44467736/tehnologijas/51226285/draugiem-group-uznemums-vendon-nosledz-ligumu-ar-telekomunikaciju-milzi-at-t"},
{"title": "'Tele2' iesniedzis sūdzību par ZM 1,4 miljonu eiro vērto iepirkumu", "category": "Tehnoloģijas", "body": "Mobilo sakaru operators \" Tele2 \" iesniedzis sūdzību Iepirkumu uzraudzības birojā (IUB) par  Zemkopības ministrijas  mobilo sakaru pakalpojumu iepirkumu, liecina informācija IUB mājaslapā. Iepirkuma \"Mobilo sakaru operatoru sniegto pakalpojumu iegāde ZM un tās padotības esošajām tiešās pārvaldes iestādēm\" prognozētā līgumcena ir 1,419 miljoni eiro bez pievienotās vērtības nodokļa. Sūdzības izskatīšanas termiņš pagaidām nav noteikts. \"Tele2\" komercdirektors Raivo Rosts sacīja, ka ZM mobilo sakaru iepirkumā ir iekļauti vairāki tehniskie parametri, kas nav mobilo sakaru pakalpojumu kvalitātes rādītāji, bet drīzāk apliecina, ka iestāde iepirkumu rīko \"tīri formāli ar mērķi saglabāt esošo operatoru par jebkuru cenu\". \"Absurdie kritēriji ļauj izvēlēties uzvarētāju pirms iepirkuma procedūras noslēguma, turklāt paredzamajam uzvarētājam tiek dota iespēja piedāvāt daudz augstākus pakalpojumu tarifus, ņemot vērā, ka konkurence iepirkuma ietvaros faktiski nepastāv - bieži pat piedāvājot visus pakalpojumus bez maksas, citam operatoram nav iespējams uzvarēt,\" sacīja Rosts. Viņš piebilda, ka viens no absurdajiem kritērijiem, par kuru var saņemt būtisku punktu skaitu, ir bāzes staciju skaits, kas nav objektīvs kritērijs sakaru kvalitātes novērtēšanai, ko apstiprina arī nozares Sabiedrisko pakalpojumu regulēšanas komisijas (SPRK) mērījumi. \"\"Tele2\" nodrošina ātrāko mobilo internetu Latvijā, lai gan tā kopējais 4G bāzes staciju skaits ir mazāks nekā citam operatoram,\" atzīmēja Rosts. Tāpat viņš uzsvēra, ka iepirkumā ir iekļauti tādi absurdi vērtēšanas kritēriji kā pretendenta klientu apkalpošanas punktu skaits Latvijā un vidējais balss zvana savienošanas laiks (operatoriem tas atšķiras pāris sekunžu robežās), kas nav saistīti ar iestādes darbu vai arī neietekmē to kvalitāti. Iepirkumā ietverta arī numura noteicēja izmantošana un rēķina un veikto zvanu ikmēneša sarunu saraksts elektroniskā formā, par ko operatori jau daudzus gadus neprasa samaksu. \"Aicinām ZM rīkoties ar nodokļu maksātāju naudu kā krietnam un rūpīgam saimniekam un rīkot jaunu iepirkumu ar godīgiem un mūsdienām atbilstošiem kritērijiem, lai nozares konkurences rezultātā sasniegtu iepirkuma mērķi - iegūt saimnieciski visizdevīgāko piedāvājumu,\" teica Rosts. ZM Preses un sabiedrisko attiecību nodaļas vadītāja Dagnija Muceniece pastāstīja, ka patlaban ZM un tās padotības esošajām tiešās pārvaldes iestādēm telekomunikācijas pakalpojumus nodrošina dažādi sakaru operatori, savukārt konkrēti ministrijai - mobilo sakaru operators \"Latvijas mobilais telefons\". Muceniece skaidroja, ka līdz ar iepirkumu plānots nodrošināt to, ka gan ministrijai, gan tās padotības esošajām tiešās pārvaldes iestādēm telekomunikācijas pakalpojumus nodrošinās viens operators, kas mazinās administratīvo slogu. LETA jau ziņoja, ka \"Tele2\" pagājušajā gadā strādāja ar 131,432 miljonu eiro apgrozījumu, kas ir par 4,6% vairāk nekā gadu iepriekš, bet kompānijas peļņa pieauga par 6,6% un bija 30,904 miljoni eiro. Kompānija reģistrēta 1995.gada novembrī, un tās pamatkapitāls ir 3,486 miljoni eiro. \"Tele2\" vienīgais īpašnieks ir Zviedrijas \"Tele2 Sverige Aktiebolag\".", "link": "https://www.delfi.lv/bizness/44467736/tehnologijas/51229317/tele2-iesniedzis-sudzibu-par-zm-1-4-miljonu-eiro-verto-iepirkumu"},
{"title": "Foto: 'Spicē' atvērts jaunākais 'Apple Premium Reseller' veikals", "category": "Tehnoloģijas", "body": "Piektdien, 28. jūnijā, tirdzniecības centrā \" Spice \" Rīgā oficiāli atvērts jaunākais \" Apple  Premium Reseller\" veikals, ko pārstāv \"iDeal\". Veikala kopējā platība ir 152 m , un tajā strādās seši darbinieki, informē uzņēmums. Pirmais \"iDeal\" \"Apple Premium Reseller\" veikals Latvijā tika atvērts pirms desmit gadiem – 2008. gadā. \"11 gadus esam cītīgi strādājuši, lai nodrošinātu kvalitatīvu klientu apkalpošanas servisu, jaunais veikals būs vēl plašāks un ar lielāku izvēli, turklāt atradīsies Daugavas otrā pusē,\" stāsta \"iDeal\"Latvijas filiāles vadītājs Mārtiņš Amtmanis. Atskatoties uz pēdējiem 11 gadiem, kad tika vērts vaļā Latvijā pirmais specializēto \"Apple Premium Reseller\" veikals \"iDeal\" Brīvības ielā 40, \"Apple\" iekārtu lietotāju īpatsvars tiks lēsts ap 0,8–1%. Desmit gadus vēlāk portatīvo \"Mac\" datoru lietotāju īpatsvars sasniedza 10% atzīmi. Savukārt 2018. gadā \" iPhone \" pircēji Latvijā veidoja 17% no visiem viedtālruņu lietotājiem. \"Vidēji mēnesī \"iPhone\" iegādājas ap 7000 klientu visā Latvijā. Jāatzīmē, ka arī \"Mac\" tirdzniecība ir bijusi ar stabilu pieaugumu un \"iDeal\" veikalos šobrīd tikai nedaudz atpaliek no \"iPhone\" pārdoto ierīču skaita,\" uzsver Amtmanis. 2008. gadā, kad tika uzsākta mazumtirdzniecība specializētajā veikalā, lielākā lietotāju daļa bija radošo sfēru profesionāļi, tostarp dizaineri, arhitekti un mūziķi, kuri iegādājās programmatūru, \"Mac\"datorus un to aprīkojumu – peles, klaviatūras, kabeļus – darba vajadzībām. \"Šobrīd tas ir pamatīgi mainījies, \"Apple\" ir kļuvis par plaša patēriņa produktu un pakalpojumu ražotāju. Klienti ir ļoti dažādi, tostarp mājsaimnieces, advokāti, uzņēmumu vadītāji, mākslinieki un programmētāji,\" skaidro Amtmanis. Analizējot tendences, Latvijas filiāles vadītājs stāsta, ka pircēji ir kļuvuši prātīgāki, pamatīgāk izvērtē pirkumus, pirms pieņem lēmumu, un vairs nepērk pašu dārgāko, lielāko, jaudīgāko, tā vietā izvēloties piemērotāko. Tāpat arī izmaiņas ir pircēju fokusa maiņā – no ierīces iegādes līdz dažādu aksesuāru (ekrāna aizsargstikli, vāciņi aizsardzībai un skaistumam), \"gudrās mājas\" aprīkojuma un papildpakalpojumu (apdrošināšanas un garantiju pagarinājumi) iegādei. \"iDeal\" ir autorizētais \"Apple\" izplatītājs Latvijā, tā veikali Rīgā atrodas Brīvības ielā 40 un tirdzniecības centrā \"Spice\".", "link": "https://www.delfi.lv/bizness/44467736/tehnologijas/51231983/foto-spice-atverts-jaunakais-apple-premium-reseller-veikals"},
{"title": "Latviju par mājvietu izvēlējies telemedicīnas jaunuzņēmums, ieviešot briļļu virtuālu pielaikošanu", "category": "Tehnoloģijas", "body": "Darbu Latvijā sācis telemedicīnas uzņēmums SIA \"Smart Vision\", kas piedāvā pasūtīt brilles attālināti, izmantojot 3D tehnoloģiju. Līdz gada beigām uzņēmums Rīgā plāno uzsākt attālinātās redzes pārbaudes savā veikalu tīklā, izmantojot telemedicīnas tehnoloģiskās iespējas. Latvija izvēlēta, pateicoties attīstītajam internetam, kā arī ģeogrāfiskajam izvietojumam, kas izdevīgs eksportam. Līdztekus  Baltijas  valstīm šo pakalpojumu no Rīgas plānots attīstīt arī Skandināvijas un Polijas tirgū, informē uzņēmums. Ar 3D tehnoloģijas palīdzību \"Smart Vision\" radījis iespēju briļļu ietvarus pielaikot virtuāli uzņēmuma platformā. Darbs pie platformas izveides paveikts nepilna gada laikā, izveidojot funkcionālu briļļu un lēcu tirdzniecības sistēmu.  \"Mūsu mērķis ir apvienot strauju popularitāti gūstošos telemedicīnas pakalpojumus ar interneta tirdzniecību. Platforma izveidota, ņemot vērā visas iespējas, ko tuvākajā nākotnē sniegs tehnoloģijas. Pirmais solis, ko esam spēruši, startējot kā jauns uzņēmums,– esam izveidojuši paplašinātās realitātes principā balstīto virtuālo briļļu uzlaikošanas pakalpojumu, nodrošinot iespēju ikvienam interneta vidē pielaikot un izvēlēties savai sejai piemērotākos briļļu ietvarus,\" norāda \"Smart Vision\" valdes locekle Ieva Beiļina. Platformu izstrādājis pirms gada dibinātais Lietuvas telemedicīnas uzņēmums \"Vision Technologies\". Pagājušā gada rudenī sistēmas izveidei un attīstībai tika piesaistītas investīcijas 200 tūkstošu eiro apmērā no riska kapitāla fonda \"Open Circle Capital\", šajā pavasarī – vēl 400 tūkstoši eiro. Lietuvā bāzētais jaunuzņēmums kā biznesa centru platformas \"Smartvision.lv\" attīstībai izvēlējies Rīgu. Uzņēmuma biznesa plāns un stratēģiskā vīzija, kā sistemātiski palielināt pārdošanas apjomu un attīstīt uzņēmējdarbību ārpus reģiona robežām, piesaistīja riska kapitāla fonda \"Open Circle\" vadītāju uzmanību. \"Konsolidēts, jauninājumiem labvēlīgs interneta tirgus šādu pakalpojumu sniegšanai un aktīvai attīstībai ir vispiemērotākais. Ne mazāk svarīgs ir Rīgas ģeogrāfiskais novietojums – no tās tiks veiktas piegādes visam Baltijas reģionam un turpināta attīstība Skandināvijas valstīs un Polijā,\" plānus atklāj platformas \"Smart Vision\" dibinātājs Petrs Sakalausks  . Patlaban uzņēmums Rīgā atklājis pirmo \"showroom\" tipa veikalu, bet līdz gada beigām plāno atklāt vēl divus līdzīgus veikalus. \"Mūsu mērķis ir platiem soļiem doties telemedicīnas virzienā. Līdz šim piedāvāt attālinātos redzes pārbaudes pakalpojumus atļāvās vien lieli optikas uzņēmumi, bet tagad jaunā 5G mobilo sakaru paaudze mums paver pilnīgi jaunas telemedicīnas iespējas. Mēs mērķējam tieši uz šo – vēl tikai tuvojošos 5G vilcienu. Attālinātās acu pārbaudes iekārtas mums piegādā Dienvidkorejas uzņēmums \"Huvitz\", kas ir viens no šīs jomas līderiem pasaulē. Līdz gada beigām plānojam atvērt vēl divus veikalus un nodrošināt iespēju viena veikala apmeklētājam redzes pārbaudi veikt attālināti pie mūsu optometra, kas tajā brīdī atradīsies citā mūsu veikalā,\" plānus ieskicē Beiļina. 2017. un 2018. gadā briļļu pārdošanas apjoms internetā Rietumeiropas valstīs katru gadu ir audzis par 30–40%. Beiļina pārliecināta, ka, turpinot platformas attīstības nākamo posmu, par neatņemamu tās sastāvdaļu kļūs attālināto redzes pārbaudes centru tīkls, kurā lietotāji ērti, ātri un droši varēs pārbaudīt savu redzi. \"Attālinātas redzes pārbaudes jau vairākus gadus ir realitāte attīstītajās valstīs. Nesalīdzināmi ātrāki sakari un ievērojami palielinātā informācijas plūsma ļaus tuvākā vai tālākā nākotnē arī Latvijā ieviest jaunas paaudzes medicīnas pakalpojumus, sākot no ārstu konsultācijām tiešsaistē, līdz pat attālinātām redzes pārbaudēm,\" skaidro Sakalausks.", "link": "https://www.delfi.lv/bizness/44467736/tehnologijas/51228169/latviju-par-majvietu-izvelejies-telemedicinas-jaunuznemums-ieviesot-brillu-virtualu-pielaikosanu"}
]