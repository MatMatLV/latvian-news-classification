[
{"title": "Ugunsgrēkā daudzdzīvokļu ēkā Jaunjelgavā bojā gājuši divi cilvēki", "category": "Kriminālziņas", "body": "Naktī uz svētdienu  Aizkraukles  novada Jaunjelgavā ar atklātu liesmu dega divstāvu daudzdzīvokļu ēka pilnā 200 kvadrātmetru platībā, kur bojā gājuši divi cilvēki, informēja  Valsts ugunsdzēsības un glābšanas dienests  ( VUGD ). Šonakt plkst.01.57 VUGD glābēji steidzās uz Aizkraukles novada Jaunjelgavu, kur ar atklātu liesmu dega divistabu daudzdzīvokļu ēka pilnā 200 kvadrātmetru platībā. Plkst.06.18 ugunsgrēku izdevās ierobežot, bet darba notikuma vietā turpinās vēl šorīt. Ugunsdzēsējiem izdevās no uguns izplatības nosargāt blakus esošo dzīvojamo māju un koka šķūni. No blakus esošās ēkas evakuējās seši cilvēki. Plkst.22.38 saņemts izsaukums uz Valmieras novada Brenguļu pagastu, kur ugunsgrēks izcēlies dzīvojamā mājā. Ugunsdzēsēji konstatēja, ka deg divstāvu dzīvojamās mājas jumts 200 kvadrātmetru platībā un mansardstāvs 50 kvadrātmetru platībā. Pirms VUGD ierašanās no ēkas saviem spēkiem evakuējās 13 cilvēki. Plkst.07.15 ugunsgrēks likvidēts. Aizvadītajā diennaktī laika posmā no 21.oktobra plkst.6.30 līdz 22.oktobra plkst.6.30, VUGD saņēma 66 izsaukumus - 18 uz ugunsgrēku dzēšanu, 32 uz glābšanas darbiem, bet seši izsaukumi bija maldinājumi.", "link": "https://www.delfi.lv/161/criminal/56048160/ugunsgreka-daudzdzivoklu-eka-jaunjelgava-boja-gajusi-divi-cilveki"},
{"title": "Disciplinārlietas, izmeklēšanas, kompensācijas – pusgads kopš Rusiņa meklēšanas", "category": "Kriminālziņas", "body": "Šī gada 16. aprīlī  Valsts policija  (VP) medijiem izsūtīja relīzi par kāda vīrieša vārdā  Leons Rusiņš  meklēšanu. Bija zināms, ka vīrietis izdarījis smagu noziegumu un ir bīstams. Kopš Rusiņš bērna un viņa vecmammas priekšā nodūra savu bijušo sievu, ir pagājuši seši mēneši. Rusiņš joprojām redzams Eiropas meklētāko noziedznieku sarakstā. Turklāt ar piebildi – \"bīstams\". Datubāzē viņš parādījies 13 dienas kopš slepkavības pastrādāšanas. No teju 50 cilvēku saraksta viņš ir viens no diviem Latvijas pilsoņiem – otrs ir kāds vīrietis vārdā Romans Ivančuks, ko meklē par narkotiku tirdzniecību. Kā vēstīts \"Europol\" mājaslapā, Rusiņš meklēts par to, ka nobloķējis ceļu bijušās sievas mašīnai, izsitis logu un nāvējoši viņu nodūris bērna un viņas mātes priekšā. Maksimālais sods – 20 gadi aiz restēm. \"Delfi\" piedāvā īsu hronoloģiju ar to, kas noticis kopš Rusiņš nodūra sievieti Jēkabpilī.", "link": "https://www.delfi.lv/161/criminal/56022018/disciplinarlietas-izmeklesanas-kompensacijas-pusgads-kops-rusina-meklesanas"},
{"title": "Vismaz 300 skolas saņēmušas draudu e-pastus; policija aicina nesatraukties (plkst. 15:05)", "category": "Kriminālziņas", "body": "Vairākās Latvijas skolās šodien saņemti identiski e-pasti par iespējamiem drošības riskiem. Policija vērš uzmanību, ka satraukumam nav pamata. Policijas rīcībā esošā informācija saistībā ar šo gadījumu liecinot, ka e-pasti apzināti izsūtīti no viena adresāta un, izvērtējot visus apstākļus, šie ir vērtējami kā zema riska līmeņa draudi un iedzīvotājiem nav pamata satraukumam, uzsver likumsargi. Kā ierasts Valsts policija veic ierastās drošības pārbaudes mācību iestādēs un ir saziņā ar skolu personālu par nepieciešamo rīcību, norāda VP pārstāve Simona Grāvīte. Valsts drošības dienestā (VDD) portālam \"Delfi\" norādīja, ka dienests vērtē šo gadījumu atbilstoši savai kompetencei un sniedz Valsts policijai nepieciešamo atbalstu tā izmeklēšanā. VP šos gadījumus vērtēs kriminālprocesa ietvaros. Kā portālam \"Delfi\" norādīja policijā, kriminālprocess sākts pēc Krimināllikuma 231.1 panta par apzināti nepatiesa paziņojuma par sprāgstošas, indīgas, radioaktīvas vai bakterioloģiskas vielas vai materiālu vai spridzināmās ietaises ievietošanu vai novietošanu. Līdz šim policija noskaidroja, ka izplatīti vismaz trīs veidu paziņojumi no vairākām adresēm – redzams, ka sūtītājs ir ģenerējis dažādas e-pasta adreses, bet visi gadījumi ir sasaistīti. \"Šāda veida e-pasti Valsts policijas redzes lokā nonākuši arī iepriekš, kad dažādām iestādēm, pat simtiem adrešu, ticis sūtīts identisks teksts, līdzīgi kā šoreiz. Valsts policijā šādos gadījumos ir izstrādāti precīzi rīcības algoritmi, kuros skaidri definēta rīcība un riska līmeņa novērtējums,\" pauž VP. VP priekšnieks Armands Ruks aģentūrai LETA norādīja, ka draudus saņēmušas aptuveni 300 izglītības iestādes, bet e-pastu IP adreses ģenerētas no dažādiem kontinentiem. Ruks arī pieļāva, ka šī kanāla mērķis bijis destabilizēt Latvijas sabiedrību. Valsts ugunsdzēsības un glābšanas dienests ( VUGD ) portālam \"Delfi\" norādīja, ka šajos gadījumos izsaukumus nesaņem, to risina Valsts policija. VP atgādina, ka par apzināti nepatiesa paziņojuma par sprāgstošas, indīgas, radioaktīvas vai bakterioloģiskas vielas vai materiālu vai spridzināmās ietaises ievietošanu vai novietošanu paredzēta kriminālatbildība. Sociālajos medijos izskan, ka vairākās Latvijas skolās notiek evakuācija – skolēni bez virsdrēbēm aicināti pamest mācību iestādes. Publiski pieejamā \"Telegram\" kanālā esošā informācija liecina, ka konkrētie draudi saistīti ar nacionālo naidu. Proti, kāds vīrietis publicējis krievu valodā informāciju, aicinot \"latviešu bērnus baidīties\". Viņš arī apkopo videoklipus no dažādām skolām, kuros redzama evakuācija. \"Telegram\" kanālam ir aptuveni 450 sekotāji, bet informācija tiek publicēta lielā ātruma, tostarp tiek publicēti dažāda rakstura draudi. \"Delfi\" zināms, ka evakuācija skārusi ne tikai vispārējās izglītības iestādes, bet arī vismaz vienu pirmskolas izglītības iestādi. Bijušais iekšlietu ministrs Kristaps Eklons portālam \"Delfi\" norāda, ka par konkrēto situāciju nav informēts, taču par skolu evakuācijām viltus trauksmes gadījumos saka, ka tās kalpo par treniņu mācību iestādēm gadījumos, kad tādas evakuācijas patiešām būtu nepieciešamas. \"Sākumā par draudu e-pastu nav zināms, cik nopietns drauds tas ir. [...]Vienmēr par kādas darbības uzsākšanu vai neuzsākšanu kādam ir jāuzņemas atbildība. Iespējamība, ka tas e-pasts pirmajā brīdī ir patiess drauds, nevar pārliecināties. Kurš tad gribētu uzņemties atbildību neevakuēt skolēnus?,\" retoriski vaicāja Eklons. \"Redzam, kas šobrīd notiek pasaulē. Visiem ir pamats būt veselīgā tonusā pret jebkuriem veselības apdraudējumiem, līdz ar to skolas lieku reizi trenējas bērnus evakuēt. Joprojām redzams, ka dažāda līmeņa mācību iestādēs šis jautājums ir vājā vieta – bērni netiek pareizi evakuēti, netiek ātri evakuēti,\" pauž bijušais iekšlietu ministrs.", "link": "https://www.delfi.lv/161/criminal/56013058/vismaz-300-skolas-sanemusas-draudu-e-pastus-policija-aicina-nesatraukties-plkst-15-05"},
{"title": "Kravas auto Staļģenē nāvējoši notriec seniori", "category": "Kriminālziņas", "body": "Kopumā aizvadītajā diennaktī valstī reģistrēti 134 ceļu satiksmes negadījumi, tajos cietuši deviņi cilvēki. Kopumā ceļu satiksmes jomā pieņemti 468 administratīvo pārkāpumu lēmumi, tajā skaitā 198 par ātruma pārsniegšanu un viens par agresīvu braukšanu. Savukārt par transportlīdzekļa vadīšanu alkohola reibumā uzsākti divi administratīvo pārkāpumu procesi un divi kriminālprocesi.", "link": "https://www.delfi.lv/161/criminal/55995700/kravas-auto-stalgene-navejosi-notriec-seniori"},
{"title": "Lemberga lieta: Tiesa lēmumā ņem vērā viņa personību; prokuratūra pārsūdzēs", "category": "Kriminālziņas", "body": "Rīgas apgabaltiesas tiesnese Sandra Amola pēc sprieduma nolasīšanas medijiem skaidroja, ka viens no iemesliem, kāpēc tiesa otrajā instancē Lembergam piespriedusi nedaudz maigāku sodu bijis saistīts ar informāciju par viņa personību, kas nav bijusi zināma pirmās instances tiesai. Atbildot uz žurnālistu jautājumiem, tiesnese netieši atzina, ka daļēji tas bijis saistīts ar Lemberga veselības stāvokli. Viņa gan uzsvēra, ka ar tiesas motivāciju varēs iepazīties, lasot pilno tiesas spriedumu.  Savukārt lietas prokurors Aivis Zalužinskis žurnālistiem skaidroja, ka prokuratūra plāno spriedumu pārsūdzēt. Viņš gan pozitīvi vērtēja, ka arī apelācijas instance piekritusi prokuratūras apsūdzībai sevišķi smagajos pantos. Zalužinskis negatīvi vērtēja, ka tiesa nav prokuratūrai piekritusi apsūdzībās par lēmumu pieņemšanu interešu konflikta stāvoklī, kā arī īpašumtiesību nedeklarēšanu.", "link": "https://www.delfi.lv/161/criminal/55979582/lemberga-lieta-tiesa-lemuma-nem-vera-vina-personibu-prokuratura-parsudzes"},
{"title": "Pirmdien avārijās cietuši seši velosipēdisti", "category": "Kriminālziņas", "body": "No cietušajiem trīs bija gājēji, seši – velosipēdisti, bet viens – elektroskrejriteņa vadītājs. Kopumā ceļu satiksmes jomā pieņemti 403 administratīvo pārkāpumu lēmumi, tajā skaitā 134 par ātruma pārsniegšanu un četri par agresīvu braukšanu. Savukārt par transportlīdzekļa vadīšanu alkohola reibumā uzsākts viens administratīvo pārkāpumu process un trīs kriminālprocesi, tāpat ir uzsākts viens kriminālprocess par transportlīdzekļa vadīšanu iespējamā narkotisko vielu iespaidā Vienam šoferim spēkrats tiks atņemts, bet trim tiks piedzīta tā vērtība.", "link": "https://www.delfi.lv/161/criminal/55954224/pirmdien-avarijas-cietusi-sesi-velosipedisti"},
{"title": "Maluzvejniekam konfiscē teju 100 kilogramus zivju; tās tiks zoodārza dzīvniekiem", "category": "Kriminālziņas", "body": "Aizturētais maluzvejnieks Babītes ezera šogad pieķerts trešo reizi. Neskatoties uz atkārtotu pārkāpumu, likumdošana kriminālatbildību neparedz, ja nodarītā zaudējumu summa nesasniedz noteiktu apmēru. Uzsākts administratīvā pārkāpuma process un izņemti pārkāpuma izdarīšanas rīki – tīkli un laiva. Vainīgajam nāksies atlīdzināt nodarītos zaudējumus zivju resursiem, kas pēc pirmreizējiem aprēķiniem ir aptuveni 1400 eiro, kā arī apmaksāt naudas sodu. Par zveju bez atļaujas fiziskai personai piemēro administratīvo sodu no 280 līdz 700 eiro. Vairākkārtēja nelegāla zveja, kuras rezultātā iegūts liels apjoms zivju, ir pamats maksimālā vai tam pietuvināta naudas soda piemērošanai. Iegūtais loms no maluzvejnieka konfiscēts.  Zivis  konfiscēšanas brīdī bijušas bez dzīvības pazīmēm, tādēļ nogādātas Rīgas Zooloģiskajam dārzam, kur kalpos par barību Zooloģiskā dārzā mītošajiem dzīvniekiem. Pēc VVD zvejas kontroles inspektoru reģistrētajiem datiem 2023. gadā Latvijas iekšējos ūdeņos ir atrasti un izcelti 1436 nelikumīgi zvejas rīki, no kuriem izplatītākie nelegālie zivju ieguves rīks ir ūdas (562 rīki), 319 vēžu murdi, 261 tīkli un 101 zivju murds. Lielākā daļa jeb 1279 rīki ir bezsaimnieka, tie ir rīki, kuru īpašnieks uz to atrašanas brīdi nav zināms. Kā norāda dienestā, VVD inspektori regulāri apseko maluzvejnieku iecienītas ūdenstilpes, tajā skaitā pastiprināti kontrolē arī zivju tirdzniecības vietas, tādā veidā radot šķēršļus nelegālo zivju apritei. Nozīmīga iesaiste vides pārkāpumu novēršanā ir iedzīvotājiem, kas ziņo par aizdomīgām darbībām ūdenstilpju tuvumā, pauž VDD, arī turpmāk aicinot ziņot, zvanot uz tālruni + 371 26338800 vai izmantojot mobilo aplikāciju Vides SOS.", "link": "https://www.delfi.lv/161/criminal/55938030/maluzvejniekam-konfisce-teju-100-kilogramus-zivju-tas-tiks-zoodarza-dzivniekiem"},
{"title": "VDD vērtēs iesniegumu par iespējamu Siliņas nomelnošanu", "category": "Kriminālziņas", "body": "Valsts drošības dienests  (VDD) vērtēs partijas \"Jaunā vienotība\" (JV) deputātu iesniegumu par \"iespējamu prettiesisku iejaukšanos iekšpolitiskajos procesos\", nomelnojot premjera amata kandidāti Eviku Siliņu (JV). Siliņa aizvadītajā nedēļā Latvijas Televīzijā izteicās, ka viņa bijusi gatava tam, ka, kandidējot uz premjera amatu, pret viņu tiks vērsta kritika un konstruktīvai kritikai viņa esot atvērta, taču politiķe neesot bijusi gatava \"tik melnai un neskaidras izcelsmes finanšu kampaņai\". \"Manuprāt, tur bija skaidri redzams, ka tā ir finansēta kampaņa. Mans jautājums ir, kas finansēja šādu kampaņu,\" pauda politiķe. Pēc tam JV deputāti ir vērsušies drošības iestādēs \"saistībā ar šo potenciālo demokrātiskas valsts drošības apdraudējumu\". VDD apstiprināja, ka ir saņēmis JV deputātu iesniegumu par iespējamu prettiesisku iejaukšanos Latvijas iekšpolitiskajos procesos un vērtēs šo gadījumu atbilstoši savai kompetencei. Pēc Siliņas pieteikšanas premjera amatam atsevišķos plašsaziņas līdzekļos un sociālajos tīklos parādījās kritika par viņas līdzšinējās karjeras norisēm, piemēram, Siliņa tika kritizēta saistībā ar valsts austrumu robežas infrastruktūras neuzbūvēšanu laikā, kad viņa strādāja  Iekšlietu ministrijas  parlamentārās sekretāres amatā. Paralēli tika izplatīti arī it kā jautājumu formā noformulēti, ar faktiem nepamatoti pieļāvumi par varbūtēji bijušām privātajām attiecībām ar kādu kriminālo autoritāti un kontaktiem ar pieaugušo filmu industriju.", "link": "https://www.delfi.lv/161/criminal/55910828/vdd-vertes-iesniegumu-par-iespejamu-silinas-nomelnosanu"},
{"title": "Turpinās iztiesāt spiegošanā apsūdzētā Ādamsona krimināllietu", "category": "Kriminālziņas", "body": "Rīgas pilsētas tiesa Pārdaugavā šodien plkst.10 turpinās iztiesāt krimināllietu, kurā par spiegošanu apsūdzēts bijušais Saeimas deputāts  Jānis Ādamsons , liecina ieraksts tiesu kalendārā. Ādamsonu aizdomās par spiegošanu  Valsts drošības dienests  (VDD) aizturēja 2021.gada vasarā. Tobrīd viņš bija Saeimas deputāts un pārstāvēja partiju \"Saskaņa\", taču pēc aizturēšanas pameta partiju un nestartēja 14. Saeimas vēlēšanās. Iepriekš lietā tika nomainīts referējošais tiesnesis, jo tiesnesis Zigmunds Dundurs tika pārcelts darbā Rīgas apgabaltiesā. Tagad lietu skata tiesnesis Erlens Ernstsons. Prokuratūrā iepriekš informēja, ka Ādamsons tiek apsūdzēts pēc trīs Krimināllikuma pantiem - par spiegošanu, krāpšanu nelielā apmērā un šaujamieroču munīcijas iegādāšanos un glabāšanu bez attiecīgas atļaujas. Deputātam tiek inkriminēta krāpšana nelielā apmērā, kas saistīta ar degvielas izdevumu atlīdzināšanu, un kopējā summa ir aptuveni 100 eiro. Tāpat atrasti vairāki desmiti patronu. Attiecībā uz iespējamo spiegošanu aģentūras LETA rīcībā esošā informācija liecina, ka likumsargiem par Ādamsonu ir aizdomas par vairāk nekā 40 epizodēm. Uz Ādamsonu krīt aizdomas par informācijas nodošanu  Krievijai  četru gadu laikā līdz aizturēšanas brīdim. Neoficiāli zināms, ka Ādamsons nodevis gan publiski pieejamus dokumentus - dažādus likumu grozījumus, informāciju par armijas iepirkumiem un budžetu, gan sniedzis ziņas pēc valsts austrumu robežas apmeklēšanas, informējis par Baltijas asamblejas nostāju pret \"Nord Stream 2\". Tāpat saskaņā ar neoficiālu informāciju, ziņu nodošanai viņš izmantojis savu parlamenta datoru. Lietā apsūdzēts arī Krievijas pilsonis Genādijs Silonovs, kurš ir izbijis VDK darbinieks. Latvijas Televīzijas raidījums \"De facto\" vēstīja, ka pirmajās tiesas sēdēs Ādamsons tika iztaujāts par naudas pārskaitījumiem viņa meitai, kurus prokurors uzskata par Krievijas maksājumiem politiķim. Prokurora ieskatā, Ādamsons par spiegošanu saņēmis atlīdzību un nauda pārskaitīta Ādamsona meitai Krievijā. Ādamsons to sauca par absurdu, apgalvojot, ka viņš pats esot nodevis Silonovam naudu - parasti 100-200 eiro ik pāris mēnešos, lai viņš to Krievijā ieskaitītu Ādamsona meitas kontā. \"Lielas summas pārāk nebija, jo, manā ieskatā, Ādamsons ne tik daudz materiālās atlīdzības dēļ bija ieinteresēts sadarboties ar Krievijas specdienestiem, kā savas pārliecības dēļ. To arī pierāda lietā fiksētie pierādījumi - sarunas un izteicieni,\" teica prokurors. Tāpat Ādamsonam uzdeva jautājumus par vizītēm Maskavā, kuru laikā viņš ticies ar personām, kuru identitāti nav iespējams pārbaudīt, jo politiķis atteicās tiesai nosaukt viņu pilnos vārdus. Apsūdzība uzskata, ka Ādamsons piegādājis informāciju konkrēti Krievijas Federālajam drošības dienestam. Arī apsūdzētais Genādijs Silonovs neatzīst saistību ar Krievijas Federālo drošības dienestu. Ādamsons tiesā kategoriski noliedza informācijas nodošanu Federālajam drošības dienestam, lai arī atzina, ka pazīst Silonovu, piemēram, esot bijušas reizes, kad Ādamsons lūdzis Silonovam nodot radiem un paziņām Krievijā kādu informāciju, grāmatas vai cigārus. Silonovs, pēc Ādamsona intereses, ievācis ziņas par Krievijas pilsoņiem, kas saistīti ar organizēto noziedzību. Savukārt no ierakstītajām sarunām izriet, ka Ādamsons vismaz divreiz - 2017. un 2018. gadā - Silonovam prasījis, kad viņu aicinās ciemos, domājams, uz Krieviju. Silonovs atbildējis, ka nevar saskaņot ar vadību, jo \"visi skatieni\" pievērsti  Ukrainai , Baltijas valstīm pievērošoties pēc atlikuma principa. Nākamajā reizē Silonovs jau bija saplānojis Ādamsona braucienu, bet kadru maiņas dēļ viss apstājies. Uz prokurora jautājumiem Ādamsons apgalvojis, ka vārds \"priekšnieks\" esot lietots tikai kā \"vispārējs apzīmējums\". No lietas dokumentiem izriet, ka Ādamsonam dažādas ziņas, kas tika nodotas Silonovam, piegādājis bijušais VDK izmeklētājs Andris Strautmanis un bijušais Valsts drošības dienesta darbinieks Artūrs Šmaukstelis. Viņu abu saistību ar spiegošanu nepierādīja. Taču Strautmani apsūdz citā krimināllietā, bet Šmaukstelis vienojās par nosacītu cietumsodu par valsts noslēpuma un citu neizpaužamu ziņu izpaušanu. Ādamsonu aizdomās par spiegošanu VDD aizturēja 2021. gada vasarā. Pēc aizturēšanas tiesa politiķim piemēroja apcietinājumu, bet 2021. gada decembrī deva iespēju samaksāt 30 000 eiro drošības naudu, lai viņš varētu izkļūt brīvībā. Drošības nauda tika samaksāta, un Ādamsons 2022. gada janvārī no apcietinājuma tika atbrīvots. Tagad prokurors politiķim ir noteicis papildu drošības līdzekļus. Saeimas vairākums 2021. gada decembrī pēc  Ģenerālprokuratūras  lūguma atļāva sākt kriminālvajāšanu pret Ādamsonu. Ādamsons pēc apcietināšanas nolēma izstāties no partijas \"Saskaņa\", bet nenolika Saeimas deputāta mandātu. Ādamsons parlamentā darbojās Aizsardzības, iekšlietu un korupcijas novēršanas komisijā, Pieprasījumu komisijā un Baltijas lietu apakškomisijā. Lai gan Ādamsonam nebija pielaides valsts noslēpumam, viņam bija tiesības piedalīties Saeimas Aizsardzības, iekšlietu un korupcijas novēršanas komisijas sēdēs, kurās amatpersonas prezentē ierobežotas pieejamības informāciju. Tāpat viņš darbojās vairākās deputātu grupās. Viņš kā parlamentārietis darbojās deputātu grupā sadarbības veicināšanai ar Izraēlas parlamentu, Ķīnas parlamentu un  Baltkrievijas  parlamentu. No 2019.gada janvāra Ādamsons bija deputātu grupas vadītājs sadarbības veicināšanai ar Krievijas parlamentu. Padomju laikā Ādamsons ieņēma dažādus posteņus PSRS Jūras kara flotē. Pēc Latvijas neatkarības atjaunošanas Ādamsons bija gan Latvijas Jūras spēku komandiera vietnieks, gan arī Robežsargu brigādes komandieris, bet vēlāk pievērsās politikai. Ādamsons aizvien saņem Krievijas maksāto militāro pensiju.", "link": "https://www.delfi.lv/161/criminal/55890896/turpinas-iztiesat-spiegosana-apsudzeta-adamsona-kriminallietu"},
{"title": "KNAB par iespējamie pārkāpumiem Rīgas Satiksmes departamentā sācis resorisko pārbaudi", "category": "Kriminālziņas", "body": "Korupcijas  novēršanas un apkarošanas birojs ( KNAB ) sācis resorisko pārbaudi par iespējamiem pārkāpumiem  Rīgas domes   Satiksmes  departamentā, apstiprināja birojā. Kamēr notiek pārbaude, KNAB plašāku informāciju saistībā ar to nevarot sniegt. Kā ziņots, sākotnēji uz disciplinārlietas izmeklēšanas laiku no amata bija atstādināts Rīgas domes Satiksmes departamenta direktora pienākumu izpildītājs Jānis Vaivods un satiksmes infrastruktūras pārvaldes priekšnieks Andrejs Urtāns. Viņiem tika pārmesta vairāku miljonu eiro nesaimnieciska izlietošana, iepriekš preses konferencē informēja pašvaldības izpilddirektors Jānis Lange. Līdz šim gan izskanējušas vairākas summas, sākot no nedaudz pāri miljonam eiro līdz  septiņiem miljoniem eiro . Pārbaudot kādu anonīmu ziņojumu, esot secināts, ka Satiksmes departamentā nav izveidota atbilstoša uzskaites sistēma, kas ļautu pārliecināties par paveikto darbu apjomu un ieklātā asfalta daudzumu. Neesot sniegta nekāda pamatojoša informācija šādu darbu apmaksai, kaut gan līgums paredzot veikt izpilduzmērījumu un videofiksāciju. Konstatēts, ka departamenta rīcībā nav šādas dokumentācijas, līdz ar to neesot iespēju pārliecināties par to, vai darbi nav mākslīgi sadārdzināti. Pārkāpumi ilguši no 2021. gada līdz šai vasarai. Vēlāk gan pret Rīgas domes Satiksmes departamenta amatpersonām sāktā disciplinārlieta beigusies bez rezultāta un Vaivods un Urtāns  amatā atjaunoti . Disciplinārlietas izmeklēšanas komisija informējusi, ka divos iespējamos pārkāpumos nevar pieņemt lēmumu par disciplinārsoda piemērošanu, jo nepieciešama papildus lietas apstākļu izvērtēšana, kas nav šīs komisijas kompetencē. Minētais jautājums par iespējamiem pārkāpumiem Satiksmes departamentā, izgaismoja nesaskaņas starp koalīcijas partneriem \"Jauno vienotību\" un \"Par/ Progresīvie \", pusēm atšķiroties viedokļiem, kam būtu jāizmeklē iespējamie pārkāpumi. Šī skandāla dēļ no amata atkāpās Rīgas mērs  Mārtiņš Staķis  (PP).", "link": "https://www.delfi.lv/161/criminal/55863828/knab-par-iespejamie-parkapumiem-rigas-satiksmes-departamenta-sacis-resorisko-parbaudi"},
{"title": "Indijas pilsoņiem ļauj nelikumīgi uzturēties Latvijā – sods 6000 eiro", "category": "Kriminālziņas", "body": "Šī gada 9. augustā Dienvidlatgales prokuratūras prokurore ar prokurora priekšrakstu par sodu pabeidza kriminālprocesu pret kādu vīrieti, kurš apsūdzēts par to, ka viņš mantkārīgā nolūkā apzināti nodrošināja vairākām personām iespēju nelikumīgi uzturēties Latvijā. Saskaņā ar apsūdzību vīrietis šī gada 5. jūlijā savā mobilajā telefonā failu apmaiņas programmatūrā \" WhatsApp \" no kādas personas saņēma piedāvājumu par samaksu veikt nelegālo migrantu grupas pārvietošanu pa Latvijas teritoriju līdz  Viļņas  lidostai. Piekrītot minētajam piedāvājumam, apsūdzētais pēc personas norādījumiem un saņemtajām ģeogrāfiskajām koordinātēm no Rīgas ar automašīnu \"Volkswagen Passat\" atbrauca uz norādīto vietu  Krāslavas  novadā, kur atļāva minētajā automašīnā iekāpt četriem  Indijas  pilsoņiem, no kuriem viens bija ar derīgu ceļošanas dokumentu, bet bez derīgas vīzas vai uzturēšanās atļaujas, bet trīs – bez derīgiem ceļošanas dokumentiem, vīzām vai uzturēšanās atļaujām. Apsūdzētais pārvietoja minētos nelegālos migrantus automašīnā līdz brīdim, kad tās pašas dienas vakarā automašīnu apturēja  Valsts robežsardzes  amatpersonas. Tādējādi apsūdzētais mantkārīgā nolūkā ar savām darbībām apzināti nodrošināja minētajām četrām personām iespēju nelikumīgi uzturēties Latvijā. Apsūdzētais vīrietis pilnībā piekrita tai inkriminētā noziedzīgā nodarījuma apjomam un juridiskajai kvalifikācijai, kā arī atzina savu vainu pilnīgi un nožēloja izdarīto, kas atzīts par atbildību mīkstinošu apstākli. Atbildību pastiprinošie apstākļi šajā lietā netika konstatēti, atzīst prokuratūra. Prokurore, ņemot vērā izdarītā noziedzīgā nodarījuma raksturu, apsūdzētā attieksmi pret izdarīto, viņa personību, konkrēti, ka agrāk nav sodīts, ir darbspējīgā vecumā, strādā, kā arī izvērtējot, ka izdarīts smags noziegums pret pārvaldības kārtību, bet ar to nav radīts mantisks kaitējums, bija guvusi pārliecību, ka viņam nevajadzētu piemērot ar brīvības atņemšanu saistītu sodu, taču viņu nevar atstāt nesodītu, tāpēc nolēma pabeigt kriminālprocesu, sastādot priekšrakstu par sodu, kam piekrita amatā augstāks prokurors. Turklāt apsūdzētais piekrita kriminālprocesa pabeigšanai, piemērojot viņam sodu. Nosakot soda mēru apsūdzētajam, tika ņemts vērā atbildību mīkstinošais apstāklis un atbildību pastiprinošo apstākļu neesamība, kā arī aizturēšanā pavadītais laiks. Līdz ar to apsūdzētajam noteikts naudas sods minimālā apmērā – 6200 eiro – un papildsods – tiesību atņemšana ieņemt noteiktu amatu, atņemot viņam tiesības ieņemt valsts amatpersonas amatu uz diviem gadiem. Apsūdzētā mobilo tālruni nolemts konfiscēt kā noziedzīga nodarījuma izdarīšanas priekšmetu, savukārt automašīna, ar kuru apsūdzētais veica noziedzīgās darbības un kas arī atzīta par noziedzīga nodarījuma izdarīšanas priekšmetu, pieder citai personai, tādēļ saskaņā ar Krimināllikumu no apsūdzētā piedzīta automašīnas vērtība – 17 200 eiro.", "link": "https://www.delfi.lv/161/criminal/55835152/indijas-pilsoniem-lauj-nelikumigi-uztureties-latvija-sods-6000-eiro"},
{"title": "KNAB veicis aizturēšanas lietā par vairākkārtēju nepatiesu medicīnas diagnožu noteikšanu", "category": "Kriminālziņas", "body": "Korupcijas  novēršanas un apkarošanas birojs ( KNAB ) aizturējis vairākas personas kriminālprocesā par vairākkārtēju patiesībai neatbilstošu medicīnas diagnožu noteikšanu apmaiņā pret labumiem. KNAB rīcībā ir informācija, ka kāda medicīnas darbiniece, iespējams, vairākkārtēji pacientiem noteikusi patiesībai neatbilstošas diagnozes apmaiņā pret prettiesisku labumu. Lai ar kriminālprocesuālām metodēm pārbaudītu iestādes rīcībā esošo informāciju, KNAB 13.jūnijā sāka kriminālprocesu par prettiesisku labumu pieņemšanu, ja to izdarījis valsts vai pašvaldības iestādes darbinieks, kurš nav valsts amatpersona. 2. augustā KNAB veica kriminālprocesuālās darbības vairākos objektos un aizturēja piecas personas. Kriminālprocesā kopumā sešām personām ir tiesības uz aizstāvību. Par KNAB konstatēto ir informēta arī Veselības inspekcija. Iestādē aģentūrai LETA apstiprināja, ka piektdienas pēcpusdienā tā saņēmusi no KNAB dokumentāciju izvērtēšanai. Pēc KNAB ierosinājuma Rīgas pilsētas tiesa noteica vienai personai bargāko drošības līdzekli - apcietinājumu. Plašāku informāciju birojā nesniedza.", "link": "https://www.delfi.lv/161/criminal/55815330/knab-veicis-aizturesanas-lieta-par-vairakkarteju-nepatiesu-medicinas-diagnozu-noteiksanu"},
{"title": "Svētdien Latvijā reģistrētas 80 avārijas; cietuši 23 cilvēki", "category": "Kriminālziņas", "body": "Visvairāk negadījumu – 46 – reģistrēti Rīgas reģionā, kur arī bijis lielākais cietušo skaits – 15 cilvēki. 13 negadījumi bijuši Kurzemē, kur cietuši trīs cilvēki, astoņi – Zemgalē, un arī tur cietuši trīs cilvēki, septiņas avārijas reģistrētas Vidzemē un sešas – Latgalē, kur cietuši divi cilvēki. Kopumā ceļu satiksmes jomā pieņemti 409 administratīvo pārkāpumu lēmumi, tajā skaitā 214 par ātruma pārsniegšanu un divi par agresīvu braukšanu. Savukārt par transportlīdzekļa vadīšanu alkohola reibumā uzsākti trīs administratīvo pārkāpumu procesi un četri kriminālprocesi, tāpat ir uzsākts viens kriminālprocess par transportlīdzekļa vadīšanu iespējamā narkotisko vielu iespaidā.", "link": "https://www.delfi.lv/161/criminal/55798226/svetdien-latvija-registretas-80-avarijas-cietusi-23-cilveki"},
{"title": "'Iģi na****' – konflikts Jūrmalā eskalē līdz diviem administratīvajiem procesiem (plkst.16:10)", "category": "Kriminālziņas", "body": "Valsts policijā (VP) sākti divi administratīvie procesi par kāda atpūtnieka uzvedību  Jūrmalā , kad tas iesaistījās rupjā verbālā konfliktā ar vietējās pašvaldības policistiem, kā arī glābējiem, izmantojot necenzētu leksiku, izriet no iekšlietu ministra Māra Kučinska (AS) rakstītā tviterī. Viņš norādījis, ka visu iesaistīto personības tiks noskaidrotas, un konsekvences būs atbilstošas Latvijas likumiem. Jāpiebilst, ka video dzirdama necenzēta leksika. Toties Jūrmalas pašvaldības policijā skaidroja, ka Dzintaru pludmalē todien atradās vairākas personas, iespējams, alkohola reibumā, kuras pārkāpa sabiedrisko kārtību, spēlēja futbolu, ar bumbu trāpot citiem pludmales apmeklētājiem un klaji ignorēja citu atpūtnieku lūgumus to pārtraukt. Ierodoties notikuma vietā, Jūrmalas pašvaldības policijas darbinieki sastapa personas, kuras atbilda iepriekš sniegtajam aprakstam. Jūrmalas pašvaldības policijas inspektore personām izteica aizrādījumu un lūdza ievērot sabiedrisko kārtību. Personas uz lūgumu nereaģēja, lamājās necenzētiem vārdiem un mērķtiecīgi centās izraisīt konfliktu ar pašvaldības policijas darbiniekiem. Personas atkārtoti tika aicinātas pārtraukt pretlikumīgās darbības. Arī šos aicinājumus tās ignorēja un konfliktā pret policijas darbiniekiem iesaistījās vēl vairāki kompānijas dalībnieki, kuri izturējās klaji agresīvi. Personas provocēja policijas darbiniekus un nepildīja darbinieku likumīgās prasības. Ņemot vērā, ka konfliktējošajā pusē bija iesaistītas vairākas agresīvi noskaņotas personas un konflikts notika blīvi apmeklētā pludmales nogabalā, tika piesaistīti citi policijas papildspēki, tajā skaitā Valsts policijas darbinieki. Konflikta eskalācija tika lokalizēta, vienlaikus rūpējoties arī par citu pludmales apmeklētāju, tostarp bērnu, drošību. Pret vienu no personām, kura nepakļāvās vairākkārtējām policijas darbinieku likumīgajām prasībām, tika pielietoti piespiedu līdzekļi, persona tika aizturēta un uzsākti divi administratīvā pārkāpuma procesi. Pārējo konfliktā iesaistīto personu atbildība tiek vērtēta un visa nepieciešamā informācija ir nodota kompetentajām institūcijām. Savukārt VP portālam \"Delfi\" skaidroja, ka notikumi risinājušies 16. jūlijā ap pulksten 16.10, kad VP saņemts izsaukums no Jūrmalas pašvaldības policijas, ka nepieciešama palīdzība sabiedriskās kārtības un drošības nodrošināšanā Jūrmalā, Majoru pludmalē pretī Teātra ielai. VP amatpersonām ierodoties, notikuma vietā jau bija trīs Jūrmalas pašvaldības policijas norīkojumi un, skaidrojot, kas ir noticis, amatpersonas uzzināja, ka kāda persona pludmalē veikusi huligāniska rakstura darbības, kā arī uzvedusies agresīvi un nav pakļāvusies pašvaldības policijas likumīgajām prasībām. Ierodoties notikuma vietā, tika sākts darbs ar pašvaldības policijas norādīto personu un pieņemts paskaidrojums par notikušo. Pēc VP ierašanās brīža apkārtnē netika konstatēti citi likumpārkāpumi, kas būtu par pamatu personu aizturēšanai un arī pašvaldības policijas norādītā persona sadarbojās. Skaidrojot notikušā apstākļus, pūlis pamazām izklīda un saistībā ar VP rīcībā esošajām ziņām par notikušā apstākļiem, 1964. gadā dzimušam vīrietim tika sākti divi administratīvā pārkāpuma procesi. Pirmais process vīrietim ticis par sabiedriskās kārtības traucēšanu, pārkāpjot vispārpieņemtās uzvedības normas un traucējot personas mieru, iestādes, komersanta vai citas institūcijas darbu vai apdraudot savu vai citu personu drošību. Par šādu pārkāpumu personai var tikt piemērots brīdinājumus vai naudas sods līdz 100 naudas soda vienībām jeb 500 eiro. Savukārt otrs process sākts par amatpersonas likumīgo prasību nepildīšanu vai amatpersonas darbības traucēšanu. Par šādu pārkāpumu piemēro brīdinājumu vai naudas sodu līdz 140 naudas soda vienībām jeb 700 eiro. Strādājot notikuma vietā netika konstatēti jebkādi citi likumpārkāpumi, vienlaikus, VP rīcībā saņemti videoieraksti par notikušo pirms Valsts policijas ierašanās brīža un vēl tiks vērtēts vai notikušajā ir saskatāmas arī citas noziedzīga rakstura darbības, kas būtu vērtējamas kriminālprocesuālā kārtā.", "link": "https://www.delfi.lv/161/criminal/55764148/igi-na-konflikts-jurmala-eskale-lidz-diviem-administrativajiem-procesiem-plkst16-10"},
{"title": "Policija meklē bezvēsts prombūtnē esošo Juriju Surikovu", "category": "Kriminālziņas", "body": "Vīrieša šī brīža atrašanās vieta nav zināma. Viņa deklarētā dzīvesvieta ir Rīgā, Ropažu ielā. Vīrieša pazīmes: augums 190 cm, kalsnas miesas būves, brūni mati, neliela bārdiņa un ūsas, kreisās rokas rādītājpirkstam nav pirksta daļas. Ir tetovējumi – uz kreisās rokas nāriņa, uz kājas apakšdaļas ķīniešu hieroglifs, uz vēdera zirneklis. Bija ģērbies zilās biksēs, tumši zilā vējjakā, kreklā ar garām piedurknēm, kājās zilas čības, līdzi melna mugursoma. Valsts policija  aicina aplūkot vīrieša attēlu un atsaukties ikvienu, kura rīcībā ir informācija par viņa iespējamo atrašanās vietu, zvanot pa tālruņa numuru 67085980 vai 110.", "link": "https://www.delfi.lv/161/criminal/55737038/policija-mekle-bezvests-prombutne-esoso-juriju-surikovu"},
{"title": "Pakļūstot zem auto, Līvānos bojā gājis kvadricikla vadītājs", "category": "Kriminālziņas", "body": "29. jūnijā pulksten 3.18 Līvānu novadā, Sutru pagastā, pēc policijas rīcībā esošās sākotnējās informācijas, kvadricikila vadītājs netika galā ar tā vadību un apgāzās, kā rezultātā viņš pakļuva zem transportlīdzekļa un gāja bojā. VP skaidro negadījuma apstākļus. Kopumā ceļu satiksmes jomā pieņemti 382 administratīvo pārkāpumu lēmumi, tajā skaitā 182 par ātruma pārsniegšanu un divi par agresīvu braukšanu. Savukārt par transportlīdzekļa vadīšanu alkohola reibumā uzsākti divi administratīvo pārkāpumu procesi un pieci kriminālprocesi.", "link": "https://www.delfi.lv/161/criminal/55705484/paklustot-zem-auto-livanos-boja-gajis-kvadricikla-vaditajs"},
{"title": "Policijas šefs par Justīnes slepkavību: cilvēku nežēlībai nav robežu", "category": "Kriminālziņas", "body": "\"Cilvēku nežēlībai nav laikam robežu, sajūtas ir tādas,\" par septiņgadīgās Justīnes Reinikovas slepkavības lietu, aizdomās par ko trešdien apcietināti meitenes tēvs un pamāte,  Latvijas Televīzijai  ( LTV ) teica Valsts policijas priekšnieks  Armands Ruks . \"Mērķtiecīgi slēpts bērna līķītis, attiecīgi, arī aprakts, noklāts ar dēļiem. Vieta nomaļa, pamesta,\" kam arī nav saistības ar ģimeni, LTV raidījumam \"Panorāma\" izteicās Ruks. Pēc LTV vēstītā, policija vēl nav gatava atklāt slepkavības motīvu, taču pieļauj, ka slepkavībā \"bijis klāt alkohols\", ko gan pagaidām vēl apstiprināt nevarot – esot jāsagaida ekspertīžu rezultāti. LTV ziņo, ka viena no neoficiālām versijām ir, ka vecāku starpā bijis strīds par bērna pabalstu. Māte gribējusi ņemt meiteni uz ārzemēm, kur pabalsts lielāks, bet tam nav piekritis meitenes tēvs. Jau ziņots, ka  Rēzeknes  tiesa trešdien, 21. jūnijā,  piemēroja apcietinājumu  divām aizdomās turamām personām par septiņgadīgās Justīnes Reinikovas slepkavību. Policija apstiprina, ka tie ir meitenes tēvs un pamāte. Izmeklēšanas interesēs  Valsts policija  šobrīd no plašākiem komentāriem atturas. Jau ziņots, ka septiņgadīgā Justīne Reinikova pēc intensīviem meklēšanas darbiem atrasta mirusi. Meitenes ķermenis ar acīmredzamiem miesas bojājumiem atrasts aprakts pamestā mājas pagrabā, meža vidū vairākus desmitus kilometru no meitenes dzīvesvietas. Policija naktī uz 20. jūniju aizturēja divas personas aizdomās par slepkavību. Policijā sākts kriminālprocess pēc Krimināllikuma 117. panta par slepkavību pastiprinošos apstākļos. Par šādu noziegumu soda ar mūža ieslodzījumu vai ar brīvības atņemšanu uz laiku no desmit līdz divdesmit gadiem un ar probācijas uzraudzību uz laiku līdz trim gadiem, konfiscējot mantu vai bez mantas konfiskācijas.", "link": "https://www.delfi.lv/161/criminal/55684984/policijas-sefs-par-justines-slepkavibu-cilveku-nezelibai-nav-robezu"},
{"title": "Par uzbrukumu Ukrainas karoga nēsātājam lūdz piespriest divu gadu nosacītu cietumsodu", "category": "Kriminālziņas", "body": "Prokurore Herta Miķelsone bijušās policistes dzīvesbiedram Valērijam Lazarevam par uzbrukumu  Ukrainas  karoga nēsātājam lūdz piespriest nosacītu cietumsodu uz dieviem gadiem, kā arī probācijas uzraudzību, aģentūrai LETA pavēstīja Lazareva aizstāvji. Lazarevs savu vainu pilnībā atzīst. Nākamā tiesas sēde paredzēta ceturtdien, 15.jūnijā, pulksten 15, kuras laikā Lazarevs teiks pēdējo vārdu. Iepriekš prokuratūrai nebija izdevies vienoties par jaunu sodu ar apsūdzēto par uzbrukumu Ukrainas karoga nēsātājam, tāpēc lieta tika nosūtīta tiesai. Sākotnēji prokuratūra pērna gada vasarā Lazarevam par uzbrukumu jaunietim piemēroja 200 stundu sabiedrisko darbu. Šādu vienošanos bija iespējams panākt, jo apsūdzētais savu vainu atzina un samaksāja cietušā prasīto morālā kaitējuma kompensāciju. Tomēr jaunieša advokāts pārsūdzēja prokurora lēmumu,  Ģenerālprokuratūra  atcēla prokurora pieņemto lēmumu par minēto sodu un kriminālprocess tika atjaunots. Prokuratūrā informēja, ka 2022. gada maija izskaņā apsūdzētais, nacionālu motīvu un huligānisku tieksmju vadīts, bezkaunīgi un klaji aizskaroši uzbruka jaunietim, kuram ap pleciem bija aplikts Ukrainas karogs, nodarot viņam \"maznozīmīgus miesas bojājumus\". Apsūdzētais, atrodoties sabiedriskā vietā, tas ir, uz ielas, vismaz piecu personu klātbūtnē, ignorējot vispārpieņemtās uzvedības normas, apzināti pauda cinisku jaunieša interešu, tas ir, atbalsta izrādīšanu Ukrainai, nonievāšanu. Pēc šo darbību veikšanas apsūdzētais no notikuma vietas aizbrauca. Cietušais iepriekš pieteica mantiskā un morālā kaitējuma kompensāciju 6034 eiro apmērā, ko apsūdzētais ir atlīdzinājis pilnā apmērā. Jau ziņots, ka 2022. gada 20. maijā no Brīvības pieminekļa līdz Uzvaras parkam Pārdaugavā notika gājiens \"Par atbrīvošanos no padomju mantojuma\". Pēc gājiena netālu no pasākuma vietas, Eduarda Smiļģa ielā, kāds automašīnas \" BMW \" vadītājs izkāpa no sava transportlīdzekļa un nodarīja miesas bojājumus 2003.gadā dzimušam jaunietim, kuram ap pleciem bija aplikts Ukrainas karogs. Pēc notikušā \"BMW\" aizbrauca no notikuma vietas, bet tika noskaidrots, ka uzbrucējs ir 1984.gadā dzimis vīrietis, kurš jau iepriekš ir nonācis policijas redzeslokā. Automašīnu policija pēc tam atrada kādas privātmājas pagalmā, turklāt tai bija nomainītas valsts reģistrācijas numurzīmes, lai vainīgais slēptu savu atrašanās vietu. Pats uzbrucējs bija paslēpies savā dzīvesvietā bēniņos aiz skursteņa. Blakus uzbrucējam uzbrukuma brīdī automašīnā atradās policijas darbiniece. Viņai citā lietā uzrādīta apsūdzība uzrādīta par bezdarbību. Minētā policiste ir atvaļināta no dienesta. Policistes lietu Rīgas pilsētas tiesa Vidzemes priekšpilsētā turpinās skatīt 12. septembrī pulksten 11", "link": "https://www.delfi.lv/161/criminal/55663610/par-uzbrukumu-ukrainas-karoga-nesatajam-ludz-piespriest-divu-gadu-nosacitu-cietumsodu"},
{"title": "Slepkavība Jēkabpilī: Advokāti rosinās Tieslietu padomi vērtēt Stukāna rīcību", "category": "Kriminālziņas", "body": "Latvijas Zvērinātu advokātu padome (ZAP) vērsīsies Tieslietu padomē un aicinās veikt pārbaudi par ģenerālprokurora Jura Stukāna izteiktajiem pārmetumiem  Jēkabpils  novadā nogalinātās sievietes juristei, pastāstīja padomes priekšsēdētājs Jānis Rozenbergs. Stukāns intervijā žurnālā \"Ieva\"  kritizēja cietušās pusi , pārmetot, ka Jēkabpils novadā nogalinātās sievietes advokāte neesot gana aktīvi meklējusi sievietes aizsardzības iespējas. Rozenbergs atzīmēja, ka advokātu vidū intervija raisījusi diskusijas un nonākts pie secinājuma, ka ZAP jāapspriež iesnieguma projekts Augstākās tiesas priekšsēdētāja Aigara Strupiša vadītajai Tieslietu padomei, kurā tiktu rosināta ģenerālprokurora izteikumu pārbaude atbilstoši Prokuratūras likuma normai par pieļautu apkaunojošu rīcību. Potenciālā pārbaude negatīva atzinuma un Saeimas atbalsta gadījumā var beigties ar Stukāna atlaišanu, norādīja Rozenbergs. \"Manuprāt, ģenerālprokurors ar šādiem izteikumiem ir apkaunojis gan sevi, gan sevis vadīto iestādi un tagad advokātiem būtu parādā vismaz atvainošanos,\" uzsvēra Rozenbergs. Prokuratūras likumā teikts, ka ģenerālprokuroru var atlaist no amata, ja konstatēts, ka viņš pieļāvis apkaunojošu rīcību, kas nav savienojama ar viņa amatu. Saeima ģenerālprokuroru no amata var atlaist, ja Augstākās tiesas priekšsēdētāja īpaši pilnvarots Augstākās tiesas tiesnesis, veicot pārbaudi, konstatējis kādu no Prokuratūras likumā minētajiem atlaišanas pamatiem un par to atzinumu devis Augstākās tiesas plēnums. Šādu pārbaudi var ierosināt Augstākās tiesas priekšsēdētājs pēc savas iniciatīvas, pēc vienas trešdaļas Saeimas deputātu vai Tieslietu padomes pieprasījuma. Ja Augstākās tiesas priekšsēdētājs, ierosinot pārbaudi, nonāk pie secinājuma, ka ģenerālprokurora atrašanās amatā var traucēt jautājuma objektīvu izskatīšanu, viņš var atstādināt ģenerālprokuroru no amata līdz galīgā lēmuma pieņemšanai, teikts likumā. Stukāna intervija piesaistījusi arī Valsts prezidenta amatā ievēlētā ārlietu ministra Edgara Rinkēviča uzmanību. \"Traģēdija Jēkabpilī ir daudzu valsts institūciju nolaidība un atbildība, nav pieņemams jebkāds mēģinājums novelt vainu uz cietušo vai viņas advokāti par valsts neizdarīto, tas attiecas arī uz prokuratūru,\" sociālajā tīklā \"Twitter\" norādījis politiķis. Stukans žurnālam \"Ieva\" izteicies, ka nav lasījis tobrīd vēl dzīvās sievietes vēstuli, kurā viņa lūgusi ģenerālprokurora palīdzību, jo visu viņam atsūtīto vēstuļu izlasīšanai nepietiekot laika. Tā vietā vēstule nonākusi izvērtēšanai atbildīgajā prokuratūras struktūrā. \"Sievietes advokāte rīkojās ļoti nekorekti, sacīdama, ka ģenerālprokurors nereaģēja,\" tika izteicies Stukāns. Viņš intervijā kritizēja advokātes darbību, kura vēstules rakstīšanas vietā esot varējusi nokļūt klātienes audiencē pie ģenerālprokurora. \"Ja advokāte redzēja, ka attiecīgajā struktūrvienībā ir vienaldzība, vajadzēja pieteikties un pie manis atbraukt! Es viņu pieņemtu, runātu un zibenīgi reaģētu – būtu iedziļinājies, izlasījis sievietes vēstuli, tiktu iesaistīti trīs līmeņu prokurori, mēs būtu atraduši atbildes jautājumiem,\" klāstījis Stukāns. Ģenerālprokurors atzinis, ka sievietēm, kurām šķiet, ka viņu problēma netiek risināta, neesot īpašas jēgas rakstīt tieši viņam, \"jo diemžēl nevarēšot visas vēstules izlasīt, turklāt šie iesniegumi tāpat nokļūs konkrētajā struktūrvienībā\". Stukāns norādījis, ka nav izpētījis visus lietas materiālus, bet viņa pašreizējā izpratnē Jēkabpils gadījumā sieviete izdarījusi visu. Pats galvenais ir tas, ka viņa aizgājusi pie advokātes, taču advokāta pienākums gan bija sniegt kvalitatīvu juridisku palīdzību. Jau rakstīts, ka 16. aprīlī Jēkabpils novadā sava bērna un mātes acu priekšā tika nogalināta 1983. gadā dzimsi sieviete. Slepkavību pastrādāja viņas  bijušais vīrs Rusiņš , kurš mēnešiem ilgi sievietei draudēja un viņu vajāja, par to regulāri tika ziņots policijai, bet sieviete pasargāta netika. Konkrētajā situācijā personai bija 19 kriminālprocesi, no kuriem 18 – par nolēmuma par aizsardzību pret vardarbību nepildīšanu. \"Delfi\" vēstīja, ka letālais uzbrukums aprīlī  nebija pirmā reize , kad Rusiņš uzbruka sievietei ar nazi. Viņas radi stāstījuši, ka uzbrukums noticis arī 2022. gada 18. februārī pie iepirkšanās centra \"Sēlija\". Rusiņš tur sievietei uzbrucis ar nazi, no kā palikušas skrambas no naža griezieniem uz sejas un rokām. Par to Rusiņam piemēroja 500 eiro sodu. Līdzīgas problēmas radušās arī citai Rusiņa bijušajai dzīvesbiedrei, kuru arī viņš pēc izšķiršanās sācis terorizēt. Arī šī sieviete uzsvērusi, ka no tiesībsargiem gaidīto palīdzību īsti nav saņēmusi – viņa rakstījusi iesniegumus policijai, vēstules Valsts prezidentam un tiesībsargam, taču \"tas neko nedeva\". Sieviete pašlaik cenšas neatklāt savu dzīvesvietu, jo baidās, ka \"viens nepareizs solis, un viss būs pagalam\", proti, ka viņa var būt nākamais upuris. Valsts policijas  priekšnieks  Armands Ruks  ir  uzdevis sākt dienesta pārbaudi , lai \"pārliecinātos, ka policisti ir rīkojušies atbilstoši normatīvajam regulējumam, pietiekoši aktīvi un profesionāli\". Pārbaudi veic arī prokuratūra. Rusiņu pēc slepkavības policijai  nav līdz šim izdevies aizturēt , bet vienlaikus nav izslēgts, ka viņš izdarījis pašnāvību.", "link": "https://www.delfi.lv/161/criminal/55642996/slepkaviba-jekabpili-advokati-rosinas-tieslietu-padomi-vertet-stukana-ricibu"},
{"title": "Trešdien Latvijā reģistrētas 133 avārijās; gājuši bojā divi cilvēki", "category": "Kriminālziņas", "body": "Visvairāk negadījumu – 86 –, reģistrēti Rīgas reģionā. Šajā reģionā cietuši 10 cilvēki, no viņiem divi velosipēdisti un trīs elektrisko skrejriteņu vadītāji. Latgalē reģistrēta 21 avārija. Šajos negadījumos cietuši trīs cilvēki, no kuriem viens bijis velosipēdists, bet divi cilvēki, no viņiem viens velosipēda vadītājs, gājuši bojā. 10 avārijas reģistrētas Zemgalē, kur cietis viens cilvēks, deviņas – Kurzemē, kur arī bijis viens cietušais, bet septiņas avārijas fiksētas Vidzemes reģionā. Kopumā ceļu satiksmes jomā pieņemti 383 administratīvo pārkāpumu lēmumi, tajā skaitā 172 par ātruma pārsniegšanu un trīs par agresīvu braukšanu. Savukārt par transportlīdzekļa vadīšanu alkohola reibumā uzsākts viens administratīvo pārkāpumu process un seši kriminālprocesi.", "link": "https://www.delfi.lv/161/criminal/55619018/tresdien-latvija-registretas-133-avarijas-gajusi-boja-divi-cilveki"},
{"title": "Apsūdzētajiem 'Daimler' kukuļošanas krimināllietā būs jāsamaksā valstij 1,5 miljoni eiro", "category": "Kriminālziņas", "body": "Saskaņā ar vienošanos, kas tika panākta starp prokuratūru un apsūdzētajiem, apsūdzētie savu vainu atzīst, piekrīt samaksāt 1,5 miljonus eiro valsts budžetā un piekrīt nosacītai brīvības atņemšanai. Iepriekš tiesas sēdē gūts apstiprinājums, ka naudas pārskaitīšanas process valsts kontā ir sācies. Jau ziņots, ka uz apsūdzēto sola šajā lietā sēdās bijušā Rīgas mēra Gundara Bojāra tā laika padomnieks un kādreizējais SIA \" Rīgas satiksme \" (RS) padomes priekšsēdētāja vietnieks Leonards Tenis, cits Bojāra tā laika padomnieks, uzņēmējs  Armands Zeihmanis  un viņa sieva Vita Zeihmane, Zviedrijā reģistrēta uzņēmuma direktors Raimonds Krastiņš, kā arī Agris Koroševskis un uzņēmējs Sergejs Zambers. Lietā apsūdzības celtas par kukuļošanas noziegumiem un noziedzīgi iegūtu finanšu līdzekļu legalizēšanas lielā apmērā atbalstīšanu. Prokuratūra lietu tiesai nodeva 2013.gada vasaras sākumā, apstiprinot, ka saskaņā ar apsūdzību nodošanai amatpersonām kukuļos saņemti vairāk nekā pieci miljoni eiro. Viens no apsūdzētajiem varētu būt piesavinājis gandrīz miljonu eiro, kas kā kukulis bijis paredzēts nodošanai tālāk citai valsts amatpersonai. \"Daimler\" kukuļošanas lieta ir viens no apjomīgākajiem  Korupcijas  novēršanas un apkarošanas biroja ( KNAB ) sāktajiem kriminālprocesiem tā pastāvēšanas vēsturē. Saistībā ar KNAB atklātajiem noziegumiem tika sākti kriminālprocesi arī vairākās ārvalstīs. Toreiz Latvijas gadījumā kriminālprocess tika sākts uz aizdomu pamata par to, ka autoražotāja \"Daimler\" meitasuzņēmuma \"Evo Bus\" amatpersonas laikā no 2002.gada jūlija līdz 2006.gada decembrim par 117 \" Mercedes  Benz\" autobusu iegādes nodrošināšanu, izmantojot personu un firmu starpniecību, nepamatoti paaugstinājušas iepirkuma cenu un nelikumīgi ieguvušas līdzekļus kukuļu došanai valsts amatpersonām.", "link": "https://www.delfi.lv/161/criminal/55564100/apsudzetajiem-daimler-kukulosanas-kriminallieta-bus-jasamaksa-valstij-1-5-miljoni-eiro"},
{"title": "Robežsargi aiztur Ukrainas pilsoni ar viltotiem dokumentiem", "category": "Kriminālziņas", "body": "Šā gada 16. maijā robežsargi par viltotu dokumentu izmantošanu aizturēja Ukrainas pilsoni, ziņo  Valsts robežsardze . Terehovas  robežkontroles punktā robežsargi veica pārbaudi kādai no Latvijas izceļojošai vieglajai automašīnai, kuras vadītājs – 1997. gadā dzimis Ukrainas pilsonis – dokumentu pārbaudes laikā robežsargiem uzrādīja viltotu Ukrainas transportlīdzekļa vadītāja apliecību. Par viltotu dokumentu izmantošanu sākts Kriminālprocess pēc Krimināllikuma 275. panta pirmās daļas. Pēc visu nepieciešamo kriminālprocesuālo darbību veikšanas kriminālprocess nosūtīts Austrumlatgales prokuratūrai kriminālvajāšanas uzsākšanai.", "link": "https://www.delfi.lv/161/criminal/55538766/robezsargi-aiztur-ukrainas-pilsoni-ar-viltotiem-dokumentiem"},
{"title": "Puse no piektdien avārijās cietušajiem bijuši velosipēdisti vai elektroskrejriteņu vadītāji", "category": "Kriminālziņas", "body": "Visvairāk avāriju ar cietušajiem bijis Rīgas reģionā – 18. Seši no tiem bijuši velosipēdisti, trīs – elektrisko skrejriteņu vadītāji, bet vēl divi – gājēji. Vēl divi velosipēdisti avārijās cietuši Vidzemes reģionā. Kopumā tieši puse no avārijās cietušajiem bijuši velosipēdisti vai elektrisko skrejriteņu vadītāji. Kopumā ceļu satiksmes jomā pieņemti 438 administratīvo pārkāpumu lēmumi, tajā skaitā 201 par ātruma pārsniegšanu un viens par agresīvu braukšanu. Savukārt par transportlīdzekļa vadīšanu alkohola reibumā uzsākti trīs administratīvo pārkāpumu procesi un septiņi kriminālprocesi. Kriminālprocesi uzsākti četriem autovadītājiem Rīgā, diviem – Kurzemē un vienam – Zemgalē.", "link": "https://www.delfi.lv/161/criminal/55517746/puse-no-piektdien-avarijas-cietusajiem-bijusi-velosipedisti-vai-elektroskrejritenu-vaditaji"},
{"title": "Likumsargi aicina ziņot par prettiesiskām 9. maija aktivitātēm", "category": "Kriminālziņas", "body": "Valsts drošības dienests  (VDD) un  Valsts policija  (VP) otrdien, 9. maijā, drošības situāciju Latvijā uzraudzīs pastiprinātā režīmā, informēja abi dienesti. 9. maijā  Krievijas  valdošā režīma propagandas politikas ietekmē arī Latvijā daudzus gadus daļa sabiedrības plaši atzīmēja uzvaru Otrajā pasaules karā, kas ir viens no Putina režīma ideoloģijas stūrakmeņiem. Līdz ar Krievijas sākto karu pret Ukrainu jau pērn Latvijā tika aizliegtas svinības pie padomju armijai veltītā pieminekļa Pārdaugavā, tomēr cilvēki tur ieradās gana lielā skaitā. Gada otrajā pusē piemineklis tika nojaukts. Šogad Saeima pieņēma likumu, 9. maijā aizliedzot rīkot tādus publiskus izklaides un svētku pasākumus, sapulces, gājienus un piketus, kas ir vērsti uz Latvijas kā demokrātiskas un nacionālas valsts vērtību noniecināšanu un apdraudēšanu, tostarp sabiedrības šķelšanu, kara, militārās agresijas, totalitārisma vai vardarbības slavināšanu, kā arī nepatiesu vēsturisko notikumu atspoguļošanu. Saistībā ar 9. maiju VP sadarbībā ar partneriestādēm strādās pēc iepriekš sagatavota plāna, piesaistot plašus policijas resursus dažādās vietās Latvijā. Dienesti ir gatavi reaģēt uz dažādām situācijām un vienlaikus rūpīgi seko līdzi aktualitātēm un notikumiem, tostarp interneta vidē, informēja VP. VDD vērtējumā, tāpat kā iepriekšējos gados, pastāv risks, ka 9. maijā atsevišķas prokremliski noskaņotas personas var īstenot demonstratīvas, izaicinošas vai prettiesiskas aktivitātes agresorvalsts Krievijas interešu atbalstam. VDD aicina iedzīvotājus, saskaroties ar šāda veida aktivitātēm, atturēties no reaģēšanas uz tām un informēt atbildīgos dienestus. Iedzīvotāji, kuru rīcībā ir informācija par 9. maijā plānotām provokatīvām vai prettiesiskām darbībām, tiek aicināti sniegt šo informāciju VDD, zvanot uz diennakts tālruni 67208964 vai rakstot uz e-pasta adresi dd@vdd.gov.lv. Savukārt, kļūstot par liecinieku šādām aktivitātēm 9. maijā, iedzīvotāji ir aicināti nekavējoties par tām informēt VP, zvanot uz tālruni 110. Iedzīvotājiem jārēķinās, ka ziedu nolikšana vietās, kur iepriekš atradās nu jau demontētie padomju pieminekļi, tiks uzskatīta kā šo objektu un militārās agresijas slavināšana. Tāpat policija vērš uzmanību, ka no 9. maija sākuma līdz 10. maija pulksten 7 aizliegta pirotehnisko līdzekļu lietošana. Tāpat VDD atgādina, ka par genocīda, noziegumu pret cilvēci, noziegumu pret mieru un kara noziegumu publisku attaisnošanu un slavināšanu, kā arī par darbībām, kas vērstas uz nacionālā vai etniskā naida vai nesaticības izraisīšanu draud kriminālatbildība. Jau ziņots, ka desmitgadēm 9. maijā pēc Krievijas iniciatīvas tikušas organizētas svinības Sarkanās armijas uzvarai pār nacistisko Vāciju Otrajā pasaules karā. Arī Latvijā joprojām daļa sabiedrības piekopj tradīciju atzīmēt tā dēvētos Uzvaras svētkus, tomēr jau izsenis šis datums Austrumeiropā tiek identificēts ar Baltijas valstu okupāciju un aneksiju PSRS sastāvā. Neraugoties uz aicinājumiem 9. maijā pieminēt Krievijas agresijas upurus Ukrainā un nepulcēties pie padomju režīma memoriāliem, Rīgā, pie padomju pieminekļa Pārdaugavā, arī pērn devās cilvēki, lai arī ievērojami mazākā skaitā nekā citus gadus. Nākamās dienas rītā ziedi no pieminekļa tika aizvākti, kā rezultātā pie pieminekļa atkal tika pulcēti cilvēki. Vakarpusē pāris simti sanākušo jau uzvedās agresīvi un bravūrīgi, tostarp slavinot Krieviju un attaisnojot tās agresiju Ukrainā. Pēc notikumiem pie pieminekļa iekšlietu ministre  Marija Golubeva  (AP) nolēma demisionēt. Piemineklis pērn tika nojaukts, un šobrīd tā vietā ir smilšu lauks un kaudze un milzīga lāma, ko iecienījušas kaijas, ķīri un citi putni. Teritorija aizvien ir iežogota.", "link": "https://www.delfi.lv/161/criminal/55499284/likumsargi-aicina-zinot-par-prettiesiskam-9-maija-aktivitatem"},
{"title": "Pirmdien Latvijā reģistrētas 66 avārijas; cietuši 12 cilvēki", "category": "Kriminālziņas", "body": "Visvairāk negadījumu – 36 – reģistrēti Rīgas reģionā, 11 – Zemgalē, 10 – Latgalē, astoņi – Kurzemē un viena avārija fiksēta Vidzemē. Avārijas Rīgas reģionā cietuši pieci cilvēki, no viņiem viens velosipēdists un trīs elektrisko skrejriteņu vadītāji, bet Kurzemē cietuši divi cilvēki, no kuriem viens bijis velosipēdists. Viens cilvēks cietis negadījumā Latgalē, bet četri – Vidzemē. Kopumā ceļu satiksmes jomā pieņemti 488 administratīvo pārkāpumu lēmumi, tajā skaitā 267 par ātruma pārsniegšanu un divi par agresīvu braukšanu. Savukārt par transportlīdzekļa vadīšanu alkohola reibumā uzsākti divi administratīvo pārkāpumu procesi un 10 kriminālprocesi, tāpat ir uzsākts viens kriminālprocess par transportlīdzekļa vadīšanu iespējamā narkotisko vielu iespaidā.", "link": "https://www.delfi.lv/161/criminal/55482462/pirmdien-latvija-registretas-66-avarijas-cietusi-12-cilveki"},
{"title": "Par muitnieka kukuļošanu ar 10 eiro vīrietis tiek pie 6200 eiro soda", "category": "Kriminālziņas", "body": "Šī gada 25. aprīlī Dienvidlatgales prokuratūrā paātrinātā procesa kārtībā, sastādot prokurora priekšrakstu par sodu, pabeigts kriminālprocess pret kādu  Baltkrievijas  pilsoni, kurš apsūdzēts kukuļdošanā Valsts ieņēmumu dienesta muitniekam, portālu \"Delfi\" informēja prokuratūrā. Saskaņā ar apsūdzību šī gada 24. aprīlī apsūdzētais vadīja kravas automobili, un iebrauca Latvijas Republikas muitas kontroles punktā \"Silene\", kur Valsts ieņēmumu dienesta ( VID ) Muitas pārvaldes  Latgales  Muitas kontroles punkta amatpersona uzsāka veikt automašīnas kontroli. Muitas kontroles laikā tika noskaidrots, ka nepieciešams transportlīdzekli novirzīt uz angāru kravas padziļinātās muitas kontroles veikšanai. Apsūdzētais VID amatpersonai deva 10 eiro, lai tā, izmantojot savu dienesta stāvokli, neveiktu transportlīdzekļa kravas padziļināto muitas kontroli. Apsūdzētais pilnībā piekrita viņam inkriminētā noziedzīgā nodarījuma apjomam un juridiskajai kvalifikācijai, kā arī atzina savu vainu noziedzīgā nodarījuma izdarīšanā un to nožēloja. Prokurors, ņemot vērā apsūdzētā attieksmi pret izdarīto, kā arī izvērtējot, ka izdarīts smags noziegums pret pārvaldības kārtību, bet ar to nav radīts mantisks kaitējums, ir guvis pārliecību, ka apsūdzētajam vīrietim nevajadzētu piemērot ar brīvības atņemšanu saistītu sodu, taču viņu nevar atstāt nesodītu. Ar prokurora priekšrakstu par sodu apsūdzētajam piemērots naudas sods desmit Latvijā noteikto minimālo mēnešalgu apmērā, tas ir, 6200 eiro.", "link": "https://www.delfi.lv/161/criminal/55483160/par-muitnieka-kukulosanu-ar-10-eiro-virietis-tiek-pie-6200-eiro-soda"},
{"title": "Video: Par smaga nozieguma izdarīšanu policija Rīgā meklē vīrieti", "category": "Kriminālziņas", "body": "Valsts policijas  (VP) Rīgas Pārdaugavas pārvaldes amatpersonas aizdomās par sevišķi smaga noziedzīga nodarījuma izdarīšanu meklē videomateriālā redzamo vīrieti, portāls \"Delfi\" uzzināja VP. Likumsargi aicina aplūkot videomateriālu un atsaukties ikvienu, kuram ir informācija par tajā redzamo vīrieti un viņa iespējamo atrašanās vietu, zvanot pa tālruņa numuru 67500754, 67500708, 26653670, 25778530 vai 110. VP atgādina, ka neviena persona netiek uzskatīta par vainīgu, kamēr tās vaina noziedzīga nodarījuma izdarīšanā netiek pierādīta likumā noteiktajā kārtībā.", "link": "https://www.delfi.lv/161/criminal/55483466/video-par-smaga-nozieguma-izdarisanu-policija-riga-mekle-virieti"},
{"title": "Pret vienu no Rusiņa lietas uzraugošajiem prokuroriem bijušas bažas par iespējamu vardarbību", "category": "Kriminālziņas", "body": "Tiesa pirms vairākiem gadiem lēmusi, ka vienam no Rusiņa kriminālprocesu uzraugošajiem prokuroriem kā atbildētājam nosakāma pagaidu aizsardzība pret vardarbību. Civilprocesa likumā teikts, ka, ja pret personu ir vērsta jebkāda fiziska, seksuāla, psiholoģiska vai ekonomiska vardarbība, kas notiek starp bijušajiem vai esošajiem laulātajiem vai citām savstarpēji saistītām personām, tiesa pēc personas motivēta pieteikuma vai pieteikuma, kas iesniegts ar policijas starpniecību, var pieņemt lēmumu par pagaidu aizsardzību pret vardarbību. Likums paredz vairākus pagaidu aizsardzības pret vardarbību līdzekļus, piemēram, pienākumu atbildētājam atstāt mājokli, kurā pastāvīgi dzīvo prasītājs, aizliegumu atbildētājam jebkurā veidā sazināties ar prasītāju vai aizliegumu atbildētājam uzturēties noteiktās vietās. Aģentūrai LETA zināms, ka 2017. gadā tiesa prokuroram kā atbildētājam noteikusi pagaidu aizsardzību pret vardarbību. To apstiprināja arī prokuratūras preses sekretāre Aiga Eiduka. Tā brīža prokuratūras vadībai bija zināms fakts par tiesas nolēmumu saistībā ar pagaidu aizsardzību pret vardarbību. Toreiz veikta prokuratūras pārbaude par apstākļiem, kas saistīti ar tiesas lēmumu. Pēc pārbaudes 2017. gada novembrī pieņemts lēmums par atteikšanos sākt kriminālprocesu, jo izdarītajā nodarījumā netika konstatēts noziedzīgs nodarījuma sastāvs, norādīja Eiduka. Rusiņa lietās bija vairāki uzraugošie prokurori. Eiduka apliecināja, ka patlaban tiek veikta apjomīga un skrupuloza prokuratūras pārbaude saistībā ar uzraugošo prokuroru rīcību. Savukārt konkrētā prokurora gadījumā iepriekš veiktās pārbaudes materiāli tiks vērtēti kopsakarībā ar šīs pārbaudes materiāliem. Nogalinātās advokāte Anna Nore pagājušajā nedēļā Latvijas Televīzijas raidījumā \"Kas notiek Latvijā?\" paudusi uzskatu, ka Rusiņa darbībās policija un arī prokuratūra neredzēja notiekošā kopainu, lai gan iesniegumi no cietušās nāca bieži un intensīvi. Nore stāstīja, ka abas ar nogalināto nolēmušas vērsties arī pie ģenerālprokurora Jura Stukāna, cerot, ka viņš kā prokuratūras augstākā amatpersona ieraudzīs notiekošā kopainu un to, cik bīstamā situācijā ir nonākusi sieviete. Stukāna vietā cietusī saņēmusi atbildi no aģentūras LETA minētā prokurora, kurš norādījis, ka kriminālpārkāpumu lietās, atšķirībā no kriminālnoziegumu lietām, tiesiskās aizsardzības līdzekļus nevar piemērot. Nore kā cietušās advokāte runājusi ar prokuroru, sakot, ka sieviete ir traģiskā situācijā un izjūt dzīvnieciskas bailes no vajātāja. \"Teicu, prokuror, tā ir ļoti nopietna lieta, nu, lūdzu, kaut ko dariet! Atbilde bija, ka šādi mīlnieki, viņi jau tikai draud, viņi neko nedara.\" Amatpersonu deklarācijas liecina, ka aģentūras LETA minētais prokurors ir pieredzējis likumsargs. Pirmā redzamā deklarācija par 2000.gadu liecina, ka viņš tobrīd bijis izziņas inspektors Valsts policijā, vēlākajos gados - kriminālpolicijas inspektors, bet 2008.gadā sācis strādāt prokuratūrā. LETA jau rakstīja, ka 16.aprīlī  Jēkabpils  novadā sava bērna un mātes acu priekšā tika nogalināta 1983.gadā dzimsi sieviete. Slepkavību pastrādāja viņas bijušais vīrs Rusiņš, kurš mēnešiem ilgi sievietei draudēja un viņu vajāja, par to regulāri tika ziņots policijai, bet sieviete pasargāta netika. Konkrētajā situācijā personai bija 19 kriminālprocesi, no kuriem 18 - nolēmuma par aizsardzību pret vardarbību nepildīšanu. Portāls \"Delfi\" vēsta, ka letālais uzbrukums aprīlī nebija pirmā reize, kad Rusiņš uzbruka sievietei ar nazi. Viņas radi stāstījuši, ka uzbrukums noticis arī 2022. gada 18. februārī pie iepirkšanās centra \"Sēlija\". Rusiņš tur sievietei uzbrucis ar nazi, no kā palikušas skrambas no naža griezieniem uz sejas un rokām. Par to Rusiņam piemēroja 500 eiro sodu. Līdzīgas problēmas radušās arī citai Rusiņa bijušajai dzīvesbiedrei, kuru arī viņš pēc izšķiršanās sācis terorizēt. Arī šī sieviete uzsvērusi, ka no tiesībsargiem gaidīto palīdzību īsti nav saņēmusi - viņa rakstījusi iesniegumus policijai, vēstules Valsts prezidentam un tiesībsargam, taču \"tas neko nedeva\". Sieviete pašlaik cenšas neatklāt savu dzīvesvietu, jo baidās, ka \"viens nepareizs solis, un viss būs pagalam\", proti, ka viņa var būt nākamais upuris. Valsts policijas  priekšnieks  Armands Ruks  ir uzdevis sākt dienesta pārbaudi, lai \"pārliecinātos, ka policisti ir rīkojušies atbilstoši normatīvajam regulējumam, pietiekoši aktīvi un profesionāli\". Ruks uz šo gadījumu aicināja skatīties plašāk, proti, būtu nepieciešams veikt grozījumus likumos, kas paredzētu bargāku atbildību par gadījumiem, kad persona nepilda jau tiesas noteiktos pienākumus. Saistībā ar Rusiņa meklēšanas pasākumiem pirms bijušās dzīvesbiedres slepkavības amatu nāksies zaudēt Valsts policijas Austrumzemgales iecirkņa (bijušā Jēkabpils iecirkņa) priekšniekam Rolandam Bērziņam. Rusiņu pēc slepkavības policijai nav līdz šim izdevies aizturēt, bet vienlaikus nav izslēgts, ka viņš izdarījis pašnāvību.", "link": "https://www.delfi.lv/161/criminal/55485404/pret-vienu-no-rusina-lietas-uzraugosajiem-prokuroriem-bijusas-bazas-par-iespejamu-vardarbibu"},
{"title": "Aizdomās par Igaunijas, Latvijas un Ukrainas pilsoņu piespiedu nodarbināšanu Somijā aiztur grupējumu", "category": "Kriminālziņas", "body": "Igaunijas  Centrālā kriminālpolicija sadarbībā ar  Somijas  kolēģiem aprīļa beigās aizturējusi vairāku personu grupu, kas nodarbojusies ar Igaunijas, Latvijas un  Ukrainas  pilsoņu kontrabandu. Kopumā deviņas personas tiek turētas aizdomās par saistību ar noziedzīgo grupējumu un darbu Somijas celtniecības sektorā meklējušu cilvēku piespiedu nodarbināšanu. Kā ziņo Somijas laikraksts \"Helsingin Sanomat\", grupējums tiek turēts aizdomās arī par cilvēku maldināšanu un viņu novešanu parādu važās. Sākotnējās aizdomas ir saistītas ar noziegumiem pret īpašumu un ekonomikas noziegumiem, piemēram, krāpšanu. Visi aizdomās turētie iepriekš ir sodīti par vardarbīgiem vai ar narkotikām saistītiem noziegumiem, informēja Igaunijas  Polijas  un robežsardzes departaments un prokuratūra, Par organizācijas vadību aizdomās tiek turēts 51 gadu vecais Valērijs, kura uzvārds netiek publiskots un kurš noziedzīgajās aprindās pazīstams kā \"Džokers\". Ļaunprātīgi izmantojot būvstrādniekus, aizturētās personas varētu būt guvušas nelikumīgus ieņēmumus 2,3 miljonu eiro apmērā. Igaunijas, Latvijas un Ukrainas pilsoņi Somijā tika piespiesti strādāt būvniecībā. Prokurors Raigo Āss informēja, ka Igaunijas varasiestādes izmeklēšanā cieši sadarbojušās ar kolēģiem Somijā, kur arī grupējuma locekļi tiek turēti aizdomās par saistību ar dažādiem noziegumiem, piemēram, cilvēku kontrabandu un krāpniecību, bet viena persona tiek turēta aizdomās par nodokļu krāpniecību un kontrabandu. Noziedzīgā organizācija esot viena no retajām bandām, kurām saziņas valoda ir igauņu. Septiņiem aizdomās turētajiem Igaunijā noteikts apcietinājums uz diviem mēnešiem. Divas personas aizturētas Somijā. Izmeklēšanu veic Igaunijas Centrālās kriminālpolicijas organizētās noziedzības nodaļa Igaunijas Ģenerālprokuratūras uzraudzībā.", "link": "https://www.delfi.lv/161/criminal/55485686/aizdomas-par-igaunijas-latvijas-un-ukrainas-pilsonu-piespiedu-nodarbinasanu-somija-aiztur-grupejumu"},
{"title": "Otrdien Latvijā fiksētas 111 avārijas un pieķerti četri dzērājšoferi", "category": "Kriminālziņas", "body": "Kopumā 63 avārijas reģistrētas Rīgas reģionā, 15 – Kurzemē, pa 14 – Latgalē un Zemgalē, bet pieci ceļu satiksmes negadījumi reģistrēti Vidzemē. Lielākais cietušo skaits bijis negadījumos Rīgas reģionā, kur cietuši pieci cilvēki, no viņiem viens gājējs, divi velosipēdisti un viens elektriskā skrejriteņa vadītājs. Viens cilvēks cietis negadījumā Kurzemē. Ceļu satiksmes jomā otrdien pieņemti 459 administratīvo pārkāpumu lēmumi, tajā skaitā 237 par ātruma pārsniegšanu un astoņi par agresīvu braukšanu. Par transportlīdzekļa vadīšanu alkohola reibumā uzsākti divi administratīvo pārkāpumu procesi un divi kriminālprocesi. Policijas sniegtā informācija liecina, ka divi dzērājšoferi pieķerti Vidzemē, bet pa vienam – Kurzemē un Zemgalē.", "link": "https://www.delfi.lv/161/criminal/55486564/otrdien-latvija-fiksetas-111-avarijas-un-piekerti-cetri-dzerajsoferi"},
{"title": "Foto: PVD nosūtījis policijai materiālus par suņu ausu un astu apgriešanu", "category": "Kriminālziņas", "body": "Pārtikas un veterinārais dienests  ( PVD ) nosūtījis Valsts policijai (VP) kriminālprocesa uzsākšanai informāciju par kādu suņu audzētāju Jēkabpils pusē, jo konstatēts, ka tas veicis suņu ausu un astu kupēšanu (apgriešanu), kas Latvijā ir aizliegta operācija un traktējama kā cietsirdīga izturēšanās pret dzīvnieku, portāls \"Delfi\" uzzināja VP. Informācija par iespējamām nelikumībām PVD rīcībā nonāca aprīļa beigās, kad ar iesniegumu dienestā vērsās persona, kas no audzētāja Jēkabpilī bija iegādājusies dobermaņa kucēnu ar apgrieztām ausīm un asti. Kad persona devusies pie veterinārārsta, lai izņemtu kucēnam operācijas šuves, tas ir atteicies šo pakalpojumu veikt. Tā kucēna īpašnieks uzzinājis, ka viņa nupat iegādātajam dzīvniekam iepriekš ir veikta neatļauta operācija. Par notikušo viņš uzreiz ziņoja PVD. Lai noskaidrotu apstākļus, PVD veica vairākas pārbaudes, tostarp suņu audzētāja dzīves vietā. Pārbaužu laikā noskaidrots, ka gan pieaugušajiem suņiem, gan vismaz diviem dobermaņa kucēniem no septiņu kucēnu metiena ir veikta Latvijā neatļauta suņu un astu apgriešanas operācija. Vienā gadījumā operācija veikta kucēnam, kura īpašnieks bija vērsies PVD, bet otrā gadījumā PVD izdevās atrast vēl vienu šī metiena kucēnu citā Latvijas malā. Tomēr PVD ir aizdomas, ka operācija varētu būt veikta arī pārējiem metiena kucēniem, jo četriem no tiem apgrieztu asti audzētājs Lauksaimniecības datu centra (LDC) datu bāzē bija norādījis kā īpašu izskata pazīmi. Vēlāk gan LDC tika pieprasīts veikt šo ierakstu izmaiņas, informāciju dzēšot. PVD ir noskaidrojis, ka informāciju dzēst ir pieprasījis veterinārārsts, kas iepriekš sniedzis veterināros pakalpojumus dobermaņu kucēnu pārdevējam. Līdz ar to ir pamats aizdomām arī par konkrētā veterinārārsta iespējamu iesaisti nelikumīgajās darbībās. Atgādinām, ka Dzīvnieku aizsardzības likums aizliedz izdarīt ķirurģiskas operācijas mājas (istabas) dzīvniekam (izņemot atsevišķu šķirņu suņus), lai pārveidotu tā ārējo izskatu, izņemot gadījumus, kad operācijai ir ārstniecisks nolūks. Suņu ausu un astu kupēšana, kas veikta neārstnieciskos nolūkos, saskaņā ar likumu, tiek traktēta kā cietsirdīga izturēšanās pret dzīvnieku. PVD ir aizdomas un šobrīd tiek pārbaudīta informācija par vēl vairākiem gadījumiem, kad veikta neatļauta suņu ausu un astu apgriešana. 2022. gadā par cietsirdīgu izturēšanos pret dzīvnieku Pārtikas un veterinārais dienests sodījis 49 personas. Vidējais soda naudas apmērs šajos gadījumos bijis 850 eiro.", "link": "https://www.delfi.lv/161/criminal/55487580/foto-pvd-nosutijis-policijai-materialus-par-sunu-ausu-un-astu-apgriesanu"},
{"title": "Tieslietu ministre aicina Tieslietu padomi izvērtēt tiesvedības procesus Rusiņa lietā", "category": "Kriminālziņas", "body": "Strupišs līdz 9. maijam aicinājis Tieslietu padomes locekļus nominēt kandidātus darba grupai, kura izvērtēs tiesas lomu šajos procesos un iespējas tos uzlabot, lai izslēgtu šādas traģēdijas. Preses paziņojumā citēts Strupišs, kurš norādījis, ka, lai gan pirmsšķietami Rusiņa tiesvedībās nav saskatāmi Zemgales rajona tiesas procesuālie pārkāpumi, viņš aicinājis Tieslietu padomes locekļus līdz 9. maijam nominēt kandidātus darba grupai, kas veiks padziļinātu izpēti par informācijas apriti šajos procesos. Tāpat darba grupa nepieciešamības gadījumā sniegs priekšlikumus, kā šos procesus no tiesu skatupunkta varētu pilnveidot lietās, kas saistītas ar personu aizsardzību pret vardarbību vai tās draudiem. Vienlaikus AStrupišs atzinīgi vērtē tieslietu ministres Lībiņas-Egneres ierosinājumu Tieslietu padomei aplūkot konkrētu situāciju plašākā kontekstā, lai nākotnē pilnveidotu tiesu komunikāciju un veidotu efektīvāku sadarbību ar citām tiesību aizsardzības iestādēm. Pagājušajā nedēļā tieslietu ministre uzdevusi  Tieslietu ministrijai  pilnveidot Kriminālprocesa likumu, nosakot vardarbību ģimenē par prioritāri izskatāmu kriminālprocesu. Lai izstrādātu nepieciešamos grozījumus, Tieslietu ministrija ir izveidojusi starpinstitūciju – tostarp, ar tiesnešu, prokuroru u.c. klātbūtni – darba grupu, kas uzsākusi darbu. Darba grupas priekšlikumus nākamnedēļ iecerēts iesniegt  Saeimas  Juridiskajai komisijai. Jau rakstīts, ka, izvērtējot plašsaziņas līdzekļos izskanējušās ziņas, kas norāda uz  Valsts policijas  amatpersonu iespējamu bezdarbību,  Iekšējās drošības birojs  (IDB) pēc savas iniciatīvas ir  sācis pārbaudi  saistībā ar Rusiņu, kurš tagad tiek meklēts par bijušās  dzīvesbiedres slepkavību . 16. aprīlī  Jēkabpils  novadā sava bērna un mātes acu priekšā tika nogalināta 1983. gadā dzimsi sieviete. Slepkavību pastrādāja viņas bijušais vīrs Rusiņš, kurš mēnešiem ilgi sievietei draudēja un viņu vajāja, par to regulāri tika ziņots policijai, bet sieviete pasargāta netika. Portāls \"Delfi\" vēsta, ka letālais uzbrukums aprīlī nebija pirmā reize, kad Rusiņš uzbruka sievietei ar nazi. Viņas radi stāstījuši, ka uzbrukums noticis arī 2022. gada 18. februārī pie iepirkšanās centra \"Sēlija\". Rusiņš tur sievietei uzbrucis ar nazi, no kā palikušas skrambas no naža griezieniem uz sejas un rokām. Par to Rusiņam piemēroja 500 eiro sodu. Līdzīgas problēmas radušās arī citai Rusiņa bijušajai dzīvesbiedrei, kuru arī viņš pēc izšķiršanās sācis terorizēt. Arī šī sieviete uzsvērusi, ka no tiesībsargiem gaidīto palīdzību īsti nav saņēmusi – viņa rakstījusi iesniegumus policijai, vēstules Valsts prezidentam un tiesībsargam, taču \"tas neko nedeva\". Sieviete pašlaik cenšas neatklāt savu dzīvesvietu, jo baidās, ka \"viens nepareizs solis, un viss būs pagalam\", proti, ka viņa var būt nākamais upuris. Ruks ir  uzdevis sākt dienesta pārbaudi , lai \"pārliecinātos, ka policisti ir rīkojušies atbilstoši normatīvajam regulējumam, pietiekoši aktīvi un profesionāli\".", "link": "https://www.delfi.lv/161/criminal/55487654/tieslietu-ministre-aicina-tieslietu-padomi-izvertet-tiesvedibas-procesus-rusina-lieta"},
{"title": "Video: RPP meklē sievieti, kuras suns sakodis cilvēku", "category": "Kriminālziņas", "body": "Rīgas pašvaldības policija  (RPP) lūdz iedzīvotāju palīdzību kādas sievietes atpazīšanā, kuras suns sakodis kādu Rīgas iedzīvotāju, portāls \"Delfi\" uzzināja RPP. \"Par dzīvnieka turēšanas noteikumu pārkāpumu, ar ko citam cilvēkam nodarīts kaitējums, meklējam video redzamo sievieti,\" skaidro RPP. Ikviens, kurš sievieti atpazīst, lūgts zvanīt 67181421 vai 110.", "link": "https://www.delfi.lv/161/criminal/55489304/video-rpp-mekle-sievieti-kuras-suns-sakodis-cilveku"},
{"title": "Par slepkavību meklētais Rusiņš ievietots Eiropola meklētāko cilvēku datubāzē", "category": "Kriminālziņas", "body": "Par savas bijušās sievas noslepkavošanu meklētais  Leons Rusiņš  ir ievietots Eiropola meklētāko noziedznieku datu bāzē. Tajā minēts, ka Rusiņš ir bīstams. Jau rakstīts, ka 16. aprīlī  Jēkabpils  novadā sava bērna un mātes acu priekšā tika nodurta 1983. gadā dzimusi sieviete. Slepkavību pastrādāja viņas bijušais vīrs Leons Rusiņš, kurš mēnešiem ilgi sievietei draudēja un viņu vajāja, par to regulāri tika ziņots policijai, bet sieviete pasargāta netika. Valsts policijas  priekšnieks ir uzdevis sākt dienesta pārbaudi, lai \"pārliecinātos, ka policisti ir rīkojušies atbilstoši normatīvajam regulējumam, pietiekoši aktīvi un profesionāli\". Ruks uz šo gadījumu aicināja skatīties plašāk, proti, būtu nepieciešams veikt grozījumus likumos, kas paredzētu bargāku atbildību par gadījumiem, kad persona nepilda jau tiesas noteiktos pienākumus. Kā vēstīts Valsts policijas mājaslapā, Eiropola (Europol) pirmsākumi meklējami 1992. gada 7. februārī, kad tā izveidošanu apstiprināja Māstrihtas līgumā par  Eiropas  Savienību. Eiropols savu mītni izvietoja Hāgā, Nīderlandē, un 1994. gada 3. janvārī, dibinot Eiropola Narkotiku apkarošanas vienību (EDU), tā primārais un galvenais uzdevums bija cīņa ar narkotisko vielu nelegālu apriti  Eiropas Savienības  teritorijā. Pakāpeniski Eiropola kompetencē pievienojās cīņa ar citām organizētās noziedzības formām.", "link": "https://www.delfi.lv/161/criminal/55489310/par-slepkavibu-mekletais-rusins-ievietots-eiropola-mekletako-cilveku-datubaze"},
{"title": "Trešdien ceļu satiksmes negadījumos cietušas 11 personas", "category": "Kriminālziņas", "body": "Kopumā ceļu satiksmes jomā pieņemti 540 administratīvo pārkāpumu lēmumi. To vidū 247 par ātruma pārsniegšanu un pieci par agresīvu braukšanu. Par transportlīdzekļa vadīšanu alkohola reibumā sākti trīs kriminālprocesi. Pagājušajā diennaktī policija devusies uz 355 izsaukumiem. Vairums no tiem – 137 – bijuši Rīgā, vēl 57 – Zemgalē, 52 – Vidzemē, 49 – Kurzemē un 60 – Latgalē. Kopumā 81 ceļu satiksmes negadījums noticis Rīgā, 13 – Zemgalē, septiņi – Vidzemē, 14 – Kurzemē un 13 – Latgalē. Trešdien pieķerti trīs dzērājšoferi. Līdz ar kriminālprocesu un diviem no tiem piedzīta transportlīdzekļa vērtība, savukārt vēl vienam transportlīdzeklis konfiscēts. Pagājušajā diennaktī policija pieņēmusi piecus lēmumus par nošķiršanu. Tāpat trešdien fiksēta laupīšana Rīgā, kā arī zādzība no mājokļa.", "link": "https://www.delfi.lv/161/criminal/55490620/tresdien-celu-satiksmes-negadijumos-cietusas-11-personas"},
{"title": "Par taktilā Brīvības pieminekļa bojāšanu policija aizturējusi piecus jauniešus", "category": "Kriminālziņas", "body": "Trešdien, 3.maijā, Rīgas pašvaldības policijā tika saņemta informācija par vairākiem jauniešiem, kuri sabojājuši taktilā Brīvības pieminekļa statuju, nolaužot vienu no elementiem - goda sardzes figūriņu. Likumsargi pārskatīja videonovērošanas kameru ierakstus, kuros tika identificēta pusaudžu kompānija, kas varētu būt vainojama nodarījumā. Analizējot videonovērošanas kameru ierakstus, videonovērošanas centra  darbinieki jauniešu kompāniju pamanīja Merķeļa ielā, un uz jauniešu atrašanās vietu tika nosūtīta tuvākā policijas ekipāža. Kopumā aizturēti pieci jaunieši vecumā no 14 līdz 16 gadiem. Jaunieši nodarījumā vainu atzina, un kārtības sargi viņus nogādāja Valsts policijā turpmāko procesuālo darbību veikšanai. Pēc policijas informācijas, šis nav pirmais gadījums, kad tiek konstatēta taktilā Brīvības pieminekļa statujas bojāšana. Proti, šā gada 26.aprīlī tika fiksēts gadījums, kurā kāda sieviete ar diviem bērniem ir nolauzusi otru goda sardzes figūriņu. Arī šajā gadījumā ar videonovērošanas kameru palīdzību iegūti personu attēli, kuri nodoti  Valsts policijai  kriminālprocesa uzsākšanai un turpmākai personu meklēšanai.", "link": "https://www.delfi.lv/161/criminal/55491160/par-taktila-brivibas-pieminekla-bojasanu-policija-aizturejusi-piecus-jauniesus"},
{"title": "Par braukšanu reibumā 4. maijā sākti 16 kriminālprocesi", "category": "Kriminālziņas", "body": "Par transportlīdzekļa vadīšanu alkohola reibumā  Valsts policija  (VP) pagājušajā diennaktī uzsāka septiņus administratīvo pārkāpumu procesus un 16 kriminālprocesus, liecina policijas apkopotā statistika. Tāpat ir uzsākts viens kriminālprocess par transportlīdzekļa vadīšanu iespējamā narkotisko vielu iespaidā. Kopumā valstī reģistrēts 71 ceļu satiksmes negadījums, tajos cietušas septiņas personas. Ceļu satiksmes jomā pieņemti 610 administratīvo pārkāpumu lēmumi, tajā skaitā 280 par ātruma pārsniegšanu un trīs par agresīvu braukšanu, portālu \"Delfi\" informēja policijā.", "link": "https://www.delfi.lv/161/criminal/55491702/par-brauksanu-reibuma-4-maija-sakti-16-kriminalprocesi"},
{"title": "Piektdien avārijās Latvijā cietuši septiņi cilvēki; pieķerti 13 dzērājšoferi", "category": "Kriminālziņas", "body": "Visvairāk negadījumu – 47 – reģistrēti Rīgas reģionā, 14 – Latgalē, astoņi – Zemgalē, bet pa pieciem negadījumiem reģistrēti Vidzemē un Kurzemē. Kopumā ceļu satiksmes jomā pieņemti 432 administratīvo pārkāpumu lēmumi, tajā skaitā 211 par ātruma pārsniegšanu un divi par agresīvu braukšanu. Savukārt par transportlīdzekļa vadīšanu alkohola reibumā uzsākti četri administratīvo pārkāpumu procesi un deviņi kriminālprocesi. Administratīvie procesi sākti pret trim iereibušiem vadītājiem Rīgas reģionā un pret vienu Vidzemē, savukārt kriminālprocesi sākti pret četriem vadītājiem Rīgas reģionā, diviem – Vidzemē. Kriminālprocesi sākti arī Kurzemē, Latgalē un Zemgalē – katrā no reģioniem pieķerts viens pamatīgi iereibis transportlīdzekļa vadītājs.", "link": "https://www.delfi.lv/161/criminal/55492570/piektdien-avarijas-latvija-cietusi-septini-cilveki-piekerti-13-dzerajsoferi"},
{"title": "Sestdien avārijās Latvijā cietuši 14 cilvēki un viens gājis bojā; pieķerti 16 dzērājšoferi", "category": "Kriminālziņas", "body": "Aizvadītajā diennaktī valstī reģistrēti 83 ceļu satiksmes negadījumi, tajos cietušas 14 personas un  viena gājusi bojā , portāls \"Delfi\" uzzināja Valsts policijā. Visvairāk negadījumu – 49 – reģistrēti Rīgas reģionā. Tur arī bijis lielākais cietušo skaits – astoņi cilvēki. Trīs cilvēki cietuši negadījumos Latgalē, divi – Vidzemē un viens cilvēks cietis avārijā Kurzemē. Savukārt viens cilvēks gājis bojā negadījumā, kas noticis Vidzemē. \"Delfi\" jau rakstīja, ka sestdien, 6. maijā, pulksten 17.18, policija saņēma izsaukumu Limbažu novadā, Salacgrīvā, kur uz autoceļa  Rīga  (Baltezers) –  Igaunijas  robeža 85. kilometrā notika kravas furgona \"Renault Master\" un kravas automašīnas \"Volvo\" ar piekabi sadursme.  Ceļu satiksmes  negadījuma rezultātā no gūtajām traumām  notikuma vietā gāja bojā \"Renault Master\" furgona šoferis . Policijā informē, ka kopumā aizvadītajā diennaktī ceļu satiksmes jomā pieņemti 483 administratīvo pārkāpumu lēmumi, tajā skaitā 267 par ātruma pārsniegšanu un divi par agresīvu braukšanu. Savukārt par transportlīdzekļa vadīšanu alkohola reibumā uzsākti trīs administratīvo pārkāpumu procesi un 13 kriminālprocesi. Administratīvie procesi sākti pret transportlīdzekļu vadītājiem Vidzemē un Zemgalē, savukārt pieci kriminālprocesi sākti pret iereibušiem vadītājiem Zemgalē, pret četriem vadītājiem Vidzemē, diviem Latgalē un Rīgas reģionā, kā arī pret vienu pamatīgi iereibušu transportlīdzekļa vadītāju Kurzemē. Uzsākts viens kriminālprocess par transportlīdzekļa vadīšanu iespējamā narkotisko vielu iespaidā.", "link": "https://www.delfi.lv/161/criminal/55493994/sestdien-avarijas-latvija-cietusi-14-cilveki-un-viens-gajis-boja-piekerti-16-dzerajsoferi"},
{"title": "'Policija, kad sāksi strādāt' – jauniešu bandas uzdarbošanās Imantā uzjundī emocijas tviterī", "category": "Kriminālziņas", "body": "Valsts policija , \"kad sāksi strādāt\", \"tas ir normāli? Tas ir policijas darba rezultāts? Par tiem nodokliem, ko es atdevu es gribu lai mani bērni varētu justies droši sava pilsētā\" – ir tikai daži no jautājumiem, ko mikroblogošanas vietnē \" Twitter \" šajās brīvdienās uzdod cilvēki, kurus sadusmojis un satraucis kādas sievietes publiskotais video un stāsts par pusaudžu bandas \"uzdarbošanos\" Imantā un policijas attieksmi. Ieraksta autore mikroblogošanas vietnē \"Twitter\" vaicājusi policijas komentāru situācijai, kad 5. maijā pie Imantas sporta centra laukuma, mūkot no jauniešu uzbrucēju bara – aptuveni 20 pusaudžiem, pulksten 19. 32 viņas dzīvoklī pavērušies trīs sveši pusaudži. Vēl viens arī tajā pašā kāpņu telpā, patvēries pie citiem kaimiņiem, bet vienam pusaudzim neesot paveicies – viņš tika sagūstīts. Sieviete raksta, ka pulksten 19.35 zvanījusi \"112\" un savienota ar policiju, kam arī sniegusi šo informāciju. Savukārt uzbrucēji turpinājuši gaidīt pie mājas. Pulksten 19.43 pa logu puiši, kas paslēpušies viņas dzīvoklī, redzēja, kā viņu draugu \"šis bars aizved Imantas meža virzienā\". Arī par šo apstākli policija informēta ar atkārtotu zvanu, pavēstot, ka, pēc cietušo puišu informācijas, uzbrucēju bars ir ar nažiem un viens puisis tiek sists un vests veikala \"Kruza\" virzienā. \"Pie mums uz dzīvoklī pie cietušajiem puišiem policija atbrauca tikai pēc 55 minūtēm,\" raksta sieviete. \"Ar absolūtu \"pofig\" attieksmi. Nestādoties priekšā, nespējot adekvāti veikt pārrunas ar pārbiedētiem puišiem. Atgādināšu, ka tie ir nepilngadīgi bērni!  Komunikācija  nulle!,\" neizpratni neslēpj tvitera lietotāja. Turklāt pa šo laiku viens šo puišu draugs ticis \"aizvests uz Imantas mežu sasists un atspārdīts. Šodien internetā pieejams šis video. Šis varēja nenotikt, ja policija ierastos laicīgi un adekvāti reaģētu,\" viņa norāda. Valsts policija līdz svētdienas vidum portālam \"Delfi\" situāciju nav komentējusi. Savukārt \"Twitter\" lietotāji svētdien neslēpj emocijas par šo informāciju.", "link": "https://www.delfi.lv/161/criminal/55494424/policija-kad-saksi-stradat-jauniesu-bandas-uzdarbosanas-imanta-uzjundi-emocijas-tviteri"},
{"title": "Jauniešu grupa cilvēkus Imantā neapdraud; konflikts – personiska rakstura, saka policija", "category": "Kriminālziņas", "body": "Piektdien, 5. maijā, pulksten 19.32  Valsts policija  saņēma izsaukumu no kāda vīrieša uz Imantas mikrorajonu Rīgā, jo tur skolas stadionā atrodas vairākas nepilngadīgas personas ar nažiem. Uz notikuma vietu, ņemot vērā notikuma raksturu un iespējamo bīstamību, nekavējoties devās Valsts policijas Speciālo uzdevumu bataljona ekipāža, \"Delfi\" uzzināja Valsts policijā. Pēc pāris minūtēm saņemts sievietes zvans, kura informēja, ka pie viņas dzīvoklī patvērušies jaunieši, kuriem pakaļ ar nažiem dzinušies citi jaunieši. Vienlaikus uz divām vietām tika norīkotas divas ekipāžas – primāri reaģējot uz iespējamu apdraudējumu, pēc pārdesmit minūtēm Speciālo uzdevumu bataljons jau bija skolas apkārtnē un pēcāk meža masīvā, meklējot jauniešus. Vienlaikus pie sievietes uz dzīvokli devās Valsts policijas Rīgas Pārdaugavas pārvaldes ekipāža, kura tur ieradās 40 minūšu laikā, akcentē Valsts policijā. Policijā apstiprina, ka no šīs sievietes šajā laikā saņemts vēl viens zvans par tālāko notikuma gaitu, papildinātā informācija nodota tālāk reaģējošajām ekipāžām. Turklāt Valsts policijas dežurants sazinājās atkārtoti ar sievieti ap pulksten 19.52, informējot, ka policijas ekipāža ir jau ceļā uz dzīvokli, kā arī precizēja vēl dažas notikuma un iesaistīto personu detaļas. Ierodoties pie sievietes dzīvoklī, sieviete tika uzklausīta un pēc tam likumsargi kopā ar bērniem izbrauca notikuma vietas teritoriju. Jaunieši tika nogādāti mājās un nodoti vecākiem. Pēcāk arī šī ekipāža ieradās notikuma vietā meža masīvā, kur jau bija iepriekš ātri ieradies Speciālo uzdevumu bataljons. Imantas meža masīvā cietušā jaunieša tēvs bija aizkavējis vienu no iespējamajiem vainīgajiem līdz policijas ierašanās brīdim. Kā uzsver Valsts policijā, policisti ir noskaidrojuši gandrīz visus iesaistītos jauniešus, kuri ir 13 gadus veci. Šobrīd notiek darbs ar jauniešiem un viņu vecākiem, tiek skaidrota katras personas iesaistītā loma un atbildība. Ņemot vērā, ka viņi nav sasnieguši 14 gadu vecumu, viņi likuma izpratnē nav tā subjekti un viņiem nav paredzēta atbildība. Par notikušo jau 5. maijā ir sākts kriminālprocess pēc Krimināllikuma 231. panta otrās daļas – par huligānismu, ja to izdarījusi personu grupa vai ja tas saistīts ar miesas bojājumu nodarīšanu cietušajam. Likums par šādu pārkāpumu kā sodu vainīgajam paredz piemērot brīvības atņemšanu uz laiku līdz pieciem gadiem vai īslaicīgu brīvības atņemšanu, vai probācijas uzraudzību, vai sabiedrisko darbu, vai arī naudas sodu. Ir noteiktas ekspertīzes, lai noteiktu miesas bojājumu smaguma pakāpi cietušajam jaunietim. Cietušās personas mantas arī ir atgūtas. Policijas rīcībā esošā informācija liecina, ka šis konflikts radies, jo bērniem jau iepriekš bijušas savstarpējas nesaskaņas un konflikts ir personiska rakstura. Policijas rīcībā esošie fakti neliecina, ka jauniešu grupa apdraudētu citus mikrorajona iedzīvotājus, jo šis ir bijis specifisks savstarpējs konflikts. Policijā uzsver, ka tai \"nekādā veidā nav pieņemama jebkāda veida vardarbība un tā netiks tolerēta\". \"Šobrīd sākotnēji izvērtējot policistu reaģēšanu un darbības, nav saskatāmi pārkāpumi, bet lai pārliecinātos, ka viss ir izdarīts profesionāli un atbilstoši, policijā ir sākta pārbaude,\" informē likumsargi. Policijā arī uzsver, ka notiek aktīvs un rūpīgs darbs, izmeklējot šo gadījumu, tiek skaidroti apstākļi un visu iesaistīto loma, kā arī iemesli un cēloņi šādām darbībām. \"Vienlaikus vēršam uzmanību, ka šis gadījums parāda, ka ir atkal jācīnās ar sekām. Šis gadījums liecina par mazgadīgu jauniešu izpausmēm, kas nav laicīgi pamanītas vai kam nav pievērsta uzmanība. Aicinām vecākus pievērst uzmanību savām atvasēm un to darbībai gan ikdienā, gan interneta vidē, tostarp sadarbojoties ar izglītības iestādēm,\" teikts policijas paziņojumā medijiem. Tāpat Valsts policija aicina arī sabiedrību un plašsaziņas pārstāvjus nesaasināt notikumus – \"par laimi nekādi deviņdesmitie kriminālajās izpausmju kategorijās nav atgriezušies un neatgriezīsies\". Policijā uzsver, ka sabiedrībai kopumā ir jādomā par uzvedību un vardarbības cēloņiem, tajā skaitā nepilngadīgo vidū. Tas ir kopīgs sabiedrības un atbildīgo institūciju darbs visās jomās – labklājības, iekšlietu, tieslietu un izglītības, kopīgi panākot vardarbības vispārējo mazināšanos sabiedrībā. Jau rakstīts, ka mikroblogošanas vietnē \" Twitter \" šajās brīvdienās cilvēki policijai uzdod jautājumus, ko viņus sadusmojis un satraucis kādas  sievietes publiskotais video un stāsts  par pusaudžu bandas \"uzdarbošanos\" Imantā un policijas attieksmi.", "link": "https://www.delfi.lv/161/criminal/55494522/jauniesu-grupa-cilvekus-imanta-neapdraud-konflikts-personiska-rakstura-saka-policija"},
{"title": "Imantā policija pastiprināti uzmana pusaudžu kompānijas, kas vēlējušās īstenot 'linča tiesu'", "category": "Kriminālziņas", "body": "Aģentūra LETA sociālajos medijos novēroja iedzīvotāju ierakstus, kuros norādīts uz plašām jauniešu kompānijām, kas apstaigā Imantas mikrorajonu. Šādus ierakstus pamanījusi arī  Valsts policija , fiksējot informāciju, ka jaunieši, reaģējot uz 5. maija notikumiem Imantā, vēlējušies \"linča tiesu\", tādējādi paužot savu nostāju un aizstāvot cietušo. Valsts policijā pastāstīja, ka likumsargi nekavējoties reaģēja uz informāciju, kā arī, veicot pastiprinātu uzraudzību Imantā, pamanīja Imantas mikrorajonā pulcējamies jauniešus. Ar viņiem tika veiktas preventīva rakstura pārrunas, izskaidrota 5. maijā notikusī situācija, un jauniešiem tika lūgts izklīst, ko viņi arī izdarījuši. Ņemot vērā notikušo, Valsts policija kopā ar Rīgas pašvaldības policiju šobrīd pastiprināti pievērš uzmanību pusaudžu kompānijām un jauniešu pulcēšanās vietām Imantas mikrorajonā, Rīgā. Kā ziņots, līdzās kriminālprocesam par mazgadīgu zēnu izraisītu kautiņu Imantā pārbaudē tiks  vētīta arī policijas rīcība , informēja Valsts policijas Sabiedrisko attiecību nodaļā. Sociālajās vietnēs  publicēts videoieraksts , kurā redzams, ka vairāki zēni, sitot un sperot, uzbrūk vienaudzim, savukārt vairāki jaunieši noskatās un filmē notiekošo. Nežēlīgā vienaudža piekaušana izraisījusi plašas diskusijas sabiedrībā un nosodījumu policijas darbam, apgalvojot, ka policija ilgstoši neieradās uz notikuma vietu. Piektdien, 5. maijā, pulksten 19.32 Valsts policija saņēma izsaukumu no kāda vīrieša uz Imantas mikrorajonu Rīgā, jo tur skolas stadionā atrodas vairākas nepilngadīgas personas ar nažiem. Uz notikuma vietu, ņemot vērā notikuma raksturu un iespējamo bīstamību, nekavējoties devās Valsts policijas Speciālo uzdevumu bataljona ekipāža. Pēc pāris minūtēm policijai piezvanīja sieviete, kura informēja, ka pie viņas dzīvoklī patvērušies jaunieši, kuriem pakaļ ar nažiem dzinušies citi pusaudži. Vienlaikus uz divām vietām tika norīkotas divas ekipāžas - primāri reaģējot uz iespējamu apdraudējumu, pēc pārdesmit minūtēm Speciālo uzdevumu bataljons jau bija skolas apkārtnē un pēcāk meža masīvā, meklējot jauniešus. Vienlaikus pie sievietes uz dzīvokli devās Valsts policijas Rīgas Pārdaugavas pārvaldes ekipāža, kura tur ieradās 40 minūšu laikā, norāda policijā. Policija apstiprina, ka no sievietes šajā laikā saņemts vēl viens zvans par tālāko notikuma gaitu, papildinātā informācija nodota tālāk reaģējošajām ekipāžām. Turklāt Valsts policijas dežurants sazinājās atkārtoti ar sievieti ap pulksten 19.52, informējot, ka policijas ekipāža ir jau ceļā uz dzīvokli, kā arī precizēja vēl dažas notikuma un iesaistīto personu detaļas. Ierodoties pie sievietes dzīvoklī, sieviete tika uzklausīta, pēc kā likumsargi ar bērniem aizbrauca no notikuma vietas teritorijas. Jaunieši tika nogādāti mājās un nodoti vecākiem. Pēcāk arī šī ekipāža ieradās notikuma vietā meža masīvā, kur jau bija iepriekš ātri ieradies Speciālo uzdevumu bataljons, skaidro policija. Imantas meža masīvā cietušā jaunieša tēvs bija aizkavējis vienu no iespējamajiem vainīgajiem līdz policijas ierašanās brīdim. Policisti ir noskaidrojuši gandrīz visus iesaistītos jauniešus, kuri ir 13 gadus veci. Policija akcentē, ka pašlaik notiek darbs ar jauniešiem un viņu vecākiem, tiek skaidrota katras iesaistītās personas loma un atbildība. Ņemot vērā, ka viņi nav sasnieguši 14 gadu vecumu, viņi likuma izpratnē nav tā subjekti un viņiem nav paredzēta atbildība. Par notikušo jau 5.maijā ir sākts kriminālprocess pēc Krimināllikuma 231. panta otrās daļas - par huligānismu, ja to izdarījusi personu grupa vai ja tas saistīts ar miesas bojājumu nodarīšanu cietušajam. Ir nozīmēta ekspertīze, lai noteiktu miesas bojājumu smaguma pakāpi cietušajam jaunietim. Cietušās personas mantas arī ir atgūtas. Policijas rīcībā esošā informācija liecina, ka šis konflikts radies, jo bērniem jau iepriekš bijušas savstarpējas nesaskaņas. Konflikts ir personiska rakstura. Policijas rīcībā esošie fakti neliecina, ka jauniešu grupa apdraudētu citus mikrorajona iedzīvotājus, jo šis ir bijis specifisks savstarpējs konflikts. Policijā vērš uzmanību, ka tai nekādā veidā nav pieņemama jebkāda veida vardarbība un tā netiks tolerēta. Pašlaik, sākotnēji izvērtējot policistu reaģēšanu un darbības, nav saskatāmi pārkāpumi, bet, lai pārliecinātos, ka viss ir izdarīts profesionāli un atbilstoši, policijā ir sākta pārbaude. Notiek aktīvs un rūpīgs darbs, izmeklējot šo gadījumu, tiek skaidroti apstākļi un visu iesaistīto loma, kā arī iemesli un cēloņi šādām darbībām. Vienlaikus policija vērš uzmanību, ka šis gadījums parāda, ka ir atkal jācīnās ar sekām. Šis gadījums liecina par mazgadīgu jauniešu izpausmēm, kas nav laikus pamanītas vai kam nav pievērsta uzmanība. Policija aicina vecākiem pievērst uzmanību savām atvasēm un viņu darbībai gan ikdienā, gan interneta vidē, tostarp sadarbojoties ar izglītības iestādēm. Valsts policija aicina arī sabiedrību un plašsaziņas pārstāvjus nesaasināt notikumus - \"par laimi nekādi deviņdesmitie kriminālajās izpausmju kategorijās nav atgriezušies un neatgriezīsies\", akcentē policijā. Sabiedrībai kopumā ir jādomā par uzvedību un cēloņiem vardarbībā, tajā skaitā nepilngadīgo vidū. Tas ir kopīgs sabiedrības un atbildīgo institūciju darbs visās jomās - labklājības, iekšlietu, tieslietu un izglītības, kopīgi panākot vardarbības vispārējo mazināšanos sabiedrībā, uzsver policija. Tikmēr  Rīgas domes  priekšsēdētāja vietniece  Linda Ozola  mikroblogošanas vietnē \"Twitter\" norāda, ka piektdienas vakara notikumi Imantā ar jauniešu uzbrukumu vienaudžiem ir satraucoši. Viņasprāt, gadījums ir jāvērtē padziļināti, tostarp no resursu izmantošanas viedokļa. Deputāte sola šo jautājumu iekļaut gaidāmās Rīgas domes Drošības komitejas sēdes darba kārtībā.", "link": "https://www.delfi.lv/161/criminal/55494724/imanta-policija-pastiprinati-uzmana-pusaudzu-kompanijas-kas-velejusas-istenot-linca-tiesu"},
{"title": "Imantā pulcējas jaunieši, rosinot fiziskas sadursmes; policija Pārdaugavā izsludina trauksmi (plkst. 23.21)", "category": "Kriminālziņas", "body": "Piesaistīti visi policijas spēki. Ir pastiprināta kontrole, nekavējoties reaģējam, nepieļaujot sadursmju veidošanos un attīstību, vēsta policija. Policija norāda, ka saņēmusi informāciju par vairākām vietām Imantā, kur, reaģējot uz 5. maija notikumu, plānota vai jau notiek jauniešu masveida pulcēšanās un fiziskas sadursmes. Izveidots arī operatīvās vadības centrs, no kura tiek koordinēta situācija. Valsts policijā portālam \"Delfi\" papildina, ka policija šobrīd strādā pastiprinātā režīmā Imantas mikrorajonā, lai nodrošinātu sabiedrisko kārtību un novērstu jauniešu pulcēšanos. Taču tas nebūt nenozīmē, ka iedzīvotājiem ir jāpaliek mājās – viņi var doties savās ikdienas gaitās. Vienlaikus policija aicina iedzīvotājus, kuru rīcībā ir informācija vai signāli par jauniešu pulcēšanos, sadursmju veidošanos, nekavējoties informēt policiju pa tālruņa numuru 110. Jau rakstīts, ka Valsts policija Imantā  pievērš pastiprinātu uzmanību pusaudžu kompānijām , kas pulcējas ar vēlmi īstenot \"linča tiesu\" saistībā ar 5. maiijā  notikušo mazgadīgo kautiņu . Sociālajos medijos novēroti iedzīvotāju ieraksti, kuros norādīts uz plašām jauniešu kompānijām, kas apstaigā Imantas mikrorajonu. Šādus ierakstus pamanījusi arī  Valsts policija , fiksējot informāciju, ka jaunieši, reaģējot uz 5. maija notikumiem Imantā, vēlējušies \"linča tiesu\", tādējādi paužot savu nostāju un aizstāvot cietušo. Valsts policijā pastāstīja, ka likumsargi nekavējoties reaģēja uz informāciju, kā arī, veicot pastiprinātu uzraudzību Imantā, pamanīja Imantas mikrorajonā pulcējamies jauniešus. Ar viņiem tika veiktas preventīva rakstura pārrunas, izskaidrota 5. maijā notikusī situācija, un jauniešiem tika lūgts izklīst, ko viņi arī izdarījuši. Ņemot vērā notikušo, Valsts policija kopā ar Rīgas pašvaldības policiju šobrīd pastiprināti pievērš uzmanību pusaudžu kompānijām un jauniešu pulcēšanās vietām Imantas mikrorajonā, Rīgā. Policija paziņojumā medijiem arī aicinājusi sabiedrību un plašsaziņas pārstāvjus nesaasināt notikumus – \"par laimi nekādi deviņdesmitie kriminālajās izpausmju kategorijās nav atgriezušies un neatgriezīsies\". Policijā uzsver, ka sabiedrībai kopumā ir jādomā par uzvedību un vardarbības cēloņiem, tajā skaitā nepilngadīgo vidū. Tas ir kopīgs sabiedrības un atbildīgo institūciju darbs visās jomās – labklājības, iekšlietu, tieslietu un izglītības, kopīgi panākot vardarbības vispārējo mazināšanos sabiedrībā. Tāpat vēstīts, ka piektdien, 5. maijā, pulksten 19.32  Valsts policija  saņēma izsaukumu no kāda vīrieša uz Imantas mikrorajonu Rīgā, jo tur skolas stadionā atrodas  vairākas nepilngadīgas personas ar nažiem . Uz notikuma vietu, ņemot vērā notikuma raksturu un iespējamo bīstamību, nekavējoties devās Valsts policijas Speciālo uzdevumu bataljona ekipāža, \"Delfi\" uzzināja Valsts policijā. Par šo situāciju tviterī ar emocionālu ierakstu dalījās kāda tā lietotāja. Cilvēki tviterī nedēļas nogalē neslēpa savas emocijas, ko izraisīja šis ieraksts.", "link": "https://www.delfi.lv/161/criminal/55494856/imanta-pulcejas-jauniesi-rosinot-fiziskas-sadursmes-policija-pardaugava-izsludina-trauksmi-plkst-2321"},
{"title": "Policistes versija: sliktās redzes dēļ neiesaistījos Ukrainas karoga lietā", "category": "Kriminālziņas", "body": "Administratīvā rajona tiesa 31. martā noraidījusi bijušās  Valsts policijas  (VP) inspektores prasību, kurā viņa apstrīd rīkojumu par savu atlaišanu pēc tam, kad viņa palīdzēja slēpties vīrietim, kurš pērn 20. maijā kādam jaunietim no pleciem norāva  Ukrainas  un iekaustīja cietušo, lasāms publiski pieejamajā anonimizētajā tiesas spriedumā. Kā vienu no iemesliem, kāpēc viņa neiejaucās uzbrukumā, policiste tiesai minēja to, ka viņa slikti redz un nav zinājusi par uzbrukumu. Spriedumā skaidrots, ka inspektore, lai arī atradās mašīnā kopā ar uzbrucēju, kad notika uzbrukums, par noziegumu neziņoja policijai. Tāpat vēlāk viņa noklusēja informācija par vīrieša atrašanās vietu, kad viņu meklēja policija. Jāpiemin, ka par policistes bezdarbību Iekšējās drošības birojs (IDB) pērn  ierosināja kriminālprocesu . Savā pieteikumā tiesai bijusī policiste skaidro, ka brīdī, kad viņa saprata, ka viņas kompanjons paliek agresīvs, viņa likusi vīrietim neko nedarīt. Policiste uzskatījusi, ka vīrietis viņu paklausīs, bet pati nav redzējusi, kas notiek ārpus mašīnas, tāpēc nav varējusi par jebko ziņot. Savu neredzēšanu policiste skaidro ar slikto redzi. Atlaistā policiste tiesai arī norādījusi, ka mašīna bijusi novietota tādā veidā, ka uzbrucēju viņa varētu būt redzējusi tikai atpakaļskata spogulī, bet redzes dēļ viņa nav varējusi tajā neko saskatīt. Spriedumā gan atzīmēts, ka agrākos paskaidrojumos policiste norādījusi, ka notikušo rūpīgi vērojusi, izmantojot atpakaļskata spoguli. Viņa arī noliedz, ka apzināti būtu slēpusi vīrieti. Policiste tiesai skaidroja, ka viņa policijai teikusi, ka vīrietis neatrodas mājās. Jāpiebilst, ka policija vīrieti atrada paslēpušos mājas bēniņos aiz skursteņa. Tiesa savā spriedumā uzsver, ka, ja kādu apsvērumu dēļ vīrieša darbības nebūtu redzamas, tad būtu sagaidāms, ka policiste izkāptu no automašīnas, lai saprastu, kādēļ dzīvesbiedrs pēkšņi apturēja automašīnu, kļuva agresīvs un aizgāja. Šādā situācijā neredzēt likumpārkāpumu pieteicēja varētu vien tad, ja tā apzināti nolemtu neskatīties uz sagaidāmo konflikta situāciju. Tāpat lietas materiālos esot redzams, ka sieviete savam dzīvesbiedram esot teikusi \"nevajag\". Tiesas ieskatā, tas norāda, ka viņa paredzējusi vīrieša iespējamās tālākās darbības. \"Lai gan pieteicēja redzēja, ka vīrietis var veikt agresīvas darbības pret konkrētu jaunieti un pieteicējai bija iespēja iesaistīties konfliktsituācijas risināšanā, pieteicēja to aktīvi nedarīja,\" lasāms tiesas spriedumā. Savukārt jautājumā par vīrieša slēpšanu tiesa uzsver, ka brīdī, kad pie viņas ieradās VP Speciālo uzdevumu bataljona (SUB) amatpersonas, viņa sākotnēji nav vērusi vaļā durvis, bet brīdī, kad tika uzsākta durvju uzlaušana, viņa tās atvērusi un sākusi lamāties, izmantojot necenzētu leksiku. \"Cik reizes var vienu un to pašu prasīt? Es taču teicu, ka nezinu, kur viņš ir! Jūs viņu šeit redzat? Es neredzu,\" šādi sieviete atbildējusi policistiem, kas vairākkārt viņai vaicāja, vai vīrietis atrodas mājās. Tāpat nu jau bijusī policiste pārējām amatpersonām draudējusi \"sagādāt nepatikšanas\". Portāls \"Delfi\" jau ziņoja, ka maija beigās sabiedrību pāršalca ziņa par to, ka skolnieku ar Ukrainas karogu gājienā  \"Par atbrīvošanos no padomju mantojuma\"  piekāvis kāds no auto pēkšņi izlēcis vīrietis, kurš pats no notikuma vietas aizbēdzis, bet vēlāk atrasts mājas bēniņos aiz skursteņa un aizturēts. Pēcāk arī publiski izskanēja, ka agresora dzīvesbiedre, kura notikuma brīdī viņam sēdējusi blakus auto,  ir policijas darbiniece . Viņa sākotnēji no darba tika atstādināta. Tā kā pastāvēja aizdomas, ka sieviete palīdzējusi vīrietim slēpt savu auto un slēpties pašam, prokurore izdalīja atsevišķu procesu un nosūtīja to izvērtēšanai IDB. Vīrietim, kurš uzbruka skolniekam, prokurors  sagatavoja priekšrakstu par sodu  – 200 stundām sabiedriski derīga darba. Sitējs jaunietim ir arī samaksājis prasīto morālo kompensāciju. Cietušā jaunieša advokāts Egons Rusanovs iepriekš norādīja, ka tikai reāls cietumsods var atturēt citus no šādiem naida noziegumiem. Vēlāk viņš \" Facebook \" informēja, ka  Ģenerālprokuratūra  atcēlusi prokurora pieņemto lēmumu par sabiedriskajiem darbiem policistes dzīvesbiedram. Rusanovs rakstīja, ka saņēmis vēstuli no Ģenerālprokuratūras, ka 14. jūnija prokurora priekšraksts par sodu  atcelts kā nepamatots  un kriminālprocess tiek atjaunots. Tagad likumsargiem esot jāvērtē naida noziegumu esamība vīrieša rīcībā.", "link": "https://www.delfi.lv/161/criminal/55410132/policistes-versija-sliktas-redzes-del-neiesaistijos-ukrainas-karoga-lieta"},
{"title": "Nekārtības Imantā: Kučinskis uzdevis Rukam veikt dienesta pārbaudi", "category": "Kriminālziņas", "body": "Iekšlietu ministrs  Māris Kučinskis  (AS) uzdevis  Valsts policijas  (VP) priekšniekam Armandam Rukam nekavējoties veikt dienesta pārbaudi, lai noskaidrotu policijas amatpersonu rīcības atbilstību normatīvajiem regulējumiem, portālam \"Delfi\" atklāja ministra runas vīrs Andrejs Vaivars. Pārbaudē jānoskaidro \"iesaistīto amatpersonu darbības atbilstību normatīvo aktu prasībām, saņemot informāciju no iedzīvotājiem, reaģējot uz notikumu un pieņemot nepieciešamos procesuālos lēmumus\". Jau ziņots, ka Valsts policijas Rīgas Pārdaugavas pārvaldē un Rīgas Speciālo uzdevumu bataljona vienībā svētdien tika izsludināta trauksme, kas nozīmē, ka piesaistīti visi iespējamie spēki, reaģējot uz iespējamām fiziskām sadursmēm pēc 5. maijā Imantā notikuša  mazgadīgo izraisīta kautiņa . Svētdienas vakarā policija fiksējusi un saņēmusi informāciju no iedzīvotājiem par vairākām vietām Imantā, kur ir plānoti vai jau notiekot jauniešu masveida pulcēšanās un fiziskas sadursmes, kuru iemesls ir 5. maija notikumi. Iepriekš fiksējot informāciju internetā, ka jaunieši plāno veikt savu \"linča tiesu\", likumsargi uzreiz reaģēja, veica preventīvas pārrunas un izklīdināja. Bet jau citā gadījumā, saņemot informāciju, ka Imantas mikrorajona parkā, iespējams, notiek masveida kautiņš, notikuma vietā nekavējoties ieradās Speciālo uzdevumu bataljons. Viena pilngadīga persona cietusi. Valsts policija aicina Imantas mikrorajona vecākus, kuru atvases varētu būt iesaistītas šajās aktivitātēs, nekavējoties pārliecināties par savu atvašu atrašanās vietu un novērst viņu iespējamu došanos turp, kā arī preventīvi pārrunāt ar jauniešiem šādu situāciju nopietnību. Vienlaikus Valsts policija aicina jebkuru iedzīvotāju, kura rīcībā ir informācija vai signāli par šo sadursmju veidošanos, uzreiz zvanīt policijai uz tālruņa numuru 110. Kā ziņots, līdzās kriminālprocesam par mazgadīgu zēnu izraisītu kautiņu Imantā pārbaudē tiks vētītas arī policijas rīcības, informēja Valsts policijas Sabiedrisko attiecību nodaļā. Sociālajās vietnēs publicēts videoieraksts, kurā redzams, ka vairāki zēni, sitot un sperot, uzbrūk vienaudzim, savukārt vairāki jaunieši noskatās un filmē notiekošo. Nežēlīgā vienaudža piekaušana izraisījusi plašas diskusijas sabiedrībā un nosodījumu policijas darbam, apgalvojot, ka policija ilgstoši neieradās uz notikuma vietu. Par šo situāciju tviterī ar emocionālu ierakstu dalījās kāda tā lietotāja. Cilvēki tviterī nedēļas nogalē neslēpa savas emocijas, ko izraisīja šis ieraksts.", "link": "https://www.delfi.lv/161/criminal/55495364/nekartibas-imanta-kucinskis-uzdevis-rukam-veikt-dienesta-parbaudi"},
{"title": "Svētdien avārijās cietuši desmit cilvēki", "category": "Kriminālziņas", "body": "No cietušajiem divi bija velosipēdisti, bet viens – elektroskrejriteņa vadītājs. Kopumā ceļu satiksmes jomā pieņemti 467 administratīvo pārkāpumu lēmumi, tajā skaitā 231 par ātruma pārsniegšanu. Savukārt par transportlīdzekļa vadīšanu alkohola reibumā uzsākti seši administratīvo pārkāpumu procesi un astoņi kriminālprocesi, tāpat ir uzsākts viens kriminālprocess par transportlīdzekļa vadīšanu iespējamā narkotisko vielu iespaidā. Septiņiem autovadītājiem spēkrati tiks konfiscēti, bet diviem tiks piedzīta to vērtība.", "link": "https://www.delfi.lv/161/criminal/55495894/svetdien-avarijas-cietusi-desmit-cilveki"},
{"title": "'Daimler' lietā apsūdzētajiem piedāvā vienoties par sodu", "category": "Kriminālziņas", "body": "Pirms kāda laika apsūdzēto advokāti ierosinājuši prokuroram slēgt vienošanos par sodu. Līdz šim apsūdzētie vainu inkriminētajās apsūdzībās nebija atzinuši. Likums paredz, ka vienošanās slēgšana iztiesāšanas procesā pieļaujama, ja apsūdzētais piekrīt inkriminētā noziedzīgā nodarījuma apjomam un juridiskajai kvalifikācijai un atzīst savu vainu pilnībā. Izvērtējot piedāvājumu prokurors secinājis, ka vienošanās slēgšana ir iespējama, ja apsūdzētie samaksās valsts budžetā aptuveni pusotru miljonu eiro. Tā būtu daļa no summas, ko veido lietā figurējušie kukuļi un legalizētie noziedzīgi iegūtie līdzekļi. Šāda summa noteikta, jo, pirmkārt, iztiesāšanas laikā konstatēts, ka par daļu apsūdzību iepriekš bija noslēdzies tiesas process Vācijā, tāpēc Latvijā par to otrreiz nevar tiesāt un piedzīt attiecīgās summas. Otrkārt, arī tiesiskais regulējums neļauj pieprasīt daļu no kukuļu summām, kas saņemtas laikā līdz 2005. gada 1. oktobrim. Tagad lietā nākamā sēde nozīmēta 31. janvārī. Ja līdz šim datumam apsūdzētie būs izpildījuši minēto nosacījumu, tad prokurors ierosinās slēgt vienošanos ar apsūdzētajiem un tās parakstīšanas gadījumā iesniegs tiesai to apstiprināšanai Rīgas pilsētas tiesai. Jau ziņots, ka uz apsūdzēto sola šajā lietā sēdušies bijušā Rīgas mēra Gundara Bojāra tā laika padomnieks un kādreizējais SIA \" Rīgas satiksme \" (RS) padomes priekšsēdētāja vietnieks Leonards Tenis, cits Bojāra tā laika padomnieks, uzņēmējs  Armands Zeihmanis  un viņa sieva Vita Zeihmane, Zviedrijā reģistrēta uzņēmuma direktors Raimonds Krastiņš, kā arī Agris Koroševskis un uzņēmējs Sergejs Zambers. Lietā apsūdzības celtas par kukuļošanas noziegumiem un noziedzīgi iegūtu finanšu līdzekļu legalizēšanas lielā apmērā atbalstīšanu. Prokuratūra lietu tiesai nodeva 2013. gada vasaras sākumā, apstiprinot, ka saskaņā ar apsūdzību nodošanai amatpersonām kukuļos saņemti vairāk nekā pieci miljoni eiro. Viens no apsūdzētajiem varētu būt piesavinājis gandrīz miljonu eiro, kas kā kukulis bijis paredzēts nodošanai tālāk citai valsts amatpersonai. \"Daimler\" kukuļošanas lieta ir viens no apjomīgākajiem  Korupcijas  novēršanas un apkarošanas biroja ( KNAB ) sāktajiem kriminālprocesiem tā pastāvēšanas vēsturē. Saistībā ar KNAB atklātajiem noziegumiem tika sākti kriminālprocesi arī vairākās ārvalstīs. Toreiz Latvijas gadījumā kriminālprocess tika sākts uz aizdomu pamata par to, ka autoražotāja \"Daimler\" meitasuzņēmuma \"Evo Bus\" amatpersonas laikā no 2002. gada jūlija līdz 2006. gada decembrim par 117 \" Mercedes Benz \" autobusu iegādes nodrošināšanu, izmantojot personu un firmu starpniecību, nepamatoti paaugstinājušas iepirkuma cenu un nelikumīgi ieguvušas līdzekļus kukuļu došanai valsts amatpersonām.", "link": "https://www.delfi.lv/161/criminal/55069178/daimler-lieta-apsudzetajiem-piedava-vienoties-par-sodu"},
{"title": "Pazudušo Justīni joprojām nav izdevies atrast; policija plāno mainīt taktiku", "category": "Kriminālziņas", "body": "Arī aizvadītajā naktī norisinājās 5. maijā Rogovkā pazudušās Justīnes Reinikovas meklēšanas darbi, taču tie bija nesekmīgi.  Valsts policija  (VP) šobrīd izstrādā jaunu meklēšanas taktiku, taču esošie meklēšanas darbi netiek pārtraukti, lasāms VP tviterī publicētajā paziņojumā. Likumsargi norāda, ka kopš meitenes pazušanas VP sadarbībā ar citiem dienestiem vairākkārt pārmeklējusi apkārtni, tostarp akas un ūdenstilpnes. Pirmdien Justīnes meklēšanā piedalīsies VP un valsts robežsardze, kā arī tiks izmantots robežsargu helikopters. Notikuma vietā policija koordinē meklēšanas pasākumus, tostarp brīvprātīgo iesaistīšanos, taču šobrīd lielāks brīvprātīgo skaits nav nepieciešams. Nepieciešamības gadījumā VP sola ziņot par vajadzību pēc brīvprātīgajiem. VP joprojām rūpīgi pārbauda visas versijas, taču kā pamatversija ir izvirzīta, ka Justīne pašrocīgi pametusi mājas pagalmu un devusies prom nezināmā virzienā. Justīne Reinikova bija ģērbusies īsā rozā virsjakā, baltā džemperī, melnās džinsa biksēs, melnos auduma apavos. Viņas augums ir 124 centimetri, gaiši mati līdz pleciem. Meitenei ir veselības problēmas. Valsts policija aizvien aicina ikvienu, kura rīcībā ir informācija, kas sekmētu meitenes atrašanu, nekavējoties zvanīt pa tālruņa numuru 67006734 vai 110. Valsts policijā svētdienas vakarā portāls \"Delfi\" uzzināja, ka, sadarbībā ar Valsts robežsardzi, Zemessargiem, organizāciju \"K9 SOS cilvēku meklēšana\", \"Bezvēsts.lv\" un brīvprātīgajiem arī svētdien visas dienas garumā veikti plaši pazudušās Justīnes meklēšanas pasākumi. Jau ziņots, ka Kopš Justīnes pazušanas brīža ir vairākkārt pārmeklēta teritorija jau 20 kilometru apkārtnē no meitenes pazušanas vietas, ar ūdens dronu palīdzību pārbaudītas tuvākās ūdenstilpes, izsūknēti dīķi. \"Diemžēl pagaidām meklēšanas pasākumi ir bez panākumiem,\" atzīst policijā. Arī svētdien meklēšanas pasākumos piedalījies liels brīvprātīgo skaits.", "link": "https://www.delfi.lv/161/criminal/55496234/pazuduso-justini-joprojam-nav-izdevies-atrast-policija-plano-mainit-taktiku"},
{"title": "Kā policija meklēja Rusiņu līdz slepkavības izdarīšanai – IeM skaidro Saeimai", "category": "Kriminālziņas", "body": "Saeimas Māris Kučinskis Valsts policijas Ministra vēstulē lasāms, ka 2022. gada 13. septembrī agrāk par nolēmuma par aizsardzību pret vardarbību nepildīšanu uzsāktā kriminālprocesā, Rusiņš tika izsludināts policijas meklēšanā, lai viņu varētu aizturēt. Savukārt 2023. gada 1. martā šis kriminālprocess tika apturēts, lai izsludinātu Rusiņu vispārējā meklēšanā. Veicot meklēšanas darbības, tika noskaidrots uzņēmums, kurā Rusiņš strādāja. 2022. gada 21. septembrī likumsargi centās sazvanīties ar uzņēmumu, taču klausuli pacēla sieviete, kas tur vairs nestrādāja. Tiesa, viņa kārtības sargiem iedeva uzņēmuma vadītāja tālruņa numuru. Uzņēmuma vadītājs sākotnēji Rusiņu neatminējās, taču pēc apraksta atpazina, un teica, ka viņš vairs nestrādā no rudens, bet precīzu laiku nenosauca. Jautājot par darba pienākumiem, tika saņemta atbilde, ka ir braucis ar \"smago\" automašīnu,", "link": "https://www.delfi.lv/161/criminal/55496484/ka-policija-mekleja-rusinu-lidz-slepkavibas-izdarisanai-iem-skaidro-saeimai"},
{"title": "'Tādiem cilvēkiem Daugavpilī nav vietas' – piekauti LGBTQ+ kopienas pārstāvji", "category": "Kriminālziņas", "body": "Līvajs Amareins ar laulāto partneri un vēl vienu draugu 4. maija vakarā  Daugavpilī sastapās ar kādu vīrieti, kurš lūdzis telefonu, lai piezvanītu. Redzēdams, ka telefona fona attēlā ir bilde ar vīrieti, viņš sācis provocēt, uzdodot jautājumus par seksuālo orientāciju. Saņemot apstiprinošu atbildi par homoseksuālām attiecībām, vīrietis piekāvis Līvaju. Sitienus saņēma arī viņa laulātais, portālam \"Delfi\" norāda cietušais. Līvajam sita pa seju un galvu. “Acis ir pārsistas, deguns asiņoja līdz rītam. Lūpas pārsistas, mutē veidojas iekaisums. Man arī iesita pa ausi, un kopš tā laika ar to īsti labi nedzirdu. Mani veda uz slimnīcu, kur konstatēja, ka kauli nav lauzti. Nevaru normāli pastaigāt, visu laiku trīcu,” pauž cietušais. Uzbrucējs bijis viens, taču viņa kompānijā bija vēl viens cilvēks, kurš traucēja izsaukt policiju. Abi esot vecumā ap 25. Sitējs esot teicis, ka tādiem cilvēkiem kā viņiem [seksuālajām minoritātēm] Daugavpilī nav vietas. Draudēja, ka būs izrēķināšanās, ja viņi ies sadevušies rokās. “Izskatās, ka policija strādā diezgan haotiski. Uz vietas visi teicām, ka redzējām šo uzbrucēju, taču tagad policija prasa, vai šo cilvēku varot atpazīt. Tāpat policija prasīja mana drauga numuru, lai gan iepriekš visus mūsu telefona numurus pierakstīja. It kā visiem datiem bija jābūt. Jebkurā gadījumā viņi strādā un darbojas, tikai kaut kādas detaļas izskatās haotiski,” pauž Amareins. Viņš norāda, ka sākumā bija uzsākts administratīvais process, taču tajā pašā vakarā policija informējusi par kriminālprocesa sākšanu. Kā portālam “Delfi” norāda  Valsts policijas  (VP) pārstāve Lāsma Kursīte, šajā gadījumā sākts kriminālprocess pēc Krimināllikuma 231. panta otrās daļas jeb par ar huligānismu, ja to izdarījusi personu grupa vai ja tas saistīts ar miesas bojājumu nodarīšanu cietušajam vai ar mantas bojāšanu vai iznīcināšanu, vai ar pretošanos varas pārstāvim vai personai, kura vēršas pret sabiedriskās kārtības pārkāpšanu, vai ja tas izdarīts, lietojot ieročus, kā arī citus miesas bojājumu nodarīšanai izmantojamus priekšmetus. Likums paredz sodu ar brīvības atņemšanu uz laiku līdz pieciem gadiem vai ar īslaicīgu brīvības atņemšanu, vai ar probācijas uzraudzību, vai ar sabiedrisko darbu, vai ar naudas sodu. Tāpat likumsargi vērtēs, vai noziegumā nav saskatāmas naida pazīmes, norāda Kursīte. Viņa arī norāda, ka policija noskaidrojusi vainīgā cilvēka identitāti. No plašākiem komentāriem VP atturas. Latvijas Televīzija pirmdienas vakarā vēstīja, ka policija uzbrucēju jau ir identificējusi, bet viņš vēl nav aizturēts.", "link": "https://www.delfi.lv/161/criminal/55497076/tadiem-cilvekiem-daugavpili-nav-vietas-piekauti-lgbtq-kopienas-parstavji"},
{"title": "Piektdien avārijās cietis 21 cilvēks", "category": "Kriminālziņas", "body": "No cietušajiem četri bija gājēji, viens – velosipēda vadītājs, bet trīs bija elektroskrejriteņa vadītāji. Kopumā ceļu satiksmes jomā pieņemti 525 administratīvo pārkāpumu lēmumi, tajā skaitā 229 par ātruma pārsniegšanu un viens par agresīvu braukšanu. Savukārt par transportlīdzekļa vadīšanu alkohola reibumā uzsākti septiņi kriminālprocesi un viens administratīvo pārkāpumu process.", "link": "https://www.delfi.lv/161/criminal/55479172/piektdien-avarijas-cietis-21-cilveks"},
{"title": "Sestdien avārijās cietuši trīs velosipēdisti", "category": "Kriminālziņas", "body": "No cietušajiem viens bija gājējs, trīs – velosipēdu vadītāji un divi elektroskrejriteņu vadītāji. Kopumā ceļu satiksmes jomā pieņemti 584 administratīvo pārkāpumu lēmumi, tajā skaitā 263 par ātruma pārsniegšanu un divi par agresīvu braukšanu. Savukārt par transportlīdzekļa vadīšanu alkohola reibumā uzsākti trīs kriminālprocesi un vēl trīs administratīvo pārkāpumu procesi.", "link": "https://www.delfi.lv/161/criminal/55480360/sestdien-avarijas-cietusi-tris-velosipedisti"},
{"title": "Policija vērtēs motociklistu pārkāpumus, šķērsojot dzelzceļu pie aizliedzošā signāla", "category": "Kriminālziņas", "body": "Soctīklos publicētais video dokumentējis, ka vairāki motociklisti apbrauc pie dzelzceļa pārbrauktuves gaidošās mašīnas, kamēr luksofors signalizē, ka tuvojas vilciens. Kā mikroblogošanas vietnē \" Twitter \" norāda  Valsts policija , vakar tā šādu pārkāpumu nebija fiksējusi. Likumsargi atgādina, ka šāda pārgalvīga un dzīvību apdraudoša rīcība uz dzelzceļa sliedēm nav pieļaujama un konkrētos pārkāpumus policija izvērtēs. Savukārt VAS \" Latvijas dzelzceļš \" norāda, ka vilciena bremzēšanas ceļš var sasniegt par 1 kilometra garumu, tāpēc uzņēmums aicina motobraukšanas sezonas atklāšanu svinēt droši. Jau ziņots, ka sestdien Rīgā  norisinājās motobraukšanas sezonas atklāšana .", "link": "https://www.delfi.lv/161/criminal/55480586/policija-vertes-motociklistu-parkapumus-skersojot-dzelzcelu-pie-aizliedzosa-signala"},
{"title": "Ceļu satiksmes negadījumos bojā gājuši divi cilvēki", "category": "Kriminālziņas", "body": "Kopumā ceļu satiksmes jomā pieņemti 532 administratīvo pārkāpumu lēmumi, tajā skaitā 248 par ātruma pārsniegšanu un viens par agresīvu braukšanu. Savukārt par transportlīdzekļa vadīšanu alkohola reibumā sākti trīs administratīvo pārkāpumu procesi un desmit kriminālprocesi, tāpat ir uzsākts viens kriminālprocess par transportlīdzekļa vadīšanu iespējamā narkotisko vielu iespaidā. Valsts policija vēsta, ka 30. aprīļa pēcpusdienā Kuldīgas novada, Ēdoles pagasta, “Grantiņos”, vīrietis, vadot krosa motociklu “Clarx 250 M3”, netika galā ar tā vadību, apgāzās un no gūtajām traumām notikuma vietā gāja bojā. Policija skaidro notikušā apstākļus. Savukārt pulksten 22.32 Cēsu novadā, Vecpiebalgas pagasta, “Žīguros”, a/c P33 Ērgļi-Jaunpiebalga-Saliņkrogs, pagaidām nenoskaidrota persona, vadot nenoskaidrotu transportlīdzekli, uzbrauca pagaidām nenoskaidrotam velosipēdistam, kurš no gūtajām traumām gāja bojā notikuma vietā. Policija skaidro notikušā apstākļus. Kopumā aizvadītajā diennaktī policija reģistrējusi 717 dažādus notikumus, tostarp arī vienu laupīšana un trīs zādzības no mājokļiem.", "link": "https://www.delfi.lv/161/criminal/55481614/celu-satiksmes-negadijumos-boja-gajusi-divi-cilveki"},
{"title": "Policija sākusi kriminālprocesu par aicinājumu pulcēties Imantā uz 'linča tiesu'", "category": "Kriminālziņas", "body": "Valsts policija  sākusi kriminālprocesu saistībā ar pusaudžu izplatīto iniciatīvu pulcēties Imantas mikrorajonā, lai reaģētu uz 5. maijā notikušo vienaudža piekaušanu. Valsts policijas Rīgas reģiona pārvaldes priekšnieks Juris Staļģevics pastāstīja, ka saistībā ar 5. maija uzbrukumu pusaudzim sākts kriminālprocess par huligānismu ar miesas bojājumu nodarīšanu, un lietā visas iesaistītās personas ir noskaidrotas. No tām piecas veica pašu uzbrukumu, bet pārējās notikušo vēroja, norādīja Staļģevics. Lielākā daļa pusaudžu ir nopratināti, un šie bērni ir vecumā no 13 līdz 15 gadiem, taču izmeklēšanas darbības turpinās, tostarp, pusaudžu pašu uzņemto video kā pierādījumu nostiprināšana. Latvijā likums paredz kriminālatbildību no 14 gadu vecuma. Par minēto nodarījumu likums paredz brīvības atņemšanu līdz pieciem gadiem, probācijas uzraudzību, sabiedrisko darbu, vai naudas sodu. Jaunākiem šajā incidentā iesaistītajiem bērniem var piemērot audzinoša rakstura piespiedu līdzekļus, piemēram, brīdinājumu, uzlikt par pienākumu atvainoties cietušajam, noteikt uzvedības ierobežojumus, ievietot bērnu sociālās korekcijas izglītības iestādē vai piemērot probācijas novērošanu. Tāpat policija noskaidrojusi patlaban divus vismaz 14 gadus vecus pusaudžus, pēc kuru iniciatīvas izvietojot informāciju sociālajos tīklos, 7. maijā notika pulcēšanās Imantas mikrorajonā, lai reaģētu uz 5. maijā notikušo vienaudža piekaušanu. Arī šajā gadījumā sākts kriminālprocess pēc Krimināllikuma panta par huligānismu. \"Tagad izmeklēsim, vai šajā izplatītajā informācijā bija tikai pausts aicinājums pulcēties vai iet un kādu fiziski ietekmēt. Tāpat izmeklēsim, vai šajos aicinājumos bija iesaistītas tikai divas šīs personas,\" norādīja Staļģevics. Ņemot vērā, ka abās lietās iesaistīti bērni, Staļģevics nianses nekomentēja, tostarp neatklāja, kādi katram notikumos iesaistītajam pusaudzim piemēroti procesuālie statusi un drošības līdzekļi. Attiecībā uz sabiedrības pausto sašutumu par it kā nesavlaicīgo policijas reaģēšanu uzbrukumā 5. maijā, Staļģevics atgādināja, ka visi apstākļi tiks noskaidroti dienesta pārbaudē. Vienlaikus sākotnēji sociālajos tīklos izskanējusī informācija par to, ka policija notikuma vietā ieradusies 50 minūtes pēc izsaukuma, neatbilstot patiesībai. \"Izsaukumi par uzbrukumu bērniem vienmēr ir augstāka prioritāte, kurai tiek novirzīti attiecīgi resursi un adekvāti savlaicīga reakcija,\" piebilda policijas amatpersona. Lai arī sociālajos tīklos bērnu vecāki pauduši bailes par savu atvašu drošību Rīgas pilsētā, Staļģevics mierināja, ka Rīgas reģionā sistemātiski un regulāri gadījumi par pusaudžu savstarpēju izrēķināšanos pēdējos gados nav novēroti. \"Protams, ka atsevišķi gadījumi gan skolās, pie skolas un citviet notiek. Diemžēl, bet šāda vardarbība ik pa laikam parādās,\" norādīja Staļģevics. Jau vēstīts, ka 5. maijā vakarā Valsts policija saņēma izsaukumu no kāda vīrieša uz Imantas mikrorajonu Rīgā, jo tur skolas stadionā tika novērotas vairākas nepilngadīgas personas ar nažiem. Kā vēstīja Valsts policija, uz notikuma vietu, ņemot vērā notikuma raksturu un iespējamo bīstamību, \"nekavējoties devās\" Speciālo uzdevumu bataljona ekipāža. Tikmēr policijā arī saņemts zvans no kādas sievietes, kura informēja, ka pie viņas dzīvoklī patvērušies jaunieši, kuriem pakaļ dzinušies citi jaunieši, kuri bijuši bruņoti ar nažiem. Sieviete pēc notikušā sociālajos tīklos pauda bažas, ka policija rīkojusies lēnīgi, kā rezultātā vienu no bēgušajiem zēniem vajātāji noķēruši un piekāvuši. Jaunieša sišanu kāds no uzbrucējiem bija arī nofilmējis un ievietojis sociālajos tīklos. Vienaudža nežēlīgā piekaušana izraisīja plašas diskusijas sabiedrībā un nosodījumu policijas darbam, pārmetot, ka policija pārāk vēlu ieradās notikuma vietā. Pēc policijas sniegtās informācijas, pēc izsaukumiem uz divām vietām norīkotas divas ekipāžas, primāri reaģējot uz iespējamu apdraudējumu. Pēc \"pārdesmit minūtēm\" Speciālo uzdevumu bataljona pārstāvji bijuši skolas apkārtnē un pēcāk tuvējā meža masīvā, meklējot jauniešus. Savukārt pie sievietes, kur bija patvērušies bēgušie zēni, Valsts policijas Rīgas Pārdaugavas pārvaldes ekipāža ieradusies 40 minūšu laikā. No sievietes šajā laikā saņemts vēl viens zvans par tālāko notikuma gaitu, papildinātā informācija nodota tālāk ekipāžām. Policijas dežurants esot arī atkārtoti sazinājies ar sievieti, informējot, ka policijas ekipāža ir ceļā uz dzīvokli, kā arī precizējot dažas notikuma un iesaistīto personu detaļas. Ierodoties pie sievietes dzīvoklī, sieviete tikusi izklausīta, pēc kā likumsargi ar bērniem devušies uz notikuma vietas apkārtni. Jaunieši vēlāk nogādāti mājās un nodoti vecākiem. Pēcāk arī šī ekipāža ieradusies notikuma vietā meža masīvā, kur bija ieradies Speciālo uzdevumu bataljons. Mežā pie Imantas kā pirmais bija spējis ierasties cietušā jaunieša tēvs, kurš līdz policijas atbraukšanas brīdim bija aizkavējis vienu no iespējamajiem vainīgajiem. Savukārt policisti noskaidrojuši gandrīz visus iesaistītos jauniešus, kuri ir 13 gadus veci. Patlaban notiekot darbs ar jauniešiem un viņu vecākiem, tiek skaidrota katras personas iesaistītā loma un atbildība. Ņemot vērā, ka viņi nav sasnieguši 14 gadu vecumu, viņi likuma izpratnē nav tā subjekti un viņiem nav paredzēta atbildība. Policija sākotnēji izplatīja informāciju, ka šis konflikts radies, jo bērniem iepriekš bijušas savstarpējas nesaskaņas un konflikts esot personiska rakstura. Policija pēc 5. maija incidenta paziņoja, ka neesot bažu, ka jauniešu grupa apdraudētu citus mikrorajona iedzīvotājus, jo šis bijis \"specifisks savstarpējs konflikts\", tomēr jau 7. maijā Valsts policijas Rīgas Pārdaugavas pārvaldē un Rīgas Speciālo uzdevumu bataljona vienībā tika izsludināta trauksme, jo pastāvēja iespēja izcelties jaunām vardarbīgām sadursmēm, proti, svētdienas vakarā policija saņēma informāciju no iedzīvotājiem par vairākām vietām Imantā, kur tika plānota vai jau notika jauniešu masveida pulcēšanās un fiziskas sadursmes, kuru iemesls bija 5.maija notikumi. Sociālajos tīklos bija vērojams, ka jaunieši tika plānojuši veikt savu \"linča tiesu\".", "link": "https://www.delfi.lv/161/criminal/55498388/policija-sakusi-kriminalprocesu-par-aicinajumu-pulceties-imanta-uz-linca-tiesu"},
{"title": "Starp 1. maija svinētājiem RPP pamanījusi arī neatļautu Krievijas slavēšanu", "category": "Kriminālziņas", "body": "Pasākums pirmdien, kur daži desmiti aktīvistu pulcējās Rīgas centrā Raiņa pieminekļa pakājē, lai  Latvijas Krievu savienības  rīkotā mītiņā svinētu 1. maija svētkus, kopumā aizvadīts mierīgi, tomēr pret vienu personu  Rīgas pašvaldības policija  (RPP) sāka pārkāpumu par Krieviju slavinošas cepures nēsāšanu. Valsts policijas  pārstāve Elīna Priedīte portālam \"Delfi\" pastāstīja, ka pasākums noritēja mierīgi, bez starpgadījumiem. Tomēr vēl pirms piketa, kamēr notika pulcēšanās, RPP darbinieki pamanīja kādu vīrieti, kurš nēsāja Krieviju slavinošu cepuri, portālam \"Delfi\" atklāja RPP pārstāvis Toms Sadovskis. Pret šo personu uzsākts pārkāpuma process par militārās agresijas un kara noziegumu slavinošu simbolu izmantošanu publiskā vietā. Par šādu pārkāpumu privātai personai var piemērot līdz 350 eiro lielu sodu. Jāpiebilst, ka 1. maijā Latvijā oficiāli tiek svinēti Darba svētki un Latvijas Republikas Satversmes sapulces sasaukšanas diena.", "link": "https://www.delfi.lv/161/criminal/55482028/starp-1-maija-svinetajiem-rpp-pamanijusi-ari-neatlautu-krievijas-slavesanu"},
{"title": "Rīgā aizturēti četri jaunieši par ziedu nolikšanu nojauktā padomju armijas pieminekļa tuvumā", "category": "Kriminālziņas", "body": "Rīgā jau nakts laikā ir aizturēti četri jaunieši, kuri 9. maiju centušies atzīmēt ar ziedu nolikšanu nojauktā padomju armijas pieminekļa tuvumā Pārdaugavā, otrdienas rītā Latvijas Radio pastāstīja Valsts policijas priekšnieks  Armands Ruks . Pēc policijas pārstāvja stāstītā, visi aizturētie ir ap 20 gadus veci jaunieši. Ruka vērtējumā, kopumā nakts uz 9. maiju aizritējusi mierīgi, lai arī bijuši vairāki starpgadījumi, piemēram, Rīgā fiksēti pāris gadījumi, kad publiskās vietās uzķēpāti Krievijas kara propagandas simboli – V un Z burti, bet Bolderājā tapis uzraksts par \"uzvaras tēmu\". Vietām arī kapu vietās nolikti ziedi ar agresorvalsts simboliku - Georga lentām un Krievijas karogiem, ko Latvijā lietot ir aizliegts, piebilda Ruks un atkārtoti uzsvēra, ka no kārtības sargiem nebūs tolerances pret tiem, kuri šajā dienā slavinās kara agresiju. Kā ziņots,  Valsts drošības dienests  (VDD) un  Valsts policija  šodien drošības situāciju Latvijā uzraudzīs pastiprinātā režīmā, informēja abi dienesti. 9. maijā Krievijas valdošā režīma propagandas politikas ietekmē arī Latvijā daudzus gadus daļa sabiedrības plaši atzīmēja uzvaru Otrajā pasaules karā, kas ir viens no Putina režīma ideoloģijas stūrakmeņiem. Līdz ar Krievijas sākto karu pret Ukrainu jau pērn Latvijā tika aizliegtas svinības pie padomju armijai veltītā pieminekļa Pārdaugavā, tomēr cilvēki tur ieradās gana lielā skaitā. Gada otrajā pusē piemineklis tika nojaukts. Šogad Saeima pieņēma likumu, 9. maijā aizliedzot rīkot tādus publiskus izklaides un svētku pasākumus, sapulces, gājienus un piketus, kas ir vērsti uz Latvijas kā demokrātiskas un nacionālas valsts vērtību noniecināšanu un apdraudēšanu, tostarp sabiedrības šķelšanu, kara, militārās agresijas, totalitārisma vai vardarbības slavināšanu, kā arī nepatiesu vēsturisko notikumu atspoguļošanu. Saistībā ar 9. maiju policija sadarbībā ar partneriestādēm strādās pēc iepriekš sagatavota plāna, piesaistot plašus policijas resursus dažādās vietās Latvijā. Dienesti ir gatavi reaģēt uz dažādām situācijām un vienlaikus rūpīgi seko līdzi aktualitātēm un notikumiem, tostarp interneta vidē, informēja policija. VDD vērtējumā, tāpat kā iepriekšējos gados, pastāv risks, ka 9. maijā atsevišķas prokremliski noskaņotas personas var īstenot demonstratīvas, izaicinošas vai prettiesiskas aktivitātes agresorvalsts Krievijas interešu atbalstam. VDD aicina iedzīvotājus, saskaroties ar šāda veida aktivitātēm, atturēties no reaģēšanas uz tām un informēt atbildīgos dienestus.", "link": "https://www.delfi.lv/161/criminal/55499400/riga-aiztureti-cetri-jauniesi-par-ziedu-noliksanu-nojaukta-padomju-armijas-pieminekla-tuvuma"},
{"title": "Pirmdien ceļu satiksmes negadījumos cietuši 18 cilvēki", "category": "Kriminālziņas", "body": "Kopumā ceļu satiksmes jomā pieņemti 409 administratīvo pārkāpumu lēmumi, tajā skaitā 171 par ātruma pārsniegšanu, divi par agresīvu braukšanu. Savukārt par transportlīdzekļa vadīšanu alkohola reibumā sākti divi kriminālprocesi. Vienā gadījumā transportlīdzeklis konfiscēts, savukārt otrā piedzīta vērtība. Pagājušajā diennaktī policija devusies uz 447 izsaukumiem, no kuriem vairums jeb 194 bijuši Rīgā. Ceļu satiksmes negadījumos cietis arī viens velosipēdists, viens gājējs un pieci elektrisko skrejriteņu vadītāji. Vairums jeb 51 administratīvais pārkāpums par ātruma pārsniegšanu fiksēts Vidzemē, vēl 37 reģistrēti Rīgā, 24 – Zemgales reģionā, 28 – Kurzemes reģionā un 31 – Latgales reģionā.", "link": "https://www.delfi.lv/161/criminal/55499518/pirmdien-celu-satiksmes-negadijumos-cietusi-18-cilveki"},
{"title": "Saistībā ar 9. maiju līdz pulksten 13 aizturētas sešas personas", "category": "Kriminālziņas", "body": "No tiem seši sākti Rīgas reģionā, divi Latgales un viens Zemgales reģionā. Visi procesi sākti par militārās agresijas un kara noziegumu slavinošu simbolu izmantošanu publiskā vietā. Lielākā daļa saistīta ar ziedu nolikšanu vietās, kur atradās demontētie padomju pieminekļi, tāpat fiksēti gadījumi, kad apbedīšanas vietās ziedi izmantoti līdzas ar militārās agresijas simboliem, vai šie simboli, piemēram, \"Z\" un \"V\" burti, ir uzzīmēti pilsētvidē. Tāpat fiksēti gadījumi, kad publiskajā vidē izvietoti materiāli ar karu slavinošiem tekstiem, kā tas, piemēram, konstatēts Daugavpilī Brāļu kapos pieminekļa pakājē. Līdz šim saņemta un fiksēta informācija par iespējamiem pārkāpumiem, kuri šobrīd pārbaudīti. Kopumā otrdien aizturētas arī sešas personas, piecas no tām par ziedu nolikšanu vietā, kur iepriekš atradās padomju piemineklis Uzvaras parkā, Rīgā. Savukārt vēl viena persona aizturēta par to, ka Rīgā pie Brīvības pieminekļa nolika ziedus militāras agresijas simbola formā. Personas nogādātas iecirknī procesuālo darbību veikšanai. Savukārt par naktī uz otrdienu aprakstīto uzrakstu \" Bolderāja \" Rīgā,  Valsts policija  sākusi kriminālprocesu pēc Krimināllikuma 74.1 panta. Tāpat policija ar personām veic arī preventīvas pārrunas, novēršot likumpārkāpumus, kā piemēram, gadījumā, kas fiksēts šodien Daugavpilī Dubrovina parkā, kur ieradās kāds vīrietis ratiņkrēslā ar virsjaku, uz kuras bija redzams uzraksts \"Russia\". Persona uz aizrādījumu reaģēja un nekavējoties to pārtrauca. Otrdien, 9. maijā, VP kopā ar pašvaldību policijām un partnerdienestiem strādā pēc iepriekš sagatavota plāna pastiprinātā režīmā visā Latvijā, piesaistīti plaši spēki. VP vērš uzmanību, ka otrdien, 9. maijā, Latvijā nav atļauts rīkot publiskus izklaides un svētku pasākumus, sapulces, gājienus un piketus, kas ir vērsti pret valsts drošības interesēm, šķeļ sabiedrību, nepatiesi ataino vēsturi un apšauba solidaritāti ar  Ukrainas  tautu. Policija atgādina, ka ziedu un citu elementu, kas pēc vizuālā un saturiskā noformējuma liecina par totalitāro režīmu, kara noziegumu un militārās agresijas iespējamu attaisnošanu un slavināšanu, nolikšana vietās, kur iepriekš atradās nu jau demontētie padomju pieminekļi tiks vērtēti un uzskatīti gan kā iespējami administratīvie pārkāpumi, gan iespējami noziedzīgi nodarījumi atbilstoši apstākļiem un kvalificējošām pazīmēm. Likumsargi aicina iedzīvotājus, tajā skaitā jauniešus, neizvērst un neļauties provokācijām, kā arī neiesaistīties prettiesiskās darbībās. Vienlaikus iedzīvotāji, kuru rīcībā ir informācija par 9. maijā plānotām vai notiekošām provokatīvām vai prettiesiskām darbībām, aicināti ziņot, zvanot Valsts policijai uz tālruni 110.", "link": "https://www.delfi.lv/161/criminal/55501192/saistiba-ar-9-maiju-lidz-pulksten-13-aizturetas-sesas-personas"},
{"title": "Par, iespējams, homofobisku uzbrukumu Daugavpilī aizturēts agrāk sodīts vīrietis", "category": "Kriminālziņas", "body": "Otrdien, 9. maijā,  Valsts policija  (VP) Daugavpilī aizturēja 1997. gadā dzimušu vīrieti aizdomās par miesas bojājumu nodarīšanu kādai 1995. gadā dzimušai personai šī gada 4. maijā Daugavpilī, portāls \"Delfi\" uzzināja VP. Izvērtējot notikuma apstākļus, konstatēts, ka noziedzīgais nodarījums ir paveikts vainu pastiprinošos apstākļos – sociālā naida dēļ Policija turpina izmeklēšanu kriminālprocesā. Aizturētais nogādāts īslaicīgās aizturēšanas vietā un tuvākajā laikā policija rosinās drošības līdzekļa – apcietinājums piemērošanu. Persona jau iepriekš nonākusi policijas redzes lokā saistībā ar mantiska rakstura noziegumiem. \"Delfi\" jau ziņoja, ka Līvajs Amareins ar laulāto partneri un vēl vienu draugu 4. maija vakarā Daugavpilī sastapās ar kādu vīrieti, kurš lūdzis telefonu, lai piezvanītu. Redzēdams, ka telefona fona attēlā ir bilde ar vīrieti, viņš sācis provocēt, uzdodot jautājumus par seksuālo orientāciju. Saņemot apstiprinošu atbildi par homoseksuālām attiecībām,  vīrietis piekāvis Līvaju . Sitienus saņēma arī viņa laulātais, portālam \"Delfi\" norāda cietušais Par notikušo sākts kriminālprocess pēc Krimināllikuma 231. panta otrās daļas par huligānismu, ja tas saistīts ar miesas bojājumu nodarīšanu cietušajam. Kā arī, izvērtējot notikuma apstākļus, ir konstatēts, ka noziedzīgais nodarījums ir paveikts vainu pastiprinošos apstākļos, atbilstoši Krimināllikuma 48. panta 14. punktam - sociālā naida dēļ. Par šādu noziedzīgu nodarījumu persona var tikt sodīta ar brīvības atņemšanu uz laiku līdz pieciem gadiem vai ar īslaicīgu brīvības atņemšanu, vai ar probācijas uzraudzību, vai ar sabiedrisko darbu, vai ar naudas sodu.", "link": "https://www.delfi.lv/161/criminal/55501888/par-iespejams-homofobisku-uzbrukumu-daugavpili-aizturets-agrak-sodits-virietis"},
{"title": "2009. gadā dzimušais Rustams Šaškovs veiksmīgi atrasts", "category": "Kriminālziņas", "body": "Valsts policijai  (VP) izdevies atrast 2009. gadā dzimušo Rustamu Šaškovu, kurš 9. maijā pulksten 8.35 izgāja no  Gulbenes  novada, Stradu pagagasta \"Stāķi-11\" un kura atrašanās vieta nebija zināma, portāls \"Delfi\" uzzināja VP. 25. maija rītā policija informēja, ka bezvēsts prombūtnē bijušais Šaškovs ir veiksmīgi atrasts.", "link": "https://www.delfi.lv/161/criminal/55501906/2009-gada-dzimusais-rustams-saskovs-veiksmigi-atrasts"},
{"title": "Bijušajai Rīgas 1. medicīnas koledžas direktorei piespriež 55 156 eiro sodu", "category": "Kriminālziņas", "body": "Prokuratūras pārstāve Laura Majevska iepriekš, neminot apsūdzētās personas vārdu, informēja, ka laika posmā no 2011. līdz 2017. gadam apsūdzētā, ļaunprātīgi izmantojot dienesta stāvokli, mantkārīgā nolūkā, bez īres līguma noslēgšanas dzīvoja koledžas studentu dienesta viesnīcas ēkā Rīgā, Tomsona ielā 39, savām personīgajām vajadzībām izmantojot vairākas telpas. Par dzīvošanu viņa nemaksāja noteikto īres maksu. Tāpat apsūdzētā atļāva, lai dienesta viesnīcas telpās bez maksas uzturas viņas radinieki un citas personas. Tādā veidā valstij tika nodarīti zaudējumi 55 156 eiro apmērā. Persona apsūdzēta arī par piesavināšanās atbalstīšanu, proti, viņa pieļāva, ka citas personas vairākas reizes izmantoja koledžai izsniegto degvielas uzpildes karti. Kopā viņa atbalstīja piesavināšanos gandrīz 400 eiro apmērā. Saskaņā ar lēmumu par lietas nodošanu tiesai persona apsūdzēta arī par grāmatvedības dokumentu viltošanu. Proti, tika viltoti grāmatvedības organizācijas dokumenti, kas apliecina koledžas transportlīdzekļa izmantošanas pamatotību un izdevumus, kā arī parakstīti dokumenti, kuros bija patiesībai neatbilstošas ziņas. Vēl vienā epizodē persona apsūdzēta par piesavināšanos nelielā apmērā, proti, viņa parakstījusi dokumentu par nesaņemtu pakalpojumu, tas ir, par sporta nodarbībām, kuras koledžā nebija notikušas, nodarot iestādei materiālo kaitējumu 300 eiro apmērā. Bez Bungas uz apsūdzēto sola sēdusies arī viņas meita Linda Bunga, koledžas agrākā grāmatvede Lilija Golovača un Kora Resnā. Resnā sodīta ar divu gadu nosacītu cietumsodu. Savukārt Bungas meitai un Golovačai piespriests sabiedriskai darbs uz 100 stundām. Jau ziņots, ka 2017. gada 18. decembrī  Izglītības  un zinātnes ministrijā izdots rīkojums par koledžas direktores Bungas atstādināšanu. Rīkojums izdots, pamatojoties uz  Korupcijas  novēršanas un apkarošanas biroja (KNAB) pieņemto lēmumu par drošības līdzekļa piemērošanu. Kā liecina informācija Valsts prezidenta mājaslapā, 2009. gadā Bungai par nozīmīgu ieguldījumu Latvijas profesionālās veselības aprūpes izglītības sistēmas attīstībā un jauno veselības aprūpes speciālistu sagatavošanā piešķirts IV šķiras Atzinības krusts. Valsts kontrole  (VK) 2018. gada pavasarī, atsaucoties uz KNAB sniegto informāciju, vēstīja, ka birojā 2017. gada nogalē ir sākts kriminālprocess par Rīgas 1. medicīnas koledžas darbinieces dienesta stāvokļa ļaunprātīgu izmantošanu mantkārīgā nolūkā, jo darbiniece ilglaicīgi izmantojusi vairākas telpas dienesta viesnīcā Rīgā, Tomsona ielā 39, par tām īres maksu nemaksājot. VK revīzijā aplēsts, ka laika posmā no 2004. gada 1. janvāra līdz 2018. gada 14. martam Rīgas 1. medicīnas koledžas darbiniece par telpu izmantošanu privātām vajadzībām nav veikusi īres maksājumus par kopējo summu 48 270 eiro apmērā. Tiesā atrodas arī cita ar Bungu saistīta krimināllieta par dienesta viltojumu. Bunga tiek apsūdzēta pēc Krimināllikuma 327. panta otrās daļas. Par šādu nodarījumu viņai draud brīvības atņemšana uz laiku līdz vienam gadam, īslaicīga brīvības atņemšana, probācijas uzraudzība un sabiedriskais darbu vai naudas sods, atņemot tiesības uz noteiktu nodarbošanos uz laiku līdz trim gadiem. Tiesas sēde nozīmēta 27. novembrī pulksten 15.30. 2019. gada 1. jūlijā Rīgas 1. medicīnas koledža tika reorganizēta un turpmāk pastāv kā Latvijas Universitātes aģentūra.", "link": "https://www.delfi.lv/161/criminal/55502116/bijusajai-rigas-1-medicinas-koledzas-direktorei-piespriez-55-156-eiro-sodu"},
{"title": "Aprīļa beigās Imantā atrasts miris vīrietis; VP aiztur iespējamo slepkavu", "category": "Kriminālziņas", "body": "Šī gada 27. aprīlī mājas liftā Imantā atrasts miris vīrietis ar vardarbīgas nāves pazīmēm.  Valsts policija  (VP) aizturēja iespējamo vīrieša slepkavu, portālu \"Delfi\" informēja VP. VP likumsargi nekavējoties uzsāka izmeklēšanu un tajā pašā dienā noskaidroja iespējamā vainīgā atrašanās vietu un viņu aizturēja. Pašreizējā izmeklēšanas laikā iegūtā informācija liecina, ka noziegums izdarīts kādā dzīvoklī kopīgas alkohola lietošanas laikā un to izdarījis bojāgājušajam pazīstams vīrietis. Nozieguma motīvs tiek skaidrots, norāda VP. Saistībā ar notikušo ir uzsākts kriminālprocess pēc Kriminālllikuma 125. panta trešās daļas – par tīša smaga miesas bojājuma nodarīšanu, kas vainīgā neuzmanības dēļ bijis par iemeslu cietušā nāvei. Par šādu noziegumu soda ar brīvības atņemšanu uz laiku no trim līdz piecpadsmit gadiem, konfiscējot mantu vai bez mantas konfiskācijas, un ar probācijas uzraudzību uz laiku līdz trim gadiem vai bez tās. Aizdomās turētajam vīrietim ir piemērots drošības līdzeklis – apcietinājums.", "link": "https://www.delfi.lv/161/criminal/55502636/aprila-beigas-imanta-atrasts-miris-virietis-vp-aiztur-iespejamo-slepkavu"},
{"title": "9. maijs Latvijā: līdz vakaram policija aizturējusi 24 cilvēkus (plkst. 20.09)", "category": "Kriminālziņas", "body": "Līdz otrdienas vakaram  Valsts policija  saistībā ar 9. maiju bija aizturējusi 24 personas, portāls \"Delfi\" uzzināja policijā. Kopumā visā Latvijā sākti 35 administratīvā pārkāpuma procesi un četri kriminālprocesi. Jau rakstīts, ka visvairāk administratīvo procesu sākti Rīgas reģionā – kopumā 12. Savukārt Latgales reģionā uzsākti septiņi administratīvā pārkāpuma procesi – seši Daugavpilī un viens Rēzeknē. Vēl divi administratīvā pārkāpuma procesi sākti  Zemgales  reģionā, bet četri  Vidzemes  reģionā. Visbiežāk otrdien konstatēti pārkāpumi, kas saistīti ar ziedu, tostarp ar aizliegtās simbolikas nolikšanu vietās, kur iepriekš atradās demontētie padomju pieminekļi, tāpat arī konstatēti gadījumi, kad personas citās publiskās vietās izmantojušas militārās agresijas simbolus, piemēram, Georga lentas. Vēl procesi sākti arī par nepakļaušanos policistu likumīgajām prasībām. Kopumā kopš pusnakts aizturētas 17 personas. No tām absolūts vairākums Rīgā, kur aizturēti 14 cilvēki. Deviņas personas aizturētas saistībā ar militārās agresijas un kara noziegumu iespējamu attaisnošanu un slavināšanu, bet vēl piecas personas aizturētas par citiem pārkāpumiem, kā alkohola lietošanu sabiedriskā vietā, nepakļaušanās policijas likumīgajām prasībām un citiem notikumiem. Arī Latgales reģionā aizturētas trīs personas, no tām divas personas aizturētas Rēzeknē, kuras nepakļāvās policijas likumīgajām prasībām pārtraukt likumpārkāpumus, lika un kaisīja ziedus pie nu jau demontēta padomju pieminekļa. Un vēl viena persona aizturēta Daugavpilī saistībā ar padomju laika ordeņu izmantošanu publiskā vietā. Otrdien sākti arī četri kriminālprocesi, no kuriem trīs sākti pēc Krimināllikuma 74.1 panta par genocīda, nozieguma pret cilvēci, nozieguma pret mieru un kara nozieguma attaisnošanu. Vienā gadījumā par uzraksta \" Bolderāja \" apzīmēšanu Rīgā, otrā saistībā ar publiskā vidē nonākušu intervijas fragmentu, kur divi vīrieši Daugavpilī, Dubrovina parkā, sniedzot interviju, attaisnoja  Krievijas  īstenoto karu. Šajā gadījumā notiek izmeklēšana. Līdzīgi arī cits vīrietis Slavas skvērā Daugavpilī attaisnoja un slavināja karu. Divi vīrieši aizturēti Daugavpilī saistībā ar publiskā vidē nonākušu intervijas fragmentu televīzijas kanālam \"TV3\", kurā abi attaisnoja Krievijas īstenoto iebrukumu Ukrainā. Savukārt ceturtais kriminālprocess sākts pēc Krimināllikuma 93. panta – par valsts simbola zaimošanu un saistīts ar gadījumu, kad Rīgā konstatēts bojāts  Latvijas karogs . Policija otrdien strādā intensīvā un saspringtā režīmā, esam gatavi jebkuram attīstības scenārijam gan šovakar, gan arī trešdien. Valsts policija aicina iedzīvotājus, tajā skaitā jauniešus, neizvērst un neļauties provokācijām, kā arī neiesaistīties prettiesiskās darbībās. Vienlaikus iedzīvotāji, kuru rīcībā ir informācija par 9. maijā plānotām vai notiekošām provokatīvām vai prettiesiskām darbībām, aicināti ziņot, zvanot Valsts policijai pa tālruni 110.", "link": "https://www.delfi.lv/161/criminal/55502946/9-maijs-latvija-lidz-vakaram-policija-aizturejusi-24-cilvekus-plkst-2009"},
{"title": "Rogovkā pazudusī septiņgadīgā Justīne joprojām nav atrasta; policijai vairākas versijas", "category": "Kriminālziņas", "body": "Valsts policija  (VP) ar papildspēkiem otrdien turpina  Rēzeknes  novada Rogovkā pazudušās septiņus gadus vecās Justīnes meklēšanas darbus, kas pagaidām nav sekmējušies panākumiem, pastāstīja VP  Latgales  reģiona pārvaldes pārstāve Lāsma Kursīte. Viņa stāstīja, ka turpinās fiziskie meklēšanas darbi apkārtnē, kurā bērns pazuda. Policijas pārstāve apliecināja, ka tiek izskatītas dažādas Justīnes pazušanas iespējamās versijas, tomēr pamatā tiek strādāts pie versijas, ka meitene pati kaut kur aizgājusi vai apmaldījusies. Meitene no savām mājām Rēzeknes novada Nautrēnu pagasta Rogovkā izgāja  5. maija vakarā  un kopš tā laika  nav atrasta . Meitenei  ir veselības problēmas  un viņa nerunā. Justīne bija ģērbusies īsā rozā virsjakā, baltā džemperī, melnās džinsa biksēs, melnos auduma apavos. Viņas augums ir 124 centimetri, meitenei ir gaiši mati līdz pleciem. Valsts policija aizvien aicina ikvienu, kura rīcībā ir informācija, kas sekmētu meitenes atrašanu, zvanīt pa tālruņa numuriem 67 006 734 vai 110.", "link": "https://www.delfi.lv/161/criminal/55503038/rogovka-pazudusi-septingadiga-justine-joprojam-nav-atrasta-policijai-vairakas-versijas"},
{"title": "Spītē aizliegumam un vairākās vietās Rīgā sarīko uguņošanu; viens aizturētais", "category": "Kriminālziņas", "body": "Pirotehniskie izstrādājumi pēc pulksten 22 tika palaisti Daugavas labajā krastā netālu no Rīgas centra, tāpat pirotehniko izstrādājumu lietošana un signālraķešu izšaušana tika novērota Vecmīlgrāvī un Imantā. Valsts policijā aģentūra LETA uzzināja, ka saistībā ar uguņošanu vismaz viena persona jau ir aizturēta. Kā ziņots, daudzi krievvalodīgie 9. maijā tradicionāli svin bijušās Padomju Savienības uzvaru Otrajā pasaules karā 1945. gadā, kas Latvijas tautai rezultējās ar desmitgadēm ilgu okupāciju. Citus gadus arī Latvijā šajā datumā samērā plaši tika lietota pirotehnika, bet šogad 9.maijā tā ir aizliegta. Aizliegums ir spēkā līdz 10. maija pulksten 7. Par minētā aizlieguma pārkāpumu fiziskām personām var piemērot naudas sodu līdz 350 eiro, bet juridiskām – 1400 eiro.", "link": "https://www.delfi.lv/161/criminal/55503328/spite-aizliegumam-un-vairakas-vietas-riga-sariko-ugunosanu-viens-aizturetais"},
{"title": "Otrdien 150 avārijās cietuši 13 cilvēki", "category": "Kriminālziņas", "body": "Deviņi cilvēki avārijās cietuši Rīgā vai tās apkārtnē, tostarp – viens gājējs un velosipēdists, kā arī četri elektriskā skrejriteņa vadītāji. Vēl viens elektriskā skrejriteņa vadītājs avārijā cietis Zemgalē. Kopumā ceļu satiksmes jomā pieņemti 314 administratīvo pārkāpumu lēmumi, tajā skaitā 115 par ātruma pārsniegšanu un divi par agresīvu braukšanu. Savukārt par transportlīdzekļa vadīšanu alkohola reibumā uzsākti četri administratīvo pārkāpumu procesi un četri kriminālprocesi. Tāpat ir uzsākts viens kriminālprocess par transportlīdzekļa vadīšanu iespējamā narkotisko vielu iespaidā. Līdz ar to diviem šoferiem automašīnas tiks konfiscētas, bet diviem tiks piedzīta spēkratu vērtība.", "link": "https://www.delfi.lv/161/criminal/55503958/otrdien-150-avarijas-cietusi-13-cilveki"},
{"title": "Par cilvēka piekaušanu rosina kriminālvajāt divus Daugavpils policistus", "category": "Kriminālziņas", "body": "Iekšējās drošības birojs  (IDB) prokuratūrai nosūtījis kriminālprocesu kriminālvajāšanas uzsākšanai pret divām  Daugavpils  pašvaldības policijas amatpersonām, kuras pārsniegušas dienesta pilnvaras, nepamatoti pielietojot fizisku spēku pret kādu privātpersonu, portālu “Delfi” informēja IDB. Pirmstiesas izmeklēšanas gaitā IDB guva pierādījumus tam, ka abi likumsargi, kuru pienākumos ietilpa sabiedriskās drošības un kārtības nodrošināšana, pēc kādas privātpersonas aizturēšanas un ievietošanas dienesta transportlīdzekļa aizturēto personu nodalījumā, pielietoja pret to vardarbību, bez tiesiska pamata vairākkārt tīši ar kājām un rokām iesitot personai pa ķermeni, kā rezultātā tai tika nodarīti vidēja smaguma miesas bojājumi. Par pašvaldības policijas amatpersonu veikto noziedzīgo nodarījumu prokuratūrai ir nodots kriminālprocess kriminālvajāšanas uzsākšanai par Krimināllikuma 317. panta otrajā daļā paredzētā noziedzīgā nodarījuma – dienesta pilnvaru pārsniegšana, ja tās saistītas ar vardarbības pielietošanu – izdarīšanu. Saistībā ar notikušo minētās Daugavpils pašvaldības policijas amatpersonas ir atbrīvotas no darba.", "link": "https://www.delfi.lv/161/criminal/55504080/par-cilveka-piekausanu-rosina-kriminalvajat-divus-daugavpils-policistus"},
{"title": "9. maijs Latvijā: 30 aizturētie, 97 administratīvie un četri kriminālprocesi", "category": "Kriminālziņas", "body": "Otrdien  Valsts policija  (VP) fiksēja teju simts pārkāpumus saistībā ar 9. maija atzīmēšanu un aizturēja 30 personas, kā arī sāka četrus kriminālprocesus saistībā ar  Krievijas  kara attaisnošanu un vienā gadījumā par valsts simbola zaimošanu, portāls \"Delfi\" uzzināja VP. Rīgas reģionā 9. maijā kopumā tika aizturētas 24 personas, kā arī fiksēts vislielākais administratīvo pārkāpumu skaits, VP sākot 46 administratīvā pārkāpuma procesus. No tiem absolūti lielākā daļa sākta par militārās agresijas un kara noziegumu slavinošu simbolu izmantošana publiskā vietā. Tā izpaudusies gan kā ziedu nolikšana vietās, kur iepriekš atradās demontētie padomju pieminekļi, piemēram, Uzvaras parkā, Rīgā, gan vairākos gadījumos arī apbedīšanas vietās ziedi izmantoti līdzās ar militārās agresijas simboliem, piemēram, George lentēm, vai šie agresijas simboli, piemēram, Z un V burti, vai uzraksti, kas saistīti ar \"uzvaras tēmu\" ir uzzīmēti pilsētvidē. Policisti arī fiksējuši gadījumus un autovadītājus, kuri no sava transportlīdzekļa skaļi atskaņojuši militāro agresiju slavinošu mūziku, vai pie savas automašīnas piestiprinājuši Krievijas Federācijas karogu. Tāpat sākti vairāki administratīvā pārkāpuma procesi par citiem pārkāpumiem, kā sīko huligānismu, par pirotehnisko izstrādājumu aprites noteikumu pārkāpšanu, alkoholisko dzērienu vai citu apreibinošo vielu lietošanu publiskā vietā vai atrašanās publiskā vietā reibuma stāvoklī, amatpersonas likumīgo prasību nepildīšana vai amatpersonas darbības traucēšanu un citiem pārkāpumiem. Rīgā sākti arī divi kriminālprocesi. Vienā gadījumā Kriminālprocess sākts pēc Krimināllikuma 93. panta par valsts simbola zaimošanu, kad konstatēts bojāts Latvijas karogs, savukārt otrs process sākts pēc Krimināllikuma 74.1 panta par genocīda, nozieguma pret cilvēci, nozieguma pret mieru un kara nozieguma attaisnošanu – par uzraksta \"Bolderāja\" apzīmēšanu Rīgā. Latgales reģionā iepriekšējā diennaktī kopā sākti 36 administratīvā pārkāpuma procesi, no kuriem lielākā daļa jeb 20 ir Daugavpilī, tur arī četras personas tika aizturētas. Fiksētajos pārkāpumos lielākoties figurē aizliegtās simbolikas izmantošana publiskajā vidē, tostarp Georga lentes pie apģērba vai ziediem. Fiksēti arī vairāki gadījumi, kad personu apģērbā redzami padomju laika aizliegtie simboli, bet vēl kāda persona izsauca karu slavinošus saukļus. Savukārt Brāļu kapos pieminekļa pakājē tika konstatētas vairākas A4 formāta lapas, kurās bija redzami karu slavinoši teksti. Arī Daugavpilī likumsargi fiksējuši kādu automašīnu, no kuras tika atskaņota militāro agresiju slavinoša mūzika. Atsevišķām personām arī sākti administratīvā pārkāpuma procesi par nepakļaušanos policijas likumīgajām prasībām. Bez tam Daugavpilī arī sākti divi kriminālprocesi pēc Krimināllikuma 74.1 panta par genocīda, nozieguma pret cilvēci, nozieguma pret mieru un kara nozieguma attaisnošanu, vienā procesā divas personas aizturētas. Savukārt Rēzeknē ir aizturētas divas personas un sākti kopumā deviņi administratīvā pārkāpuma procesi, kur lielākoties fiksēti tādi pārkāpumi kā neatļauta ziedu novietošana jau demontēto pieminekļu vietās, arī ar pievienotām aizliegtajām Georga lentām, bet vienā gadījumā Brāļu kapos arī konstatēts novietots kociņš ar Latvijas karogu, kuram klāt piestiprināti Krievijas karoga krāsu elementi. Bez tam Rēzeknē sākts arī administratīvā pārkāpuma process par nepakļaušanos policijas likumīgajām prasībām, izkaisot ziedus skvērā pie demontētā pieminekļa. Tāpat arī citviet Latgalē fiksēti atsevišķi līdzīga rakstura pārkāpumi, kas lielākoties saistās ar ziedu novietošanu vietās, kur tas nav atļauts, kā arī sākti administratīvā pārkāpuma procesi par pirotehnikas aprites likuma pārkāpumiem, kas konstatēti Daugavpilī un Ludzā. Kurzemes reģionā uzsākti seši administratīvā pārkāpuma procesi, no tiem trīs Ventspilī, kur divos gadījumos apbedīšanas vietās tika konstatēti ar Georga lenti aptīti ziedi, kā arī kāda persona pie savas virsjakas bija piespraudis George lentīti. Savukārt vēl trīs gadījumos Valsts policijas Dienvidkurzemes iecirknis sācis administratīvos procesus par pārkāpumiem Latvijā, kas konstatēti sociālajās vietnēs, piemēram, personu apsveikumi 9. maijā, izmantojot Georga lentes. Arī Zemgales reģionā sākti seši administratīvā pārkāpuma procesi, no tiem četri Jelgavā un tās novadā, kur trijos gadījumos personas novietoja ziedus un kapu sveces vietās, kur iepriekš atradās demontētais padomju piemineklis, kā arī vienā gadījumā persona no sava dzīvokļa loga bija izkāris Krievijas Federācijas karogu. Savukārt Bauskas novadā kāda persona publiskā vietā bija izvietojusi savu interpretāciju par kara notikumiem krievu valodā. Šajos gadījumos sākti procesi saistībā ar militāras agresijas un kara noziegumu slavinošu simbolu izmantošana publiskā vietā. Viens process sākts saistībā ar pirotehnisko izstrādājumu aprites noteikumu pārkāpšanu Jēkabpili. Savukārt Vidzemes reģionā 9. maijā kopumā sākti četri administratīvā pārkāpuma procesi, kā arī viena resoriskā pārbaude. Arī šajos gadījumos procesi sākti saistībā ar militārās agresijas un kara noziegumu slavinošu simbolu izmantošana publiskā vietā. Madonā, Alūksnē un Smiltenē esošajās apbedīšanas vietās konstatēti novietoti ziedi, kuri bijuši aptīti ar lentīti Krievijas Federācijas krāsās vai Georga lentēm. Savukārt Cēsīs ziedi novietoti vietā, kur iepriekš atradās demontētais padomju piemineklis. Jau vēstīts, ka daudzi krievvalodīgie 9. maijā tradicionāli svin bijušās Padomju Savienības uzvaru Otrajā pasaules karā 1945. gadā, kas Latvijas tautai rezultējās ar desmitgadēm ilgu okupāciju. Citus gadus arī Latvijā šajā datumā samērā plaši tika lietota pirotehnika, bet šogad 9. maijā tā bija aizliegta. Aizliegums bija spēkā līdz 10. maija pulksten 7. Par minētā aizlieguma pārkāpumu fiziskām personām varēja piemērot naudas sodu līdz 350 eiro, bet juridiskām – 1400 eiro. Portāls \"Delfi\" jau rakstīja, ka šī gada 9. maijā neraugoties uz pirotehnisko izstrādājumu izmantošanas aizliegumu, otrdienas vakarā vairākās vietās Rīgā tika sarīkota uguņošana. Pirotehniskie izstrādājumi pēc pulksten 22 tika palaisti Daugavas labajā krastā netālu no Rīgas centra, tāpat pirotehniko izstrādājumu lietošana un signālraķešu izšaušana tika novērota Vecmīlgrāvī un Imantā.", "link": "https://www.delfi.lv/161/criminal/55505666/9-maijs-latvija-30-aizturetie-97-administrativie-un-cetri-kriminalprocesi"},
{"title": "'Uzbrukumu puisim ar Ukrainas karogu jāskata atklātā tiesas procesā' – Stukānu aicina biedrība", "category": "Kriminālziņas", "body": "Kā norāda biedrība, gājiens bija mierpilns, vērsts uz demokrātiskas Latvijas valsts nākotni, kura sevī ietver tos mūsu valsts iedzīvotājus, kuri savās domās un rīcībā ir pret agresiju kā Latvijā, tā arī mūsu kaimiņvalstī Ukrainā. Pēc gājiena jaunietim, kurš ap pleciem bija apņēmis Ukrainas valsts karogu, uzbruka persona. Vēstulē norādīts, ka uzbrucēja darbības bija vērstas uz nacionālā naida un nesaticības izraisīšanu – tas bijis politiski motivēts naida noziegums, vērsts uz to, lai demonstrētu atbalstu agresorvalstij  Krievijai  un tās politikai Ukrainā, jo jaunietis tika izraudzīts par uzbrukuma mērķi tikai tāpēc, ka agresīvo personu nokaitināja Ukrainas valsts simbols – karogs. Tiesiskā valstī absolūti nepieņemams ir arī fakts, ka agresīvo personu neapturēja viņa dzīvesbiedre – policiste, pauž biedrība. Uzbrucējam prokuratūra kā sodu piemērojusi 200 stundu piespiedu darba sabiedrības labā. Tomēr \"4. maija Deklarācijas klubs\" aicina ņemt vērā nodarījuma raksturu un radīto kaitējumu, kas neatbilst pastrādā nozieguma dziļākajai jēgai – tas kalpos kā uzmundrinājums līdzīgi domājošām personām, ja valstī, pastrādājot naida noziegumus, vainīgie netiks sodīti atbilstoši nodarījuma raksturam un radītajam kaitējumam. \"Mēs uzskatām, ka uzbrukumi personām, kas pauž atbalstu Ukrainai, nedrīkst būt vērtēti un tiesāti kā parasti huligāniski izlēcieni. Mēs esam atjaunojuši Latvijas Republiku un arī Latvijas Republikas  Satversmes  darbību. Latvijai ir jābūt vietai, kurā jebkurš sabiedrības pārstāvis, kurš iestājas par demokrātiju, brīvību, neatkarību un nosoda agresorvalsts Krievijas izraisīto karu Ukrainā, var justies droši un neapdraudēti,\" norāda biedrība. Tāpēc \"4. maija Deklarācijas klubs\" mudina ģenerālprokuroru darīt visu, kas viņa spēkos, lai šis noziegums tiktu izskatīts atklātā tiesas procesā un vainīgās personas saņemtu nodarījumam atbilstošu reālu cietumsodu. Prokuratūra 14. jūnijā pabeidza kriminālprocesu, apsūdzēto atzīstot par vainīgu nozieguma izdarīšanā un tika sodīts ar  200 sabiedriskā darba stundām . Apsūdzētais ir arī atlīdzinājis cietušajam pieteikto mantiskā un morālā kaitējuma kompensāciju 6034 eiro apmērā. Jau ziņots, ka piektdien, 20. maijā, Rīgā, netālu no Sakuras dārza kāds vīrietis izkāpa no savas automašīnas, nodarīja miesas bojājumus personai ar  Ukrainas  karogu, pēc kā  aizbrauca no notikuma vietas . Policija agresīvā vīrieša automašīnu  atrada kādas privātmājas pagalmā , taču tai bija nomainītas valsts reģistrācijas numurzīmes, lai iespējamā vainīgā persona slēptu savu atrašanās vietu. Ap pulksten diviem naktī likumsargi kopā ar Speciālo uzdevumu bataljona darbiniekiem aizturēja meklēto personu – 1984. gadā dzimušu vīrieti, kurš bija slēpies savā dzīves vietā bēniņos aiz skursteņa. Tiesa viņam kā drošības līdzekli piemēroja apcietinājumu, taču deviņas dienas vēlāk viņš  tika atbrīvots .", "link": "https://www.delfi.lv/161/criminal/54475456/uzbrukumu-puisim-ar-ukrainas-karogu-jaskata-atklata-tiesas-procesa-stukanu-aicina-biedriba"},
{"title": "Uzbrukums puisim ar Ukrainas karogu: bijušo policisti rosina apsūdzēt par bezdarbību", "category": "Kriminālziņas", "body": "Iekšējās drošības birojs  (IDB) prokuratūru lūdzis sākt kriminālvajāšanu pret bijušo  Valsts policijas  (VP) Rīgas reģiona pārvaldes amatpersonu par tīšu valsts amatpersonas pienākumu nepildīšanu, kuras dēl radīts būtisks kaitējums pārvaldības kārtībai un ievērojami apdraudētas citas ar likumu aizsargātas intereses, portāls \"Delfi\" uzzināja IDB. Minētā VP amatpersona, zinot  par uzbrukumu personai , kurai uz pleciem bija aplikts Ukrainas karogs, un tā izdarītāju, normatīvajos aktos noteiktā kārtībā neziņoja par notikušo policijai, kā arī procesuālo darbību laikā policijas amatpersonām neatklāja noziedzīgo nodarījumu veikušā atrašanās vietu, lai gan viņai tā bija zināma. Amatpersonas dienests VP  pēc notikušā tika pārtraukts . Par bijušās VP amatpersonas iespējami veikto noziedzīgo nodarījumu Noziedzīgu nodarījumu valsts institūciju dienestā izmeklēšanas prokuratūrai ir nodots kriminālprocess ar ierosinājumu uzsākt kriminālvajāšanu par Krimināllikuma 319. panta pirmajā daļā paredzētā noziedzīgā nodarījuma – valsts amatpersonas bezdarbība – izdarīšanu. Likums par to kā sodu paredz piemērot brīvības atņemšanu uz laiku līdz trim gadiem vai īslaicīgu brīvības atņemšanu, vai probācijas uzraudzību, vai sabiedrisko darbu, vai arī naudas sodu. IDB papildina, ka minētais kriminālprocess prokuratūrā tika izdalīts no VP uzsākta kriminālprocesa un jūnija vidū nodots IDB noziedzīgā nodarījuma izmeklēšanas veikšanai. IDB atgādina, ka nevienu personu nevar uzskatīt par vainīgu noziedzīga nodarījuma izdarīšanā, kamēr tās vaina nav pierādīta Kriminālprocesa likumā paredzētajā kārtībā. Portāls \"Delfi\" jau ziņoja, ka maija beigās sabiedrību pāršalca ziņa par to, ka skolnieku ar Ukrainas karogu gājienā  \"Par atbrīvošanos no padomju mantojuma\"  piekāvis kāds no auto pēkšņi izlēcis vīrietis, kurš pats no notikuma vietas aizbēdzis, bet vēlāk atrasts mājas bēniņos aiz skursteņa un aizturēts. Pēcāk arī publiski izskanēja, ka agresora dzīvesbiedre, kura notikuma brīdī viņam sēdējusi blakus auto,  ir policijas darbiniece . Viņa sākotnēji no darba tika atstādināta. Tā kā pastāvēja aizdomas, ka sieviete palīdzējusi vīrietim slēpt savu auto un slēpties pašam, prokurore izdalīja atsevišķu procesu un nosūtīja to izvērtēšanai IDB. Vīrietim, kurš uzbruka skolniekam, prokurors  sagatavoja priekšrakstu par sodu  – 200 stundām sabiedriski derīga darba. Sitējs jaunietim ir arī samaksājis prasīto morālo kompensāciju. Cietušā jaunieša advokāts Egons Rusanovs iepriekš norādīja, ka tikai reāls cietumsods var atturēt citus no šādiem naida noziegumiem. Vēlāk viņš \" Facebook \" informēja, ka  Ģenerālprokuratūra  atcēlusi prokurora pieņemto lēmumu par sabiedriskajiem darbiem policistes dzīvesbiedram. Rusanovs rakstīja, ka saņēmis vēstuli no Ģenerālprokuratūras, ka 14. jūnija prokurora priekšraksts par sodu  atcelts kā nepamatots  un kriminālprocess tiek atjaunots. Tagad likumsargiem esot jāvērtē naida noziegumu esamība vīrieša rīcībā.", "link": "https://www.delfi.lv/161/criminal/54752726/uzbrukums-puisim-ar-ukrainas-karogu-bijuso-policisti-rosina-apsudzet-par-bezdarbibu"},
{"title": "Justīnes pazušana Rogovkā: policija un dienesti pārmeklē atsevišķas teritorijas", "category": "Kriminālziņas", "body": "Joprojām turpinās  Rēzeknes  novada Rogovkā pazudušās septiņus gadus vecās Justīnes meklēšanas darbi, portāls \"Delfi\" uzzināja Valsts policijā (VP). Valsts policija  sadarbībā ar citiem dienestiem veic atsevišķu objektu un teritoriju pārmeklēšanu. Kā norāda policija, papildu brīvprātīgo iesaiste meklēšanas pasākumos nav nepieciešama. Jau ziņots, ka tiek izskatītas dažādas Justīnes pazušanas iespējamās versijas, tomēr pamatā tiek strādāts pie versijas, ka meitene pati kaut kur aizgājusi  vai apmaldījusies . Justīne Reinikova bija ģērbusies īsā rozā virsjakā, baltā džemperī, melnās džinsa biksēs, melnos auduma apavos. Viņas augums ir 124 centimetri, gaiši mati līdz pleciem. Meitenei ir veselības problēmas. Valsts policija aizvien aicina ikvienu, kura rīcībā ir informācija, kas sekmētu meitenes atrašanu, nekavējoties zvanīt pa tālruņa numuru 67006734 vai 110.", "link": "https://www.delfi.lv/161/criminal/55506688/justines-pazusana-rogovka-policija-un-dienesti-parmekle-atseviskas-teritorijas"},
{"title": "'Daimler' kukuļošanas lietā nolasīta apsūdzība; tiesas process turpināsies janvārī", "category": "Kriminālziņas", "body": "Šodien uz apsūdzēto sola tiesā sēdās bijušā Rīgas mēra Gundara Bojāra tā laika padomnieks un kādreizējais SIA \"Rīgas satiksme\" (RS) padomes priekšsēdētāja vietnieks Leonards Tenis, cits Bojāra tā laika padomnieks uzņēmējs Armands Zeihmanis un viņa sieva Vita Zeihmane, Zviedrijā reģistrēta uzņēmuma direktors Raimonds Krastiņš, kā arī Agris Koroševskis un uzņēmējs Sergejs Zambers. Pēc tiesas sēdes Teņa pārstāvis advokāts Saulvedis Vārpiņš norādīja, ka viņa klients savu vainu, protams, neatzīst. Tāpat sacīja arī Krastiņa pilnvarotais pārstāvis Rinalds Bušs. Tenis tiek apsūdzēts par to, ka, izmantojot savu dienesta stāvokli, viņš izdarīja kukuļa izspiešanu, kā arī apzināti un prettiesiski pieņēma mantiska labuma kukuli lielā apmērā. Savukārt Krastiņš tiek apsūdzēts par to, ka viņš atbalstīja valsts amatpersonu, tas ir, Teni, kukuļa pieņemšanā lielā apmērā un kukuļa izspiešanā. 2000.gada augustā tika izveidota Iepirkumu izsoles komisija, un vēlāk tika noteikts rīkot atklātu izsoli par tiesībām piegādāt Rīgas pašvaldības uzņēmumiem jaunus autobusus. Nākamajā gadā pašvaldības uzņēmums \"Tālava\" un \"EvoBus GmbH\" uz pieciem gadiem noslēdz līgumu par jaunu autobusu piegādi. Līgumu noslēdza arī autobusu parks \"Imanta\" par vairāku autobusu piegādi. Kā teikts apsūdzībā, 2000.gada 12.decembrī \"EvoBus GmbH\" noslēdza fiktīvu starpniecības līgumu ar ārzonā reģistrētu uzņēmumu. Atbilstoši šim līgumam \"EvoBus GmbH\" uzņēmumam uz kontu bijušajā AS \"Parex banka\" pārskaitīja kukuli 5% no \"EvoBus GmbH\" pārdoto autobusu neto pārdošanas cenas. Tenis vēlāk esot vienojies ar Krastiņu par ārzonā reģistrēta uzņēmuma iegādi, lai uz tā kontu \"EvoBus GmbH\" turpmāk varētu pārskaitīt naudu. Abi vienojās, ka Krastiņš būs uzņēmuma pilnvarotā persona un ka Krastiņš ar saņemtajiem naudas līdzekļiem rīkosies pēc Teņa norādījuma, uzskata prokuratūra. Krastiņš iegādājās ārzonas uzņēmumu \"United Petrol Group\" un kļuva par tā pārstāvi. Tenis tikās ar \"EvoBus GmbH\" eksporta vadītāju Baltijā Helmutu Erenforteru, pieprasot, lai tiktu noslēgts jauns fiktīvs līgums ar iegādāto \"United Petrol Group\". Tenis, atkārtoti tiekoties ar Ērenforteru, mēģinājis viņu pārliecināt lauzt starpniecības līgumu ar \"Oldenburgh Financial Corporation\" un noslēgt ar jau minēto \"United Petrol Group\", vēloties arī palielināt kukuļa summu un piedraudot, ka pretējā gadījumā darījums netiks turpināts. Tomēr \"EvoBus GmbH\" vadošās amatpersonas rezultātā piekrita, noslēdza fiktīvu līgumu ar \"United Petrol Group\", maksājot 6% kukuli. No 2003.gada nogales līdz 2005.gada pavasarim Tenim tika pārskaitīts kukulis - kopsummā 702 936 lati - par minētā noslēgtā līguma izpildes nodrošināšanu. Tenis pieņēma kukuli lielā apmērā un legalizēja nelikumīgi iegūto naudu. Krastiņš pēc Teņa norādījuma naudu pārskaitīja fiziskām un juridiskām personām. 2006.gada sākumā tika noslēgta vienošanās par 28 garo autobusu iegādi, savukārt gada beigās \"EvoBus GmbH\" uz vēl vienu ārzonas uzņēmumu pārskaitīja Tenim kukuli 389 457 latu apmērā. Tāpat Tenis esot vienojies ar Ungārijas autobusu ražotāja \"Ikarus special Coach factory Ltd.\" vadību par to, ka uzņēmums maksās kukuli Tenim par noslēgto līgumu ar \"Icarus\" un tā izpildi. Jau atkal tika izlemts iegādāties ārzonā reģistrēta uzņēmuma iegādi, kur varētu pārskaitīt no Ungārijas uzņēmuma saņemto naudu. Šajā gadījumā nauda sākotnēji no \"Ikarus special Coach factory Ltd.\" tika pārskaitīta uz kādu citu ārzonā reģistrēta uzņēmuma kontu Igaunijā, kas to savukārt pārskaitīja uz \"United Petrol Group\" kontu. Fiktīvi līgumi tika noslēgti arī ar Ungārijas trolejbusu ražotāju - uzņēmumu \"Ganz Transelektro Traction Electric\" - un Polijas autobusu ražotāju \"Neoplan Polska Sp.z o.o.\" (tagad \"Solaris Bus&Coach\"). Tenis tiek apsūdzēts arī par to, ka viņš izdarīja noziedzīgi iegūtu līdzekļu legalizēšanu, savukārt Krastiņš tiek apsūdzēts par to, ka līdzekļu legalizēšanu lielā apmērā atbalstīja. Tenis, vēloties maskēt Krastiņa privātajā kontā esošo līdzekļu piederību un izcelsmi, laika periodā no 2005.gada līdz 2008.gadam regulāri Krastiņam deva norādījumus pārskaitīt biedrības \"Daugavpils pilsētas hokeja klubs\", kur Tenis bija valdes loceklis, hokejistiem un viņu ģimenes locekļiem dažādas naudas summas. Tādā veidā tika pārskaitīti 86 830 eiro. Koroševskis un Zambers arī tiek apsūdzēti par to, ka viņi atbalstīja līdzekļu legalizēšanu lielā apmērā. Tenim ar trešās personas starpniecību bija vienošanās ar Koroševski par iesaistīšanos shēmā, proti, ka Koroševskis par atlīdzību Igaunijā iegādāsies un uz sava vārda reģistrēs uzņēmumu. Šim uzņēmumam tiktu pārskaitīta nauda, kuru Koroševskis pārskaitītu uz Teņa norādīto kontu. Vienošanās bijusi arī ar Zamberu, ka ārzonā reģistrēta uzņēmuma \"Fregate Commerce Inc.\", kurā Zambers bija pilnvarotā persona, bankas kontā būs ieskaitīta nauda uz citu ārzonas uzņēmumu kontiem, bet pēc tam līdzekļus izņems skaidrā naudā. Tiesas sēdes sākumā Vārpiņš lūdza prokuratūru tiesai nodot arhīva lietu, jo tajā esot dokumenti, ko aizstāvība vēlas pievienot pamatlietai. Arī Krastiņa pārstāvis zvērināts advokāts Jānis Grīnbergs norādīja, ka viņam ir vajadzīgs laiks, lai iepazītos ar lietu, jo pirms tam viņa aizstāvamajam bija cits pārstāvis. Kā ziņots, prokuratūra šo lietu tiesai nosūtīja vasaras sākumā, apstiprinot, ka saskaņā ar apsūdzību nodošanai amatpersonām kukuļos saņemti vairāk nekā pieci miljoni eiro (3,5 miljoni latu), savukārt viens no apsūdzētajiem varētu būt piesavinājies gandrīz miljonu eiro (aptuveni 700 000 latu), kas kā kukulis bijis paredzēts nodošanai tālāk citai valsts amatpersonai. Pavasarī prokuratūra pabeidza pirmstiesas izmeklēšanu kriminālprocesā par kukuļņemšanu lielā apmērā no Ungārijas autobusu ražotāja \"Ikarus special Coach factory Ltd.\", Ungārijas trolejbusu ražotāja - uzņēmuma \"Ganz Transelektro Traction Electric\", \"Solaris Bus&Coach\" un kukuļa izspiešanu no \"Daimler AG\" grupā ietilpstošā uzņēmuma \"EvoBus GmbH\". Viena persona apsūdzēta par kukuļņemšanu lielā apmērā un kukuļa izspiešanu lielā apmērā, uzkūdīšanu dot kukuli, par starpniecību kukuļošanā, kukuļa piesavināšanos, kā arī par noziedzīgi iegūtu finanšu līdzekļu legalizēšanu lielā apmērā. Otra persona apsūdzēta par kukuļņemšanas lielā apmērā atbalstīšanu, kukuļa izspiešanu lielā apmērā atbalstīšanu un noziedzīgi iegūtu finanšu līdzekļu legalizēšanas lielā apmērā atbalstīšanu. Savukārt četras personas apsūdzētas par noziedzīgi iegūtu finanšu līdzekļu legalizēšanas lielā apmērā atbalstīšanu. Sevišķi svarīgu lietu izmeklēšanas nodaļas prokurore Zaļūksne aģentūrai LETA iepriekš pastāstīja, ka saskaņā ar sākotnējām apsūdzībām, pēc prokuratūras domām, uzņēmējs Zambers atbalstījis aptuveni 540 000 eiro (379 000 latu) atmazgāšanu. Naudas atmazgāšana un tās pārskaitīšana notikusi caur vairāku uzņēmumu kontiem. Tenim sākotnēji apsūdzība bija uzrādīta par atkārtotu kukuļņemšanu lielā apmērā un kukuļa izspiešanu. Tāpat Tenim sākotnēji bija uzrādīta apsūdzība par to, ka viņš uzkūdīja uz kukuļdošanu Lielbritānijas uzņēmuma \"De La Rue\" pārstāvi, par starpniecību kukuļošanā un kukuļa piesavināšanos. Bijusī amatpersona, pēc prokuratūras domām, ir atbildīga arī par noziedzīgi iegūtu līdzekļu legalizēšanu atkārtoti personu grupā pēc iepriekšējas vienošanās. Teņa epizodē kukuļošana esot notikusi dažādās valūtās, piemēram, no \"Evo Bus\", iespējams, pieņemti kukuļi 1 092 000 latu apmērā. Pēc prokuratūras sākotnējām domām, Krastiņš atbalstījis kukuļa izspiešanu no \"Evo Bus\", bet kukuļa pieņemšanu - no citiem autobusu un trolejbusu ražotājiem - \"Ikarus Special Coach Factory Ltd.\", \"Neoplan Polska\" un \"Ganz Transelektro Traction Electrics\". Tā, piemēram, \"Evo Bus\" epizodē kukuļi figurē aptuveni pusotra miljona latu apmērā. Koroševskim iepriekš apsūdzība uzrādīta par noziedzīgi iegūtu finanšu līdzekļu legalizēšanas lielā apmērā atbalstīšanu. Zeihmanim apsūdzība uzrādīta par noziedzīgi iegūtu finanšu līdzekļu legalizēšanas lielā apmērā atbalstīšanu. Pašam Zeihmanim par kukuļošanu apsūdzība nav celta. Zeihmaņa sievu Vitu prokuratūra iepriekš apsūdzēja par noziedzīgi iegūtu finanšu līdzekļu legalizēšanas lielā apmērā atbalstīšanu. \"Daimler\" kukuļošanas lieta ir viens no apjomīgākajiem KNAB sāktajiem kriminālprocesiem biroja pastāvēšanas vēsturē, turklāt saistībā ar KNAB atklātajiem noziegumiem tika sākti kriminālprocesi arī vairākās ārvalstīs. LETA jau ziņoja, ka \"Daimler\" starptautiskās kukuļošanas lietā ASV izmeklētāji 2010.gada sākumā publiskoja materiālus, kas liecināja, ka Rīgas amatpersonas savulaik piekukuļotas, lai pašvaldības sabiedriskā transporta uzņēmumi iegādātos \"Daimler\" ražotos \"Mercedes Benz\" autobusus, kurus pasažieru pārvadāšanai RS izmanto joprojām. Toreiz Latvijas gadījumā kriminālprocess tika sākts uz aizdomu pamata par to, ka autoražotāja \"Daimler\" meitasuzņēmuma \"Evo Bus\" amatpersonas laikā no 2002.gada jūlija līdz 2006.gada decembrim par 117 \"Mercedes Benz\" autobusu iegādes nodrošināšanu, izmantojot personu un firmu starpniecību, nepamatoti paaugstinājušas iepirkuma cenu un nelikumīgi ieguvušas līdzekļus kukuļu došanai valsts amatpersonām.", "link": "https://www.delfi.lv/161/criminal/43766480/daimler-kukulosanas-lieta-nolasita-apsudziba-tiesas-process-turpinasies-janvari"},
{"title": "'Daimler' lietā kopējā kukuļu summa - vairāk nekā pieci miljoni eiro", "category": "Kriminālziņas", "body": "Par lietas nodošanu tiesai prokuratūra paziņoja vakar, taču līdz šim neatklāja, kāda ir kopējā kukuļu summa. Tagad prokuratūras preses sekretāre Aiga Šēnberga apstiprināja, ka pēc prokuratūras domām nodošanai amatpersonām kukuļos saņemti vairāk nekā 5 miljoni eiro (3,5 miljoni latu). Savukārt viens no apsūdzētajiem piesavinājies gandrīz miljonu eiro (aptuveni 700 000 latu), kas kā kukulis bija paredzēts nodošanai tālāk citai valsts amatpersonai. Kopējā saņemto kukuļu summa faktiski nedaudz atšķiras ar šogad februārī  KNAB  priekšnieka Jaroslava Streļčenoka žurnālistiem atklāto summu preses konferencē par \"Daimler\" lietas nodošanu kriminālvajāšanas sākšanai prokuratūrā. Jau ziņots, ka prokuratūra ir pabeigusi pirmstiesas kriminālprocesu par kukuļņemšanu lielā apmērā no  Ungārijas  autobusu ražotāja \"Ikarus special Coach factory Ltd.\", Ungārijas trolejbusu ražotāja - uzņēmuma \"Ganz Transelektro Traction Electric\",  Polijas  autobusu ražotāja \"Neoplan Polska Sp.z o.o.\" un kukuļa izspiešanu no \"Daimler AG\" grupā ietilpstošā uzņēmuma \"EvoBus GmbH\". Viena persona apsūdzēta par kukuļņemšanu lielā apmērā un kukuļa izspiešanu lielā apmērā, uzkūdīšanu dot kukuli, par starpniecību kukuļošanā, kukuļa piesavināšanos, kā arī par noziedzīgi iegūtu finanšu līdzekļu legalizēšanu lielā apmērā. Otra persona apsūdzēta par kukuļņemšanas lielā apmērā atbalstīšanu, kukuļa izspiešanu lielā apmērā atbalstīšanu un noziedzīgi iegūtu finanšu līdzekļu legalizēšanas lielā apmērā atbalstīšanu. Savukārt četras personas apsūdzētas un tiesai nodotas par noziedzīgi iegūtu finanšu līdzekļu legalizēšanas lielā apmērā atbalstīšanu. Apsūdzētie ir bijušais Rīgas mēra Gundara Bojāra tā laika padomnieks un bijušais SIA \" Rīgas satiksme \" (RS) padomes priekšsēdtāja vietnieks Leonards Tenis, Zviedrijā reģistrēta uzņēmuma direktors Raimonds Krastiņš, Agris Koroševskis, Bojāra tā laika padomnieks, uzņēmējs  Armands Zeihmanis  un viņa sieva Vita Zeihmane. Vēl viens apsūdzētais ir uzņēmējs Sergejs Zambers. Prokuratūra lietas citas nianses pagaidām neatklāj. Ņemot vērā iepriekšminēto, pagaidām nav zināms, vai apsūdzības ir pilnībā balstītas uz lietas izmeklētāja -  Korupcijas  novēršanas un apkarošanas biroja - iepriekš publiski sniegto informāciju. Sevišķi svarīgu lietu izmeklēšanas nodaļas prokurore Velta Zaļūksne aģentūrai LETA iepriekš pastāstīja, ka saskaņā ar sākotnējām apsūdzībām, pēc prokuratūras domām, uzņēmējs Zambers atbalstīja aptuveni 540 000 eiro (379 000 latu) atmazgāšanu.  Naudas atmazgāšana  un tās pārskaitīšana notika caur vairāku uzņēmumu kontiem. Tenim sākotnēji apsūdzība bija uzrādīta par atkārtotu kukuļņemšanu lielā apmērā un kukuļa izspiešanu. Kukuļi, pēc prokuratūras domām, ņemti ne tikai no \"Daimler AG\" grupas uzņēmuma \"Evo Bus\", bet arī no citiem autobusu un trolejbusu ražotājiem - \"Ikarus Special Coach Factory Ltd.\", \"Neoplan Polska\" (pašreizējais \"Solaris Bus&Coach\") un \"Ganz Transelektro Traction Electrics\". Tāpat Tenim sākotnēji bija uzrādīta apsūdzība par to, ka viņš uzkūdīja uz kukuļdošanu  Lielbritānijas  uzņēmuma \"De La Rue\" pārstāvi, par starpniecību kukuļošanā un kukuļa piesavināšanos. Bijusī amatpersona, pēc prokuratūras domām, ir atbildīga arī par noziedzīgi iegūtu līdzekļu legalizēšanu atkārtoti personu grupā pēc iepriekšējas vienošanās. Teņa epizodē kukuļošana notikusi dažādās valūtās, piemēram, no \"Evo Bus\", iespējams, pieņemti kukuļi 1 092 000 latu apmērā. Pēc prokuratūras sākotnējām domām, Krastiņš atbalstījis kukuļa izspiešanu no \"Daimler AG\" grupas uzņēmuma \"Evo Bus\", bet kukuļa pieņemšanu no citiem autobusu un trolejbusu ražotājiem - \"Ikarus Special Coach Factory Ltd.\", \"Neoplan Polska\" (pašreizējais \"Solaris Bus&Coach\") un \"Ganz Transelektro Traction Electrics\". Tā, piemēram, \"Evo Bus\" epizodē kukuļi figurē aptuveni pusotra miljona latu apmērā. Koroševskim iepriekš apsūdzība uzrādīta par noziedzīgi iegūtu finanšu līdzekļu legalizēšanas lielā apmērā atbalstīšanu. Zeihmanim apsūdzība uzrādīta par noziedzīgi iegūtu finanšu līdzekļu legalizēšanas lielā apmērā atbalstīšanu. Pašam Zeihmanim par kukuļošanu apsūdzība nav celta. Zeihmaņa sievu Vitu prokuratūra iepriekš apsūdzēja par noziedzīgi iegūtu finanšu līdzekļu legalizēšanas lielā apmērā atbalstīšanu. \"Daimler\" kukuļošanas lieta ir viens no apjomīgākajiem KNAB sāktajiem kriminālprocesiem. Turklāt saistībā ar KNAB atklātajiem noziegumiem tika sākti kriminālprocesi arī vairākās ārvalstīs. Ziņots arī, ka \"Daimler\" starptautiskās kukuļošanas lietā  ASV  izmeklētāji 2010.gada sākumā publiskoja materiālus, kas liecināja, ka Rīgas amatpersonas savulaik piekukuļotas, lai pašvaldības sabiedriskā transporta uzņēmumi iegādātos \"Daimler\" ražotos \" Mercedes  Benz\" autobusus, kurus pasažieru pārvadāšanai \"Rīgas satiksme\" izmanto joprojām. Toreiz Latvijas gadījumā kriminālprocess tika sākts uz aizdomu pamata par to, ka autoražotāja \"Daimler\" meitasuzņēmuma \"Evo Bus\" amatpersonas laikā no 2002.gada jūlija līdz 2006.gada decembrim par 117 \"Mercedes Benz\" autobusu iegādes nodrošināšanu, izmantojot personu un firmu starpniecību, nepamatoti paaugstinājušas iepirkuma cenu un nelikumīgi ieguvušas līdzekļus kukuļu došanai valsts amatpersonām. KNAB veica arī personu aizturēšanas un saistībā ar dotajiem kukuļiem Rīgas domes amatpersonām veica kratīšanu RS telpās un citur.", "link": "https://www.delfi.lv/161/criminal/43399677/daimler-lieta-kopeja-kukulu-summa-vairak-neka-pieci-miljoni-eiro"},
{"title": "'Daimler' lietā apsūdzētais aizdevis naudu citai apsūdzētajai viesnīcas iegādei Austrijā", "category": "Kriminālziņas", "body": "Vēlāk apsūdzētais Krastiņš kļuvis arī par uzņēmuma līdzīpašnieku. Krastiņa piesaiste uzņēmumā notikusi, jo Krastiņš bija aizdevis uzņēmumam prāvu naudas summu vienas no divām Austrijas viesnīcām iegādei. Uzņēmums nav varējis naudu Krastiņam atdot, tāpēc viņš kļuvis par īpašnieku. Taču vienlaikus Gadzjus norādīja, ka neatceras, kā tieši Krastiņš kļuvis par daļu īpašnieku. Pēc tiesā izskanējušā, lietas materiālos ir atrodams Krastiņa iesniegums par 111 uzņēmuma kapitāldaļu iegādi. LETA jau ziņoja, ka Vitas Zeihmanes vīram un bijušajam Rīgas mēra Gundara Bojāra padomniekam Armandam Zeihmanim apsūdzība \"Daimler\" krimināllietā uzrādīta par noziedzīgi iegūtu finanšu līdzekļu legalizēšanas lielā apmērā atbalstīšanu. Pēc likumsargu domām, Zeihmanis kopā ar citām šajā lietā iesaistītajām personām iegādājies viesnīcu Austrijā, tādā veidā atbalstot kukuļa naudas legalizēšanu. Pašam Zeihmanim par kukuļošanu apsūdzība nav celta. Savukārt Vitu Zeihmani prokuratūra apsūdz par noziedzīgi iegūtu finanšu līdzekļu legalizēšanas lielā apmērā atbalstīšanu. Savulaik Gazdjus pati bijusi kapitāldaļu turētāja uzņēmumā SIA \"Viesnīca Vita\", kas saimniecisko darbību Latvijā neveica. Kā šodien tiesā norādīja prokurore, lietā atrodami materiāli, kas norāda, ka par vairāk nekā 200 000 latu Gadzjus iegādājusies 55 uzņēmuma SIA \"Viesnīca Vita\" kapitāldaļas. Vienlaikus Gadzjus neizslēdza, ka viņa kapitāldaļas iegādājusies ar aizdevuma palīdzību, taču neatcerējās, vai naudu aizņēmusies no pašas Zeihmanes. Komentējot notikušo darījumu, lieciniece stāstīja, ka kapitāldaļas iegādātas no Zeihmanes, maksājot apsūdzētajai un parakstot līgumu par notikušo darījumu. Pēc tam darījums reģistrēts Uzņēmumu reģistrā. Liecinieces mantiskā stāvokļa deklarācija uz 2011.gada decembri, kuru tiesā prokurore lūdza uzrādīt lieciniecei, norāda, ka arī Gadzjus aizdevusi vairāk nekā 300 000 latu SIA \"Viesnīca Vita\". Atbildot uz prokurores jautājumiem, lieciniece norādīja, ka tie ir bijuši vairāki aizdevumi ilgākā laika periodā, par kuriem pārsvarā noformēti aizdevuma līgumi. Krastiņš savas kapitāldaļas pārdevis kādai ārzemju kompānijai. Kā īpašumā kapitāldaļas nokļuvušas, kad arī ārzemju uzņēmums tās pārdevis, Gadzjus neatcerējās. Viņa minēja, ka Austrijā esošā viesnīca, kas piederēja Zeihamanes Latvijā reģistrētajam uzņēmumam SIA \"Viesnīca Vita\", jau piecus gadus strādājusi ar zaudējumiem, tāpēc viņa bijusi pārsteigta, ka gan viņai, gan Krastiņam savas piederošās uzņēmuma kapitāldaļas ir izdevies pārdot. Daļas pārdotas trešajam lietā apsūdzētajam Leonardam Tenim. Gadzjus pieder uzņēmums SIA \"Audaks\", kas sniedzis grāmatvedības pakalpojumus ārzemju uzņēmumam. Savulaik Gadzjus bijusi SIA \"Audaks\" valdes locekle. Firmas juridiskajā īpašumā bija automašīna \"Audi A6\". Gadzjus liecināja, ka automašīna nav tikusi iegādāta firmas vajadzībām, bet gan apsūdzētajam Krastiņam. Izmantot šādu shēmu, lai Krastiņš auto pārdošanas brīdī saglabātu tiesības uz priekšnodokli, Krastiņam izmantot ieteikusi pati Gadzjus. Krastiņš ieskaitījis naudu - 65 950 eiro - SIA \"Audaks\" kontā, pēc kā tajā pašā dienā naudas summa pārskaitīta \"Audi\" oficiālajam izplatītājam Latvijā SIA \"Auto  Rīga \". Jau ziņots, ka uz apsūdzēto sola tiesā sēdušies bijušā Rīgas mēra Gundara Bojāra tā laika padomnieks un kādreizējais SIA \" Rīgas satiksme \" (RS) padomes priekšsēdētāja vietnieks Leonards Tenis, cits Bojāra tā laika padomnieks uzņēmējs  Armands Zeihmanis  un viņa sieva Vita Zeihmane, Zviedrijā reģistrēta uzņēmuma direktors Raimonds Krastiņš, kā arī Agris Koroševskis un uzņēmējs Sergejs Zambers. Tenis apsūdzēts par kukuļa izspiešanu, izmantojot dienesta stāvokli, kā arī apzināti un prettiesiski pieņemtu mantiska labuma kukuli lielā apmērā. Krastiņš apsūdzēts par to, ka viņš atbalstīja valsts amatpersonu kukuļa pieņemšanā lielā apmērā un kukuļa izspiešanā. Koroševskis un Zambers arī tiek apsūdzēti par noziedzīgi iegūtu līdzekļu legalizēšanas lielā apmērā atbalstīšanu. Kā ziņots, prokuratūra lietu tiesai nodeva 2013.gada vasaras sākumā, apstiprinot, ka saskaņā ar apsūdzību nodošanai amatpersonām kukuļos saņemti vairāk nekā pieci miljoni eiro (3,5 miljoni latu). Viens no apsūdzētajiem varētu būt piesavinājies gandrīz miljonu eiro (aptuveni 700 000 latu), kas kā kukulis bijis paredzēts nodošanai tālāk citai valsts amatpersonai. \"Daimler\" kukuļošanas lieta ir viens no apjomīgākajiem  Korupcijas  novēršanas un apkarošanas biroja ( KNAB ) sāktajiem kriminālprocesiem tā pastāvēšanas vēsturē. Saistībā ar KNAB atklātajiem noziegumiem tika sākti kriminālprocesi arī vairākās ārvalstīs. Toreiz Latvijas gadījumā kriminālprocess tika sākts uz aizdomu pamata par to, ka autoražotāja \"Daimler\" meitasuzņēmuma \"Evo Bus\" amatpersonas laikā no 2002.gada jūlija līdz 2006.gada decembrim par 117 \" Mercedes  Benz\" autobusu iegādes nodrošināšanu, izmantojot personu un firmu starpniecību, nepamatoti paaugstinājušas iepirkuma cenu un nelikumīgi ieguvušas līdzekļus kukuļu došanai valsts amatpersonām.", "link": "https://www.delfi.lv/161/criminal/44620860/daimler-lieta-apsudzetais-aizdevis-naudu-citai-apsudzetajai-viesnicas-iegadei-austrija"},
{"title": "'Daimler' lietā apsūdzētais Krastiņš tiesā atzīst vainu", "category": "Kriminālziņas", "body": "Uz apsūdzēto sola tiesā sēdušies bijušā Rīgas mēra Gundara Bojāra tā laika padomnieks un kādreizējais SIA \" Rīgas satiksme \" (RS) padomes priekšsēdētāja vietnieks Leonards Tenis, cits Bojāra tā laika padomnieks uzņēmējs  Armands Zeihmanis  un viņa sieva Vita Zeihmane, Zviedrijā reģistrēta uzņēmuma direktors Raimonds Krastiņš, kā arī Agris Koroševskis un uzņēmējs Sergejs Zambers. Bez Krastiņa neviens cits no apsūdzētajiem savu vainu neatzina. Krastiņš savu vainu atzina pēc Krimināllikuma 20.panta 4.daļas un 320.panta 2.daļas, 20.panta 4.daļas un 320.panta 3.daļas, 20.panta 4.daļas un 195.panta 2.daļas, 20.panta 4.daļas un 195.panta 3.daļas. Tiesa nolēma nesākt liecinieku nopratināšanu, jo aizstāvības puse nebija saņēmusi ar krimināllietas materiālos lēmumā par nodošanu tiesai lēmumam pievienoto lietisko pierādījumu dokumentu uz 72 lapaspusēm, kas atradās 77. sējumā. Lēmumā par nodošanu tiesai bija minēti 76 sējumi, taču reāli tiesas rīcībā bija 79 sējumi, no kuriem 77.sējumā atradās minētais dokuments. Kā tiesā norādīja Teņa pārstāvis advokāts  Saulvedis Vārpiņš , aizstāvības rīcībā nav informācijas par nekādiem lietā esošajiem lietiskajiem pierādījumiem. Tiesas rīcībā ir bijuši visi sējumi, taču tiesa nolēma lietas izskatīšanā pasludināt pārtraukumu līdz 17.februārim. Tenis tiek apsūdzēts par to, ka, izmantojot savu dienesta stāvokli, viņš izdarīja kukuļa izspiešanu, kā arī apzināti un prettiesiski pieņēma mantiska labuma kukuli lielā apmērā. Savukārt Krastiņš tiek apsūdzēts par to, ka viņš atbalstīja valsts amatpersonu, tas ir, Teni, kukuļa pieņemšanā lielā apmērā un kukuļa izspiešanā. 2000.gada augustā tika izveidota Iepirkumu izsoles komisija, un vēlāk tika noteikts rīkot atklātu izsoli par tiesībām piegādāt Rīgas pašvaldības uzņēmumiem jaunus autobusus. Nākamajā gadā pašvaldības uzņēmums \"Tālava\" un \"EvoBus GmbH\" uz pieciem gadiem noslēdz līgumu par jaunu autobusu piegādi. Līgumu noslēdza arī autobusu parks \"Imanta\" par vairāku autobusu piegādi. Kā teikts apsūdzībā, 2000.gada 12.decembrī \"EvoBus GmbH\" noslēdza fiktīvu starpniecības līgumu ar ārzonā reģistrētu uzņēmumu. Atbilstoši šim līgumam \"EvoBus GmbH\" uzņēmumam uz kontu bijušajā AS \" Parex banka \" pārskaitīja kukuli 5% no \"EvoBus GmbH\" pārdoto autobusu neto pārdošanas cenas. Tenis vēlāk esot vienojies ar Krastiņu par ārzonā reģistrēta uzņēmuma iegādi, lai uz tā kontu \"EvoBus GmbH\" turpmāk varētu pārskaitīt naudu. Abi vienojās, ka Krastiņš būs uzņēmuma pilnvarotā persona un ka Krastiņš ar saņemtajiem naudas līdzekļiem rīkosies pēc Teņa norādījuma, uzskata prokuratūra. Krastiņš iegādājās ārzonas uzņēmumu \"United Petrol Group\" un kļuva par tā pārstāvi. Tenis tikās ar \"EvoBus GmbH\" eksporta vadītāju Baltijā Helmutu Erenforteru, pieprasot, lai tiktu noslēgts jauns fiktīvs līgums ar iegādāto \"United Petrol Group\". Tenis, atkārtoti tiekoties ar Ērenforteru, mēģinājis viņu pārliecināt lauzt starpniecības līgumu ar \"Oldenburgh Financial Corporation\" un noslēgt ar jau minēto \"United Petrol Group\", vēloties arī palielināt kukuļa summu un piedraudot, ka pretējā gadījumā darījums netiks turpināts. Tomēr \"EvoBus GmbH\" vadošās amatpersonas rezultātā piekrita, noslēdza fiktīvu līgumu ar \"United Petrol Group\", maksājot 6% kukuli. No 2003.gada nogales līdz 2005.gada pavasarim Tenim tika pārskaitīts kukulis - kopsummā 702 936 lati - par minētā noslēgtā līguma izpildes nodrošināšanu. Tenis pieņēma kukuli lielā apmērā un legalizēja nelikumīgi iegūto naudu. Krastiņš pēc Teņa norādījuma naudu pārskaitīja fiziskām un juridiskām personām. 2006.gada sākumā tika noslēgta vienošanās par 28 garo autobusu iegādi, savukārt gada beigās \"EvoBus GmbH\" uz vēl vienu ārzonas uzņēmumu pārskaitīja Tenim kukuli 389 457 latu apmērā. Tāpat Tenis esot vienojies ar  Ungārijas  autobusu ražotāja \"Ikarus special Coach factory Ltd.\" vadību par to, ka uzņēmums maksās kukuli Tenim par noslēgto līgumu ar \"Icarus\" un tā izpildi. Jau atkal tika izlemts iegādāties ārzonā reģistrēta uzņēmuma iegādi, kur varētu pārskaitīt no Ungārijas uzņēmuma saņemto naudu. Šajā gadījumā nauda sākotnēji no \"Ikarus special Coach factory Ltd.\" tika pārskaitīta uz kādu citu ārzonā reģistrēta uzņēmuma kontu Igaunijā, kas to savukārt pārskaitīja uz \"United Petrol Group\" kontu. Fiktīvi līgumi tika noslēgti arī ar Ungārijas trolejbusu ražotāju - uzņēmumu \"Ganz Transelektro Traction Electric\" - un  Polijas  autobusu ražotāju \"Neoplan Polska Sp.z o.o.\" (tagad \"Solaris Bus&Coach\"). Tenis tiek apsūdzēts arī par to, ka viņš izdarīja noziedzīgi iegūtu līdzekļu legalizēšanu, savukārt Krastiņš tiek apsūdzēts par to, ka līdzekļu legalizēšanu lielā apmērā atbalstīja. Tenis, vēloties maskēt Krastiņa privātajā kontā esošo līdzekļu piederību un izcelsmi, laika periodā no 2005.gada līdz 2008.gadam regulāri Krastiņam deva norādījumus pārskaitīt biedrības \" Daugavpils  pilsētas hokeja klubs\", kur Tenis bija valdes loceklis, hokejistiem un viņu ģimenes locekļiem dažādas naudas summas. Tādā veidā tika pārskaitīti 86 830 eiro. Koroševskis un Zambers arī tiek apsūdzēti par to, ka viņi atbalstīja līdzekļu legalizēšanu lielā apmērā. Tenim ar trešās personas starpniecību bija vienošanās ar Koroševski par iesaistīšanos shēmā, proti, ka Koroševskis par atlīdzību Igaunijā iegādāsies un uz sava vārda reģistrēs uzņēmumu. Šim uzņēmumam tiktu pārskaitīta nauda, kuru Koroševskis pārskaitītu uz Teņa norādīto kontu. Vienošanās bijusi arī ar Zamberu, ka ārzonā reģistrēta uzņēmuma \"Fregate Commerce Inc.\", kurā Zambers bija pilnvarotā persona, bankas kontā būs ieskaitīta nauda uz citu ārzonas uzņēmumu kontiem, bet pēc tam līdzekļus izņems skaidrā naudā. Tiesas sēdes sākumā Vārpiņš lūdza prokuratūru tiesai nodot arhīva lietu, jo tajā esot dokumenti, ko aizstāvība vēlas pievienot pamatlietai. Arī Krastiņa pārstāvis zvērināts advokāts Jānis Grīnbergs norādīja, ka viņam ir vajadzīgs laiks, lai iepazītos ar lietu, jo pirms tam viņa aizstāvamajam bija cits pārstāvis. Kā ziņots, prokuratūra šo l ietu tiesai nosūtīja vasaras sākumā,  apstiprinot, ka saskaņā ar apsūdzību nodošanai amatpersonām kukuļos saņemti vairāk nekā pieci miljoni eiro (3,5 miljoni latu), savukārt viens no apsūdzētajiem varētu būt piesavinājies gandrīz miljonu eiro (aptuveni 700 000 latu), kas kā kukulis bijis paredzēts nodošanai tālāk citai valsts amatpersonai. Pavasarī prokuratūra pabeidza pirmstiesas izmeklēšanu kriminālprocesā par kukuļņemšanu lielā apmērā no Ungārijas autobusu ražotāja \"Ikarus special Coach factory Ltd.\", Ungārijas trolejbusu ražotāja - uzņēmuma \"Ganz Transelektro Traction Electric\", \"Solaris Bus&Coach\" un kukuļa izspiešanu no \"Daimler AG\" grupā ietilpstošā uzņēmuma \"EvoBus GmbH\". Viena persona apsūdzēta par kukuļņemšanu lielā apmērā un kukuļa izspiešanu lielā apmērā, uzkūdīšanu dot kukuli, par starpniecību kukuļošanā, kukuļa piesavināšanos, kā arī par noziedzīgi iegūtu finanšu līdzekļu legalizēšanu lielā apmērā. Otra persona apsūdzēta par kukuļņemšanas lielā apmērā atbalstīšanu, kukuļa izspiešanu lielā apmērā atbalstīšanu un noziedzīgi iegūtu finanšu līdzekļu legalizēšanas lielā apmērā atbalstīšanu. Savukārt četras personas apsūdzētas par noziedzīgi iegūtu finanšu līdzekļu legalizēšanas lielā apmērā atbalstīšanu. Sevišķi svarīgu lietu izmeklēšanas nodaļas prokurore Zaļūksne aģentūrai LETA iepriekš pastāstīja, ka saskaņā ar sākotnējām apsūdzībām, pēc prokuratūras domām, uzņēmējs Zambers atbalstījis aptuveni 540 000 eiro (379 000 latu) atmazgāšanu.  Naudas atmazgāšana  un tās pārskaitīšana notikusi caur vairāku uzņēmumu kontiem. Tenim sākotnēji apsūdzība bija uzrādīta par atkārtotu kukuļņemšanu lielā apmērā un kukuļa izspiešanu. Tāpat Tenim sākotnēji bija uzrādīta apsūdzība par to, ka viņš uzkūdīja uz kukuļdošanu  Lielbritānijas  uzņēmuma \"De La Rue\" pārstāvi, par starpniecību kukuļošanā un kukuļa piesavināšanos. Bijusī amatpersona, pēc prokuratūras domām, ir atbildīga arī par noziedzīgi iegūtu līdzekļu legalizēšanu atkārtoti personu grupā pēc iepriekšējas vienošanās. Teņa epizodē kukuļošana esot notikusi dažādās valūtās, piemēram, no \"Evo Bus\", iespējams, pieņemti kukuļi 1 092 000 latu apmērā. Pēc prokuratūras sākotnējām domām, Krastiņš atbalstījis kukuļa izspiešanu no \"Evo Bus\", bet kukuļa pieņemšanu - no citiem autobusu un trolejbusu ražotājiem - \"Ikarus Special Coach Factory Ltd.\", \"Neoplan Polska\" un \"Ganz Transelektro Traction Electrics\". Tā, piemēram, \"Evo Bus\" epizodē kukuļi figurē aptuveni pusotra miljona latu apmērā. Koroševskim iepriekš apsūdzība uzrādīta par noziedzīgi iegūtu finanšu līdzekļu legalizēšanas lielā apmērā atbalstīšanu. Zeihmanim apsūdzība uzrādīta par noziedzīgi iegūtu finanšu līdzekļu legalizēšanas lielā apmērā atbalstīšanu. Pašam Zeihmanim par kukuļošanu apsūdzība nav celta. Zeihmaņa sievu Vitu prokuratūra iepriekš apsūdzēja par noziedzīgi iegūtu finanšu līdzekļu legalizēšanas lielā apmērā atbalstīšanu. \"Daimler\" kukuļošanas lieta ir viens no apjomīgākajiem  KNAB  sāktajiem kriminālprocesiem biroja pastāvēšanas vēsturē, turklāt saistībā ar KNAB atklātajiem noziegumiem tika sākti kriminālprocesi arī vairākās ārvalstīs. \"Daimler\" starptautiskās kukuļošanas lietā  ASV  izmeklētāji 2010.gada sākumā publiskoja materiālus, kas liecināja, ka Rīgas amatpersonas savulaik piekukuļotas, lai  pašvaldības sabiedriskā transporta uzņēmumi iegādātos \"Daimler\"  ražotos \" Mercedes  Benz\" autobusus, kurus pasažieru pārvadāšanai RS izmanto joprojām. Toreiz Latvijas gadījumā kriminālprocess tika sākts uz aizdomu pamata par to, ka autoražotāja \"Daimler\" meitasuzņēmuma \"Evo Bus\" amatpersonas laikā no 2002.gada jūlija līdz 2006.gada decembrim par 117 \"Mercedes Benz\" autobusu iegādes nodrošināšanu, izmantojot personu un firmu starpniecību, nepamatoti paaugstinājušas iepirkuma cenu un nelikumīgi ieguvušas līdzekļus kukuļu došanai valsts amatpersonām.", "link": "https://www.delfi.lv/161/criminal/44088949/daimler-lieta-apsudzetais-krastins-tiesa-atzist-vainu"},
{"title": "Trešdien avārijās Latvijā cietuši 11 cilvēki", "category": "Kriminālziņas", "body": "Deviņi cilvēki avārijās cietuši Rīgā un tās apkārtnē, bet pa vienam – Zemgalē un Latgalē. Cietušo vidū bijis viens gājējs, viens velosipēdists un divi elektrisko skrejriteņu vadītāji. Kopumā ceļu satiksmes jomā pieņemti 427 administratīvo pārkāpumu lēmumi, tajā skaitā 184 par ātruma pārsniegšanu un desmit par agresīvu braukšanu. Savukārt par transportlīdzekļa vadīšanu alkohola reibumā Vidzemē ir uzsākts viens administratīvo pārkāpumu process. Tāpat uzsākti arī divi kriminālprocesi – pa vienam Vidzemē un Latgalē.", "link": "https://www.delfi.lv/161/criminal/55469762/tresdien-avarijas-latvija-cietusi-11-cilveki"},
{"title": "Latvijā reģistrēti 120 satiksmes negadījumi, cietušas 18 personas", "category": "Kriminālziņas", "body": "Aizvadītajā diennaktī valstī reģistrēti 120 ceļu satiksmes negadījumi, kuros cietušas 18 personas, liecina  Valsts policijas  apkopotā informācija. Rīgas reģionā reģistrēti 82 ceļu satiksmes negadījumi ar 13 cietušajiem, Zemgales reģionā – 11 satiksmes negadījumi ar vienu cietušo, Vidzemes reģionā – 7 ceļu satiksmes negadījumi ar vienu cietušo, Kurzemes reģionā – 11 satiksmes negadījumi ar 1 cietušo, bet Latgales reģionā 9 negadījumi ar 2 cietušajiem. Kopumā ceļu satiksmes jomā pieņemti 366 administratīvo pārkāpumu lēmumi, tajā skaitā 172 par ātruma pārsniegšanu un desmit par agresīvu braukšanu. Savukārt par transportlīdzekļa vadīšanu alkohola reibumā ir uzsākti trīs administratīvo pārkāpumu procesi un astoņi kriminālprocesi.", "link": "https://www.delfi.lv/161/criminal/55474456/latvija-registreti-120-satiksmes-negadijumi-cietusas-18-personas"},
{"title": "Foto: Ropažos atrod metadona ražotni un izņem tonnu kristāliskas vielas", "category": "Kriminālziņas", "body": "Valsts policija  aprīļa beigās Ropažu novadā kāda autoservisa teritorijā atklāja metadona laboratoriju. Kratīšanas laikā tika atsavināta aptuveni tonna kristāliskas vielas, kā arī 2500 litru ķimikāliju, “Delfi” informēja policijā. Šā gada 27. aprīlī likumsargi veica kratīšanu piemājas autoservisa teritorijā Ropažu novadā, kur konstatēja narkotisko vielu laboratoriju. Aizdomās par minēto noziegumu tika aizturēta 1986. gadā dzimusi sieviete un 1983. gadā dzimis vīrietis. Aizturētais vīrietis iepriekš ir saukts pie atbildības par automašīnas vadīšanu alkohola reibumā, taču neviens no viņiem iepriekš nav nonācis policijas redzeslokā par noziegumiem, kas saistīti ar narkotisko vielu nelikumīgu apriti. Ražotne bija maskēta – ierīkota atsevišķā telpā, kurai nebija piekļuve autoservisa apmeklētājiem. Veicot primāro narkotisko vielu ekspertīzi, paraugos tika konstatēts izometadona un metadona starpprodukts. Tāpat tika atsavināti 2 500 litru šķidra veida ķimikāliju. Jāpiemin, ka precīzs izņemto vielu daudzums un sastāvs būs zināms tikai pēc pilnas ekspertīzes rezultātu saņemšanas. Tāpat policisti izņēma ražošanas aprīkojumu, tostarp dažādas kolbas, dzesēšanas aparātu u.c. Saistībā ar notikušo ir uzsākts kriminālprocess pēc Krimināllikuma 253.1 panta trešās daļas – par narkotisko vai psihotropo vielu neatļautu izgatavošanu, iegādāšanos, glabāšanu, pārvadāšanu vai pārsūtīšanu realizācijas nolūkā vai par narkotisko vai psihotropo vielu neatļautu realizēšanu, ja to izdarījusi organizēta grupa vai ja tas izdarīts ar narkotiskajām vai psihotropajām vielām lielā apmērā. Par to soda ar brīvības atņemšanu uz laiku no pieciem līdz piecpadsmit gadiem, konfiscējot mantu vai bez mantas konfiskācijas, un ar probācijas uzraudzību uz laiku līdz trim gadiem. Tāpat sākts kriminālprocess pēc Krimināllikuma 255. panta pirmās daļas – par narkotisko vai psihotropo vielu neatļautai izgatavošanai paredzētu iekārtu, ierīču, priekšmetu, materiālu vai vielu izgatavošanu, iegādāšanos, glabāšanu, pārvadāšanu vai pārsūtīšanu. Par to soda ar brīvības atņemšanu uz laiku līdz trim gadiem vai ar īslaicīgu brīvības atņemšanu, vai ar probācijas uzraudzību, vai ar sabiedrisko darbu, vai ar naudas sodu. Izmeklēšanā Valsts policija turpina skaidrot notikušā apstākļus, tostarp, cik ilgi darbojusies šī nelikumīgā ražotne, kur iepirktas vielas narkotiku ražošanai un kam tās pārdotas. Šā gada 29. aprīlī 1983. gadā dzimušajam vīrietim un 1986. gadā dzimušajai sievietei piemērots drošības līdzeklis – apcietinājums. Valsts policija atgādina, ka neviena persona netiek uzskatīta par vainīgu, kamēr tās vaina noziedzīga nodarījuma izdarīšanā netiek pierādīta likumā noteiktajā kārtībā.", "link": "https://www.delfi.lv/161/criminal/55506958/foto-ropazos-atrod-metadona-razotni-un-iznem-tonnu-kristaliskas-vielas"},
{"title": "Uļmanam nav bijis pilnvērtīgas iespējas atspēkot apcietinājumu, secinājis tiesībsargs", "category": "Kriminālziņas", "body": "Tiesībsarga birojs,  izskatot advokāta Mārtiņa Bunkus slepkavībā apcietinātā Mihaila Uļmaņa iesniegumu, atzinis, ka Uļmanam nav bijušas iespējas atspēkot apcietinājuma piemērošanu, izriet no \"Delfi\" rīcībā esošā tiesībsarga biroja atzinuma, kura īstumu apstiprināja birojā. 19 lappuses garajā atzinumā lasāms, ka, lai gan tiesa tiesa veica regulāru kontroli pār apcietinājuma turpmāku piemērošanu, tika pieļauts, ka apcietinātajam [Uļmanam] un aizstāvībai ilgstoši tiek liegta iespēja saņemt informāciju un atspēkot minētā drošības līdzekļa [apcietinājuma] ierosināšanas pamatu. Attiecīgi birojs secinājis, ka Uļmanam pieejamie tiesību aizsardzības līdzekļi nav bijuši efektīvi. Savā iesniegumā tiesībsarga birojam Uļmans apgalvo, ka viņam esot bijis liegts iepazīties ar kriminālprocesa materiāliem. Piemēram, viņš norāda, ka viņam neesot bijušas tiesības iepazīties ar dokumentiem vai faktiem, kas būtu par pamatu aizturēšanai.", "link": "https://www.delfi.lv/161/criminal/55503852/ulmanam-nav-bijis-pilnvertigas-iespejas-atspekot-apcietinajumu-secinajis-tiesibsargs"},
{"title": "'Pati rīkojusies provokatīvi' – VP neuzsāk lietu pret iespējamu vajātāju Jēkabpils pusē", "category": "Kriminālziņas", "body": "Facebook Valsts policija Vajātājs Madarai sūta dažāda veida ziņas: saņemtas pat tādas ziņas kā – \"Gribu tevi kā kādreiz zaļumos no mugurpuses tā riktīgi dziļi!\", \"Labrīt mazā! Šodien tiekamies! Uzvelc man par godu melnu veļiņu un zeķturus!\" un \"Gribu tevi. Vienmēr dabonu, ko gribu un tu pati labi zini\". Madara šobrīd baidās, ka cilvēks, kurš dēvē sevi par Andri, savus draudus varētu īstenot. Kā vēstīts policijas paziņojumā, \"esošajās sarakstēs notikusi savstarpēji provokatīva saziņa.\" Izmeklētāji tā lēmuši, jo sieviete nav izmantojusi iespēju vīrieti nobloķēt, un tā vietā atbild ar pretjautājumiem. Tādējādi šī saziņa nevarot būt nevēlama. Tāpat likumsargi norāda, ka sievietei neesot pamata baidīties par savu vai tuvinieku drošību. Policijas iecirknis, kurā atteikts sākt kriminālprocesu, ir Zemgales reģiona pārvaldes Austrumzemgales iecirknis. Tas pats, kura vadītāju atbrīvos no amata sievietes slepkavības dēļ, ko pastrādāja policijas meklētais Leons Rusiņš.", "link": "https://www.delfi.lv/161/criminal/55488768/pati-rikojusies-provokativi-vp-neuzsak-lietu-pret-iespejamu-vajataju-jekabpils-puse"},
{"title": "Pagājušajā diennaktī avārijās cietuši 24 cilvēki un viens gājis bojā", "category": "Kriminālziņas", "body": "Avārija  ar bojāgājušo notika  Latgales  reģionā. Kopumā ceļu satiksmes jomā pieņemti 368 administratīvo pārkāpumu lēmumi, tajā skaitā 158 par ātruma pārsniegšanu un viens par agresīvu braukšanu. Savukārt par transportlīdzekļa vadīšanu alkohola reibumā uzsākts viens administratīvo pārkāpumu process un četri kriminālprocesi, tāpat ir uzsākts viens kriminālprocess par transportlīdzekļa vadīšanu iespējamā narkotisko vielu iespaidā.", "link": "https://www.delfi.lv/161/criminal/55508032/pagajusaja-diennakti-avarijas-cietusi-24-cilveki-un-viens-gajis-boja"},
{"title": "Par nepilngadīgas meitenes izvarošanu Zemgalē tiesās jaunieti", "category": "Kriminālziņas", "body": "No apsūdzības izriet, ka 2020. gada kādā jūnija naktī apsūdzētais pēc kopīgas alkoholisko dzērienu lietošanas ar cietušo un citām viņa paziņām izlaiduma ballītes svinību laikā nolēma apmierināt savu dzimumtieksmi ar meiteni, kura ir nepilngadīga. Apsūdzētais, apzinoties, ka meitene ir nepilngadīga, un izmantojot cietušās bezpalīdzības stāvokli viņas stiprā alkohola reibuma dēļ, apmierināja savu dzimumtieksmi un veica dzimumaktu ar viņu. Nākamās dienas rītā, neskatoties uz to, ka cietusī pretojās apsūdzētā vīrieša darbībām, viņš ar meiteni veica seksuāla rakstura darbības, apmierinot savu dzimumtieksmi pretdabiskā veidā. Apsūdzētā prettiesisko darbību rezultātā cietušajai tika nodarītas fiziskas sāpes un radītas psihiskas ciešanas, kā arī apdraudēta viņas dzimumneaizskaramība, norāda prokuratūrā. Par šo noziedzīgo nodarījumu sankcija paredz sodu – mūža ieslodzījumu vai brīvības atņemšanu uz laiku no desmit līdz divdesmit gadiem. Lieta izskatīšanai nodota  Zemgales  rajona tiesai Bauskā.", "link": "https://www.delfi.lv/161/criminal/55508242/par-nepilngadigas-meitenes-izvarosanu-zemgale-tiesas-jaunieti"},
{"title": "VUGD no ūdenstilpēm Tukuma un Cēsu pusē izceļ bojāgājušos", "category": "Kriminālziņas", "body": "Trešdien pēc pusvieniem dienā tika saņemts izsaukums uz Tukuma novada  Engures  pagastu, kur ugunsdzēsēji no jūras, netālu no mola, izcēla bojāgājušo, savukārt īsi pirms astoņiem vakarā ugunsdzēsēji glābēji devās uz Cēsīm, kur no  Gaujas  upes tika izcelts bojāgājušais, portālu \"Delfi\" informēja Valsts ugunsdzēsības un glābšanas dienestā ( VUGD ). Abi bojāgājušie nodoti  Valsts policijas  darbiniekiem. Neilgi pirms vieniem naktī VUGD saņēma informāciju, ka Čiekurkalna 2. šķērslīnijā Rīgā divstāvu dvīņu mājai ar atklātu liesmu deg jumts. Ierodoties notikuma vietā, konstatēts, ka liesmas ir pārņēmušas visu jumtu un strauji izplatās pa ēkas stāviem. Dzēšanas darbos tika iesaistīti vairāk kā 30 ugunsdzēsēji ar astoņām autocisternām un divām autokāpnēm. Pirms ugunsdzēsēju glābēju ierašanās no mājas evakuējās seši cilvēki. Ceturtdienas rītā darbs notikuma vietā noslēdzās. Trešdienas vakarā VUGD saņēma izsaukumu uz Preiļu novada Rušonas pagastu, kur noticis ceļu satiksmes negadījums. Ugunsdzēsēji no avarējušās automašīnas atbrīvoja bojāgājušu cilvēku. Vēl divi cilvēki, kuri notikumā cieta, tika nogādāti līdz Neatliekamās medicīniskās palīdzības ( NMPD ) dienesta mediķiem. Jau vēstīts, ka pagājušajā diennaktī avārijās cieta 24 cilvēki un viens gāja bojā. Tāpat pievakarē glābēji saņēma izsaukumu uz  Rēzeknes  novada Nautrēnu pagastu, kur dega vienstāva dzīvojamā māja. Ugunsgrēkā cieta cilvēks, kurš tika nodots NMPD mediķiem. VUGD saņēma izsaukumu uz  Ludzas  novada Salnavas pagastu, kur dega saimniecības ēka, piebūves jumts, automašīnu izgāztuve un riepas. Notikuma vietā no liesmām izdevās nosargāt saimniecības ēku, kurā atradās traktortehnika. Pēcpusdienā VUGD saņēma izsaukumu uz Zandartu ielu Rīgā, kur piecstāvu sociālās mājas piektā stāva dzīvoklī dega sadzīves mantas. Ugunsdzēsēji no piektā stāva izglāba 18 cilvēkus, no kuriem diviem bija cietuši un tika nodoti NMPD darbiniekiem. Tāpat tika saņemts izsaukums uz Limbažu novada Liepupes pagastu, kur kūdras ieguves purvā dega traktors un kūdra atsevišķās vietās. Notikuma vietā ugunsgrēka dzēšanas darbos strādāja 12 Limbažu un Saulkrastu ugunsdzēsēji, bija piesaistīti divi uzņēmuma traktori, kā arī dzēšanas darbos palīdzēja seši Tūjas brīvprātīgie ugunsdzēsēji. Aizvadītajā diennaktī glābēji steidzās arī uz izsaukumiem, kuros dega saimniecības ēka, dzīvojamās mājas ārsiena, malka un siena ruļļi, katlu māja, sadzīves mantas un malka, neapsaimniekota dzīvojamā māja, mikroautobuss un piekabe ar dēļiem, pirts, garāža un atkritumi, vieglā automašīna un žogs, divu vieglo automašīnu motortelpas, siena ruļļi, lapu kaudze un atkritumi. Kopumā aizvadītajā diennaktī VUGD saņēma 79 izsaukumus – 45 uz ugunsgrēku dzēšanu, tai skaitā 13 uz kūlas ugunsgrēku dzēšanu un desmit uz meža ugunsgrēku dzēšanu, 24 uz glābšanas darbiem, bet desmit izsaukumi bija maldinājumi.", "link": "https://www.delfi.lv/161/criminal/55508364/vugd-no-udenstilpem-tukuma-un-cesu-puse-izcel-bojagajusos"},
{"title": "Rosina sākt kriminālvajāšanu pret Ušakovu un vēl četriem cilvēkiem par 10 miljonu eiro zaudējumu radīšanu", "category": "Kriminālziņas", "body": "Ceturtdien, 11. maijā,  Korupcijas  novēršanas un apkarošanas dienests nodeva  Ģenerālprokuratūrai  kriminālprocesu pret piecām personām par vairāk nekā 10 miljonu eiro zaudējumu radīšanu Rīgas pašvaldībai un tās kapitālsabiedrībai, \"Delfi\" informēja  KNAB . KNAB pirmstiesas izmeklēšanā iegūtie pierādījumi liecina, ka bijušais  Rīgas domes  priekšsēdētājs un viņa vietnieks, izmantojot savu kā pašvaldības vadošo amatpersonu dienesta stāvokli, pieprasīja no fiziskas personas – minibusu pasažieru pārvadājumu pilnsabiedrības pastarpinātā īpašnieka – kukuli lielā apmērā. Izmeklēšanā noskaidrots, ka bijušais Rīgas domes priekšsēdētājs, viņa vietnieks un pilnsabiedrības pastarpinātais īpašnieks vienojās par nepieciešamajām darbībām, lai īstenotu kukuļošanu. Vienošanās paredzēja veikt izmaiņas normatīvajos aktos, lai pilnsabiedrība varētu saņemt no Rīgas domes caur tās kapitālsabiedrību maksājumus par pasažieru ar braukšanas maksas atvieglojumiem pārvadāšanu, un 30% no šiem ieņēmumiem katru mēnesi skaidrā naudā kā kukuli maksāt Rīgas domes priekšsēdētājam un viņa vietniekam. Šādus papildu ienākumus pilnsabiedrība un tās dalībnieki guva no 2018. gada maija līdz 2020. aprīlim. Lai panāktu grozījumus normatīvajos aktos, divas citas pašvaldības kapitālsabiedrības amatpersonas sagatavoja un sniedza lēmumpieņēmējiem nepatiesu informāciju par braukšanas maksas atvieglojumu piešķiršanas kārtības maiņas ietekmi uz pašvaldības un tās kapitālsabiedrības finansiālajām interesēm. Noziedzīgajā nodarījumā iesaistītās personas apzinājās kārtības maiņas prettiesiskumu un zaudējumu radīšanu Rīgas domei un tās kapitālsabiedrībai. Noziedzīgo nodarījumu rezultātā radītas smagas sekas – pašvaldībai un tās kapitālsabiedrībai nodarīts vairāk nekā 10 miljonu eiro mantiskais zaudējums. KNAB rosinājis uzsākt kriminālvajāšanu pret četrām bijušajām valsts amatpersonām un vienu fizisku personu, kā arī turpināt pirmstiesas izmeklēšanas laikā uzsākto piespiedu ietekmēšanas līdzekļu piemērošanas procesus pret pilnsabiedrību, kas izmeklēšanas laikā mainīja statusu uz juridiska persona, un trim tās dalībniekiem – juridiskām personām –, kuru interesēs īstenoti noziedzīgie nodarījumi. KNAB šo kriminālprocesu 2023. gada 13. februārī izdalīja no iestādes 2019. gadā uzsākta kriminālprocesa. KNAB izmeklēja noziedzīgus nodarījumus, par kuriem atbildība paredzēta Krimināllikuma 320. panta ceturtajā daļā, 323. panta otrajā daļā un 318. panta trešajā daļā – a) kukuļa lielā apmērā piedāvājuma pieņemšanu, ja kukuli pieprasījusi valsts amatpersona, kas ieņem atbildīgu stāvokli, b) kukuļa lielā apmērā piedāvāšanu un apsolīšanu pēc tā pieprasīšanas, kā arī c) dienesta stāvokļa ļaunprātīgu izmantošanu, kas izraisījusi smagas sekas. KNAB, nosūtot krimināllietas materiālus Ģenerālprokuratūras Krimināltiesiskā departamenta Korupcijas apkarošanas koordinācijas nodaļai, noslēdzis attiecīgo pirmstiesas izmeklēšanu. Pašlaik Ģenerālprokuratūrai kā procesa virzītājai jālemj par krimināllietas turpmāko virzību. KNAB vērš uzmanību, ka jebkurā kriminālprocesā iesaistītajām personām ir tiesības uz aizstāvību, un atgādina, ka nevainīguma prezumpciju piemēro visos kriminālprocesa posmos – sākot no brīža, kad persona tiek turēta aizdomās vai apsūdzēta, līdz brīdim, kamēr tās vaina noziedzīga nodarījuma izdarīšanā tiek konstatēta likumā noteiktajā kārtībā. Ušakovs portālam \"Delfi\" pauž, ka šī procesā pamatā ir esošās Rīgas domes vadības pozīcija, ka pašvaldības sociālie izdevumi ir traktējami kā krimināli sodāmie zaudējumi. \"Ja es pareizi esmu sapratis man izvirzītās apsūdzības, mani tur aizdomās par to, ka es, kā domes priekšsēdētājs esmu vadījis domes sēdi, kuras rezultātā domes deputāti, apspriežoties un brīvi balsojot, pieņēma normatīvu aktu par atlaižu piešķiršanu konkrētām pasažieru grupām Rīgas pilsētas sabiedriskā maršruta tīklā. Šī domes lēmuma rezultātā pensionāri un skolēni varēja izmantot bezmaksas visa veida sabiedrisko transportu Rīgā – sākot ar tramvajiem un beidzot ar mikroautobusiem. Pensionāru un skolēnu braucieni tika kompensēti pēc viena un tā paša tarifa, kas bija vienāds visiem – 1,15 eiro. Rīgas dome šos braucienus kompensēja, kas attiecīgi domes budžetam kopumā izmaksāja vairāk nekā 10 miljoni eiro. Izmeklēšanas ieskatā, šie ir zaudējumi, kas būtu uzskatāmi par kaitējumu Krimināllikuma izpratnē,\" norāda Ušakovs, uzsverot, ka nepiekrīt, ka tas būtu kaitējums. Viņš atgādina, ka visu savu funkciju nodrošināšana ir pašvaldību izdevumi un izmaksas, bet tās nekādā veidā nevar tikt uzskatītas par kaitējumu krimināltiesiskā izpratnē. \"Šīs process, diemžēl, ir pilnīgi politiski motivēts pasākums. Bet man nav šaubu, ka kārtējo reizi man izdosies pieradīt savu taisnību,\" uzsver Ušakovs. Jau ziņots, ka šogad martā bijušajam Rīgas mēram un pašreizējam Eiropas Parlamenta (EP) deputātam Nilam Ušakovam (S) piemērots aizdomās turētā statuss jaunā KNAB kriminālprocesā, kas  saistīts ar brīvbiļetēm Rīgas mikroautobusos . Savukārt Latvijas Televīzijas raidījums \"de facto\" vēstīja, ka lieta par kukuļa pieprasīšanu inkriminēta arī bijušajam Rīgas vicemēram  Andrim Amerikam  (GKR), bet par citiem amata noziegumiem lietā aizdomās tiek turēti arī kādreizējais Rīgas domes Satiksmes departamenta vadītājs  Emīls Jakrins , bijušais \" Rīgas satiksmes \" šefs Leons Bemhens un Aleksandrs Brandavs, kura vārds ir saistīts ar uzņēmumu \" Rīgas mikroautobusu satiksme \" (RMS).", "link": "https://www.delfi.lv/161/criminal/55511060/rosina-sakt-kriminalvajasanu-pret-usakovu-un-vel-cetriem-cilvekiem-par-10-miljonu-eiro-zaudejumu-radisanu"},
{"title": "Rogovkā pazudušās meitenes meklēšana – pārmeklēta jau 20 kvadrātkilometru teritorija", "category": "Kriminālziņas", "body": "Rēzeknes  novada Rogovkā pazudušās meitenes meklēšanas darbi turpinās, informēja  Valsts policijas  pārstāve Lāsma Kursīte. Pārmeklētā platība nu jau ir 20 kvadrātkilometri. Ir pārmeklēti astoņi dīķi, no kuriem seklākie ir izsūknēti, bet dziļākos pāmeklējuši ūdenslīdēji vai tie pārmeklēti ar zemūdens dronu palīdzību. Pārskatītas arī visas akas šai apkārtnē. Policija nezaudē cerības atrast meiteni, sacīja Kursīte. Kā iepriekš ziņots, 5.maijā Rēzeknes novadā, Nautrēnu pagastā, Rogovkā pazudusi septiņus gadus veca meitene Justīne Reinikova. Pamatversija ir, ka meitenīte pati pametusi mājas pagalmu un devusies prom nezināmā virzienā. Ik pa laikam tiek saņemti iedzīvotāju zvani no dažādām Latvijas vietām, ka ir redzēta Justīnei līdzīga meitene, taču pašlaik tie ir bez pozitīva rezultāta. Justīnes meklēšanā iesaistīts plašs cilvēkresursu skaits no Valsts policijas,  Valsts robežsardzes , Zemessardzes, brīvprātīgo organizācijām, brīvprātīgajiem. Tāpat piesaistīts Valsts robežsardzes helikopters, tiek izmantoti Valsts policijas droni, tostarp ar termokameru, Valsts robežsardzes kinologi.", "link": "https://www.delfi.lv/161/criminal/55511266/rogovka-pazudusas-meitenes-meklesana-parmekleta-jau-20-kvadratkilometru-teritorija"},
{"title": "Par uzbrukumiem Kamerūnas un Indijas pilsoņiem likumsargi aiztur grupējumu", "category": "Kriminālziņas", "body": "Pirmdien, 8. maijā,  Valsts policijas  darbinieki aizturēja piecu personu grupu, kas tiek turēta aizdomās par darbībām, kas vērstas uz nacionālā, etniskā, rasu vai reliģiskā naida un nesaticības izraisīšanu, \"Delfi\" informēja policijā. Šā gada 3. aprīlī Valsts policijas Rīgas reģiona pārvaldes Kriminālpolicijas pārvaldes 5. biroja 1. nodaļā tika uzsākti kriminālprocesi par gadījumiem, kas tika reģistrēti 19. martā – par nacionālā, etniskā, rasu vai reliģiskā naida vai nesaticības izraisīšanu. Viens no noziegumiem tika izdarīts 19. martā ap pulksten 16.30, proti, šī personu grupa Rīgā, Dzirnavu ielā, uzbruka  Kamerūnas  pilsonim, kurš tobrīd brauca ar divriteni, pildot savus darba pienākumus kā \" Wolt \" ēdienu piegādes kurjers. Savukārt ap pulksten 20.00 līdzīgs gadījums notika Rīgā, Krišjāņa Barona un Ģertrūdes ielu krustojumā, kur šīs personas nogāza zemē  Indijas  pilsoni un iepūta viņam sejā piparu gāzi. Izmeklēšanas laikā tika noskaidrots, ka šos noziegumus ir izdarījusi viena personu grupa. Nolūkā nodrošināt ātrāku, vispusīgāku un pilnīgu noziedzīgu nodarījumu izmeklēšanu, abi kriminālprocesi tika apvienoti vienā kriminālprocesā, kas kvalificēts pēc Krimināllikuma 78. panta trešās daļas – par darbību, kas vērsta uz nacionālā, etniskā, rasu vai reliģiskā naida vai nesaticības izraisīšanu, ja tā saistīta ar vardarbību vai draudiem vai ja to izdarījusi organizēta grupa. Par šādu noziegumu likumā paredzēta brīvības atņemšana uz laiku līdz desmit gadiem un ar probācijas uzraudzību uz laiku līdz trim gadiem vai bez tās. Veicot operatīvās un meklēšanas darbības, šā gada 8. maijā Valsts policijas likumsargi aizturēja piecus noziedzīgās personu grupas dalībniekus. Viņiem piemēroti drošības līdzekļi, kas nav saistīti ar brīvības atņemšanu. Kā \"Delfi\" norāda \"Wolt\": \"Lai gan, diemžēl, nevaram garantēt pilnīgu drošību uz ceļa, cenšamies darīt visu iespējamo, lai atbalstītu savus partnerus ikdienas darbā un piegāžu laikā, tāpēc visiem \"Wolt\" kurjerpartneriem nodrošinām privāto veselības apdrošināšanu, sedzot izmaksas par traumām un veselības problēmām, kas gūtas, kamēr tiek veikti kurjera darba pienākumi, kā arī aptuveni 30 minūtes pirms vai pēc notikuša negadījuma vai, šajā gadījumā, uzbrukuma\". \"Esam identificējuši sazinājušies ar uzbrukumā cietušo kurjera partneri, lai pārliecinātos, par kurjera veselības stāvokli,\" norāda kompānijā. \"Protams, arī šoreiz piedāvājām savu palīdzību pieteikties apdrošināšanai, lai segtu medicīniskās izmaksas, kas radušās no uzbrukuma. Pēc negadījuma mediķi veica pārbaudes un, par laimi, kurjerpartnera veselībai nebija nodarīts nopietns kaitējums un papildus medicīniskā aprūpe nebija nepieciešama. Ieteicām kurjerpartnerim izmantot šo video kā pierādījumu policijas izmeklēšanas uzsākšanai,\" atzīmē kompānijā.", "link": "https://www.delfi.lv/161/criminal/55511312/par-uzbrukumiem-kamerunas-un-indijas-pilsoniem-likumsargi-aiztur-grupejumu"},
{"title": "Tiesai nodota krimināllieta pret Rīgas 1. medicīnas koledžas direktori", "category": "Kriminālziņas", "body": "Apsūdzētā laikā no 2011. gada līdz 2017. gadam, ļaunprātīgi izmantojot dienesta stāvokli mantkārīgā nolūkā, bez īres līguma noslēgšanas dzīvoja koledžas studentu dienesta viesnīcas ēkā Rīgā, Tomsona ielā 39. Savām personīgajām vajadzībām viņa tur izmantojusi vairākas telpas. Par dzīvošanu direktore nav maksājusi noteikto īres maksu. Tāpat apsūdzētā atļāvusi dienesta viesnīcas telpās bez maksas uzturēties viņas radiniekiem un citām personām. Tādā veidā valstij nodarīti 55 156 eiro zaudējumi. Bez tam persona apsūdzēta arī par piesavināšanās atbalstīšanu, proti, koledžas direktore pieļāva, ka citas personas vairākas reizes izmantoja koledžai izsniegto degvielas uzpildes karti. Kopā viņa atbalstīja piesavināšanos gandrīz 400 eiro apmērā. Saskaņā ar lēmumu par lietas nodošanu tiesai persona apsūdzēta arī par grāmatvedības dokumentu viltošanu. Proti, viltoti grāmatvedības organizācijas dokumenti, kas apliecina koledžas transportlīdzekļa izmantošanas pamatotību un izdevumus, kā arī parakstīti dokumenti, kuros bija patiesībai neatbilstošas ziņas. Vēl vienā epizodē persona apsūdzēta par piesavināšanos nelielā apmērā, proti, viņa parakstījusi dokumentu par nesaņemtu pakalpojumu – par sporta nodarbībām, kuras koledžā nebija notikušas, nodarot iestādei materiālo kaitējumu 300 eiro apmērā. Apsūdzētā saukta pie kriminālatbildības pēc Krimināllikuma 318. panta 3. daļas, Krimināllikuma 179. panta 1. daļas un Krimināllikuma 20. panta 4. daļas, kā arī Krimināllikuma 217. panta 1. daļas un Krimināllikuma 180. panta. Krimināllietā līdzapsūdzētas vēl trīs personas. Lieta izskatīšanai nodota Rīgas pilsētas Vidzemes priekšpilsētas tiesai. Kā ziņots, pērn Korupcijas novēršanas un apkarošanas birojs ( KNAB ) par piesavināšanos un citiem noziegumiem lūdza prokuratūru sākt kriminālvajāšanu pret piecām personām, tostarp pret Rīgas 1. medicīnas koledžas amatpersonām. KNAB publicētā infografika liecināja, ka inkriminētas četras dažādas noziedzīgu nodarījumu epizodes. Vienā no tām izglītības iestādes vadītāja parakstījusi dokumentu par nesaņemtu pakalpojumu. Citā epizodē iestādes vadītāja, viņas radiniece un viena no darbiniecēm panākušas, ka vadītājas radinieces automašīnā sešas reizes iepildīta degviela par, iespējams, izglītības iestādes līdzekļiem. Līdzīgā epizodē vienu reizi degviela iepildīta kāda darbinieka automašīnā. Savukārt no ceturtās epizodes vizuālā raksturojuma iespējams noprast, ka dienesta viesnīcas vadītāja iestādes vadītājai un viņas radiniecei nodrošināja dienesta viesnīcā istabas, par kuru izmantošanu netika maksāts. Iepriekš Rīgas 1.medicīnas koledžas direktore bijusi Inese Bunga. Jau 2018. gada izskaņā izglītības iestādes mājaslapā pieejamā informācija liecināja, ka iecelta direktora pienākumu izpildītāja. Kā aģentūrai LETA iepriekš norādīja koledžā, Bunga no amata atstādināta, sīkāk nekomentējot, vai tas noticis sāktā kriminālprocesa dēļ. Valsts kontrole  (VK) pērn pavasarī, atsaucoties uz KNAB sniegto informāciju, vēstīja, ka birojā 2017.gada nogalē ir sākts kriminālprocess par Rīgas 1.medicīnas koledžas darbinieces dienesta stāvokļa ļaunprātīgu izmantošanu mantkārīgā nolūkā, jo darbiniece ilglaicīgi izmantojusi vairākas telpas dienesta viesnīcā Rīgā, Tomsona ielā 39, par tām īres maksu nemaksājot.", "link": "https://www.delfi.lv/161/criminal/50832789/tiesai-nodota-kriminallieta-pret-rigas-1-medicinas-koledzas-direktori"},
{"title": "Kandavā automašīna daļēji iebraukusi ziedu veikalā", "category": "Kriminālziņas", "body": "Valsts policijas  Sabiedrisko attiecību nodaļā pavēstīja, ka ap pulksten 15.30 Kandavā,  Sabiles  ielā, kāds 2000. gadā dzimis autovadītājs ar transportlīdzekli \"Renault Laguna\" iebraucis ēkas durvīs. Pēc sākotnējās informācijas, negadījums noticis, jo transportlīdzeklim radušās tehniskas problēmas. Pēc aculiecinieku stāstītā, automašīna taranējusi veikalu \"Linda\", kur tirgo ziedus. Negadījumā neviena persona traumas nav guvusi. Policija skaidro notikušā apstākļus.", "link": "https://www.delfi.lv/161/criminal/55517084/kandava-automasina-daleji-iebraukusi-ziedu-veikala"},
{"title": "13 atkritumu konteineri un automašīna – Rīgā naktī uzdarbojušies dedzinātāji; policija aicina ziņot", "category": "Kriminālziņas", "body": "Tāpat ap pulksten 00.30 Rīgā, Biķernieku ielā 121, konstatēta ļaunprātīgi aizdedzināta automašīna \"Renault Master\". Par notikušo policijā sākti kriminālprocesi un šobrīd notiek izmeklēšana. Vienlaikus policija aicina šo apkārtņu iedzīvotājus pārskatīt savā rīcībā esošos video ierakstus un, ja ir kāda informācija par notikušā apstākļiem vai iespējamām vainīgām personām, ziņot policijai, zvanot 110. Saistībā ar notikušo VP Rīgas reģiona pārvaldes Teikas iecirknī sākti kriminālprocesi pēc Krimināllikuma 185. panta otrās daļas par svešas mantas tīšu iznīcināšanu vai bojāšanu, ja tā izdarīta ar dedzināšanu vai citādā vispārbīstamā veidā vai ja tā izdarīta lielā apmērā. Par šādu noziedzīgu nodarījumu likumā paredzēta atbildība – brīvības atņemšana uz laiku līdz desmit gadiem un ar probācijas uzraudzību uz laiku līdz trim gadiem vai bez tās. VP šobrīd skaidro notikušā apstākļus un veic nepieciešamās procesuālās darbības iespējamās vainīgās personas noskaidrošanai, tostarp pārskatot apkārtnē esošo video kameru ierakstus. Vienlaikus policija aicina atsaukties personas, kuru rīcībā ir kāda informācija par notikušo vai cita apstākļu un iespējamās vainīgās personas noskaidrošanai noderīga informācija, ziņojot policijai pa tālruni 110. Tāpat iedzīvotāji aicināti pārskatīt savu transportlīdzekļu video reģistratoros fiksētos video vai citos resursos fiksēto un, gadījumā, ja rodas aizdomas par kādām personām – ziņot par to policijai. Pārskatot videomateriālus, īpaši aicina uzmanību pievērst laika posmam no 12. maija pulksten 23.00 līdz 13. maija pulksten 01.00 šādu adrešu apkārtnēs Rīgā: S. Eizenšteina iela 43, 45, 55, 57, 67; Hipokrāta iela 45; Biķernieku iela 121.", "link": "https://www.delfi.lv/161/criminal/55518162/13-atkritumu-konteineri-un-automasina-riga-nakti-uzdarbojusies-dedzinataji-policija-aicina-zinot"},
{"title": "Sestdien ceļu satiksmes negadījumos cietuši 33 cilvēki", "category": "Kriminālziņas", "body": "Rīgas reģionā avārijās cietis 21 cilvēks, no tiem pieci velosipēdisti un četri elektrisko skrejriteņu vadītāji. Arī viens gājējs. Četri cilvēki avārijās cietuši Zemgalē un Vidzemē, trīs – Latgalē, viens – Kurzemē. Kopumā ceļu satiksmes jomā pieņemti 326 administratīvo pārkāpumu lēmumi, tajā skaitā 147 par ātruma pārsniegšanu. Savukārt par transportlīdzekļa vadīšanu alkohola reibumā uzsākti divi administratīvo pārkāpumu procesi un 14 kriminālprocesi.", "link": "https://www.delfi.lv/161/criminal/55519442/sestdien-celu-satiksmes-negadijumos-cietusi-33-cilveki"},
{"title": "Nedēļas nogalē ugunsgrēkos Latvijā cietuši divi cilvēki", "category": "Kriminālziņas", "body": "Aizvadītajās trīs diennaktīs, laika posmā no šī gada 12. maija pulksten 6.30 līdz 15. maija pulksten 6.30,  Valsts ugunsdzēsības un glābšanas dienests  ( VUGD ) saņēma 234 izsaukumus – 142 uz ugunsgrēku dzēšanu, tai skaitā 38 uz kūlas ugunsgrēku dzēšanu un 15 uz meža ugunsgrēku dzēšanu, 57 uz glābšanas darbiem, bet 35 izsaukumi bija maldinājumi, portāls \"Delfi\" uzzināja dienestā. Pirmdienas rītā pulksten 7.22 VUGD saņēma izsaukumu uz Tālavas ielu Cēsīs, kur dega divstāvu koka ēka 120 kvadrātmetru platībā. Pirms ugunsdzēsēju glābēju ierašanās no ēkas evakuējās divi cilvēki un suns. Pulksten 8.23 liesmu izplatīšanās ierobežota un šobrīd turpinās dzēšanas darbi. Savukārt pulksten 4.27 VUGD saņēma informāciju, ka Mārupes novada Mārupes pagastā noticis ceļu satiksmes negadījums.  Ugunsdzēsēji  glābēji uz imobilizācijas dēļa izcēla vienu cilvēku no automašīnas un nodeva Neatliekamās medicīniskās palīdzības dienesta (NMPD) darbiniekiem. Ar glābšanas automobiļa palīdzību avarējusī automašīna tika izcelta no grāvja un pulksten 6.10 darbs notikuma vietā noslēdzās. Svētdien pulksten 18.41 VUGD saņēma informāciju, ka Pils rajonā Jēkabpilī piecstāvu dzīvojamās mājas piektajā stāvā ir jūtams sadūmojums. Iekļūstot dzīvoklī, konstatēts, ka uz plīts ir piededzis bez uzraudzības atstāts ēdiens 0,01 kvadrātmetra platībā. Ugunsdzēsēji glābēji dzīvoklī atrada aizmigušu cilvēku, kuru pamodināja un izglāba. Toties pulksten 13.35 ugunsdzēsēji glābēji devās uz Jelgavas novada Cenu pagastu, kur vienstāva ēkai dega piebūve 50 kvadrātmetru platībā un jumts 35 kvadrātmetru platībā. Pirms ugunsdzēsēju glābēju ierašanās no ēkas evakuējās četri cilvēki, bet ugunsdzēsēji glābēji no sadūmotajām telpām izglāba divus dzīvniekus. Darbs notikuma vietā noslēdzās pulksten 16.31. Sestdien pulksten 4.22 ugunsdzēsēji glābēji saņēma izsaukumu Carnikavā, kur bija notikusi smagās automašīnas un traktora sadursme. Izmantojot hidrauliskos instrumentus, ugunsdzēsēji glābēji no smagās automašīnas atbrīvoja vienu cilvēku, kuru nodeva NMPD mediķiem. Tika sakārtota ceļa braucamā daļa un pulksten 8.23 ugunsdzēsēji glābēji darbu notikuma vietā pabeidza. Pulksten 9.48 VUGD saņēma informāciju, ka Ādažu novada Carnikavas pagastā zem tilta pār Gauju pa notekcaurulēm pil degviela un upē ir izveidojušies pleķi, kas pa straumi pārvietojas uz Gaujas iztekas pusi. Ugunsdzēsēji glābēji apsekoja skarto teritoriju ar dronu un pāri upei velk bonas, lai ierobežotu vielas tālāku noplūdi pa upi. Par notikušo informācija vairākkārt nodota Valsts vides dienestam. Tāpat informēta Ādažu novada pašvaldība, jo bija nepieciešams ierobežot laivu kustību un makšķerēšanu skartajā upes posmā. Notikuma vietā strādāja 13 ugunsdzēsēji glābēji ar trīs autocisternām, divām laivām, ķīmijas automobili ar piekabi, kurā tiek pārvadātas bonas. Ugunsdzēsēji glābēji noplūdes ierobežošanai uzstādīja bonas 165 metru garumā. Pulksten 14.33 darbs notikuma vietā pabeigts. Pulksten 18.24 ugunsdzēsēji glābēji steidzās uz Ikšķiles ielu Rīgā, kur ugunsgrēks bija izcēlies deviņstāvu dzīvojamā mājā. Notikuma vietā konstatēts, ka sestajā stāvā deg balkons 6 kvadrātmetru platībā. No dzīvojamās mājas ugunsdzēsēji glābēji evakuēja 34 cilvēkus. Pulksten 20.16 darbs notikuma vietā noslēdzies. Pulksten 19.10 saņemts izsaukums uz Valmieras novada Jeru pagastu, kur ar atklātu liesmu dega pirts 20 kvadrātmetru platībā. Mēģinot ugunsgrēku dzēst paša spēkiem, cieta viens cilvēks. Pulksten 20.56 darbs notikuma vietā noslēdzās un ugunsgrēka likvidēšanas darbos piedalījās arī Naukšēnu brīvprātīgo ugunsdzēsēju biedrība. Pulksten 19.18 VUGD saņēma izsaukumu Jelgavas novada Svētes pagastā, kur deg kūla viena hektāra platībā. Mēģinot dzēst ugunsgrēku saviem spēkiem, cieta viens cilvēks. Pulksten 20 darbs notikuma vietā pabeigts. Piektdien pulksten14.52 ugunsdzēsēji glābēji devās uz Zolitūdes ielu Rīgā, kur dega vienstāva dzīvojamā māja un tās jumts 75 kvadrātmetru platībā, kā arī blakus esošā saimniecības ēka 25 kvadrātmetru platībā. Savukārt, ārpus ēkas dega atkritumi un sadzīves mantas 300 kvadrātmetru platībā. Blakus esošajai mājai dega siena un lapene kopumā 4 kvadrātmetru platībā. Ugunsdzēsēju glābēju darbu notikuma vietā stipri apgrūtināja tas, ka mājas pagalms bija aizkrauts ar mantām, tas arī veicināja strauju liesmu izplatīšanos uz netālu esošajām ēkām. Ugunsgrēkā cieta viens cilvēks. Kopumā vairāk kā 20 ugunsdzēsēji glābēji ar sešām autocisternām strādāja, lai ierobežotu liesmu izplatīšanos. Tas izdevās pēc divu stundu darba. Pulksten 19.26 darbs notikuma vietā noslēdzās. Pulksten 21.53 ugunsdzēsēji glābēji saņēma izsaukumu uz Ieriķu ielu Rīgā, kur piecstāvu dzīvojamās mājas pirmā stāva dzīvoklī dega sadzīves mantas 1 kvadrātmetra platībā. Pirms VUGD ierašanās no ēkas evakuējas viens cilvēks. Pulksten 22.23 darbs notikuma vietā noslēdzās. Piektdien Kandavas pagastā no upes izcēla bojāgājušu cilvēku, kuru nodeva  Valsts policijas  darbiniekiem.", "link": "https://www.delfi.lv/161/criminal/55521400/nedelas-nogale-ugunsgrekos-latvija-cietusi-divi-cilveki"},
{"title": "Jūrmalā aiztur narkodīleri, pie kura atrod īpaši bīstamu vielu – protonitazēnu", "category": "Kriminālziņas", "body": "Šī gada maija sākumā  Valsts policijas  (VP) Rīgas reģiona pārvaldes Jūrmalas iecirknis aizdomās par narkotisko vielu realizāciju lielos apjomos aizturēja kādu vīrieti. Kopumā likumsargi atrada un izņēma 834 gramus sevišķi bīstamas narkotiskās vielas – protonitazēnu, kā arī atsavināja trīs automašīnas, zeltlietas un naudu, portāls \"Delfi\" uzzināja policijā. Aizturētajam vīrietim šobrīd piemērots drošības līdzeklis apcietinājums. Valsts policijas Rīgas reģiona pārvaldes Jūrmalas iecirkņa amatpersonu rīcībā bija iegūta informācija par kādu personu Jūrmalā, kura, iespējams, realizē narkotiskās vielas Jūrmalas, Tukuma, Talsu un Jelgavas iedzīvotājiem. Likumsargi uzsāka kriminālprocesu pēc Krimināllikuma 253.1 panta trešās daļas, tas ir, par narkotisko vielu neatļautu realizēšanu, ja tas izdarīts ar narkotiskajām vielām lielā apmērā. Veicot virkni speciālo izmeklēšanas darbību, policisti meža masīvā Jūrmalā atrada slēptuvi ar narkotiskām vielām. Tās tika izņemtas un nogādātas ekspertīzes veikšanai, kurā noskaidrots, ka izņemtās narkotiskās vielas ir protonitazēns. To svars ir 834 grami un aptuvenā vērtība 84 000 eiro. Jāpiemin, ka protonitazēns ir psihoaktīva viela, sintētisks opioīds, kura iedarbība ir vēl stiprāka nekā heroīnam. 2. maijā aizdomās par noziedzīgā nodarījuma izdarīšanu likumsargi aizturēja 1971. gadā dzimušu vīrieti, kurš jau iepriekš ir nonācis policijas redzeslokā par tamlīdzīgu noziegumu. Valsts policijas Rīgas reģiona pārvaldes Jūrmalas iecirkņa amatpersonas sadarbībā ar kolēģiem no Valsts policijas Rīgas reģiona pārvaldes Kriminālpolicijas pārvaldes veica kratīšanas vīrieša dzīvesvietā, kur atrada un izņēma zeltlietas, kuru kopējā vērtība ir aptuveni pieci tūkstoši eiro, un skaidra nauda – 905 eiro, kas, visticamāk, iegūta noziedzīgā ceļā. Tāpat ir atsavinātas trīs automašīnas – \"Audi Q7\", \"BMW X5\" un \"Ford Galaxy\". Vīrietis par noziedzīga nodarījuma izdarīšanu var tikt sodīts ar brīvības atņemšanu uz laiku no pieciem līdz 15 gadiem, konfiscējot mantu vai bez mantas konfiskācijas, un ar probācijas uzraudzību uz laiku līdz trim gadiem. Valsts policija aicina iedzīvotājus aktīvi ziņot par vietām, kur notiek narkotisko vielu nelikumīga aprite, kā arī par iesaistītajām personām. Informēt policiju iespējams nozieguma brīdī zvanot pa tālruņa numuru 110 vai rakstot iesniegumu Valsts policijas iecirknī! Tāpat narkotisko vielu un nelikumīgo akcīzes preču tirdzniecības vietas iespējams ātri un ērti atzīmēt  Iekšlietu ministrijas  interaktīvajā kartē.", "link": "https://www.delfi.lv/161/criminal/55521544/jurmala-aiztur-narkodileri-pie-kura-atrod-ipasi-bistamu-vielu-protonitazenu"},
{"title": "Septiņgadnieces pazušana Rogovkā: apcietina vīrieti par melošanu un maldināšanu", "category": "Kriminālziņas", "body": "Valsts policija  aizturējusi kādu 2004. gadā dzimušu vīrieti par apzināti nepatiesas informācijas sniegšanu maija sākumā Rogovkā pazudušās septiņgadīgās Justīnes Reinikovas radiniekiem, portāls \"Delfi\" uzzināja policijā. Šā gada 10. maija vakarā kāds vīrietis, sazinoties ar bezvēsts prombūtnē esošās Justīnes Reinikovas ģimeni, apzināti sniedza nepatiesas, maldinošas ziņas par meitenes iespējamo atrašanās vietu, sevi uzdodot par policijas darbinieku. Vīrietis apgalvoja, ka meklētā meitenīte esot atrasta mirusi mežā  Maltas  novadā. Šī informācija nekavējoties pārbaudīta un gūts apstiprinājums, ka tā nav patiesa. Pārbaudot informācijas sniedzēju, konstatēts, ka ziņojis kāds 2004. gadā dzimis vīrietis huligāniskos nolūkos. Persona tajā paša dienā atrasta un aizturēta un vīrietim piemērots drošības līdzeklis – apcietinājums. Bezvēsts prombūtnē esošas meitenes meklēšanas pasākumi turpinās, uzsver policijā. Jau ziņots, ka tiek izskatītas dažādas Justīnes pazušanas iespējamās versijas, tomēr pamatā tiek strādāts pie versijas, ka meitene pati kaut kur aizgājusi  vai apmaldījusies . Justīne Reinikova bija ģērbusies īsā rozā virsjakā, baltā džemperī, melnās džinsa biksēs, melnos auduma apavos. Viņas augums ir 124 centimetri, gaiši mati līdz pleciem. Meitenei ir veselības problēmas.", "link": "https://www.delfi.lv/161/criminal/55523852/septingadnieces-pazusana-rogovka-apcietina-virieti-par-melosanu-un-maldinasanu"},
{"title": "Par uzbrukumu jaunietim ar Ukrainas karogu vīrieti plāno sodīt ar 200 stundām piespiedu darba", "category": "Kriminālziņas", "body": "Vīrietim, kurš maija beigās uzbruka skolniekam, kurš ar  Ukrainas  karogu devās no gājiena \"Par atbrīvošanos no padomju mantojuma\", prokurors gatavo priekšrakstu par sodu – 200 stundām sabiedriski derīga darba, liecina  Latvijas Televīzijas  rīcībā esošā informācija. Latvijas Televīzijas raidījums \"Panorāma\" otrdien ziņo, ka sitējs jaunietim ir arī samaksājis prasīto morālo kompensāciju. 2003. gadā dzimušais jaunietis \"Panorāmai\" iepriekš stāstīja, ka vīrietis viņam uzbruka tieši tādēļ, ka ap pleciem bija Ukrainas karogs. Vīrietis, norādot uz karogu, esot jautājis, \"kas tā par fašistisko lupatu,\" un pēc tam sitis pa saules pinumu un kaklu. Viņam virsū esot bijuši motociklistu cimdi, kas visticamāk uzvilkti, lai sitienus padarītu sāpīgākus. Vēlāk sitējs no notikuma vietas aizbēdzis, bet pēc laika atrasts slēpjamies mājas bēniņos aiz skursteņa un aizturēts. Latvijas Televīzija arī ziņo, ka Valsts policijā šobrīd joprojām notiek dienesta pārbaude par sitēja dzīvesbiedres, kura ir policijas darbiniece, saistību ar notikušo uzbrukumu un pierādījumu slēpšanu. Cietušo jaunieti pārstāvošais advokāts Egons Rusanovs \"Panorāmai\" norādījis, ka, pēc iepazīšanās ar priekšrakstu, gatavojas vērsties Ģenerālprokuratūrā ar sūdzību. Pēc viņa domām, tikai reāls cietumsods var atturēt citus no šādiem naida noziegumiem.", "link": "https://www.delfi.lv/161/criminal/54454724/par-uzbrukumu-jaunietim-ar-ukrainas-karogu-virieti-plano-sodit-ar-200-stundam-piespiedu-darba"},
{"title": "Piektdien vīrietis nodarīja miesas bojājumus personai ar Ukrainas karogu; VP aiztur vainīgo", "category": "Kriminālziņas", "body": "Piektdien, 20. maijā, Rīgā, netālu no Sakuras dārza kāds vīrietis izkāpa no savas automašīnas, nodarīja miesas bojājumus personai ar  Ukrainas  karogu, pēc kā aizbrauca no notikuma vietas.  Valsts policija  par notikušo uzsāka kriminālprocesu un personas meklēšanu. Naktī vīrietis tika atrasts un aizturēts, portālam \"Delfi\" pavēstīja VP. Par šo notikumu policija nesniedza plašāku informāciju piektdien, lai netiktu traucēt notikušā izmeklēšana. Pēc piektdienas gājiena ap pulksten 20 netālu no pasākuma vietas, Eduarda Smiļģa ielā, tika fiksēts kāds incidents, kad \" BMW \" markas automašīnas vadītājs izkāpa no sava transportlīdzekļa un nodarīja miesas bojājumus kādam 2003. gadā dzimušam jaunietim, kuram uz pleciem bija uzlikts Ukrainas karogs. Pēc notikušā \"BMW\" vadītājs aizbrauca no notikuma vietas Bāriņu ielas virzienā. VP uzsāka kriminālprocesu, kā arī operatīvās un izmeklēšanas darbības, kuru laikā noskaidroja iespējamo vainīgo personu un tās automašīnu. Policija atrada minēto automašīnu kādas privātmājas pagalmā, taču tai bija nomainītas valsts reģistrācijas numurzīmes, lai iespējamā vainīgā persona slēptu savu atrašanās vietu. Ap pulksten 02. VP Rīgas Zemgales iecirkņa likumsargi kopā ar VP Rīgas reģiona pārvaldes Speciālo uzdevumu bataljona darbiniekiem aizturēja meklēto personu – 1984. gadā dzimušu vīrieti, kurš bija slēpies savā dzīves vietā bēniņos aiz skursteņa. Vīrietis tika aizturēts un šobrīd atrodas īslaicīgās aizturēšanas vietā. Tuvākajā laikā tiks lemts par drošības līdzekļa piemērošanu. Persona jau iepriekš ir nonākusi policijas redzes lokā. Par notikušo uzsākts kriminālprocess pēc Krimināllikuma 231. panta 2. daļas, proti par huligānismu, ja tas saistīts ar miesas bojājumu nodarīšanu cietušajam. Par šādu likumpārkāpumu soda ar brīvības atņemšanu uz laiku līdz pieciem gadiem vai ar īslaicīgu brīvības atņemšanu, vai ar probācijas uzraudzību, vai ar sabiedrisko darbu, vai ar naudas sodu. Saskaņā ar Krimināllikuma 48. panta 14. daļu, izmeklēšanas procesā tiks vērtēti atbildību pastiprinošie apstākļi, vai noziedzīgais nodarījums nav saistīts ar nacionālo, etnisko vai sociālo naidu.", "link": "https://www.delfi.lv/161/criminal/54372946/piektdien-virietis-nodarija-miesas-bojajumus-personai-ar-ukrainas-karogu-vp-aiztur-vainigo"},
{"title": "Par ētikas normu pārkāpumu atlaiž incidentā ar jaunieti iesaistīto policisti", "category": "Kriminālziņas", "body": "Ar pirmdienu, 18. jūliju, par policijas darbinieka vispārīgo pienākumu nepildīšanu un  Valsts policijas  (VP) ētikas normu pārkāpumiem no dienesta policijā atvaļināta persona, kura bijusi klātesoša 20. maija notikumos Rīgā, kad cieta jaunietis, pirmdien tviterī norādījusi VP. Kā norādījusi policija,  Iekšējās drošības birojs  (IDB) šajā lietā veic izmeklēšanu atbilstoši savai kompetencei. IDB apliecināja, ka kriminālprocess par valsts amatpersonas bezdarbību sākts prokuratūrā un bija izdalīts no pamatlietas. Birojs to saņēmis izmeklēšanas turpināšanai. Plašākus komentārus IDB nesniedza. Kā ziņots, VP atlaidīs kriminālpolicijas inspektori, kura  nenovērsa dzīvesbiedra uzbrukumu  puisim ar  Ukrainas  karogu, atsaucoties uz tās rīcībā esošo informāciju, svētdien ziņoja  Latvijas Televīzija . Portāls \"Delfi\" jau ziņoja, ka maija beigās sabiedrību pāršalca ziņa par to, ka skolnieku ar Ukrainas karogu gājienā  \"Par atbrīvošanos no padomju mantojuma\"  piekāvis kāds no auto pēkšņi izlecis vīrietis, kurš pats no notikuma vietas aizbēdzis, bet  vēlāk atrasts mājas bēniņos  aiz skursteņa un aizturēts. Pēcāk arī publiski izskanēja, ka agresora dzīvesbiedre, kura notikuma brīdī viņam sēdējusi blakus auto, ir policijas darbiniece. VP darbiniece, kuras dzīvesbiedrs piekāva skolnieku ar  Ukrainas  karogu uz pleciem, sākotnēji  no darba tika atstādināta . Tā kā pastāvēja aizdomas, ka sieviete palīdzējusi vīrietim slēpt savu auto un slēpties pašam, prokurore izdalīja atsevišķu procesu un nosūtījusi to izvērtēšanai Iekšējās drošības birojam. Vīrietim, kurš maija beigās uzbruka skolniekam, kurš ar  Ukrainas  karogu devās no gājiena \"Par atbrīvošanos no padomju mantojuma\", prokurors gatavoja priekšrakstu par sodu – 200 stundām sabiedriski derīga darba. Sitējs jaunietim ir arī samaksājis prasīto morālo kompensāciju. Cietušā jaunieša advokāts Egons Rusanovs iepriekš norādījis, ka, pēc iepazīšanās ar priekšrakstu, gatavojas vērsties Ģenerālprokuratūrā ar sūdzību. Pēc viņa domām, tikai reāls cietumsods var atturēt citus no šādiem naida noziegumiem.", "link": "https://www.delfi.lv/161/criminal/54554922/par-etikas-normu-parkapumu-atlaiz-incidenta-ar-jaunieti-iesaistito-policisti"},
{"title": "Atjauno kriminālprocesu pret policistes dzīvesbiedru par uzbrukumu jaunietim ar Ukrainas karogu", "category": "Kriminālziņas", "body": "Ģenerālprokuratūra  atcēlusi prokurora pieņemto lēmumu par sabiedriskajiem darbiem policistes dzīvesbiedram lietā par uzbrukumu  Ukrainas  karoga nēsātājam. Lietā cietušā jaunieša advokāts Egons Rusanovs paziņojumā sociālajā tīklā \"Facebook\" raksta, ka saņēmis vēstuli no Ģenerālprokuratūras, ka 14. jūnija prokurora priekšraksts par sodu atcelts kā nepamatots un kriminālprocess tiek atjaunots. Tagad likumsargiem būšot jāvērtē naida noziegumu esamība vīrieša rīcībā. Pārbaudes gaitā secināts, ka apstrīdētais prokurora priekšraksts par sodu ir atceļams kā nepamatots un pirmstiesas kriminālprocess ir atjaunojams, jo priekšraksts pieņemts, neizvērtējot un neaplūkojot visus kriminālprocesa laikā iegūtos faktus, kas tieši attiecas uz noziedzīgā nodarījuma pareizu juridisko kvalifikāciju, atbildību mīkstinošiem un pastiprinošiem apstākļiem to kopumā un savstarpējā sakarībā, informēja prokuratūra. Kā atzīmē prokuratūra, lemjot par noziedzīga nodarījuma kvalifikāciju, rūpīgi jāizvērtē izdarītā objektīvās pazīmes, kā arī vainīgā nodoma saturs, izdarītās darbības motīvi un mērķi, kā arī, kvalificējot noziedzīgu nodarījumu, huligāniskās darbības jānorobežo no citiem noziedzīgiem nodarījumiem. Atceļot apstrīdēto prokurora priekšrakstu par sodu, konstatēts, ka apsūdzētā izteikumu saturs analizējams arī iespējamā etniskā, nacionālā naida un nesaticības izraisīšanas, kā arī rupjas Krievijas bruņoto spēku veikto noziegumu pret mieru un kara noziegumu Ukrainā noniecināšanas kontekstā, skaidroja prokuratūrā. Jau ziņots, ka 20. maijā no Brīvības pieminekļa līdz Uzvaras parkam Pārdaugavā notika gājiens \"Par atbrīvošanos no padomju mantojuma\". Pēc gājiena netālu no pasākuma vietas, Eduarda Smiļģa ielā, kāds automašīnas \"BMW\" vadītājs izkāpa no sava transportlīdzekļa un nodarīja miesas bojājumus 2003. gadā dzimušam jaunietim, kuram ap pleciem bija aplikts Ukrainas karogs. Pēc notikušā \"BMW\" aizbrauca no notikuma vietas, bet tika noskaidrots, ka uzbrucējs ir 1984. gadā dzimis vīrietis, kurš jau iepriekš ir nonācis policijas redzeslokā. Automašīnu policija pēc tam atrada kādas privātmājas pagalmā, turklāt tai bija nomainītas valsts reģistrācijas numurzīmes, lai vainīgais slēptu savu atrašanās vietu. Pats uzbrucējs bija paslēpies savā dzīvesvietā bēniņos aiz skursteņa. Blakus uzbrucējam uzbrukuma brīdī automašīnā atradās policijas darbiniece. Prokuratūra Valērijam Lazarevam par uzbrukumu jaunietim piemēroja 200 stundas sabiedriskos darbus. Jaunieša advokāts pārsūdzēja prokurora lēmumu. Apsūdzētais ir samaksājis jaunieša prasīto morālo kompensāciju, bet jaunieša advokāts uzskata, ka šādos gadījumos jāpiespriež reāls cietumsods. Uzbrukumā cietušais puisis intervijā LTV iepriekš pastāstījis, ka viņa tēvs ir ukrainis. Zēns ir no mazpilsētas, bet mācoties Rīgā. Pēc gājiena un koncerta ar draugiem viņš devās skatīties hokeju. Puisis apgalvojis, ka uzbrucējs bija uzvilcis motociklista cimdus un pieļāvis, ka tas darīts tāpēc, lai būtu sāpīgāk. Vīrietis viņam uzbrucis tieši tādēļ, ka ap pleciem bija karogs. Uzbrucējs esot jautājis: \"Kas tā par fašistisko lupatu tev?\" Uzreiz sekojuši sitieni pa saules pinumu un pa kaklu. Kad apstājušies garāmgājēji, vīrietis aizbēdzis, savukārt draugi nofotografēja uzbrucēju un viņa auto. Tikmēr  Iekšējās drošības birojs  (IDB) veic izmeklēšanu kriminālprocesā par minētās policistes iespējamu bezdarbību saistībā ar minēto gadījumu. Kriminālprocess par valsts amatpersonas bezdarbību sākts prokuratūrā un bija izdalīts no pamatlietas. Birojs to saņēmis izmeklēšanas turpināšanai. Minētā policiste ir atvaļināta no dienesta.", "link": "https://www.delfi.lv/161/criminal/54566122/atjauno-kriminalprocesu-pret-policistes-dzivesbiedru-par-uzbrukumu-jaunietim-ar-ukrainas-karogu"},
{"title": "'Daimler' lietā figurē jau seši apsūdzētie", "category": "Kriminālziņas", "body": "Sevišķi svarīgu lietu izmeklēšanas nodaļas prokurore Velta Zaļūksne pastāstīja, ka Zamberam apsūdzība uzrādīta par noziedzīgi iegūtu finanšu līdzekļu legalizēšanas lielā apmērā atbalstīšanu. Pēc prokuratūras domām, uzņēmējs atbalstīja aptuveni 540 000 eiro (379 000 latu) \"atmazgāšanu\". Plašāku apsūdzības būtību prokuratūra pagaidām nekomentē, taču norāda, ka naudas \"atmazgāšana\" un tās pārskaitīšana notika caur vairāku uzņēmumu kontiem. Šajā lietā pagaidām aizdomās turētā statusā ir vēl vairākas personas, taču par to, vai arī tām tiks uzrādītas apsūdzības, prokuratūra vēl lems. Līdz ar Zamberu šajā lietā kā apsūdzētie figurē kopumā sešas personas. Prokuratūra jau iepriekš uzrādījusi apsūdzību bijušā Rīgas mēra Gundara Bojāra tā laika padomniekam un bijušajam SIA \" Rīgas satiksme \" (RS) padomes priekšsēdētāja vietniekam Leonardam Tenim, Zviedrijā reģistrēta uzņēmuma direktoram Raimondam Krastiņam, Agrim Koroševskim, Bojāra tā laika padomniekam, uzņēmējam Armandam Zeihmanim un viņa sievai Vitai Zeihmanei. Tenim apsūdzība uzrādīta  par atkārtotu kukuļņemšanu lielā apmērā un kukuļa izspiešanu. Kukuļi, pēc prokuratūras domām, ņemti ne tikai no \"Daimler AG\" grupas uzņēmuma \"Evo Bus\", bet arī no citiem autobusu un trolejbusu ražotājiem - \"Ikarus Special Coach Factory Ltd.\", \"Neoplan Polska\" (pašreizējais \"Solaris Bus&Coach\") un \"Ganz Transelektro Traction Electrics\". Tāpat Tenim uzrādīta apsūdzība par to, ka viņš uzkūdīja uz kukuļdošanu Lielbritānijas uzņēmuma \"De La Rue\" pārstāvi, par starpniecību kukuļošanā un kukuļa piesavināšanos. Bijusī amatpersona, pēc prokuratūras domām, ir atbildīga arī par noziedzīgi iegūtu līdzekļu legalizēšanu atkārtoti personu grupā pēc iepriekšējas vienošanās. Teņa epizodē kukuļošana notikusi dažādās valūtās, un kopējo kukuļu summu prokuratūra pagaidām neizpauž, taču atklāj, ka, piemēram, no \"Evo Bus\" pieņemti kukuļi 1 092 000 latu apmērā. Krastiņam apsūdzība uzrādīta par to, ka viņš atbalstīja kukuļa izspiešanu un kukuļa pieņemšanu lielā apmērā. Tāpat viņam apsūdzība uzrādīta par noziedzīgi iegūtu līdzekļu lielā apmērā legalizēšanas atbalstīšanu. Pēc prokuratūras domām, Krastiņš atbalstījis kukuļa izspiešanu no \"Daimler AG\" grupas uzņēmuma \"Evo Bus\", bet kukuļa pieņemšanu no citiem autobusu un trolejbusu ražotājiem - \"Ikarus Special Coach Factory Ltd.\", \"Neoplan Polska\" (pašreizējais \"Solaris Bus&Coach\") un \"Ganz Transelektro Traction Electrics\". Tā, piemēram, \"Evo Bus\" epizodē kukuļi figurē aptuveni pusotra miljona latu apmērā. Koroševskim apsūdzība uzrādīta par noziedzīgi iegūtu finanšu līdzekļu legalizēšanas lielā apmērā atbalstīšanu. Zeihmanim apsūdzība uzrādīta par noziedzīgi iegūtu finanšu līdzekļu legalizēšanas lielā apmērā atbalstīšanu. Aģentūras LETA rīcībā esošā informācija liecina, ka, pēc likumsargu domām, Zeihmanis kopā ar citām šajā lietā iesaistītajām personām iegādājies viesnīcu Austrijā, tādā veidā atbalstot kukuļa naudas legalizēšanu. Pašam Zeihmanim par kukuļošanu apsūdzība nav celta. Zeihmaņa sievu Vitu prokuratūra apsūdz par noziedzīgi iegūtu finanšu līdzekļu legalizēšanas lielā apmērā atbalstīšanu. Pagaidām nav zināms, kad lietu varētu nodot tiesai. Lietu pirms nodošanas prokuratūrai izmeklēja Korupcijas novēršanas un apkarošanas birojs ( KNAB ). Biroja priekšnieks  Jaroslavs Streļčenoks  iepriekš žurnālistiem pastāstīja, ka, turpinot 2010.gadā sākto izmeklēšanu par iespējamo amatpersonu kukuļošanu no 2002. līdz 2006.gadam par autobusu \"Mercedes Benz\" iegādes organizēšanu Rīgas pašvaldības vajadzībām, ir iegūti pietiekami pierādījumi, lai procesa virzītājs uzskatītu, ka vairāku gadu garumā kopumā četru ārvalstu uzņēmumu interesēs no to pārstāvjiem pieprasīti un izspiesti kukuļi saistībā ar transportlīdzekļu piegādi sabiedriskā transporta pakalpojumu nodrošināšanai Rīgā. Izmeklēšanā noskaidrojies, ka nozieguma rezultātā no 2002. līdz 2007.gadam nodošanai amatpersonām kukuļos  saņemti vairāk nekā 5,26 miljoni eiro  (3,68 miljoni latu). Turklāt papildus konstatēts, ka no 2002. līdz 2010.gadam saistībā ar kādas valsts institūcijas veikto publisko iepirkumu nodoti kukuļi ārvalstu uzņēmuma interesēs dažādās ārvalstu valūtās par kopējo summu viens miljons latu. \"Daimler\" kukuļošanas lieta ir viens no apjomīgākajiem KNAB sāktajiem kriminālprocesiem. Izmeklējot to, tika nosūtīti 25 tiesiskās palīdzības lūgumi 13 ārvalstīm. Turklāt saistībā ar KNAB atklātajiem noziegumiem tika sākti kriminālprocesi arī vairākās ārvalstīs. Ziņots arī, ka \"Daimler\" starptautiskās kukuļošanas lietā ASV izmeklētāji 2010.gada sākumā publiskoja materiālus, kas liecināja, ka Rīgas amatpersonas savulaik piekukuļotas, lai pašvaldības sabiedriskā transporta uzņēmumi iegādātos \"Daimler\" ražotos \"Mercedes Benz\" autobusus, kurus pasažieru pārvadāšanai \"Rīgas satiksme\" izmanto joprojām. Toreiz Latvijas gadījumā kriminālprocess tika sākts uz aizdomu pamata par to, ka autoražotāja \"Daimler\" meitasuzņēmuma \"Evo Bus\" amatpersonas laikā no 2002.gada jūlija līdz 2006.gada decembrim par 117 \"Mercedes Benz\" autobusu iegādes nodrošināšanu, izmantojot personu un firmu starpniecību, nepamatoti paaugstinājušas iepirkuma cenu un nelikumīgi ieguvušas līdzekļus kukuļu došanai valsts amatpersonām. KNAB veica arī personu aizturēšanas un par dotajiem kukuļiem Rīgas domes amatpersonām veica kratīšanu RS telpās un citur.", "link": "https://www.delfi.lv/161/criminal/43320867/daimler-lieta-figure-jau-sesi-apsudzetie"},
{"title": "Tiesa izbeidz no 'Daimler' pamatlietas izdalīto procesu par noziedzīgi iegūtu mantu", "category": "Kriminālziņas", "body": "Prokurore Velta Zaļūksne paskaidroja, ka viņa šogad pavasarī \"Daimler\" pamatlietā pieņēma lēmumu sākt procesu par noziedzīgi iegūtu mantu. Prokurore lūdza ar tiesas lēmumu atzīt  Austrijas  hoteli \"Simader\" par noziedzīgi iegūtu mantu un to konfiscēt. Vasarā prokurore \"Daimler\" pamatlietu, kurā apsūdzētas sešas personas, nodeva citam Rīgas pilsētas Centra rajona tiesas tiesnesim. Tiesas sēdē procesā par noziedzīgi iegūtu mantu prokurore lūdza izbeigt šo kriminālprocesu tāpēc, ka pamatlieta jau ir nodota tiesai. Tiesa septembrī secināja, ka tā nevar šo lietu skatīt, jo \"Daimler\" pamatlieta jau atrodas tiesā un šī epizode par hoteli jāvērtē pamatlietas ietvaros. Ņemot vērā iepriekšminēto, tiesa nolēma izbeigt procesu par noziedzīgi iegūtu mantu. Jau ziņots, ka  prokuratūra ir pabeigusi pirmstiesas kriminālprocesu  par kukuļņemšanu lielā apmērā no  Ungārijas  autobusu ražotāja \"Ikarus special Coach factory Ltd.\", Ungārijas trolejbusu ražotāja - uzņēmuma \"Ganz Transelektro Traction Electric\",  Polijas  autobusu ražotāja \"Neoplan Polska Sp.z o.o.\" un kukuļa izspiešanu no \"Daimler AG\" grupā ietilpstošā uzņēmuma \"EvoBus GmbH\". Viena persona apsūdzēta par kukuļņemšanu lielā apmērā un kukuļa izspiešanu lielā apmērā, uzkūdīšanu dot kukuli, par starpniecību kukuļošanā, kukuļa piesavināšanos, kā arī par noziedzīgi iegūtu finanšu līdzekļu legalizēšanu lielā apmērā. Otra persona apsūdzēta par kukuļņemšanas lielā apmērā atbalstīšanu, kukuļa izspiešanu lielā apmērā atbalstīšanu un noziedzīgi iegūtu finanšu līdzekļu legalizēšanas lielā apmērā atbalstīšanu. Savukārt četras personas apsūdzētas un tiesai nodotas par noziedzīgi iegūtu finanšu līdzekļu legalizēšanas lielā apmērā atbalstīšanu. Apsūdzētie ir bijušais Rīgas mēra Gundara Bojāra tā laika padomnieks un bijušais SIA \" Rīgas satiksme \" (RS) padomes priekšsēdētāja vietnieks Tenis, Zviedrijā reģistrēta uzņēmuma direktors Krastiņš, Agris Koroševskis, Bojāra tā laika padomnieks, uzņēmējs  Armands Zeihmanis  un viņa sieva Vita Zeihmane. Vēl viens apsūdzētais ir uzņēmējs Sergejs Zambers. Pēc prokuratūras domām,  nodošanai amatpersonām kukuļos saņemti vairāk nekā 5 miljoni eiro  (3,5 miljoni latu). Savukārt viens no apsūdzētajiem piesavinājies gandrīz miljonu eiro (aptuveni 700 000 latu), kas kā kukulis bija paredzēts nodošanai tālāk citai valsts amatpersonai. \"Daimler\" kukuļošanas lieta ir viens no apjomīgākajiem  Korupcijas  novēršanas un apkarošanas biroja ( KNAB ) sāktajiem kriminālprocesiem. Turklāt saistībā ar KNAB atklātajiem noziegumiem tika sākti kriminālprocesi arī vairākās ārvalstīs. Lai arī tā dēvētā \"Daimler\" kukuļošanas pamatlieta nodota tiesai, atsevišķi izmeklēšanas virzieni vēl tiek pārbaudīti - KNAB lietvedībā šobrīd atrodas divi no pamatlietas izdalītie kriminālprocesi.", "link": "https://www.delfi.lv/161/criminal/43645465/tiesa-izbeidz-no-daimler-pamatlietas-izdalito-procesu-par-noziedzigi-iegutu-mantu"},
{"title": "'Daimler' lietā no kriminālatbildības atbrīvo bijušo domes amatpersonu Krūmiņu un uzņēmēju Cini", "category": "Kriminālziņas", "body": "2010.gadā  KNAB  aizsāka izmeklēšanu par kukuļņemšanu lielā apmērā no autobusu piegādātājiem laika posmā no 1998.gada līdz 2006.gada decembrim. Ar 2000.gada Rīgas domes priekšsēdētāja rīkojumu tika izveidota Iepirkuma izsoles komisija un Rīgas domes Satiksmes departamentam un Finanšu departamentam tika uzdots organizēt atklātu izsoli par tiesībām piegādāt jaunus autobusus pašvaldības uzņēmumiem. 2001.gadā iepirkuma komisija nolēma piešķirt tiesības slēgt pasūtījuma līgumu par autobusu piegādi uzņēmumam \"Neoplan Polska\" 65% apmērā no piegādes apjoma un \"Daimler AG\" grupā ietilpstošam uzņēmumam \"EvoBus GmbH\" 35% apmērā no piegādes apjoma. Pirmstiesas procesā noskaidrots, ka Vācijas autobūves koncerna \"Daimler AG\" meitasuzņēmums ''EvoBus GmbH'', izmantojot starpniekus, juridiskas un fiziskas personas, sešos maksājumos veica nelikumīgus maksājumus 1 805 422 latu apmērā (1 221 413 latus) valsts amatpersonām, lai nodrošinātu 117 autobusu \" Mercedes  Benz\" piegādi Rīgas pilsētas vajadzībām. 2011.gada februārī aizdomās par kukuļņemšanas organizēšanu tika aizturēts SIA \"Silverstar\" vienīgais valdes loceklis un rīkotājdirektors Cinis. Izmeklēšanā noskaidrojies, ka 2000.gada \"EvoBus GmbH\" bija pilnvarojis \"Silverstar\" kļūt par tā galveno pārstāvi Baltijas valstīs. Uzņēmuma ''Silverstar'' vadītājs no 1998.gada līdz 2008.gadam bija Cinis. Izmeklēšana liecināja, ka Cinis 2000.gadā ir nosūtījis vēstuli \"EvoBus GmbH\" pārstāvim par to, ka tuvākajā laikā Rīgas domes Satiksmes departaments organizēs autobusu iepirkumu konkursu. Viņš arī norādījis, ka gadījumā, ja grib būt vismaz vieni no konkursa uzvarētājiem, jāizstrādā autobusu piedāvājums saskaņā ar tehniskās specifikācijas projektu nolūkā atklāt autobusu neatbilstības pastāvošajām tehniskajām specifikācijām un rast ideju par autobusu cenu. Kad būs šī informācija, jārod pieeja ietekmīgiem cilvēkiem Rīgas pilsētas domes noteicošajās politiskajās partijās un bankā. Pirmstiesas procesā gan netika iegūti citi pierādījumi tam, ka Cinis būtu organizējis vai uzkūdījis \"EvoBus GmbH\" amatpersonas uz kukuļdošanu Rīgas domes amatpersonām. Ciņa norādi, ka jārod pieeja ietekmīgiem cilvēkiem, nevarēja uzskatīt par kukuļdošanas organizēšanu vai uzkūdīšanu uz kukuļdošanu. Neskatoties uz iepriekšminēto, pirmstiesas procesā iegūti pietiekoši pierādījumi tam, ka Cinis zinājis par to, ka 2000.gada 12.decembrī \"EvoBus GmbH\" noslēdza fiktīvu starpniecības līgumu ar ārzonā reģistrētu uzņēmumu \"Oldenburgh Financial Corporation\" un to, ka atbilstoši šim līgumam \"EvoBus GmbH\" uz šī uzņēmuma kontu toreizējā \"Parex Bankā\" pārskaita kukuli 5% apmērā no \"EvoBus GmbH\" piegādāto autobusu neto pārdošanas cenas. Tāpat Cinis zinājis, ka \"EvoBus GmbH\" vadošās amatpersonas noslēdza fiktīvu starpniecības līgumu ar Rīgas mēra padomnieka Leonarda Teņa piedāvāto un Raimonda Krastiņa pārstāvēto uzņēmumu \"United Petrol Group LLC\" un atbilstoši šim līgumam uz \"United Petrol Group LLC\" kontu pārskaitīja kukuli - 6% no \"EvoBus GmbH\" piegādāto autobusu neto pārdošanas cenas. Cinis arī zinājis par to, ka \"EvoBus GmbH\", izmantojot starpniecības firmas \"Oldenburgh Financial Corporation\", vēlāk \"United Petrol Group LLC\" un SIA \"Royal Baltic Graphics\", maksā kukuļus par autobusu piegādes nodrošināšanu Rīgas pilsētas pašvaldības uzņēmumiem. Ņemot vērā iepriekšminēto, prokurore nolēma kriminālprocesu pret Cini izbeigt daļā par kukuļdošanas organizēšanu un uzkūdīšanu uz kukuļa došanu noziedzīga nodarījuma sastāva trūkuma dēļ. Prokuratūra gan atzina, ka viņš nav ziņojis par noziegumu, bet atbrīvoja viņu no kriminālatbildības saistībā ar noilguma iestāšanos.  Savukārt Krūmiņš no 1995. līdz 2003.gadam strādāja Rīgas domes Finanšu departamentā direktora amatā. Izmeklēšanā netika iegūti pierādījumi tam, ka Krūmiņš būtu pieprasījis vai izspiedis kukuli no \"EvoBus GmbH\", jo ar lietā iegūtajām liecinieku pretrunīgajām liecībām nav iespējams pierādīt, ka Krūmiņš būtu veicis noziedzīgas darbības, kas vērstas uz kukuļa izspiešanu. Tāpat pirmstiesas procesā netika iegūti pierādījumi tam, ka Krūmiņš būtu pieņēmis no \"EvoBus GmbH\" kukuli. Prokuratūra gan uzskata, ka 2002.gadā tikšanās laikā Vācijā, Štutgartē, viesnīcas kafejnīcā Krūmiņš uzzinājis par to, ka Tenis no \"EvoBus GmbH\" izspiež kukuli, taču par noziegumu neziņoja Latvijas tiesībsargājošām iestādēm. Ņemot vērā iepriekšminēto, prokuratūra kriminālprocesu izbeidza daļā par kukuļa izspiešanu, bet atzina, ka viņš nav ziņojis par noziegumu. Prokuratūra nolēma arī viņu atbrīvot no kriminālatbildības saistībā ar noilguma iestāšanos. Jau ziņots, ka prokuratūra ir pabeigusi pirmstiesas kriminālprocesu par kukuļņemšanu lielā apmērā no Ungārijas autobusu ražotāja \"Ikarus special Coach factory Ltd.\", Ungārijas trolejbusu ražotāja - uzņēmuma \"Ganz Transelektro Traction Electric\", Polijas autobusu ražotāja \"Neoplan Polska Sp.z o.o.\" un kukuļa izspiešanu no \"Daimler AG\" grupā ietilpstošā uzņēmuma \"EvoBus GmbH\". Viena persona apsūdzēta par kukuļņemšanu lielā apmērā un kukuļa izspiešanu lielā apmērā, uzkūdīšanu dot kukuli, par starpniecību kukuļošanā, kukuļa piesavināšanos, kā arī par noziedzīgi iegūtu finanšu līdzekļu legalizēšanu lielā apmērā. Otra persona apsūdzēta par kukuļņemšanas lielā apmērā atbalstīšanu, kukuļa izspiešanu lielā apmērā atbalstīšanu un noziedzīgi iegūtu finanšu līdzekļu legalizēšanas lielā apmērā atbalstīšanu. Savukārt četras personas apsūdzētas un tiesai nodotas par noziedzīgi iegūtu finanšu līdzekļu legalizēšanas lielā apmērā atbalstīšanu.  Apsūdzētie ir bijušais Rīgas mēra Gundara Bojāra tā laika padomnieks un bijušais SIA \" Rīgas satiksme \" (RS) padomes priekšsēdētāja vietnieks Tenis, Zviedrijā reģistrēta uzņēmuma direktors Krastiņš, Agris Koroševskis, Bojāra tā laika padomnieks, uzņēmējs  Armands Zeihmanis  un viņa sieva Vita Zeihmane. Vēl viens apsūdzētais ir uzņēmējs Sergejs Zambers. Pēc prokuratūras domām, nodošanai amatpersonām kukuļos saņemti vairāk nekā 5 miljoni eiro (3,5 miljoni latu). Savukārt viens no apsūdzētajiem piesavinājies gandrīz miljonu eiro (aptuveni 700 000 latu), kas kā kukulis bija paredzēts nodošanai tālāk citai valsts amatpersonai. \"Daimler\" kukuļošanas lieta ir viens no apjomīgākajiem Korupcijas novēršanas un apkarošanas biroja (KNAB) sāktajiem kriminālprocesiem. Turklāt saistībā ar KNAB atklātajiem noziegumiem tika sākti kriminālprocesi arī vairākās ārvalstīs. Lai arī tā dēvētā \"Daimler\" kukuļošanas pamatlieta nodota tiesai, atsevišķi izmeklēšanas virzieni vēl tiek pārbaudīti - KNAB lietvedībā šobrīd atrodas divi no pamatlietas izdalītie kriminālprocesi.", "link": "https://www.delfi.lv/161/criminal/43498013/daimler-lieta-no-kriminalatbildibas-atbrivo-bijuso-domes-amatpersonu-kruminu-un-uznemeju-cini"},
{"title": "Rīgas autoostas tualetē nomiris narkotikas pārdozējis cilvēks", "category": "Kriminālziņas", "body": "Rīgas autoostas tualetē trešdien atrasts miris cilvēks, kura nāves iemesls, visticamāk, ir narkotiku pārdozēšana, informēja  Valsts policija . Informācija par tualetē mirušo cilvēku saņemta no ārstniecības iestādes. Savukārt cita persona iespējamā narkotiku ietekmē no Rīgas autoostas tika nogādāta ārstniecības iestādē.", "link": "https://www.delfi.lv/161/criminal/55469078/rigas-autoostas-tualete-nomiris-narkotikas-pardozejis-cilveks"},
{"title": "Otrdien avārijās uz ceļiem cietuši 14 cilvēki", "category": "Kriminālziņas", "body": "Avārijās cietuši pieci elektrisko skrejriteņu vadītāji – pa diviem Rīgā un Zemgalē, bet vēl viens – Latgalē. Tāpat Rīgā ceļu satiksmes negadījumos cietuši divi velosipēdisti. Kopumā avārijās galvaspilsētā un tās apkārtnē cietuši seši cilvēki, Zemgalē – pieci, Kurzemē – divi, bet Latgalē – viens. Kopumā ceļu satiksmes jomā pieņemts 361 administratīvo pārkāpumu lēmums, tajā skaitā 196 par ātruma pārsniegšanu un trīs par agresīvu braukšanu. Savukārt par transportlīdzekļa vadīšanu alkohola reibumā ir uzsākti četri administratīvo pārkāpumu procesi un septiņi kriminālprocesi. Tāpat ir uzsākts viens kriminālprocess par transportlīdzekļa vadīšanu iespējamā narkotisko vielu iespaidā, ziņo policija.", "link": "https://www.delfi.lv/161/criminal/55465822/otrdien-avarijas-uz-celiem-cietusi-14-cilveki"},
{"title": "Bunkus slepkavība: prasa tiesāt trīs vīriešus", "category": "Kriminālziņas", "body": "Kā iepriekš ziņots, pagājušā gada 24. novembrī VP pabeidza izmeklēšanu vienā no  Valsts policijas  vēsturē apjomīgākajiem pasūtījuma slepkavības kriminālprocesiem un nodeva krimināllietas materiālus Rīgas tiesas apgabala prokuratūrai kriminālvajāšanas sākšanai pret četrām personām – trīs Latvijas pilsoņiem un vienu  Krievijas  pilsoni. Prokurors apsūdzības uzrādīja trim cilvēkiem – vienam par uzkūdīšanu jeb slepkavības pasūtīšanu, otrajam par uzkūdīšanu un atbalstīšanu, bet trešajam – slepkavības izdarīšanu. Turklāt slepkavības izdarītājs apsūdzēts arī par šaujamieroča un šaujamieroču munīcijas nēsāšanu un pārvadāšanu bez attiecīgas atļaujas, un pirmstiesas kriminālprocesā iegūto ziņu izpaušanu bez izmeklētāja vai prokurora atļaujas līdz šā procesa pabeigšanai, būdams brīdināts par attiecīgo ziņu neizpaušanu, pauž prokuratūrā. Pirmstiesas kriminālprocesā tika noskaidroti noziedzīgo nodarījuma izdarīšanas apstākļi un iesaistītie, tostarp, viņu savstarpējā lomu sadale nozieguma īstenošanai. Noskaidrots, ka apsūdzēto izdarītā noziedzīgā nodarījuma motīvs bija nepatika pret administratoru, viņam pildot savus profesionālos pienākumus. \"Ir iegūti pierādījumi, kas apliecina slepkavu profesionalitāti un saistību ar citiem noziegumiem, tostarp, slepkavībām Latvijā,\" iepriekš pauda Rīgas tiesas apgabala prokuratūras virsprokurors Armīns Meisters. Kā uzsver Rīgas tiesas apgabala prokuratūras prokurors Aldis Lasmanis, pirmstiesas kriminālprocess veikts efektīvi un bez vilcināšanās, lieta iespējami ātri nodota tiesai, lai panāktu krimināltiesisko attiecību taisnīgu noregulējumu. Apsūdzētajiem piemērots drošības līdzeklis – apcietinājums. Kriminālprocesa likums paredz, ka apcietinājumu var piemērot tikai tad, ja kriminālprocesā iegūtās konkrētās ziņas par faktiem rada pamatotas aizdomas, ka persona ir izdarījusi noziedzīgu nodarījumu, par kuru likums paredz brīvības atņemšanas sodu, un cita drošības līdzekļa piemērošana nevar nodrošināt, ka persona neizdarīs jaunu noziedzīgu nodarījumu, netraucēs vai neizvairīsies no pirmstiesas kriminālprocesa. Jau vēstīts, ka maksātnespējas administrators un zvērināts advokāts  Mārtiņš Bunkus  2018. gada pavasarī tika nošauts Mežaparkā, netālu no  Iekšlietu ministrijas . Pagājušā gada nogalē par slepkavības pasūtīšanu tika celtas apsūdzības uzņēmējiem Mihailam Uļmanam un Aleksandram Babenko, kā arī par tās izdarīšanu – kādam Krievijas pilsonim Viktoram Krivošejam. Par slepkavības organizētāju izmeklētāji uzskata Genādiju Vaļaginu, kurš 2022. gada pavasarī pats tika noslepkavots. 2022. gada vasarā, kad iespējamie vainīgie jau bija aizturēti, VP pārstāvji raidījumam \"Nekā personīga\" atklāja, ka Bunkus lietā pretdarbība izmeklēšanai notikusi arī pašā policijā, piemēram, bijuši centieni panākt par citiem noziegumiem apcietinātu personu atzīšanos Bunkus slepkavībā un slēpti uzzināt, kā virzās izmeklēšana šajā lietā. Tolaik Ruks raidījumam norādīja, ka bijušais Rīgas kriminālpolicijas priekšnieks Andrejs Sozinovs ir pārbaudāmo personu sarakstā. Kā \"Delfi TV\" raidījumā \"Kāpēc\" pauda policijas priekšnieks  Armands Ruks , saliekot Mārtiņa Bunkus slepkavības izmeklēšanas \"puzli\", rodas aizdomas par atsevišķu Valsts policijas (VP) amatpersonu apzinātu bezdarbību vai pat darbošanos pret izmeklēšanu – to raidījumā \"Kāpēc\" atzina VP priekšnieks Armands Ruks. Viņš gan uzsvēra, ka šie aizdomīgie kolēģi policijā vairs nestrādā, un, ja aizdomas ir pamatotas, tad tās jāizmeklē un jāpierāda citai iestādei – Iekšējās drošības birojam (IDB).", "link": "https://www.delfi.lv/161/criminal/55468058/bunkus-slepkaviba-prasa-tiesat-tris-viriesus"},
{"title": "Tiesa 'Daimler' krimināllietas materiāliem pievieno pretrunīgu dokumentu, uzskata prokurore", "category": "Kriminālziņas", "body": "Rīgas domei (RD) dokumentu pieprasījis bija pats Zeihmanis. Prokurore tiesā minēja, ka lietas materiālos ir cits RD dokuments, kas savukārt apliecina, ka Zeihmanis ir pildījis toreizējā Rīgas pašvaldības priekšsēdētāja Gundara Bojāra ārštata padomnieka pienākumus. Šī iemesla dēļ prokurore iebilda pret dokumenta pievienošanu lietas materiāliem. Advokāts  Saulvedis Vārpiņš  aģentūrai LETA pauda nostāju, ka prokurore tiesu ar šādu apgalvojumu nedaudz maldinājusi, jo lietas materiālos šāda dokumenta neesot. Krimināllietas materiālos neesot neviena rīkojuma ne par apsūdzētā Leonarda Teņa, ne Zeihmaņa iecelšanu par toreizējā Rīgas mēra Bojāra padomniekiem. LETA jau ziņoja, ka šodien tā dēvētajā \"Daimler\" kukuļošanas lietā bijušais Rīgas domes (RD) Finanšu departamenta direktors Raimonds Krūmiņš liecināja, ka no \"EvoBus GmbH\" pilnvarotā vienīgā pārstāvja Baltijā \"SIA Silverstar\" pārstāvja Uģa Ciņa esot pieprasīts nelikumīgs maksājums, lai varētu pabeigt autobusu piegādi. Krūmiņš liecināja, ka neformālās sarunās Cinis viņam \"kratījis sirdi\", norādot, ka no viņa uzņēmuma par autobusa piegādes pabeigšanu tiek prasīts maksājums. Turklāt maksājums esot bijis neadekvāti liels - konkrēta summa neesot minēta, taču, spriežot, ka \"SIA Silverstar\" nav bijis spējīgs šādu summu samaksāt, tie bijuši vairāki simti tūkstoši latu. Kā liecināja Krūmiņš, prasītājs esot bijusi \"jaunā vara\", taču, sarunājoties ar Krūmiņu, Cinis bijušā Rīgas mēra Gundara Bojāra tā laika padomnieku un kādreizējo SIA \" Rīgas satiksme \" (RS) padomes priekšsēdētāja vietnieku Leonardu Teni nav minējis. Krūmiņš liecināja, ka gadījumā, ja prasītā summa netiks samaksāta, autobusi tiktu atzīti par neatbilstīgiem izvirzītajiem kritērijiem. Jau ziņots, ka pārējie uz apsūdzēto sola sēdošie - toreizējā Rīgas mēra padomnieks Leonards Tenis, Zeihmaņa sieva Vita Zeihmane, kā arī Agris Koroševskis un uzņēmējs Sergejs Zambers - savu vainu noziegumos neatzina. \"Daimler\" kukuļošanas lieta ir viens no apjomīgākajiem  KNAB  sāktajiem kriminālprocesiem biroja pastāvēšanas vēsturē, turklāt saistībā ar KNAB atklātajiem noziegumiem tika sākti kriminālprocesi arī vairākās ārvalstīs. \"Daimler\" starptautiskās kukuļošanas lietā  ASV  izmeklētāji 2010.gada sākumā publiskoja materiālus, kas liecināja, ka Rīgas amatpersonas savulaik piekukuļotas, lai pašvaldības sabiedriskā transporta uzņēmumi iegādātos \"Daimler\" ražotos \" Mercedes  Benz\" autobusus, kurus pasažieru pārvadāšanai RS izmanto joprojām. Toreiz Latvijas gadījumā kriminālprocess tika sākts uz aizdomu pamata par to, ka autoražotāja \"Daimler\" meitasuzņēmuma \"Evo Bus\" amatpersonas laikā no 2002.gada jūlija līdz 2006.gada decembrim par 117 \"Mercedes Benz\" autobusu iegādes nodrošināšanu, izmantojot personu un firmu starpniecību, nepamatoti paaugstinājušas iepirkuma cenu un nelikumīgi ieguvušas līdzekļus kukuļu došanai valsts amatpersonām.", "link": "https://www.delfi.lv/161/criminal/44225151/tiesa-daimler-kriminallietas-materialiem-pievieno-pretrunigu-dokumentu-uzskata-prokurore"},
{"title": "'Silverstar' pēc lūguma ziedojis 'Daimler\" krimināllietā iesaistītajam Daugavpils hokeja klubam", "category": "Kriminālziņas", "body": "Liecinieks Uģis Cinis sava uzņēmuma SIA \"Silverstar\" vārdā ziedojis naudu tā dēvētajā \"Daimler\" krimināllietā iesaistītajam  Daugavpils  hokeja klubam. Atbildot uz tiesas sēdē izskanējušajiem jautājumiem, \"EvoBus GmbH\" vienīgā pārstāvja Baltijā \"Silverstar\" izpilddirektors Uģis Cinis liecināja, ka ir finansiāli ar ziedojumu palīdzējis krimināllietā figurējošajam Daugavpils hokeja klubam. Ziedojuma summu Cinis gan neatcerējās. Viņš liecināja, ka lēmumu ziedot pieņēmis pēc hokeja kluba attiecīga lūguma. Pēc Ciņa teiktā, klubs vērsies pie viņa ar šādu lūgumu, turklāt, kā norādīja Cinis, tas neesot bijis vienīgais ziedojums. Lēmumu par naudas ziedošanu uzņēmuma vadītājs pieņēmis, balstoties uz \"Silverstar\" finanšu analīzi. Tiesas sēdē \"Silverstar\" izpilddirektors norādīja, ka tobrīd uzņēmums strādājis ar peļņu, tāpēc ziedojumu varējis atļauties, turklāt pretī par ziedošanu sabiedriskā labuma organizācijai saņēmis nodokļu atvieglojumus. Jau ziņots, ka kādreizējā Rīgas mēra Gundara Bojāra padomnieks un SIA \" Rīgas satiksme \" (RS) padomes priekšsēdētāja vietnieks Leonards Tenis ir apsūdzēts par to, ka, izmantojot savu dienesta stāvokli, viņš izdarījis kukuļa izspiešanu, kā arī apzināti un prettiesiski pieņēmis mantiska labuma kukuli lielā apmērā. Savukārt Zviedrijā reģistrēta uzņēmuma direktors Raimonds Krastiņš tiek apsūdzēts par to, ka viņš atbalstījis valsts amatpersonu, tas ir, Teni, kukuļa pieņemšanā lielā apmērā un kukuļa izspiešanā. Saskaņā ar apsūdzību Tenim tika pārskaitīts kukulis - kopsummā aptuveni miljons eiro (702 936 lati) - par noslēgtā līguma par tiesībām piegādāt Rīgas pašvaldības uzņēmumiem jaunus autobusus izpildes nodrošināšanu. Jau ziņots, ka 2000.gada augustā tika izveidota Iepirkumu izsoles komisija, un vēlāk tika noteikts rīkot atklātu izsoli. Nākamajā gadā pašvaldības uzņēmums \"Tālava\" un \"EvoBus GmbH\" uz pieciem gadiem noslēdza līgumu par jaunu autobusu piegādi. Līgumu noslēdza arī autobusu parks \"Imanta\" par vairāku autobusu piegādi. Kā teikts apsūdzībā, Tenis, vēloties maskēt Krastiņa privātajā kontā esošo līdzekļu piederību un izcelsmi, laika periodā no 2005.gada līdz 2008.gadam regulāri Krastiņam deva norādījumus pārskaitīt biedrības \"Daugavpils pilsētas hokeja klubs\", kur Tenis bija valdes loceklis, hokejistiem un viņu ģimenes locekļiem dažādas naudas summas. Tādā veidā tika pārskaitīti 86 830 eiro. Tiesa iepriekš pratinājusi arī Daugavpils ledus halles direktoru un personu, kura hokeja klubam bija reģistrējusi autobusu. Pirmdien tiesas sēdē tika minēts, ka Cinis meklējis lietotu autobusu, kuru vēlējies iegādāties apsūdzētais Leonards Tenis. Vēlāk pēc autobusa iegādes to lietojusi biedrība \"Daugavpils pilsētas hokeja klubs\". Kā liecināja Cinis, viņam tobrīd nav bijis zināms maksātājs, taču lietas materiālos esot informācija, ka Cinis ir norādījis, ka maksās kāds  Zviedrijas  vai  Vācijas  uzņēmums. Tāpat lietas materiālos minēts, ka bijusi zināma arī darījuma summa, proti, autobuss iegādāts par 100 000 eiro. Atbildot uz jautājumiem, Cinis tiesai norādīja, ka darījuma summu neatceras. Apsūdzībā teikts, ka 2000.gada 12.decembrī \"EvoBus GmbH\" noslēdza fiktīvu starpniecības līgumu ar ārzonā reģistrētu uzņēmumu. Atbilstoši šim līgumam \"EvoBus GmbH\" uzņēmumam uz kontu bijušajā AS \" Parex banka \" pārskaitīja kukuli 5% apmērā no \"EvoBus GmbH\" pārdoto autobusu neto pārdošanas cenas. Tenis vēlāk esot vienojies ar Krastiņu par ārzonā reģistrēta uzņēmuma iegādi, lai uz tā kontu \"EvoBus GmbH\" turpmāk varētu pārskaitīt naudu. Abi vienojās, ka Krastiņš būs uzņēmuma pilnvarotā persona un ka Krastiņš ar saņemtajiem naudas līdzekļiem rīkosies pēc Teņa norādījuma, uzskata prokuratūra. Krastiņš iegādājās ārzonas uzņēmumu \"United Petrol Group\" un kļuva par tā pārstāvi. Tenis tikās ar \"EvoBus GmbH\" eksporta vadītāju Baltijā Helmutu Erenforteru, pieprasot, lai tiktu noslēgts jauns fiktīvs līgums ar iegādāto \"United Petrol Group\". Tenis, atkārtoti tiekoties ar Ērenforteru, mēģinājis viņu pārliecināt lauzt starpniecības līgumu ar \"Oldenburgh Financial Corporation\" un noslēgt ar jau minēto \"United Petrol Group\", vēloties arī palielināt kukuļa summu un piedraudot, ka pretējā gadījumā darījums netiks turpināts. Tomēr \"EvoBus GmbH\" vadošās amatpersonas rezultātā piekrita, noslēdza fiktīvu līgumu ar \"United Petrol Group\", maksājot 6% kukuli. No 2003.gada nogales līdz 2005.gada pavasarim Tenim tika pārskaitīts kukulis - kopsummā aptuveni miljons eiro (702 936 lati) - par minētā noslēgtā līguma izpildes nodrošināšanu. Tenis pieņēma kukuli lielā apmērā un legalizēja nelikumīgi iegūto naudu. Krastiņš pēc Teņa norādījuma naudu pārskaitīja fiziskām un juridiskām personām. 2006.gada sākumā tika noslēgta vienošanās par 28 garo autobusu iegādi, savukārt gada beigās \"EvoBus GmbH\" uz vēl vienu ārzonas uzņēmumu pārskaitīja Tenim kukuli 554 147 eiro (389 457 latu) apmērā. Tāpat Tenis esot vienojies ar  Ungārijas  autobusu ražotāja \"Ikarus special Coach factory Ltd.\" vadību par to, ka uzņēmums maksās kukuli Tenim par noslēgto līgumu ar \"Icarus\" un tā izpildi. Jau atkal tika izlemts iegādāties ārzonā reģistrēta uzņēmuma iegādi, kur varētu pārskaitīt no Ungārijas uzņēmuma saņemto naudu. Šajā gadījumā nauda sākotnēji no \"Ikarus special Coach factory Ltd.\" tika pārskaitīta uz kādu citu ārzonā reģistrēta uzņēmuma kontu Igaunijā, kas to savukārt pārskaitīja uz UPG kontu. Fiktīvi līgumi tika noslēgti arī ar Ungārijas trolejbusu ražotāju - uzņēmumu \"Ganz Transelektro Traction Electric\" - un  Polijas  autobusu ražotāju \"Neoplan Polska Sp.z o.o.\" (tagad \"Solaris Bus&Coach\").", "link": "https://www.delfi.lv/161/criminal/44331493/silverstar-pec-luguma-ziedojis-daimler-kriminallieta-iesaistitajam-daugavpils-hokeja-klubam"},
{"title": "Vērienīgā 'Daimler' kukuļošanas krimināllieta nonāk tiesā", "category": "Kriminālziņas", "body": "Ģenerālprokuratūra  nodevusi Rīgas Centra rajona tiesai tā saukto \"Daimler\" krimināllietu par kukuļņemšanu lielā apmērā, kukuļošanas atbalstīšanu un \"naudas atmazgāšanu'. Kopuma lietā apsūdzētas sešas personas. Ģenerālprokuratūras Krimināltiesiskā departamenta Sevišķi svarīgu lietu izmeklēšanas nodaļas prokurore ir pabeigusi pirmstiesas kriminālprocesu par kukuļņemšanu lielā apmērā no Ungārijas autobusu ražotāja \"Ikarus special Coach factory Ltd.\", Ungārijas trolejbusu ražotāja - uzņēmuma \"Ganz Transelektro Traction Electric\", Polijas autobusu ražotāja \"Neoplan Polska Sp.z o.o.\" un kukuļa izspiešanu no \"Daimler AG\" grupā ietilpstošā uzņēmuma \"EvoBus GmbH\" un nosūtījusi to izskatīšanai Rīgas pilsētas Centra rajona tiesai, portālu \"Delfi\" informēja prokuratūrā. Krimināllietā tiek apsūdzētas un nodotas tiesai sešas personas. Viena persona apsūdzēta par kukuļņemšanu, ko izdarījusi amatpersona pati vai ar starpnieku pirms kādas likumīgas vai nelikumīgas darbības citas personas interesēs, izmantojot savu dienesta stāvokli, turklāt, ja tas izdarīts lielā apmērā vai personu grupā. Šī persona apsūdzēta par kukuļņemšanu lielā apmērā un kukuļa izspiešanu lielā apmērā, uzkūdīšanu dot kukuli, par starpniecību kukuļošanā, kukuļa piesavināšanos kā arī par noziedzīgi iegūtu finanšu līdzekļu legalizēšanu lielā apmērā.  Otra persona apsūdzēta un tiesai nodota par kukuļņemšanu lielā apmērā atbalstīšanu, kukuļa izspiešanu lielā apmērā atbalstīšanu un noziedzīgi iegūtu finanšu līdzekļu legalizēšanas lielā apmērā atbalstīšanu.  Savukārt četras personas apsūdzētas un tiesai nodotas par noziedzīgi iegūtu finanšu līdzekļu legalizēšanas lielā apmērā atbalstīšanu.  Prokuratūra norāda, ka neviena persona netiek uzskatīta par vainīgu, kamēr tās vaina noziedzīga nodarījuma izdarīšanā netiek konstatēta Kriminālprocesa likumā noteiktajā kārtībā. Aģentūra LETA iepriekš ziņoja, ka Ģenerālprokuratūra Vācijas autobūves koncerna \"Daimler\" kukuļošanas lietā uzrādījusi apsūdzību uzņēmējam Sergejam Zamberam, līdz ar to šajā lietā apsūdzētā statusā figurē jau sešas personas. Zamberam apsūdzība uzrādīta par noziedzīgi iegūtu finanšu līdzekļu legalizēšanas lielā apmērā atbalstīšanu. Pēc prokuratūras domām, uzņēmējs atbalstīja aptuveni 540 000 eiro (379 000 latu) \"atmazgāšanu\".  Prokuratūra jau iepriekš uzrādījusi apsūdzību bijušā Rīgas mēra Gundara Bojāra tā laika padomniekam un bijušajam SIA \" Rīgas satiksme \" (RS) padomes priekšsēdētāja vietniekam Leonardam Tenim, Zviedrijā reģistrēta uzņēmuma direktoram Raimondam Krastiņam, Agrim Koroševskim, Bojāra tā laika padomniekam, uzņēmējam Armandam Zeihmanim un viņa sievai Vitai Zeihmanei. Tenim apsūdzība uzrādīta  par atkārtotu kukuļņemšanu lielā apmērā un kukuļa izspiešanu. Kukuļi, pēc prokuratūras domām, ņemti ne tikai no \"Daimler AG\" grupas uzņēmuma \"Evo Bus\", bet arī no citiem autobusu un trolejbusu ražotājiem - \"Ikarus Special Coach Factory Ltd.\", \"Neoplan Polska\" (pašreizējais \"Solaris Bus&Coach\") un \"Ganz Transelektro Traction Electrics\". Tāpat Tenim uzrādīta apsūdzība par to, ka viņš uzkūdīja uz kukuļdošanu Lielbritānijas uzņēmuma \"De La Rue\" pārstāvi, par starpniecību kukuļošanā un kukuļa piesavināšanos. Bijusī amatpersona, pēc prokuratūras domām, ir atbildīga arī par noziedzīgi iegūtu līdzekļu legalizēšanu atkārtoti personu grupā pēc iepriekšējas vienošanās. Teņa epizodē kukuļošana notikusi dažādās valūtās, un kopējo kukuļu summu prokuratūra pagaidām neizpauž, taču atklāj, ka, piemēram, no \"Evo Bus\" pieņemti kukuļi 1 092 000 latu apmērā. Krastiņam apsūdzība uzrādīta par to, ka viņš atbalstīja kukuļa izspiešanu un kukuļa pieņemšanu lielā apmērā. Tāpat viņam apsūdzība uzrādīta par noziedzīgi iegūtu līdzekļu lielā apmērā legalizēšanas atbalstīšanu. Pēc prokuratūras domām, Krastiņš atbalstījis kukuļa izspiešanu no \"Daimler AG\" grupas uzņēmuma \"Evo Bus\", bet kukuļa pieņemšanu no citiem autobusu un trolejbusu ražotājiem - \"Ikarus Special Coach Factory Ltd.\", \"Neoplan Polska\" (pašreizējais \"Solaris Bus&Coach\") un \"Ganz Transelektro Traction Electrics\". Tā, piemēram, \"Evo Bus\" epizodē kukuļi figurē aptuveni pusotra miljona latu apmērā. Koroševskim apsūdzība uzrādīta par noziedzīgi iegūtu finanšu līdzekļu legalizēšanas lielā apmērā atbalstīšanu. Zeihmanim apsūdzība uzrādīta par noziedzīgi iegūtu finanšu līdzekļu legalizēšanas lielā apmērā atbalstīšanu. Aģentūras LETA rīcībā esošā informācija liecina, ka, pēc likumsargu domām, Zeihmanis kopā ar citām šajā lietā iesaistītajām personām iegādājies viesnīcu Austrijā, tādā veidā atbalstot kukuļa naudas legalizēšanu. Pašam Zeihmanim par kukuļošanu apsūdzība nav celta. Zeihmaņa sievu Vitu prokuratūra apsūdz par noziedzīgi iegūtu finanšu līdzekļu legalizēšanas lielā apmērā atbalstīšanu.  Lietu pirms nodošanas prokuratūrai izmeklēja  Korupcijas  novēršanas un apkarošanas birojs ( KNAB ). Izmeklēšanā noskaidrojies, ka nozieguma rezultātā no 2002. līdz 2007.gadam nodošanai amatpersonām kukuļos  saņemti vairāk nekā 5,26 miljoni eiro  (3,68 miljoni latu). Turklāt papildus konstatēts, ka no 2002. līdz 2010.gadam saistībā ar kādas valsts institūcijas veikto publisko iepirkumu nodoti kukuļi ārvalstu uzņēmuma interesēs dažādās ārvalstu valūtās par kopējo summu viens miljons latu. \"Daimler\" starptautiskās kukuļošanas lietā ASV izmeklētāji 2010.gada sākumā publiskoja materiālus, kas liecināja, ka Rīgas amatpersonas savulaik piekukuļotas, lai pašvaldības sabiedriskā transporta uzņēmumi iegādātos \"Daimler\" ražotos \" Mercedes  Benz\" autobusus, kurus pasažieru pārvadāšanai \"Rīgas satiksme\" izmanto joprojām. Toreiz Latvijas gadījumā kriminālprocess tika sākts uz aizdomu pamata par to, ka autoražotāja \"Daimler\" meitasuzņēmuma \"Evo Bus\" amatpersonas laikā no 2002.gada jūlija līdz 2006.gada decembrim par 117 \"Mercedes Benz\" autobusu iegādes nodrošināšanu, izmantojot personu un firmu starpniecību, nepamatoti paaugstinājušas iepirkuma cenu un nelikumīgi ieguvušas līdzekļus kukuļu došanai valsts amatpersonām.", "link": "https://www.delfi.lv/161/criminal/43395945/verieniga-daimler-kukulosanas-kriminallieta-nonak-tiesa"},
{"title": "'Nav naida pazīmju' – par uzbrukumu puisim ar Ukrainas karogu secina prokuratūra", "category": "Kriminālziņas", "body": "Vīrietis puisim uzbrucis tādēļ, ka personisku un huligānisku motīvu dēļ viņam radies nodoms apdraudēt cietušā mieru, ierobežot viņa pārvietošanos, prettiesiski noteikt viņa rīcību, nobiedēt viņu un nodarīt viņam miesas bojājumus. Otrdien, 14. jūnijā, Rīgas Pārdaugavas prokuratūras prokurore pabeidza kriminālprocesu, sastādot prokurora priekšrakstu par sodu, ar kuru apsūdzētais atzīts par vainīgu minētā noziedzīgā nodarījuma izdarīšanā un sodīts ar 200 sabiedriskā darba stundām. 9. jūnijā apsūdzētais ir atlīdzinājis cietušajam viņa pieteikto mantiskā un morālā kaitējuma kompensāciju pilnā apmērā jeb 6034 eiro. Jau rakstīts, ka  Latvijas Televīzija  otrdien vēstīja, ka vīrietim, kurš maija beigās uzbruka skolniekam, kurš ar  Ukrainas  karogu devās no gājiena \"Par atbrīvošanos no padomju mantojuma\", prokurors gatavo priekšrakstu par sodu – 200 stundām sabiedriski derīga darba. Šā gada 1. jūnijā kriminālprocess saņemts prokuratūrā kriminālvajāšanas uzsākšanai un 8. jūnijā pieņemts lēmums par personas saukšanu pie kriminālatbildības par huligānismu, kas saistīts ar miesas bojājumu nodarīšanu cietušajam. Kā portālu \"Delfi\" informēja prokuratūras pārstāve Aiga Eiduka, 22. maijā apsūdzētajam (tobrīd aizdomās turētajam) tiesa piemēroja drošības līdzekli – apcietinājumu –, jo pastāvēja aizdomas, ka persona traucēs pirmstiesas kriminālprocesu un izvairīsies no tā. Šāds procesuālais piespiedu līdzeklis tobrīd bija atbilstošs noziedzīgā nodarījuma raksturam un noskaidrotajiem apstākļiem, un personas, kurai ir tiesības uz aizstāvību, tiesību ierobežojums bija samērīgs. Pēc tam, kad kriminālprocesā tika iegūts tāds pierādījumu kopums, lai to varētu nosūtīt prokuratūrai kriminālvajāšanas uzsākšanai pret šo personu, un noskaidrots, ka piemērotā drošības līdzekļa pamats ir mainījies, procesa virzītājs saskaņā ar Kriminālprocesa likuma 249. panta pirmo daļu pieņēma lēmumu par tā grozīšanu uz citu, ar brīvības atņemšanu nesaistītu drošības līdzekli. Procesa virzītāja lēmums bijis likumīgs un pamatots, norāda Eiduka. Viņa papildināja, ka Kriminālprocesa likuma 391. panta pirmā daļa noteic, ka procesa virzītājam kriminālprocess jāizdala atsevišķā lietvedībā, ja pirmstiesas procesā kļuvis zināms par citas personas izdarītu noziedzīgu nodarījumu un tas nav saistīts ar uzsākto kriminālprocesu. Tā kā Rīgas Pārdaugavas prokuratūras prokurore, iepazīstoties ar krimināllietas materiāliem, konstatēja cita noziedzīga nodarījuma pazīmes, bet šajā daļā kriminālprocess netika izmeklēts, tad 2022. gada 9. jūnijā kriminālprocess tika sadalīts un uzsākts jauns kriminālprocess pret konkrētu personu par Krimināllikuma 319. panta pirmajā daļā paredzētā noziedzīgā nodarījuma izdarīšanu – par valsts amatpersonas pienākumu nepildīšanu, tas ir, ja valsts amatpersona tīši vai aiz nolaidības neizdara darbības, kuras tai pēc likuma vai uzlikta uzdevuma jāizdara, un ja ar to radīts būtisks kaitējums. Kriminālprocess izmeklēšanas veikšanai nodots Iekšējās drošības birojam, bet tās uzraudzība – Noziedzīgu nodarījumu valsts institūciju dienestā izmeklēšanas prokuratūrai. Portāls \"Delfi\" jau vēstīja, ka cietušā jaunieša advokāts Egons Rusanovs norādījis, ka, pēc iepazīšanās ar priekšrakstu,  gatavojas vērsties Ģenerālprokuratūrā ar sūdzību.  Pēc viņa domām, tikai reāls cietumsods var atturēt citus no šādiem naida noziegumiem. Jau vēstīts, ka maija beigās sabiedrību pāršalca ziņa par to, ka skolnieku ar Ukrainas karogu  gājienā  \"Par atbrīvošanos no padomju mantojuma\" piekāvis kāds no auto pēkšņi izlēcis vīrietis, kurš pats no notikuma vietas aizbēdzis, bet vēlāk atrasts mājas bēniņos aiz skursteņa un aizturēts. Pēcāk arī publiski izskanēja, ka agresora dzīvesbiedre, kura notikuma brīdī viņam sēdējusi blakus auto, ir policijas darbiniece.", "link": "https://www.delfi.lv/161/criminal/54456034/nav-naida-pazimju-par-uzbrukumu-puisim-ar-ukrainas-karogu-secina-prokuratura"},
{"title": "Policistes kompanjons piekauj jaunieti ar Ukrainas karogu – kāpēc likumsargi komentāros skopi", "category": "Kriminālziņas", "body": "Maija beigās sabiedrību pāršalca ziņa par to, ka skolnieku ar Ukrainas karogu  gājienā  \"Par atbrīvošanos no padomju mantojuma\" piekāvis kāds no auto pēkšņi izlēcis vīrietis, kurš pats no notikuma vietas aizbēdzis, bet vēlāk atrasts mājas bēniņos aiz skursteņa un aizturēts. Pēcāk arī publiski izskanēja, ka agresora dzīvesbiedre, kura notikuma brīdī viņam sēdējusi blakus auto, ir policijas darbiniece, taču policija šo aspektu komentēt līdz šim izvairījusies. Agresors no apcietinājuma atbrīvots, kā uzskata cietušā advokāts Egons Rusanovs, rekordātrā tempā, bet viņa upuris šobrīd nejūtas droši. Rusanovs Latvijas Televīzijai iepriekš izteicās, ka viņa klients pieprasījis \"sāpju naudu\" – 5000 eiro, ko iecerējis ziedot Ukrainai. Portāls \"Delfi\" pētīja, kādēļ uzbrucējs atbrīvots un kādēļ   neziņoja par kāda tā darbinieka klātbūtni notikušajā. Iepriekš jau rakstīts, ka policija agresīvā vīrieša automašīnu  atrada kādas privātmājas pagalmā , taču tai bija nomainītas valsts reģistrācijas numurzīmes, lai iespējamā vainīgā persona slēptu savu atrašanās vietu. Ap pulksten diviem naktī likumsargi kopā ar Speciālo uzdevumu bataljona darbiniekiem aizturēja meklēto personu – 1984. gadā dzimušu vīrieti, kurš bija slēpies savā dzīves vietā bēniņos aiz skursteņa. Tiesa viņam kā drošības līdzekli piemēroja apcietinājumu, taču deviņas dienas vēlāk viņš tika atbrīvots. Rusanovs 2. jūnijā \"Facebook\" pauda sašutumu ne tikai par to, cik ātri aizdomās turamais ticis uz brīvām kājām, bet arī minēja, ka policija nav komentējusi tieši to aspektu, blakus agresīvajam vīrietim automašīnā sēdējusi policijas darbiniece. Viņš portālam \"Delfi\" norādīja, ka policija jau teju no kriminālprocesa uzsākšanas zināja, ka tajā iesaistīta kāda tās amatpersona, taču \"izbrīna tas, ka policija jau sen, konstatējot šo faktu, neinformēja sabiedrību\". Pēc advokāta domām, būtu tikai normāli, ja sabiedrība par notikušo būtu informēta. Iekšlietu ministrijā (IeM) uz jautājumu par iekšlietu sistēmā noteikto kārtību sabiedrības informēšanai portālam \"Delfi\" atbild, sakot, ka dienesti katrā gadījumā individuāli izvērtē sniedzamās informācijas apjomu. \"Iekšlietu dienesti medijiem sniedz tikai tādu informāciju, kuras izpaušana nevar traucēt izmeklēšanai,\" uzsver IeM. Attiecībā uz jaunieša piekaušanas un iespējamā vainīgā aizturēšanas gadījumu, gan Valsts policija, gan Iekšējās drošības birojs (IDB) iespēju robežās jau esot snieguši komentāru, portālam \"Delfi\" uzsver IeM. Ministrijā arī piebilst, ka strikti tiek ievērota nevainīguma prezumpcija – ikviens uzskatāms par nevainīgu, iekams viņa vaina nav atzīta saskaņā ar likumu. Tieši šī iemesla dēļ dienesti kriminālprocesa ietvaros nesniedzot komentārus par konkrētām personām un tām piemērotajiem procesuālajiem statusiem. Policijā arī portālam \"Delfi\" izvairīgi atbild uz jautājumiem par dienesta pārbaudi, kas, kā noprotams, sākta saistībā ar policijas darbinieces klātbūtni incidentā. Pēc Rusanova ieraksta \"Facebook\" policija par iespējamo kāda tās darbinieka iesaisti, norādīja, ka nelojāliem darbiniekiem iestādē nav vietas, ka notiek aktīvs iekšējās kontroles darbs, kā arī ir sākta dienesta pārbaude Uz jautājumu par to, ar ko saistīta šī pārbaude, policijā portālam \"Delfi\" neatbildēja, norādot, ka no plašākiem komentāriem likumsargi atturēsies. Rusanovs portālam \"Delfi\" pauž viedokli, ka daudz satraucošāks arī ir bijis agresīvajam vīrietim piemērotā drošības līdzekļa maiņas ātrums. \"Mani ārkārtīgi izbrīnīja neparastais ātrums, kādā apcietinātais tika atbrīvots. Tā nav parasta prakse, teikšu godīgi. Manā 30 gadu pieredzē advokatūrā un pirms tam desmit gadu pieredzē prokuratūrā, tas ir ļoti neparasti. Saprastu gadījumu, kad cilvēkam ir ārkārtīgi slikts veselības stāvoklis vai kāda nelaime ģimenē. Bet ne šādā situācijā,\" sacīja advokāts, uzsverot, ka konkrētajam gadījumam pievērsta liela sabiedrības uzmanība. \"Es domāju, ka tā ir ļoti liela uzdrīkstēšanās – pēc deviņām dienām šo personu atbrīvot. Man tas šķiet dīvaini. Tas nav tipiski šādām situācijām, un lai tikai kāds pamēģina teikt pretēji,\" pauž cietušā aizstāvis. Valsts policija portālam \"Delfi\" nekomentēja lēmumu par drošības līdzekļa – apcietinājuma – maiņu aizdomās turētajam, uzsverot, ka nu kriminālprocess nodots prokuratūrai. Prokuratūras preses pārstāve Aiga Eiduka portālam \"Delfi\" sacīja, ka procesa virzītājs, \"iegūstot pierādījums, lēma par drošības līdzekļa maiņu, atbrīvojot vīrieti no apcietinājuma\". \"Pēc tam, kad pirmstiesas kriminālprocesā tika iegūts tāds pierādījumu kopums, kas procesa virzītāja ieskatā bija pietiekams kriminālvajāšanas uzsākšanai, kā arī uzskatot, ka piemērotā drošības līdzekļa pamats ir mainījies, saskaņā ar Kriminālprocesa likumu par procesuālā piespiedu līdzekļa grozīšanu vai atcelšanu, pieņēma lēmumu par cita, ar brīvības atņemšanu nesaistīta drošības līdzekļa piemērošanu,\" sacīja prokuratūras pārstāve. Rusanovs gan piebilst, ka galvenais jautājums rodas par policijas pašas iepriekš minēto \"nulles toleranci\" pret šāda veida naida noziegumiem, kas saistīti ar ģeopolitisko situāciju. Konkrētais gadījums piesaistījis arī IDB uzmanību. Kā portālam \"Delfi\" norāda biroja pārstāve Santa Bivbāne, IDB policijai pieprasīs informāciju, tādēļ plašāk konkrēto gadījumu nekomentēs. Pats cietušais intervijā Latvijas Televīzijas raidījumam \"Panorāma\" sacīja, ka kopš vīrieša atbrīvošanas no apcietinājuma vairs nejūtas droši. 2003. gadā dzimušais jaunietis arī stāstīja, ka vīrietis viņam uzbruka tieši tādēļ, ka ap pleciem bija Ukrainas karogs. Vīrietis, norādot uz karogu, esot jautājis, \"kas tā par fašistisko lupatu,\" un pēc tam sitis pa saules pinumu un kaklu. Viņam virsū esot bijuši motociklistu cimdi, kas visticamāk uzvilkti, lai sitienus padarītu sāpīgākus. Rīgas Pārdaugavas prokuratūrā konkrētā krimināllieta kriminālvajāšanas uzsākšanai tika saņemta 1. jūnijā. Lēmums par to, vai ir pamats personu saukt pie kriminālatbildības, jāpieņem 10 dienu laikā.", "link": "https://www.delfi.lv/161/criminal/54434384/policistes-kompanjons-piekauj-jaunieti-ar-ukrainas-karogu-kapec-likumsargi-komentaros-skopi"},
{"title": "Prokuratūra Ušakovam uzrādījusi apsūdzību lietā par aizliegtas videonovērošanas ierīces glabāšanu", "category": "Kriminālziņas", "body": "Apsūdzība uzrādīta pagājušā gada nogalē pēc Krimināllikuma panta par sevišķā veidā veicamiem operatīvās darbības pasākumiem speciāli radītu vai pielāgotu iekārtu, ierīču vai instrumentu aprites aizlieguma pārkāpšanu, informēja prokuratūrā. Par šādu nodarījumu var piemērot brīvības atņemšanu līdz diviem gadiem, sabiedrisko darbu, vai naudas sodu, atņemot tiesības uz noteiktu nodarbošanos uz laiku līdz pieciem gadiem. Patlaban nav precīzi zināms, kad lietu nosūtīs tiesai. Jau ziņots, ka pērn novembrī  Eiropas Parlaments  (EP) plenārsēdē  atcēla deputāta imunitāti  Ušakovam. Pēc imunitātes atcelšanas Ušakovs saglabās EP deputāta pilnvaras, jo tās ir Latvijas valsts piešķirtas viņam kā eiroparlamentārietim, un neviena cita iestāde tās nevar atņemt. 2019. gada janvārī  Korupcijas  novēršanas un apkarošanas birojs ( KNAB ) toreizējā Rīgas mēra Ušakova darba kabinetā Rīgas domē izņēma ierīci, kas izmantojama sevišķā veidā veicamajiem operatīvās darbības pasākumiem. Vēlāk KNAB par šīs grāmatas izskata aizliegtās videonovērošanas ierīces glabāšanu rosināja  Ģenerālprokuratūrai  apsūdzēt pašu bijušo Rīgas mēru. Iepriekš prokuratūra nosūtījusi lūgumu EP prezidentam izskatīt jautājumu par imunitātes atcelšanu Ušakovam kriminālvajāšanas sākšanai. KNAB iepriekš izplatītajā paziņojumā norādīja, ka persona savā darba kabinetā glabājusi stratēģiskās nozīmes ierīci, kas paredzēta sevišķā veidā veicamiem operatīvās darbības pasākumiem, proti, videodokumentēšanai un audioinformācijas ieguvei slēptā veidā. Šāda veida ierīci fiziskām personām ir aizliegts iegādāties, glabāt un lietot. Ierīce bijusi maskēta kā cits priekšmets, kas vizuāli atgādina albumu vai grāmatu. Pats Ušakovs sociālajā tīklā \"Facebook\" iepriekš norādījis, ka izņemtā ierīce bijusi \"paštaisīta ierakstoša ierīce\", kas atradusies plauktā. \"Kā es sapratu no apraksta, runa ir par līmētu albumu, kurā bija iebūvēti kamera un mikrofons,\" iepriekš skaidroja Ušakovs. Viņš tika apgalvojis, ka ierīces atrašanās kabinetā viņam radījusi izbrīnu. Iepriekš viņš teicis, ka imunitātes noņemšana palīdzēs šo procesu pabeigt un viņš varēšot pierādīt, ka šī komiska rakstura apsūdzības neatbilst nekādai patiesībai. Viņš arī skaidrojis, ka visa izmeklēšana notiek par paštaisītu papīra albumu ar iekšā ielīmētu videokameru, kas tika atrasts kopā ar citām dāvanām plauktā darba kabinetā, kurš ir publiski pieejams un bija piešķirts viņa lietošanā. \"Šis albums tika nosaukts par stratēģisko preci. Es pats šo \"albumu\" neesmu redzējis, vēl vairāk, neesmu to lietojis un joprojām nevaru saprast, kāpēc es neesmu atzīts par cietušo,\" iepriekš uzsvēris Ušakovs.", "link": "https://www.delfi.lv/161/criminal/53982730/prokuratura-usakovam-uzradijusi-apsudzibu-lieta-par-aizliegtas-videonoverosanas-ierices-glabasanu"},
{"title": "Ušakovam piemēro aizdomās turētā statusu jaunā KNAB kriminālprocesā", "category": "Kriminālziņas", "body": "Bijušajam Rīgas mēram un pašreizējam Eiropas Parlamenta (EP) deputātam Nilam Ušakovam (S) piemērots aizdomās turētā statuss jaunā Korupcijas novēršanas un apkarošanas biroja (KNAB) kriminālprocesā, kas saistīts ar brīvbiļetēm Rīgas mikroautobusos, izriet no politiķa publicētā ieraksta sociālajā tīklā \" Facebook \". Šajā ierakstā politiķis apgalvo, ka kriminālprocess sākts par to, ka Ušakovs parakstījis rīkojumu par brīvbiļetēm pensionāriem, skolēniem un 3. grupas invalīdiem, bērniem invalīdiem Rīgas mikroautobusos. KNAB portālam \"Delfi\" apstiprināja, ka šī gada 13. februārī pieņemts lēmums sadalīt 2019. gadā uzsāktu kriminālprocesu. KNAB izdalītajā kriminālprocesā veic pirmstiesas izmeklēšanu aizdomās par noziedzīgiem nodarījumiem, par kuriem atbildība paredzēta Krimināllikuma 320. panta ceturtajā daļā, 323. panta otrajā daļā un 318. panta trešajā daļā – a) kukuļa lielā apmērā piedāvājuma pieņemšanu, ja kukuli pieprasījusi valsts amatpersona, kas ieņem atbildīgu stāvokli, b) kukuļa lielā apmērā piedāvāšanu un apsolīšanu pēc tā pieprasīšanas, kā arī c) dienesta stāvokļa ļaunprātīgu izmantošanu, ja šīs darbības izraisījušas smagas sekas. KNAB izmeklēšanu veic par iespējamiem noziedzīgiem nodarījumiem, kas pieļauti konkrētas juridiskas personas interesēs un saistīti ar 2018. gada 28. martā Rīgas domes pieņemtajiem saistošajiem noteikumiem par braukšanas maksas atvieglojumiem galvaspilsētas sabiedriskā transporta maršrutu tīklā. KNAB portālam \"Delfi\" apliecināja, ka kriminālprocesā piecas personas atzītas par aizdomās turētām. KNAB nekomentē kriminālprocesā iesaistīto personu identitāti vai amatus, kādus šīs personas ieņēmušas iespējamo noziedzīgo nodarījumu izdarīšanas laikā. Nevienai personai nav piemēroti drošības līdzekļi. Ušakova pārstāvētā partija \"Saskaņa\" izplatījusi paziņojumu, kurā viņu partijas pārstāvim uzrādītā apsūdzība nosaukta par \"absurdu\". Politiskais spēks paudis atbalstu Ušakovam brīdī, kad viņš tiekot \"absurdi vajāts\". Rīgas mērs Mārtiņš Staķis portālam \"Delfi\" norādīja, ka Ušakovam un bijušajai Rīgas domes vadībai ir senas attiecības ar KNAB un citām tiesībsargājošajām iestādēm. \"Par to liecina 40 kriminālprocesi, kas tika uzsākti kamēr Rīgas domē pie varas bija \"Saskaņas\" vadītā koalīcija. Ja KNAB veic kārtējo izmeklēšanu par iepriekšējās Rīgas varas darbībām, tad tam vairs nevajadzētu nevienu pārsteigt. Vienlaikus pašu lietu var komentēt tikai izmeklētāji vai lietā iesaistītie, man ar to saistības nav,\" norādīja pašreizējais mērs. Pērn decembrī pirmās instances tiesa attaisnoja Ušakovu citā kriminālprocesā, kurā  viņš tika apsūdzēts aizliegtas videonovērošanas ierīces glabāšanā . KNAB  2019. gada janvārī toreizējā Rīgas mēra Ušakova darba kabinetā Rīgas domē izņēma ierīci, kas izmantojama sevišķā veidā veicamajiem operatīvās darbības pasākumiem. Vēlāk KNAB par šīs aizliegtās videonovērošanas ierīces glabāšanu rosināja  Ģenerālprokuratūrai  apsūdzēt pašu bijušo Rīgas mēru. KNAB iepriekš izplatītajā paziņojumā norādīja, ka persona savā darba kabinetā glabājusi stratēģiskās nozīmes ierīci, kas paredzēta sevišķā veidā veicamiem operatīvās darbības pasākumiem, proti, video dokumentēšanai un audioinformācijas ieguvei slēptā veidā. Šāda veida ierīci fiziskām personām ir aizliegts iegādāties, glabāt un lietot. Ierīce bijusi maskēta kā cits priekšmets, kas vizuāli atgādina albumu vai grāmatu. Pats Ušakovs iepriekš norādījis, ka tiesas procesa pamatā ir mape, kurā ielīmēta slēpta videokamera un uzlādes vads ar adapteru. Pēc bijušā Rīgas mēra paustā, mape tika atrasta mēra sēžu un pieņemšanas telpā Rīgas domē, kuru viņš izmantoja, lai rīkotu darba sanāksmes un sniegtu intervijas. Tāpat telpas tika izmantotas publiskiem un reprezentatīviem pasākumiem. Politiķis uzsvēris, ka tā ir telpa, kas bija pieejama visiem apmeklētājiem, piemēram, Muzeju naktīs.", "link": "https://www.delfi.lv/161/criminal/55343634/usakovam-piemero-aizdomas-tureta-statusu-jauna-knab-kriminalprocesa"},
{"title": "No darba atstādināta VP darbiniece, kuras dzīvesbiedrs uzbruka jaunietim ar Ukrainas karogu", "category": "Kriminālziņas", "body": "No darba atstādināta  Valsts policijas  (VP)darbiniece, kuras dzīvesbiedrs piekāva skolnieku ar  Ukrainas  karogu uz pleciem, piektdien ziņo  Latvijas Televīzijas  raidījums \"Panorāma\". Tā kā pastāv aizdomas, ka sieviete palīdzējusi vīrietim slēpt savu auto un slēpties pašam, prokurore izdalījusi atsevišķu procesu un nosūtījusi to izvērtēšanai Iekšējās drošības birojam, vēsta raidījums. VP pārstāve Simona Grāvīte Latvijas Televīzijai apstiprināja, ka izmeklēšanas laikā policiste atstādināta no amata. Iekšlietu ministrs  Kristaps Eklons  Latvijas Televīzijai pauda, ka šajā laikā ikvienas struktūras pārstāvim jābūt īpaši atsaucīgam, bet naida noziegumi Latvijā nav pieļaujami.Jau ziņots, ka vīrietis, kurš maija beigās gājienā nodarīja miesas bojājumus puisim ar Ukrainas karogu, nav vērsies pret viņu kā konkrētai nacionalitātei, etniskai grupai vai rasei piederīgu personu, secinājusi prokuratūra un kā sodu apsūdzētajam piespriedusi 200 stundas sabiedriskā darba. Cietušā jaunieša advokāts Egons Rusanovs iepriekš norādījis, ka, pēc iepazīšanās ar priekšrakstu, gatavojas vērsties Ģenerālprokuratūrā ar sūdzību. Pēc viņa domām, tikai reāls cietumsods var atturēt citus no šādiem naida noziegumiem. Portāls \"Delfi\" jau ziņoja, ka maija beigās sabiedrību pāršalca ziņa par to, ka skolnieku ar Ukrainas karogu gājienā  \"Par atbrīvošanos no padomju mantojuma\"  piekāvis kāds no auto pēkšņi izlēcis vīrietis, kurš pats no notikuma vietas aizbēdzis, bet vēlāk atrasts mājas bēniņos aiz skursteņa un aizturēts. Pēcāk arī publiski izskanēja, ka agresora dzīvesbiedre, kura notikuma brīdī viņam sēdējusi blakus auto, ir policijas darbiniece.", "link": "https://www.delfi.lv/161/criminal/54467848/no-darba-atstadinata-vp-darbiniece-kuras-dzivesbiedrs-uzbruka-jaunietim-ar-ukrainas-karogu"},
{"title": "Stājies spēkā tiesas spriedums par telekanālu 'Ren TV Baltic' un 'NTV Mir Baltic' retranslācijas aizliegumu", "category": "Kriminālziņas", "body": "Administratīvā apgabaltiesa nav saņēmusi nevienu kasācijas sūdzību par spriedumu, ar kuru tā noraidījusi prasību atcelt Nacionālās elektronisko plašsaziņas līdzekļu padomes ( NEPLP ) lēmumu aizliegt Latvijā retranslēt TV programmas \"Rent TV Baltic\" un \"NTV Mir Baltic\", līdz ar to spriedums stājies spēkā, norādīja tiesā. Tiesā bija vērsies uzņēmums \"Reveno Media LTD\" un AS Telekompanija NTV\", lūdzot atcelt NEPLP 2021. gada 9. februāra lēmumu par 16  Krievijas  programmu aizliegšanu daļā, kas saistīta minētajiem uzņēmumiem, proti, telekanāliem \"Ren TV Baltic\" un \"NTV Mir Baltic\". Tāpat apgabaltiesa marta vidū noraidījusi SIA \"Pirmais  Baltijas  kanāls\" prasību par NEPLP 2022. gada 25. februāra lēmuma, ar kuru anulētas apraides atļaujas programmām \"PBK  Lietuva \" un \"PBK  Igaunija \", apturēšanu. Kā ziņots, no pērnā gada 2. marta televīzijas ēterā vairs nav redzamas programmas \"PBK Igaunija\" un \"PBK Lietuva\", kas bija populārākie krievvalodīgie kanāli Latvijā.", "link": "https://www.delfi.lv/161/criminal/55524624/stajies-speka-tiesas-spriedums-par-telekanalu-ren-tv-baltic-un-ntv-mir-baltic-retranslacijas-aizliegumu"},
{"title": "Pirmdien pieķerti seši dzērājšoferi; četriem spēkratus atņems", "category": "Kriminālziņas", "body": "No cietušajiem četri bija gājēji, četri – velosipēda vadītāji, bet viens bija elektroskrejriteņa vadītājs. Kopumā ceļu satiksmes jomā pieņemts 421 administratīvo pārkāpumu lēmums, tajā skaitā 181 par ātruma pārsniegšanu. Savukārt par transportlīdzekļa vadīšanu alkohola reibumā uzsākts viens administratīvo pārkāpumu process un pieci kriminālprocesi. Četriem šoferiem spēkratus konfiscēs, bet vienam tiks piedzīta tā vērtība.", "link": "https://www.delfi.lv/161/criminal/55525526/pirmdien-piekerti-sesi-dzerajsoferi-cetriem-spekratus-atnems"},
{"title": "Par 100 eiro kukuļa pieņemšanu aiztur divus Rīgas policistus", "category": "Kriminālziņas", "body": "Iekšējās drošības birojs  (IDB) aizdomās par kukuļa pieprasīšanu un pieņemšanu no transportlīdzekļa vadītāja aizturējis divas  Valsts policijas  Rīgas reģiona pārvaldes amatpersonas, “Delfi” informē birojā. IDB izmeklēšanas gaitā noskaidrojis, ka abas satiksmes uzraudzības jomā nodarbinātās Valsts policijas amatpersonas, veicot dienesta pienākumus ceļu satiksmes uzraudzībā, no kāda transportlīdzekļa vadītāja pieprasīja un pieņēma kukuli 100 eiro apmērā, lai likumā noteiktā kārtībā nefiksētu atļautā braukšanas ātruma pārsniegšanu un transportlīdzekļa vadīšanu bez transportlīdzekļa vadīšanas tiesībām. Abas Valsts policijas amatpersonas kriminālprocesa ietvaros ir atzītas par aizdomās turētajiem, un tām piemēroti ar brīvības atņemšanu nesaistīti drošības līdzekļi, tostarp, aizliegums ieņemt noteiktu amatu Valsts policijā. Izmeklēšanas interesēs papildu informācija šobrīd netiek sniegta. Noziedzīgais nodarījums ticis atklāts, pateicoties sabiedrības ziņošanai. Iekšējās drošības birojs aicina – ja iedzīvotāju rīcībā ir informācija par iespējamu Iekšlietu ministrijas padotības iestāžu amatpersonu un darbinieku pieļautu likuma pārkāpumu vai negodprātīgu rīcību, nekavējoties informēt Iekšējās drošības biroju, zvanot uz uzticības tālruni 67209055 vai sniedzot informāciju rakstiski uz e-pasta adresi pasts@idb.gov.lv. IDB garantē sniegtās informācijas un tās avota konfidencialitāti un vērš uzmanību, ka likumā ir paredzēta iespēja no kriminālatbildības atbrīvot personu, kura iesaistīta kukuļošanā, ja tā paziņo par notikušo un aktīvi veicina noziedzīgā nodarījuma atklāšanu un izmeklēšanu. IDB atgādina, ka nevienu personu nevar uzskatīt par vainīgu noziedzīga nodarījuma izdarīšanā, kamēr tās vaina nav pierādīta Kriminālprocesa likumā paredzētajā kārtībā. IDB 2023. gada pirmajos četros mēnešos kompetences ietvaros ir uzsācis 20 kriminālprocesus un kopumā veicis pirmstiesas izmeklēšanu 87 kriminālprocesos. Šī gada četros mēnešos prokuratūrai nosūtīti 19 kriminālprocesi kriminālvajāšanas uzsākšanai pret 23 Iekšlietu ministrijas padotības iestādēs nodarbinātajiem, trim fiziskām personām, un šo kriminālprocesu ietvaros ir atklāti 42 noziedzīgi nodarījumi.", "link": "https://www.delfi.lv/161/criminal/55525532/par-100-eiro-kukula-pienemsanu-aiztur-divus-rigas-policistus"},
{"title": "No dīķa Jēkabpils pusē izceltas cilvēka mirstīgās atliekas", "category": "Kriminālziņas", "body": "Pirmdien, 15. maijā, ap pulksten 10  Valsts ugunsdzēsības un glābšanas dienests  ( VUGD ) saņēma izsaukumu uz  Jēkabpils  novada  Krustpils  pagastu. Glābēji no dīķa izcēla cilvēku, portālu \"Delfi\" informēja dienestā. Neatliekamās medicīniskās palīdzības dienesta ( NMPD ) mediķi konstatēja cilvēka nāvi. Pirmdienas rītā saņemts izsaukums uz Ropažu novada Stopiņu pagastu, kur bija noticis ceļu satiksmes negadījums. Ugunsdzēsēji nodeva vienu cilvēku NMPD mediķiem, atvienoja automašīnas akumulatora klemmes, sakārtoja ceļa braucamo daļu. Aizvadītajā diennaktī dzēsti deviņi meža ugunsgrēki, kuru kopējā platība bija vairāk kā septiņi hektāri. VUGD saņēma izsaukumu uz  Salaspils  novada Salaspili, kur dega meža zemsedze 2,5 hektāru platībā. Lai likvidētu plašo ugunsgrēku, notikuma vietā strādāja 17 ugunsdzēsēji un Valsts meža dienesta darbinieki. Naktī ugunsdzēsēji devās uz  Ķekavas  pagastu, kur dega mežs vismaz 3,2 hektāru platībā. Visu nakti un otrdienas rītā turpinās ugunsgrēka dzēšanas darbi. Šogad Latvijā dzēsti jau 156 meža ugunsgrēki, no tiem 75 aizvadītajās divās nedēļās, kad bija izsludināts meža ugunsnedrošais periods. VUGD atgādina, ka jau ilgāku laiku Latvijā pieturas augsta gaisa temperatūra, praktiski nav bijis nokrišņu, kā rezultātā apkārtējā vide ir kļuvusi ļoti sausa un pat mazākā dzirkstele var izraisīt ugunsgrēku. Aizvadītajā diennaktī glābēji steidzās arī uz izsaukumiem, kuros dega dārza mājas, siltumnīcas, jumts un starpstāvu pārsegums, būvkonstrukcijas, šķūnis, bituma vārīšanas iekārta, sadzīves mantas, vieglās automašīnas, vieglās automašīnas motortelpa, riepas, rotaļu mājiņa, malkas kaudze, kūdra, siena rullis, dēļu kaudze, koka stumbrs, koka zari, zaru kaudzes, ziedi, elektrības stabi, elektrības rozete, papīri un atkritumi. Kopumā pagājušajā diennaktī glābēji saņēma 92 izsaukumus – 50 uz ugunsgrēku dzēšanu, tai skaitā sešus uz kūlas ugunsgrēku dzēšanu un deviņus uz meža ugunsgrēku dzēšanu, 24 uz glābšanas darbiem, bet 18 izsaukumi bija maldinājumi.", "link": "https://www.delfi.lv/161/criminal/55525910/no-dika-jekabpils-puse-izceltas-cilveka-mirstigas-atliekas"},
{"title": "Par Vaļagina slepkavību prasa tiesāt divus Lietuvas pilsoņus", "category": "Kriminālziņas", "body": "Rīgas Austrumu prokuratūras prokurors Rīgas pilsētas tiesai nosūtījusi krimināllietu, kurā apsūdzēti divi  Lietuvas  pilsoņi par Genādija Vaļagina slepkavību 2022. gada 11. martā Pļavnieku mikrorajonā, Rīgā, portālu \"Delfi\" informēja prokuratūrā. Pirmstiesas kriminālprocesā noskaidrots, ka pagājušā gada 11. martā abi apsūdzētie un viena nenoskaidrota persona ar \"Chrysler\" markas automašīnu piebrauca pie grilbāra \"Ugolok\" Brāļu Kaudzīšu ielā, Rīgā, kurā tobrīd atradās Vaļagins. Savukārt cita pirmstiesas kriminālprocesā nenoskaidrota persona novietoja \"Opel\" markas automašīnu ielas pretējā pusē, lai nepieciešamības gadījumā nodrošinātu rezerves transportu. Kad Vaļagins izgāja no grilbāra un iekāpa savā automašīnā, viens no apsūdzētajiem – automašīnas \"Chrysler\" vadītājs – piebrauca Vaļagina automašīnas aizmugurē, nobloķējot izbraukšanu. Tad nenoskaidrotā persona, kura atradās automašīnā \"Chrysler\", ar Kalašņikova konstrukcijas triecienšauteni \"AK\" izdarīja vismaz septiņus šāvienus pa Vaļagina automašīnu, vēsta prokuratūrā. Otrs apsūdzētais pieskrēja pie Vaļagina automašīnas un caur priekšējo pasažieru durvju stiklu ar pārveidotu Makarova konstrukcijas pistoli \"ПМ\" izdarīja vismaz trīs šāvienus Vaļagina virzienā. \"Šāvienu rezultātā Vaļagins izkrita no automašīnas, pēc kā minētais otrs apsūdzētais viņam pieskrēja klāt un iešāva galvā,\" norāda prokuratūrā. Pēc tam apsūdzētie kopā ar abām nenoskaidrotajām personām aizbrauca uz meža masīvu Ropažu novadā, kur sadedzināja slepkavībā izmantoto automašīnu \"Chrysler\". Vienu apsūdzēto Ropažu pašvaldības policija aizturēja jau slepkavības dienā, bet otru apsūdzēto  Valsts policija  aizturēja 2022. gada 29. augustā. Abiem apsūdzētajiem piemērots drošības līdzeklis – apcietinājums. Abi tiek apsūdzēti par slepkavību organizētā grupā, kā arī šaujamieroču un šaujamieroča munīcijas nēsāšanu un pārvadāšanu bez atļaujas organizētā grupā. Apsūdzētie atzīst savu vainu viņiem celtajā apsūdzībā, kā arī daļēji atzīst cietošo – mirušā Vaļagina bērnu – pieteikto morālā kaitējuma kompensāciju 200 000 eiro. Par abiem apsūdzētajiem ir noskaidrots, ka viņi ir iepriekš tiesāti par dažādu noziegumu izdarīšanu gan Lietuvā, gan citās  Eiropas Savienības  valstīs. Lai noskaidrotu pārējās Vaļagina slepkavībā iesaistītās personas, no šī kriminālprocesa pirmstiesas procesa laikā atsevišķā lietvedībā tika izdalīts jauns kriminālprocess, kurš ir nosūtīts Valsts policijai izmeklēšanas turpināšanai. Par slepkavību organizētā grupā personu var sodīt ar mūža ieslodzījumu vai ar brīvības atņemšanu uz laiku no piecpadsmit līdz divdesmit gadiem un ar probācijas uzraudzību uz laiku līdz trīs gadiem, konfiscējot mantu vai bez mantas konfiskācijas. Jau vēstīts, ka pērn, 11. martā, policija saņēma informāciju, ka ap pulksten 14.43 Rīgā, Pļavniekos, Saharova un Keldiša ielu krustojumā pie kādas sabiedriskās ēdināšanas vietas  nošauts vīrietis , kurš tobrīd atradās automašīnā, bet iespējamās vainīgās personas notikuma vietu pameta. Maijā policija pavēstīja, ka šo slepkavību izdarījis starptautisks  organizētās noziedzības grupējums . Portāls \"Kompromat\" iepriekš vēstīja, ka nogalinātais ir pagājušā gadsimta 90. gados zināmās kriminālās autoritātes Ivana Haritonova grupējuma  \"obščaka\" jeb \"kases\" turētājs  Genādijs Vaļagins. VP gan portālam \"Delfi\" atturējās no komentāriem par nogalinātā vīrieša identitāti. Vaļaginu nepilnu gadu pirms soda termiņa beigām, 2000. gadā, atbrīvoja no apcietinājuma. 1998. gadā Augstākā tiesa Vaļaginu atzina par vainīgu, piespriežot 6,5 gadus apcietinājuma ar mantas konfiskāciju, apcietinājuma laikā ieskaitot jau izciesto apgabaltiesas piespriesto soda laiku – trīs gadus, liecina aģentūras LETA arhīvs. Vaļagins tika atzīts par vainīgu un notiesāts pēc Kriminālkodeksa par organizētas grupas izveidošanu vai piedalīšanos tajā izspiešanas nolūkā un par personas sagrābšanu vai aizturēšanu kā ķīlnieku, ja tas saistīts ar draudiem noslepkavot, nodarīt miesas bojājumus vai tālāk aizturēt šo personu nolūkā piespiest personu izdarīt kādu darbību vai atturēties no tās, kas ir noteikums ķīlnieka atbrīvošanai.", "link": "https://www.delfi.lv/161/criminal/55526118/par-valagina-slepkavibu-prasa-tiesat-divus-lietuvas-pilsonus"},
{"title": "Par mazgadīgu zēnu seksuālu izmantošanu Jūrmalā aiztur agrāk tiesātu pedofilu", "category": "Kriminālziņas", "body": "Valsts policijas  Galvenās kriminālpolicijas pārvaldes Organizētās noziedzības smago un sērijveida noziegumu apkarošanas pārvaldes amatpersonas 10. maijā aizdomās par vairāku mazgadīgu bērnu pavešanu netiklībā un seksuālu izmantošanu  Jūrmalā  aizturēja 44 gadus vecu vīrieti, portāls \"Delfi\" uzzināja policijā. Policijas rīcībā ir informācija, ka no aizturētā vīrieša noziedzīgām darbībām ir cietušas septiņas personas vecumā no deviņiem līdz 14 gadiem, taču, iespējams, cietušo bērnu ir vairāk. Šobrīd viņam piemērots drošības līdzeklis apcietinājums, izmeklēšana kriminālprocesā turpinās. Šā gada aprīļa sākumā Valsts policijā tika saņemta riska informācija no Valsts probācijas dienesta un kādas skolas sociālā pedagoga par vīrieti, kurš, iespējams, ir seksuāli izmantojis mazgadīgas personas. Likumsargi uzsāka kriminālprocesu pēc Krimināllikuma XVI nodaļas, lai pārbaudītu un noskaidrotu saņemtās informācijas patiesumu. Veicot izmeklēšanas darbības, policisti noskaidroja, ka minētais vīrietis pēdējo divu gadu garumā kontaktējās un veica noziedzīgas darbības attiecībā pret mazgadīgiem zēniem vecumā no deviņiem līdz 14 gadiem, neskatoties uz to, ka tobrīd kādu laiku viņš atradās probācijas uzraudzībā un viņam bija liegts kontaktēties ar nepilngadīgām personām. Vīrietis bērnus lielākoties uzrunāja brīdī, kad viņi atpūtās pie karjera Jūrmalā. Sākotnēji aizdomās turētais aicināja zēnus pie sevis uz mājām, piedāvāja spēlēt datorspēles, kopīgi skatīties \"Youtube\" utt.. Iegūstot viņu uzticību, vīrietis īstenoja savus noziedzīgos nodomus – izmantoja bērnus savu seksuālo vajadzību apmierināšanai. Policijas rīcībā ir informācija par septiņām iesaistītām nepilngadīgām personām, no kurām kriminālprocesā oficiāli par cietušām šobrīd atzītas trīs personas un ar pārējām četrām tiek veiktas procesuālās darbības, pēc kā viņas arī visdrīzāk tiks atzītas par cietušām. Tāpat likumsargi noskaidroja, ka aizdomās turētais vīrietis sākotnēji iepazinās ar trim nepilngadīgiem zēniem, kuri pēc tam paši atrada un pie iespējamā vainīgā veda citus zēnus, pret kuriem viņš veica seksuālu vardarbību un netiklas darbības. Ja kāds no zēniem nevēlējās iesaistīties un izpildīt vīrieša vēlmes, viņš tika uzpirkts ar dažādām lietām, tostarp naudu. 10. maijā Valsts policijas amatpersonas aizturēja 1979. gadā dzimušo vīrieti, kurš jau iepriekš ir tiesāts par līdzīgiem noziegumiem, par kuriem ir izcietis sodu. Pie vīrieša dzīvesvietā Jūrmalā tika veikta kratīšana, kuras laikā atrasti un izņemti dažādi datu nesēji. Saistībā ar notikušo uzsāktais kriminālprocess tika kvalificēts pēc Krimināllikuma 160. panta ceturtās daļas par seksuāla rakstura darbību nolūkā apmierināt savu dzimumtieksmi fiziskā saskarē ar cietušā ķermeni, ja tas izdarīts ar personu, kura nav sasniegusi sešpadsmit gadu vecumu. Likums par to kā sodu vainīgajam paredz piemērot brīvības atņemšanu uz laiku no pieciem līdz 15 gadiem un ar probācijas uzraudzību uz laiku līdz pieciem gadiem. Kriminālprocess kvalificēts arī pēc 162. panta otrās daļas par pavešanu netiklībā, ja tas izdarīts ar mazgadīgo, par ko likumā kā sods paredzēta brīvības atņemšana uz laiku līdz septiņiem gadiem un probācijas uzraudzība uz laiku līdz pieciem gadiem, kā arī pēc 166. panta ceturtās daļas par sešpadsmit gadu vecumu nesasniegušas personas pamudināšanu, iesaistīšanu, piespiešanu piedalīties vai izmantošanu pornogrāfiskā priekšnesumā vai pornogrāfiska rakstura materiāla izgatavošanā. Par šādu nodarījumu kā sods vainīgajam likumā paredzēta brīvības atņemšana uz laiku no trim līdz 12 gadiem, konfiscējot mantu vai bez mantas konfiskācijas, un ar probācijas uzraudzību uz laiku līdz trim gadiem. 11. maijā tiesa aizturētajam vīrietim piemēroja drošības līdzekli – apcietinājumu. Šobrīd izmeklēšana kriminālprocesā turpinās. Valsts policija atgādina, ka neviena persona netiek uzskatīta par vainīgu, kamēr tās vaina noziedzīga nodarījuma izdarīšanā netiek pierādīta likumā noteiktajā kārtībā.", "link": "https://www.delfi.lv/161/criminal/55527364/par-mazgadigu-zenu-seksualu-izmantosanu-jurmala-aiztur-agrak-tiesatu-pedofilu"},
{"title": "Krievija Latvijai izdevusi izvarošanā vainotu vīrieti, Saeimas komisijai atklāj virsprokurors", "category": "Kriminālziņas", "body": "Krievija  nesen Latvijai izdevusi izvarošanā vainotu vīrieti, otrdien  Saeimas  Aizsardzības, iekšlietu un korupcijas novēršanas komisijā pastāstīja Ģenerālprokuratūras Darbības kontroles un starptautiskās sadarbības departamenta virsprokurors Aivars Ostapko (attēlā). Vērtējot sadarbību ar Krieviju, prokurors atzina, ka sadarbības apmēri ir samazinājušies, bet pilnībā tā nav apstājusies. \"Īstenībā ir visai ievērojams skaits pozitīvu piemēru, piemēram, personu izdošanas jautājumos Krievija vēl pavisam nesen pieņēma lēmumu Latvijai izdot izvarotāju,\" norādīja Ostapko. Ja vēl pirms dažiem gadiem Latvija pamatā saņēma no Krievijas tiesiskās palīdzības lūgumus, kuri saskaņā ar likumu ir atzīstami par izpildāmiem un pieļaujamiem, tad šobrīd  Ģenerālprokuratūra  vairākkārt to izpildi atteikusi, atzīmēja Ostapko. Arī Ģenerālprokurora ziņojumā par paveikto 2022. gadā teikts, ka, izvērtējot no ārvalstīm saņemtos personu izdošanas lūgumus, ir bijuši gadījumi, kad personu izdošana tikusi atteikta. Krievijai vairāku personu izdošana atteikta, jo lūgumos saskatīta politiska motivācija. Līdz ar kara sākumu Ukrainā 2022. gada 24. februārī ir krasi samazinājusies sadarbība ar Krievijas un  Baltkrievijas  kompetentajām iestādēm. Visām prokuratūras struktūrvienībām un izmeklēšanas iestādēm izsūtīta informācija, ka sadarbība ar Krievijas un Baltkrievijas iestādēm, ņemot vērā  Ārlietu ministrijas  nostāju, tiek minimizēta. Ņemot vērā, ka formāli divpusējie līgumi nav denonsēti, katrs tiesiskās palīdzības, izdošanas vai procesa nodošanas lūgums tiek vērtēts individuāli, ņemot vērā nodarījuma smagumu un raksturu, izmeklējamās lietas aktualitāti un sadarbības kritisko nepieciešamību. Prokuratūras informācija liecina, ka pērn no Krievijas saņemti deviņi lūgumi par personu izdošanu. Kopumā pērn no Krievijas saņemts 31 lūgums par tiesiskās palīdzības sniegšanu. Savukārt no Latvijas puses ārvalstīm tika iesniegti 579 tiesiskās palīdzības lūgumi. Krievijai adresēti 70 lūgumi par palīdzību procesuālās darbības veikšanai.", "link": "https://www.delfi.lv/161/criminal/55527812/krievija-latvijai-izdevusi-izvarosana-vainotu-virieti-saeimas-komisijai-atklaj-virsprokurors"},
{"title": "Likumsargi notvēruši Baltijas mēroga dārglietu zagļus", "category": "Kriminālziņas", "body": "Aizvadītajā nedēļā  Valsts policijas  (VP) Rīgas reģiona pārvaldes policisti sadarbībā ar kolēģiem no Kurzemes reģiona pārvaldes aizturēja divas personas, kuras tiek turētas aizdomās par 18 465 eiro vērta gredzena zādzību kādā juvelierizstrādājumu veikalā Vecrīgā. Izmeklēšanas laikā iegūta informācija, ka šīs personas, iespējams, apzagušas dārglietu veikalus arī citviet kaimiņvalstīs, portāls \"Delfi\" uzzināja VP. Likumsargi norādīja, ka šā gada 9. februārī īsi pēc pusdienlaika no kāda juvelierizstrādājumu veikala Vecrīgā veikala tā apmeklētāji nozaga baltā zelta gredzenu ar briljantiem, kura vērtība ir 18 465 eiro. Viss liecināja, ka šo noziegumu izdarījuši divi veikala apmeklētāji – kamēr sieviete novērsusi pārdevējas uzmanību, tikmēr vīrietis paņēmis gredzenu, bet pēc tam abi pametuši veikala telpas. Atskāršot, ka ir nozagts gredzens, veikala darbinieki uz notikuma vietu izsauca VP. Likumsargi uzsāka nozieguma izmeklēšanu un sadarbībā ar kaimiņvalstu tiesībsargājošām iestādēm, kuru apkalpojamā teritorijā arī bija reģistrētas līdzīgas zādzības, noskaidroja iespējamo vainīgo personu identitāti. Šā gada 10. maijā Valsts policijas Rīgas reģiona pārvaldes Rīgas Centra iecirkņa policisti, ciešā sadarbībā ar kolēģiem no Rīgas reģiona pārvaldes Kriminālpolicijas pārvaldes un Kurzemes reģiona pārvaldes, Ventspilī aizturēja iespējamās vainīgās personas. Aizturētā sieviete ir dzimusi 1994. gadā, bet vīrietis – 1987. gadā. Pašreizējā informācija liecina, ka šīs personas apzagušas juvelierizstrādājumu veikalus arī citās Baltijas valstīs, kā arī šobrīd tiek pārbaudīta abu iespējamā saistība arī ar citiem dārglietu zādzību gadījumiem Latvijā. Saistībā ar notikušo Valsts policijas Rīgas reģiona pārvaldes Rīgas Centra iecirknī ir uzsākts kriminālprocess pēc Krimināllikuma 175. panta otrās daļas – par zādzību, ja tā izdarīta ievērojamā apmērā vai ja to izdarījusi personu grupa pēc iepriekšējas vienošanās. Par šādu noziegumu likumā paredzēta brīvības atņemšana uz laiku līdz četriem gadiem vai īslaicīga brīvības atņemšana, vai probācijas uzraudzība, vai sabiedriskais darbs, vai naudas sods, konfiscējot mantu vai bez mantas konfiskācijas. 12. maijā aizturētās personas tika atzītas par aizdomās turētajām. Tām piemērots drošības līdzeklis – apcietinājums.", "link": "https://www.delfi.lv/161/criminal/55528250/likumsargi-notverusi-baltijas-meroga-darglietu-zaglus"},
{"title": "Apgabaltiesa bijušā policista krimināllietā izkrāpto dzīvokli atzinusi par noziedzīgi iegūtu mantu", "category": "Kriminālziņas", "body": "Rīgas apgabaltiesa , izskatot krimināllietu, kurā par dzīvokļa izkrāpšanu Rīgā apsūdzēts bijušais policists, noteica, ka dzīvoklis atzīstams par noziedzīgi iegūtu mantu, skaidroja tiesā. Publiski pieejamā informācija liecina, ka lietā apsūdzēts Anatolijs Butorins. Rīgas apgabaltiesas Krimināllietu tiesas kolēģija nolēma atcelt Rīgas pilsētas Vidzemes priekšpilsētas tiesas 2020. gada 20. janvāra spriedumu daļā par nekustamā īpašuma – dzīvokļa – atzīšanu par noziedzīgi iegūtu mantu un atdošanu pēc piederības, jo pirmās instances tiesa nebija vērtējusi spēkā esošās tiesību normas ar tām, kuras regulēja rīcību ar noziedzīgi iegūtu mantu līdz 2017. gada 31. jūlijam, proti, laikā, kad noziedzīgais nodarījums izdarīts. Apelācijas instances tiesa noziedzīgo nodarījumu rezultātā iegūto dzīvokli atzina par noziedzīgi iegūtu mantu likuma redakcijā, kas bija spēkā no 2017. gada 1. augusta līdz pērnā gada 3.maijam, tai skaitā uz pirmās instances tiesas sprieduma taisīšanas brīdi, jo Butorinam inkriminēto noziedzīgo nodarījumu izdarīšanas laikā Kriminālprocesa likuma 355. panta pirmā daļa paredzēja tādu pašu tiesisko regulējumu, kāds tas noteikts Krimināllikuma 70.11 panta pirmajā daļā likuma redakcijā, kas bija spēkā no 2017. gada 1. augusta līdz 2022. gada 3. maijam. Spriedumu var pārsūdzēt Augstākajā tiesā (AT). Iepriekš AT daļēji atcēla Rīgas apgabaltiesas spriedumu un nosūtīja lietu atkārtotai izskatīšanai. AT toreiz lēmumā atzina, ka apelācijas instances tiesa nav vērtējusi spēkā esošās tiesību normas ar tām, kuras regulēja rīcību ar noziedzīgi iegūtu mantu līdz 2017. gada 31. jūlijam, proti, laikā, kad noziedzīgais nodarījums izdarīts. Rīgas apgabaltiesas 2021. gada 20. oktobra spriedums atceltajā daļā nodots jaunai izskatīšanai apelācijas instances tiesā. Pārējā daļā Rīgas apgabaltiesas spriedums tika atstāts negrozīts, proti daļā, ar kuru apsūdzētais atzīts par vainīgu un sodīts pēc Krimināllikuma 177. panta trešās daļas par tiesību uz svešu mantu iegūšanu ar viltu, kas izdarīta lielā apmērā – pēc Krimināllikuma 275. panta otrās daļas par viltota dokumenta, kas piešķir tiesības, izmantošanu mantkārīgā nolūkā, kā arī pēc Krimināllikuma 299. panta par apzināti nepatiesu paziņojumu un iesniegumu notāram, ja paziņojuma un iesnieguma iesniegšana noteikta ar likumu. Ar spriedumu kā galīgais sods apsūdzētajam tika noteikts brīvības atņemšana uz diviem gadiem un desmit mēnešiem nosacīti, ar pārbaudes laiku uz trīs gadiem. Iepriekš raidījums \"Nekā personīga\" vēstīja, ka ar notāres gādību blēžu īpašumā nonāca kāds dzīvoklī Rīgā, Mežciemā. Tiesa īpašumu atdevusi likumīgajam mantiniekam un par vainīgu īpašuma izkrāpšanā un testamenta viltošanā atzinusi bijušo policistu Butorinu. Viņš nodarījumā neatzinās un par citiem grupas dalībniekiem neliecināja. Dzīvoklis  savulaik piederēja kādam vīrietim, kuram nebija radu, bet testaments tika sastādīts uz Butorina vārda. Divus mēnešus pēc vīrieša nāves Butorins ieradās pie notāres, uzrādīja pirms diviem gadiem it kā mirušā vīrieša sastādīto, kā tagad zināms, viltoto testamentu. Neskatoties uz to, ka pati notāre bija ielikusi sludinājumu, ka uz mirušā vīrieša mantu var pieteikties mantinieki, fiktīvais testaments tika nolasīts un stājās spēkā jau pēc dažiem mēnešiem. Butorins dzīvokli nekavējoties pārdeva. Savukārt pret notāri Ināru Dobbermani, kura apstiprināja testamentu, sākta disciplinārlieta, kuras laikā atklājās rupji pārkāpumi. Viņa, nesagaidot lietas iznākumu, atkāpās no notāres amata. Latvijas Zvērinātu notāru padomē pavēstīja, ka, ņemot vērā to, ka disciplinārlietas izskatīšanas laikā notāre pieņēma lēmumu pārtraukt darbu pēc paša ierosinājuma, tā laika tieslietu ministrs  Dzintars Rasnačs  (NA) uzskatīja, ka nav lietderīgi turpināt disciplinārlietu, un nolēma to izbeigt.", "link": "https://www.delfi.lv/161/criminal/55528810/apgabaltiesa-bijusa-policista-kriminallieta-izkrapto-dzivokli-atzinusi-par-noziedzigi-iegutu-mantu"},
{"title": "Otrdien ceļu satiksmes negadījumos cietuši 14 cilvēki", "category": "Kriminālziņas", "body": "Pagājušajā diennaktī ceļu satiksmes jomā pieņemti kopumā 392 administratīvo pārkāpumu lēmumi, tajā skaitā 159 par ātruma pārsniegšanu un četri par agresīvu braukšanu. Vairums fiksēti Rīgas reģionā, kur tādi bijuši 115, tikmēr Latgalē – 97, Vidzemē – 82, Kurzemē – 39 un Zemgalē – 59. Par transportlīdzekļa vadīšanu alkohola reibumā pagājušās diennakts laikā sākti četri administratīvo pārkāpumu procesi un divi kriminālprocesi. Vienā gadījumā transporta līdzeklis konfiscēts, savukārt otrā – piedzīta vērtība. Kopumā  Valsts policija  saņēmusi 410 izsaukumus ar izbraukšanu, no kuriem vairums – 211 – bijuši Rīgā, 64 – Latgalē, 54 – Zemgalē, 48 – Vidzemē un 33 – Kurzemē. Pagājušajā diennaktī Valsts policija pieņēmusi trīs lēmumus par nošķiršanu. Tāpat aizvadītajā diennaktī fiksētas trīs zādzības no mājokļiem un viena automašīnas zādzība.", "link": "https://www.delfi.lv/161/criminal/55529832/otrdien-celu-satiksmes-negadijumos-cietusi-14-cilveki"},
{"title": "Apcietināts vīrietis, kurš pēc uzbrukuma jaunietim ar Ukrainas karogu slēpās bēniņos", "category": "Kriminālziņas", "body": "Tiesa piemērojusi drošības līdzekli apcietinājumu vīrietim, kurš 20. maijā uzbruka personai ar  Ukrainas  karogu, nodarot miesas bojājumus, portāls \"Delfi\" uzzināja Valsts policijā (VP). Tiesas lēmumu par apcietinājuma piemērošanu var pārsūdzēt. \"Delfi\" jau vēstīja, ka pēc  piektdienas gājiena  ap pulksten 20 netālu no pasākuma vietas, Eduarda Smiļģa ielā, tika fiksēts kāds incidents, kad \" BMW \" markas automašīnas vadītājs izkāpa no sava transportlīdzekļa un nodarīja miesas bojājumus kādam 2003. gadā dzimušam jaunietim, kuram uz pleciem bija uzlikts Ukrainas karogs. Pēc notikušā \"BMW\" vadītājs aizbrauca no notikuma vietas Bāriņu ielas virzienā. VP uzsāka kriminālprocesu, kā arī operatīvās un izmeklēšanas darbības, kuru laikā noskaidroja iespējamo vainīgo personu un tās automašīnu. Policija atrada minēto automašīnu kādas privātmājas pagalmā, taču tai bija nomainītas valsts reģistrācijas numurzīmes, lai iespējamā vainīgā persona slēptu savu atrašanās vietu. Ap pulksten diviem naktī VP Rīgas  Zemgales  iecirkņa likumsargi kopā ar VP Rīgas reģiona pārvaldes Speciālo uzdevumu bataljona darbiniekiem aizturēja meklēto personu – 1984. gadā dzimušu vīrieti, kurš bija slēpies savā dzīves vietā bēniņos aiz skursteņa. Vīrietis  tika aizturēts un šobrīd atrodas īslaicīgās aizturēšanas vietā. Tuvākajā laikā tiks lemts par drošības līdzekļa piemērošanu. Persona jau iepriekš ir nonākusi policijas redzes lokā. Par notikušo uzsākts kriminālprocess pēc Krimināllikuma 231. panta 2. daļas, proti par huligānismu, ja tas saistīts ar miesas bojājumu nodarīšanu cietušajam. Par šādu likumpārkāpumu soda ar brīvības atņemšanu uz laiku līdz pieciem gadiem vai ar īslaicīgu brīvības atņemšanu, vai ar probācijas uzraudzību, vai ar sabiedrisko darbu, vai ar naudas sodu. Saskaņā ar Krimināllikuma 48. panta 14. daļu, izmeklēšanas procesā tiks vērtēti atbildību pastiprinošie apstākļi, vai noziedzīgais nodarījums nav saistīts ar nacionālo, etnisko vai sociālo naidu.", "link": "https://www.delfi.lv/161/criminal/54377010/apcietinats-virietis-kurs-pec-uzbrukuma-jaunietim-ar-ukrainas-karogu-slepas-beninos"},
{"title": "Ukrainas karoga dēļ uzbrukumā cietušais jaunietis apstrīd uzbrucējam piespriesto sodu", "category": "Kriminālziņas", "body": "Ukrainas  karoga dēļ uzbrukumā cietušā jaunieša advokāts pārsūdzējis prokurora lēmumu, ar kuru vīrietis par uzbrukumu jaunietim sodīts ar 200 stundu piespiedu darbu sabiedrības labā, noskaidroja prokuratūrā. Apsūdzētais arī samaksājis  jaunieša prasīto morālo kompensāciju , bet jaunieša advokāts uzskata, ka šādos gadījumos jāpiespriež reāls cietumsods. Jau ziņots, ka 20. maijā no Brīvības pieminekļa līdz Uzvaras parkam  Pārdaugavā notika gājiens  \"Par atbrīvošanos no padomju mantojuma\". Pēc gājiena netālu no pasākuma vietas, Eduarda Smiļģa ielā, kāds automašīnas \"BMW\" vadītājs izkāpa no sava transportlīdzekļa un  nodarīja miesas bojājumus  2003. gadā dzimušam jaunietim, kuram ap pleciem bija aplikts Ukrainas karogs. Pēc notikušā \"BMW\" aizbrauca no notikuma vietas, bet policijā tika sākts kriminālprocess un veiktas operatīvās un izmeklēšanas darbības, kuru laikā noskaidrots iespējamais vainīgais – 1984.gadā dzimis vīrietis, kurš jau iepriekš ir nonācis policijas redzeslokā. Automašīnu policija pēc tam atrada kādas privātmājas pagalmā, turklāt tai bija nomainītas valsts reģistrācijas numurzīmes, lai vainīgais slēptu savu atrašanās vietu. Pats uzbrucējs bija paslēpies savā dzīvesvietā bēniņos aiz skursteņa. Tiesa sākotnēji vīrietim kā drošības līdzekli piemēroja apcietinājumu, taču vēlāk viņš atbrīvots. Lieta nodota prokuratūrai. Jau izskanējis, ka blakus uzbrucējam automašīnā esot bijusi policijas darbiniece. Policijā par notikušo  sākta dienesta pārbaude . Uzbrukumā cietušais puisis intervijā LTV iepriekš pastāstījis, ka viņa tēvs ir ukrainis. Zēns ir no mazpilsētas, bet mācoties Rīgā. Pēc gājiena un koncerta ar draugiem viņš devās skatīties hokeju. Puisis apgalvojis, ka uzbrucējs bija uzvilcis motociklista cimdus un pieļāvis, ka tas darīts tāpēc, lai būtu sāpīgāk. Vīrietis viņam uzbrucis tieši tādēļ, ka ap pleciem bija karogs. Uzbrucējs esot jautājis: \"Kas tā par fašistisko lupatu tev?\" Uzreiz sekojuši sitieni pa saules pinumu un pa kaklu. Kad apstājušies garāmgājēji, vīrietis aizbēdzis, savukārt draugi nofotografēja uzbrucēju un viņa auto.", "link": "https://www.delfi.lv/161/criminal/54516688/ukrainas-karoga-del-uzbrukuma-cietusais-jaunietis-apstrid-uzbrucejam-piespriesto-sodu"},
{"title": "LTV: atlaidīs policisti, kura nenovērsa dzīvesbiedra uzbrukumu puisim ar Ukrainas karogu", "category": "Kriminālziņas", "body": "Portāls \"Delfi\" jau ziņoja, ka maija beigās sabiedrību pāršalca ziņa par to, ka skolnieku ar Ukrainas karogu gājienā  \"Par atbrīvošanos no padomju mantojuma\"  piekāvis kāds no auto pēkšņi izlēcis vīrietis, kurš pats no notikuma vietas aizbēdzis, bet vēlāk atrasts mājas bēniņos aiz skursteņa un aizturēts. Pēcāk arī publiski izskanēja, ka agresora dzīvesbiedre, kura notikuma brīdī viņam sēdējusi blakus auto, ir policijas darbiniece. Valsts policijas  (VP) darbiniece, kuras dzīvesbiedrs piekāva skolnieku ar  Ukrainas  karogu uz pleciem, sākotnēji no darba tika atstādināta. Tā kā pastāvēja aizdomas, ka sieviete palīdzējusi vīrietim slēpt savu auto un slēpties pašam, prokurore izdalīja atsevišķu procesu un nosūtījusi to izvērtēšanai Iekšējās drošības birojam. Vīrietim, kurš maija beigās uzbruka skolniekam, kurš ar  Ukrainas  karogu devās no gājiena \"Par atbrīvošanos no padomju mantojuma\", prokurors gatavoja priekšrakstu par sodu – 200 stundām sabiedriski derīga darba. Sitējs jaunietim ir arī samaksājis prasīto morālo kompensāciju. Cietušā jaunieša advokāts Egons Rusanovs iepriekš norādījis, ka, pēc iepazīšanās ar priekšrakstu, gatavojas vērsties Ģenerālprokuratūrā ar sūdzību. Pēc viņa domām, tikai reāls cietumsods var atturēt citus no šādiem naida noziegumiem.", "link": "https://www.delfi.lv/161/criminal/54554164/ltv-atlaidis-policisti-kura-nenoversa-dzivesbiedra-uzbrukumu-puisim-ar-ukrainas-karogu"},
{"title": "Likumsargi lūdz palīdzību vīrieša identitātes noskaidrošanā", "category": "Kriminālziņas", "body": "Valsts policija  (VP) aicina aplūkot attēlā un video redzamo vīrieti, un ziņot likumsargiem jebkādu informāciju, kas sekmētu viņa personības un atrašanās vietas noskaidrošanu, portālu \"Delfi\" informēja policijā. \"Ja jūsu rīcībā ir jebkāda informācija, kas sekmētu viņa personības un atrašanās vietas noskaidrošanu, lūdzam informēt Valsts policiju, zvanot pa tālruņa numuru 67500754, 26589225 vai 110. Tāpat aicinām atsaukties attēlā redzamo personu,\" norāda VP pārstāve Elīna Priedīte. Sīkāku informāciju policijā nesniedz.", "link": "https://www.delfi.lv/161/criminal/55529994/likumsargi-ludz-palidzibu-viriesa-identitates-noskaidrosana"},
{"title": "Piespriež nosacītu cietumsodu vīrietim par uzbrukumu krieviski runājošai ģimenei", "category": "Kriminālziņas", "body": "Tiesa apstiprināja starp prokurori un apsūdzēto šogad martā noslēgto vienošanos un un tajā paredzēto soda veidu un mēru. Tiesa apsūdzētajam piemēroja brīvības atņemšanu uz sešiem mēnešiem un 3100 eiro sodu. Brīvības atņemšanas sods noteikts nosacīti ar pārbaudes laiku uz vienu gadu. Saskaņā ar apsūdzību vīrietis izdarīja darbību, kas vērsta uz nacionālā naida un nesaticības izraisīšanu, kas saistīta ar vardarbību un draudiem, kā arī rupju sabiedriskās kārtības traucēšanu. Pērn 14.maijā apsūdzētais, būdams alkohola ietekmē, atrodoties sabiedriskā vietā pamanīja tur esošus un viņam pirms tam nepazīstamus divus pieaugušus cilvēkus un viņu nepilngadīgo meitu, kura turēja rokās puķes. Ģimene sarunājās savā starpā krievu valodā. Tā šajā dienā bija iecerējusi atzīmēt bērna izlaidumu un apmeklēt Rīgā esošo muzeju. Apsūdzētais piegāja pie minētās ģimenes un piedāvāja no viņa nopirkt  Ukrainas  hrivnas, uz ko saņēma atbildi, ka hrivnas nav nepieciešamas. Tad ģimene devusies prom, bet apsūdzētais, izmantojot saņemto atteikumu kā ieganstu konflikta uzsākšanai, sāka sekot un pauda ģimenei aizskarošus un naidīgus izteikumus, kas bija vērsti pret krievu tautības cilvēkiem, un draudus nogalināt. Apsūdzētais izteica tādas frāzes kā \"krievu okupanti\", \"pazūdi no šejienes!\", \"okupants jobanijs\", \"fašists\", \"mēs tevi nogalināsim! Tu pie mums Latvijā esi atnācis\" un \"aizej uz Krieviju\". Sekojot ģimenei, apsūdzētais arī vairākkārt mēģināja ar dūri iesist vienam no pieaugušajiem pa galvu, taču upuris no minētajiem sitieniem izvairījies. Turpinot savas noziedzīgās darbības, apsūdzētais ne mazāk kā divas reizes pagrūda pieaugušo un vienu reizi ar rokām satvēra viņu aiz sprandas. Minētās darbības piesaistīja garāmgājēju uzmanību, kuri informēja Valsts policiju, kā arī divi vīrieši apturēja varmāku no turpmākas vēršanās pret ģimeni, noguldot uz zemes līdz policistu ierašanās brīdim.", "link": "https://www.delfi.lv/161/criminal/55531418/piespriez-nosacitu-cietumsodu-virietim-par-uzbrukumu-krieviski-runajosai-gimenei"},
{"title": "Par policista fiktīvu nodarbināšanu priekšniekus soda ar naudas sodiem", "category": "Kriminālziņas", "body": "Ar minēto spriedumu viens apsūdzētais atzīts par vainīgu 13 414,89 eiro izkrāpšanā no  Iekšlietu ministrijas   Valsts policijas  budžeta un sodīts ar naudas sodu 5000 eiro apmērā, savukārt bijušās Daugavpils iecirkņa Kārtības policijas amatpersonas par minētā noziedzīgā nodarījuma atbalstīšanu atzītas par vainīgām krāpšanas atbalstīšanā un dienesta stāvokļa ļaunprātīgā izmantošanā un sodītas ar naudas sodu 6000 eiro un 3500 eiro apmērā. No visiem trim apsūdzētajiem solidāri valsts labā piedzīta mantiskā kaitējuma kompensācija 13 414,89 euro. Tiesu kalendārā atrodamā informācija liecina, ka lietā uz apsūdzēto sola sēdies Dauts Barkins, Gunārs Zvīgulis un Māris Nikolajenko. Valsts ieņēmumu dienesta Publiskojamo datu bāzē pieejamā informācija norāda, ka Barkins līdz 2012. gada 7. jūnijam strādāja kā Valsts policijas Latgales reģionālās pārvaldes inspektors. Zvīgulis līdz šī paša gada jūnijam bija Latgales reģion personāla vadības nodaļas priekšnieks, bet Nikolajenko līdz šī paša gada jūnijam bija Latgales reģiona pārvaldes iecirkņa priekšnieks. \"Delfi\" jau ziņoja, ka  Korupcijas  novēršanas un apkarošanas biroja (KNAB) pierādījumi liecina, ka divas atbildīgās policijas amatpersonas, ļaunprātīgi izmantojot savu dienesta stāvokli,  pieļāvušas situāciju, ka 2010. gada oktobrī dienestā pieņemtā amatpersona nav strādājusi policijas iecirknī  un nav veikusi savus amata aprakstā paredzētos pienākumus, bet ir saņēmusi atalgojumu. Faktiski ilgstošā laika posmā policijas iecirknī aizņemta vakanta amata vieta, darba slodze sadalīta uz pārējām policijas iecirkņa amatpersonām, tādējādi apgrūtinot policijas iecirkņa pilnvērtīgu darbu un radot ievērojamu kaitējumu VP prestižam. KNAB uzskata, ka VP reģiona pārvaldes Personāla vadības nodaļas vadītājs un iecirkņa priekšnieks, izmantojot dienesta stāvokli, ar savām darbībām ir veicinājuši un atbalstījuši finanšu līdzekļu izkrāpšanu no VP budžeta 9428 latu (13 414,89 eiro) apmērā. Turklāt pirmstiesas izmeklēšanas laikā atklāts, ka persona tikusi pieņemta darbā VP, izmantojot viltotu valsts valodas prasmes apliecību. Visi trīs policisti no amata atvaļināti. Senāts atzina par pamatotu apelācijas instances tiesas konstatēto, ka policijas amatpersonas, apzināti veicinot un slēpjot fiktīvi nodarbinātās personas noziedzīgās darbības, pārkāpa Valsts pārvaldes iekārtas likuma 10. pantā noteiktos pamatprincipus, radot būtisku kaitējumu valsts varai un pārvaldes kārtībai, kā arī ievērojamu kaitējumu Valsts policijas prestižam, jo pieņemot dienestā personu, kurš nepildīja viņam uzliktos dienesta pienākumus, ilgstoši tika aizpildīta Latgales reģiona pārvaldes Daugavpils iecirkņa Kārtības policijas nodaļas štata vieta, apgrūtinot iecirkņa darbu, tā kā darba slodze tika sadalīta uz pārējiem šī iecirkņa inspektoriem. Turklāt, ļaunprātīgi izmantojot dienesta stāvokli, tika atbalstīts fiktīvi nodarbinātās personas izdarīts noziedzīgs nodarījums, ar kuru no valsts budžeta līdzekļiem tika izkrāpts iecirkņa inspektora atalgojums 13 414,89 eiro. Senāts par pamatotu atzina kaitējuma kompensācijas solidāru piedziņu no visiem trim apsūdzētajiem, jo mantiskais zaudējums valstij radies apsūdzēto kopīgas noziedzīgas rīcības rezultātā.", "link": "https://www.delfi.lv/161/criminal/55531990/par-policista-fiktivu-nodarbinasanu-prieksniekus-soda-ar-naudas-sodiem"},
{"title": "Svētdien Latvijā reģistrētas 86 avārijas; cietuši 13 cilvēki", "category": "Kriminālziņas", "body": "Visvairāk negadījumu – 60 – reģistrēti Rīgas reģionā, deviņi – Kurzemē, astoņi – Latgales reģionā, seši – Vidzemē, bet trīs negadījumi fiksēti Zemgalē. Kopumā ceļu satiksmes jomā pieņemti 392 administratīvo pārkāpumu lēmumi. 189 lēmumi pieņemti par ātruma pārsniegšanu un viens par agresīvu braukšanu. Savukārt par transportlīdzekļa vadīšanu alkohola reibumā ir uzsākti pieci administratīvo pārkāpumu procesi un pieci kriminālprocesi.", "link": "https://www.delfi.lv/161/criminal/55457602/svetdien-latvija-registretas-86-avarijas-cietusi-13-cilveki"},
{"title": "Bunkus slepkavības lietā iesaistīts arī martā nošautais Vaļagins, vēsta raidījums", "category": "Kriminālziņas", "body": "Raidījuma rīcībā esošā informācija liecina, ka,  Valsts policijas  (VP) ieskatā, Vaļagins bijis viens no galvenajiem slepkavības organizatoriem. Pats Vaļagins deviņdesmitajos gados tika notiesāts kopā ar visu Haritonova bandu, bet no cietuma iznāca 2000. gadā. Šī gada 11. martā Vaļaginu nogalināja viņa mašīnā. \"Nekā personīga\" iepriekš vēstīja, ka  slepkavība bijusi saistīta ar kādu pazudušu kokaīna kravu. Vaļagins arī labi pazinis abus slepkavības pasūtītājus – uzņēmējus Mihailu Uļmanu un Aleksandru Babenko. VP izmeklētājs Romāns Jašins raidījumam norādīja, ka Vaļagins jau sen bijis pazīstams ar Babenko. Abus vīriešus saistījušas finansiālas attiecības. Savukārt slepkavības izpildītājs bijis Latvijā dzimušais Viktors Krivošejs, kurš 1997. gadā tiesāts par alkohola ražošanas uzņēmuma \"Veta\" prezidenta Haralda Vetera noslepkavošanu. Krivošejs jau 2016. gadā mēģinājis noslepkavot Bunkus, taču toreiz neesot nostrādājis ierocis. Prokurors Aldis Lasmanis raidījumam norādījis, ka par Bunkus slepkavību apsolīti vismaz 300 000 eiro. Tiesa, Krivošejam par slepkavības izpildīšanu neesot samaksāta visa apsolītā nauda. Pēc tam, kad viņš sācis mēģināt šo naudu atgūt, radušies draudi viņa dzīvībai un viņš vērsies pie likumsargiem, solot sadarboties Bunkus slepkavības izmeklēšanā. Taču pēc Vaļagina slepkavības Krivošejs pārstājis sadarboties. Raidījumam arī zināms, ka Bunkus vērsies pie Finanšu un kapitāla tirgus komisijas ( FKTK ) saistībā ar uzņēmuma \"Aizko\", kura administrators viņš bija, darbību. Proti, šis uzņēmums nodarbojās ar naudas inkasāciju no Uļmanam piederošajiem \"Mego\" veikaliem, taču Bunkum bija radušās aizdomas, ka \"Aizko\" darbojas vien kā starpnieks, jo reālu inkasāciju veica uzņēmums \"Evor\", bet no inkasētajiem 12 miljoniem eiro, divi miljoni palikuši pie LPB līdzīpašnieka SIA \"Mono\". Jāpiebilst, ka arī portāls \"Delfi\" iepriekš rakstījis par  Bunkus vēršanos FKTK saistībā ar Uļmanam piederošo LPB. No Bunkus slepkavības lietas tagad izdalīts atsevišķs kriminālprocess par noziegumiem tautsaimniecībā. Tas nodots izmeklēšanai VP Ekonomisko noziegumu apkarošanas pārvaldei ( ENAP ). No tiesībsargu teiktā noprotams, ka runa ir par varbūtējiem nelegālās naudas darījumiem, kuros figurē abi iespējamie nozieguma pasūtītāji, vēsta raidījums. Jau ziņots, ka minētajā lietā tika aizturēti uzņēmēji  Mihails Uļmans , Aleksandrs Babenko un Arkādijs Judins. Valsts policija 24. maijā paziņoja, ka tai izdevies noskaidrot faktiski visu Bunkus slepkavībā iesaistīto  personu ķēdi , sākot no pasūtītāja līdz organizētājam un izpildītājam. Toreiz policijas preses paziņojumā minēts, ka aizturētas vairākas personas, tostarp izpildītājs un pasūtītājs. Patlaban krimināllieta atrodas prokuratūrā. 16 gadu ilgajā advokāta praksē Bunkum bijusi pieredze arī 70 maksātnespējas lietās, no kurām zināmākā ir \" Trasta komercbankas \" likvidācija, vēstīja raidījums. AS \"Trasta Komercbanka\" administratora palīgs Bunkus bija arī  viens no potenciālajiem kandidātiem uz \"ABLV Bank\" likvidatora amatu . Tāpat neilgi pēc slepkavības kļuvis zināms, ka Bunkus otrdien, dienu pirms noslepkavošanas atsaucis divas trešdien ieplānotas izsoles, kurās bija paredzēts pārdot kopumā aptuveni 400 000 eiro vērtas prasījuma tiesības pret viņa administrētā maksātnespējīgā SIA \"Rego Trade\" bijušajiem vadītājiem. Par to liecina paziņojums oficiālajā izdevumā \"Latvijas Vēstnesis\".", "link": "https://www.delfi.lv/161/criminal/55051598/bunkus-slepkavibas-lieta-iesaistits-ari-marta-nosautais-valagins-vesta-raidijums"},
{"title": "Bunkus slepkavības lietā apsūdzēto uzņēmēju Uļmanu patur apcietinājumā", "category": "Kriminālziņas", "body": "Iepriekš tiesa lēma paturēt apcietinājumā arī citu Bunkus slepkavības lietā apsūdzēto - uzņēmēju Aleksandru Babenko. Šajā lietā divām personām celtas apsūdzības par uzkūdīšanu jeb slepkavības pasūtīšanu, un, kā iepriekš publiski izskanējis, šīs personas ir Babenko un Uļmans. Vienai no šīm personām apsūdzība celta arī par slepkavības atbalstīšanu. Apsūdzība celta arī pret personu, kura izdarīja šāvienus, kuru rezultātā Bunkus mira, un, kā jau iepriekš izskanējis, šī persona ir 1974.gadā dzimis Krievijas pilsonis Viktors Krivošejs. Vīrieti policija aizturējusi Latvijā. Savukārt apsūdzība pret slepkavības organizētāju, kādu Latvijas iedzīvotāju, nav celta, jo viņš ir miris vardarbīgā nāvē. TV3 raidījums \"Nekā personīga\" vēstīja, ka šis cilvēks kādreiz ietekmīgā Ivana Haritonova grupējuma lietā notiesātais Genādijs Vaļagins. Vaļaginu 2022.gada martā nošāva Rīgā, Pļavniekos. Savukārt pret vienu personu kriminālprocess izbeigts, jo tās darbībās netika konstatēta šī nozieguma atbalstīšana. Likumsargi gan vārdu neprecizēja, taču šī persona, visticamāk, ir 1970.gadā dzimušais Arkādijs Judins. Policija arī atklāja, ka izmeklēšanas laikā nebija iespējas identificēt šofera lomu pildījušo personu. No likumsargu stāstītā izriet, ka administratoru šie paši cilvēki jau bija mēģinājuši noslepkavot 2016.gada septembrī. Toreiz pie administratora piebraucis motocikls un uzbrucējs pavērsis ieroci, taču tas nav izšāvis. Izmeklētāji secinājuši, ka slepkavības motīvs bija nepatika pret administratoru, viņam pildot savus profesionālos pienākumus. Prokurors gan nav komentējis, vai motīvs bija saistīts ar uzņēmuma SIA \"Rego Trade\" maksātnespējas lietu, kurā Bunkus bija maksātnespējas administrators. Atlīdzības apmērs par Bunkus slepkavību bija 300 000 eiro. Bunkus tika nošauts 2018.gada 30.maija rītā, kad viņš ar automašīnu brauca garām Rīgas Meža kapiem. Īsi pēc slepkavības netālu no notikuma vietas tika atrasta sadedzināta ar viltotiem valsts numuriem aprīkota automašīna.", "link": "https://www.delfi.lv/161/criminal/55179830/bunkus-slepkavibas-lieta-apsudzeto-uznemeju-ulmanu-patur-apcietinajuma"},
{"title": "Vaļagina slepkavība Pļavniekos: apsūdzētajiem Lietuvas pilsoņiem ar upuri bijis personīgs konflikts", "category": "Kriminālziņas", "body": "Rīgas Austrumu prokuratūra cēlusi apsūdzības diviem  Lietuvas  pilsoņiem par agrāk tiesātā Genādija Vaļagina slepkavību pērn martā Rīgā, Pļavnieku mikrorajonā, un, kā norāda prokuratūra, apsūdzētajiem ar upuri bijis personīgs konflikts. Prokurors Edijs Pastars apstiprināja, ka abām personām ir celta apsūdzība pēc Krimināllikuma pantiem par slepkavību organizētā grupā un šaujamieroča un munīcijas pārvadāšanu un nēsāšanu organizētā grupā. Lai arī iepriekš presē publicētajos videonovērošanas kadros redzams, ka šāvējs bijis viens, prokurors norādīja, ka atbildība par nozieguma izdarīšanu organizētā grupā personai iestājas neatkarīgi no personas lomas kopīgi izdarītajā nodarījumā. Prokurors gan nekomentēja, vai izmeklētājiem izdevās atrast uzbrukumā izmantoto šaujamieroci, un vai izmantotā automašīna, ar kuru aizbēga abi uzbrucēji, bijusi zagta vai viņu personīgais īpašums. Prokurors pastāstīja, ka abi apsūdzētie ir Lietuvas pilsoņi, kuri agrāk tiesāti dažādās  Eiropas  valstīs par dažādiem noziegumiem. Vaicāts, vai abi lietuvieši uzskatāmi par vienīgajiem nozieguma iniciatoriem un līdzdalībniekiem, prokurors atbildēja, ka apsūdzības ir celtas iespējamajiem slepkavības tiešajiem izdarītājiem, bet vienlaikus turpinās izmeklēšana nolūkā noskaidrot citas slepkavībā iesaistītās personas. Prokurors pastāstīja, ka abiem apsūdzētajiem bijis personīgs konflikts ar Vaļaginu, tomēr viņš detalizētāk nekomentēja, vai šis konflikts uzskatāms par slepkavības motīvu. \"Viņi savā starpā bija personīgi pazīstami ar cietušo. Katram bija savs personīgs konflikts ar Vaļaginu,\" norādīja prokurors. Viņš arī detalizētāk nekomentēja, vai izmeklēšanā pārbaudīta kāda iespējamā kopsakarība ar maksātnespējas administratora un advokāta Mārtiņa Bunkus slepkavību 2018. gadā Rīgā. Jau rakstīts, ka likumsargu ieskatā Vaļagins bijis Bunkus slepkavības organizētājs. \"Bunkus slepkavība tiek izmeklēta citā lietā. Visi jautājumi saistībā ar Bunkus slepkavību uzdodami attiecīgās lietas procesa virzītājam,\" norādīja prokurors. Patlaban Vaļagina slepkavības lietā turpinās pirmstiesas izmeklēšana, kurai noslēdzoties, prokurors lietu nodos tiesai. Jau ziņots, ka 2022. gada 11. martā Rīgā, toreizējā Mstislava Keldiša ielā 16 (tagad - Brāļu Kaudzīšu iela), automašīnā pie grilbāra \"Ugolok\" tika nošauts vīrietis, un slepkavas notikuma vietu pameta. Sociālajos tīklos ievietotais ieraksts no blakus ēkas videonovērošanas kameras liecināja, ka pie automašīnas piesteidzies cilvēks spilgtas krāsas apģērbā, kādus valkā, piemēram, ceļa strādnieki vai būvnieki, un atklājis uguni. Cietušais izvēlies no automašīnas, bet spēkrats atpakaļgaitā turpinājis kustību līdz, visticamāk, skāris uzbrucēju auto, kuram pie stūres sēdējis slepkavības līdzdalībnieks. Pēc tam uzbrucēju auto aizbraucis. Saņemot informāciju par notikušo, policija visā Latvijas teritorijā izsludināja plānu \"Slazdi\" un piesaistīja plašus spēkus, tostarp no Galvenās kriminālpolicijas pārvaldes un Rīgas reģiona pārvaldes, kā arī pašvaldību policijas, lai vainīgos aizturētu. Ropažu pašvaldības policija tajā pašā dienā aizturēja vienu iespējamo vainīgo. Veicot plašas izmeklēšanas darbības,  Valsts policija  29.augustā aizturēja arī vīrieti. 1972. un 1978. gadā dzimušajiem Lietuvas pilsoņiem kā drošības līdzeklis piemērots apcietinājums. Par šādu noziegumu likumā ir paredzēts mūža ieslodzījums vai brīvības atņemšana uz laiku no 15 līdz 20 gadiem. Neilgi pēc slepkavības, TV3 raidījums \"Nekā personīga\" ziņoja, ka slepkavība esot  saistīta ar pazudušu kokaīna kravu . Pēdējos gados Vaļagins bijis iedzīvojies konfliktsituācijā. \"Nekā personīga\" esot zināms, ka viņam bija jānodrošina kokaīna tranzīts caur Latviju. Krava pazudusi, bet Vaļagins nav vēlējies atdot naudu. Tāpat ziņots, ka  Bunkus tika nošauts  2018. gada 30. maija rītā, kad viņš ar automašīnu brauca garām Rīgas Meža kapiem. Īsi pēc slepkavības netālu no notikuma vietas tika atrasta sadedzināta ar viltotiem valsts numuriem aprīkota automašīna. Bunkus slepkavības lietā apsūdzēti uzņēmēji Aleksandrs Babenko un  Mihails Uļmans , kā arī  Krievijas  pilsonis Viktors Krivošejs. Aģentūras LETA arhīvs liecina, ka Vaļagins savulaik tika notiesāts Haritonova grupējuma lietā. Augstākā tiesa 1998.gadā Vaļaginam piesprieda 6,5 gadus cietumā ar mantas konfiskāciju, apcietinājuma laikā ieskaitot jau izciesto apgabaltiesas piespriesto soda laiku – trīs gadus. No apcietinājuma viņu atbrīvoja 2000. gadā jeb nepilnu gadu pirms soda termiņa beigām. Vaļagins tika atzīts par vainīgu un notiesāts pēc Kriminālkodeksa pantiem par organizētas grupas izveidošanu vai piedalīšanos tajā izspiešanas nolūkā un par ķīlnieka sagrābšanu, ja tas saistīts ar draudiem noslepkavot, nodarīt miesas bojājumus vai tālāk aizturēt šo personu nolūkā piespiest izdarīt kādu darbību vai atturēties no tās, kas ir noteikums ķīlnieka atbrīvošanai.", "link": "https://www.delfi.lv/161/criminal/55389248/valagina-slepkaviba-plavniekos-apsudzetajiem-lietuvas-pilsoniem-ar-upuri-bijis-personigs-konflikts"},
{"title": "Visā Latvijā zirgiem uzbrūk iespējamais zoofils – policija bezspēcīga", "category": "Kriminālziņas", "body": "Siguldas Māris portālam \"Delfi\" saka, ka pēc viņa iesnieguma policija gan sākusi resorisko pārbaudi, taču kriminālprocesu uzsākt attiekusies.  Aptuveni 60 gadus vecais kungs vairākkārt neaicināts \"viesojies\" arī stallī Valmiermuižā – zadzis zirgu pases, izdemolējis piekabi. Pastiprinātu interesi izrādījis par poniju meitenēm – atrasts pie tādas ar nošļukušām biksēm, portālam \"Delfi\" zina stāstīt viens no staļļa zirgu īpašniekiem Reinis Jurašs. \"Tas, ka viņam ir noslieces, ir skaidrs. Viņš ir zoofils. Situācija liek domāt, ka tā nav pirmā reize – viņš ko tādu darījis stallī  Kuldīgas  pusē,\" pauž zirgu īpašnieks. Latvijas šķirnes zirgu audzētāju asociācijā ar līdzīgu bēdu vērsušās saimniecības arī no Tukuma,  Ropažiem  un citurienes – kopumā ziņas pienākot no vismaz piecām dažādām vietām. Pirmie signāli par šo vīrieti saņemti jau februārī, \"Delfi\" atzīst asociācijas valdes priekšsēdētāja Aija Luse.", "link": "https://www.delfi.lv/161/criminal/55452366/visa-latvija-zirgiem-uzbruk-iespejamais-zoofils-policija-bezspeciga"},
{"title": "'Krievu kuģi, ej...' – zīmogu veikalu apciemo RPP, bet pārkāpumu neatrod", "category": "Kriminālziņas", "body": "Otrdien, 16. maijā,  Rīgas pašvaldības policija  (RPP) saņēma izsaukumu uz Tērbatas ielu, kur kādā skatlogā esot redzama Krievijas agresiju atbalstoša zīme, taču RPP pārkāpumu nekonstatēja un pēc 10 minūtēm jau devās prom, liecina ieraksts sociālajā vietnē \" Facebook \". Veikala publicētajā attēlā redzams, ka skatlogā atrodas divas zīmes krievu valodā. Viena ir nu jau teju hrestomātiskā frāze, kurā krievu kuģis sūtīts uz nelāgu vietu, bet otrā zīmē ironiski norādīts, ka pasaule pret Krieviju veic \"speciālo finansiālo operāciju, lai to glābtu\". RPP portālam \"Delfi\" norādīja, ka darbiniekiem esot bijis jāpārliecinās, ka uzraksts patiešām ir domāts ironiski, jo RPP pieredzē ir bijušas situācijas, kurās līdzīgi uzraksti izvietoti pilnā nopietnībā. \"Vienlaikus gan izvērtējām komunikācijas stilu, un to par to informējām šo darbinieku tiešo vadību. Arī policists ir cilvēks, kurš mēdz būt noguris un īgns, bet komunikācijā ar iedzīvotājiem, iekšējais īgnums ir \"jānorij\" un jāspēj būt laipnam. Atvainojamies par darbinieku netaktisko komunikāciju,\" portālam \"Delfi\" atzīmēja policijā.", "link": "https://www.delfi.lv/161/criminal/55532820/krievu-kugi-ej-zimogu-veikalu-apciemo-rpp-bet-parkapumu-neatrod"},
{"title": "Saistībā ar Krievijas iebrukumu Ukrainā VP līdz šim sākusi 76 kriminālprocesus", "category": "Kriminālziņas", "body": "Valsts policija  (VP) kopš šī gada 24. februāra, kad  Krievija  sāka pilna mēroga iebrukumu Ukrainā, sākusi 76 kriminālprocesus par noziedzīgiem nodarījumiem, kas saistīti ar Krievijas karu Ukrainā, portāls \"Delfi\" uzzināja VP. No sāktajiem kriminālprocesiem lielākā daļa ir saistīti ar  Ukrainas  karogu noraušanu un bojāšanu. Mazāk kriminālprocesu sākti par nodarījumiem, kas vērsti pret Ukrainas valstspiederīgo mantu, piemēram, automašīnu valsts numurzīmju zādzības un dažos gadījumos noticis arī fizisks uzbrukums cilvēkiem, kas Latvijā ieradušies patvēruma meklēšanas nolūkā, informē VP. Tāpat policijā ir reģistrēti noziegumi, ko izdarījuši Ukrainas valstspiederīgie – kopumā vērtējot nevar apgalvot, ka tie izceltos uz kopējā Latvijā reģistrēto noziedzīgo nodarījumu fona, ko veic Latvijas valstspiederīgie. 8. maijā VP Brasas iecirknī tika saņemta informācija no iedzīvotāja par to, ka no ēkas Rīgā, Dzirnavu ielā, ir norauts Ukrainas valsts karogs un salauzts tā stiprinājums. Saistībā ar notikušo ir uzsākts kriminālprocess pēc Krimināllikuma 231. panta par huligānismu. Savukārt 14. maijā  Rēzeknes  novadā, Mākoņkalna pagastā, no pagasta pārvaldes ēkas tika nozagts un netālu sadedzināts Ukrainas karogs. Saistībā ar notikušo uzsākts kriminālprocess pēc Krimināllikuma 18. nodaļas par noziedzīgiem nodarījumiem pret īpašumu, un šobrīd turpinās izmeklēšana, norāda policijas pārstāvji. Tāpat jau ziņots, ka 17. un 20. maijā bija fiksēti divi gadījumi, kad Valsts policijas  Latgales  reģiona pārvaldes Preiļu iecirkņa apkalpojamajā teritorijā personas bojājušas Ukrainas atbalstam izlikto karogu, kā arī izteikušas atbalstu Krievijas vērstajai agresijai Ukrainā. Abos gadījumos ir aizturēti iespējamie vainīgie vīrieši. Vienā gadījumā uzsākts kriminālprocess pēc Krimināllikuma 78. panta pirmās daļas par darbību, kas vērsta uz nacionālā, etniskā, rasu vai reliģiskā naida vai nesaticības izraisīšanu, bet otrā gadījumā – pēc Krimināllikuma 74. panta par kara noziegumiem. Vairākos gadījumos šī gada maijā pret Ukrainas bēgļiem vērsts mantiska rakstura noziegums, retāk – fizisks uzbrukums. 8. maija vakarā Rīgā,  Daugavpils  ielā, uz ielas norisinājās konflikts starp kādu vīrieti un divām Ukrainas valstspiederīgajām. Sākotnējā informācija liecina, ka vīrietis uzsācis konfliktu, jo dzirdējis, ka sievietes sarunājas ukraiņu valodā. Konflikta laikā vīrietis nodarīja miesas bojājumus vienai no sievietēm. Notikuma vietā ieradās policisti, kuri turpat aizturēja 1987. gadā dzimušu vīrieti. Pret vīrieti uzsākts kriminālprocess saistībā ar miesas bojājumu nodarīšanu. Vienlaikus tiks arī vērtēts vai nodarījumā nav saskatāmas kāda cita noziedzīga nodarījuma, piemēram, naida nozieguma pazīmes. Līdz ar to, iespējams, kriminālprocess var tikt pārkvalificēts. Ekspertīzes rezultāti liecina, ka sievietei nodarītie miesas bojājumi ir maznozīmīgi. VP ir reģistrēti arī atsevišķi noziedzīgi nodarījumi, ko izdarījuši bēgļi no Ukrainas. Piemēram, 16. maijā ap pulksten 14.40 Tukumā notika ceļu satiksmes negadījums, kura laikā Ukrainas valsts piederīgais, vadot transportlīdzekli \"Ford\", uzbrauca 2007. gadā dzimušam jaunietim, kurš tobrīd šķērsoja ceļu pa gājēju pāreju. Pēc negadījuma automašīnas vadītājs notikuma vietu pameta. Zēns negadījumā guva traumas un tika nogādāts slimnīcā. Par notikušo Valsts policijā sākts kriminālprocess. Policisti jau ir noskaidrojuši iespējamā vainīgā vīrieša identitāti un kriminālprocesā turpinās izmeklēšana. Savukārt šī gada 4. maijā  Ludzas  novadā, Zaļesjes pagastā, ciemā  Terehova , pie iebraukšanas Latvijā no Krievijas konstatēts, ka automašīna \"Volkswagen Transporter\" ar Ukrainas reģistrācijas numuru atrodas meklēšanā Vācijā un tai ir, iespējams, viltots VIN numurs. Automašīna tika izņemta un pieprasīta informācija par automašīnas meklēšanas iemesliem. Saistībā ar notikušo Valsts policijas Latgales reģiona pārvaldes Ludzas iecirknī ir uzsākts kriminālprocess pēc Krimināllikuma 265. panta pirmās daļas par transportlīdzekļa reģistrācijas dokumenta, agregāta vai reģistrācijas numura zīmes nelikumīgu izgatavošanu, realizēšanu, izsniegšanu, viltošanu vai iznīcināšanu. Izskatot šos veiktos likumpārkāpumus, VP arī vērtē vai nodarījumos ir saskatāmas naida noziegumu pazīmes kā atbildību pastiprinošs apstāklis pēc Krimināllikuma 48. panta 14. punktā paredzētās atbildības, vai kā atsevišķs nodarījums atbilstoši Krimināllikuma 78. pantam par nacionālā, etniskā un rasu naida izraisīšanu. Jau vēstīts, ka 24. februārī sākās Krievijas pilna apjoma iebrukums Ukrainā. No Ukrainas ir aizbēguši vairāk nekā četri miljoni cilvēku.", "link": "https://www.delfi.lv/161/criminal/54409960/saistiba-ar-krievijas-iebrukumu-ukraina-vp-lidz-sim-sakusi-76-kriminalprocesus"},
{"title": "KNAB lūdz sākt kriminālvajāšanu pret Ušakovu par noklausīšanas ierīces glabāšanu kabinetā", "category": "Kriminālziņas", "body": "Korupcijas novēršanas un apkarošanas birojs ( KNAB ) lūdzis Ģenerālprokuratūru sākt kriminālvajāšanu pret bijušo Rīgas mēru un tagadējo Eiroparlamenta deputātu Nilu Ušakovu (S) par aizliegtu operatīvās darbības pasākumiem paredzētās stratēģiskās nozīmes ierīces glabāšanu, zināms portālam \"Delfi\". Minētais process izdalīts no tā dēvētās \" Rīgas satiksmes \" krimināllietas. Ušakova aizstāvis Viktors Tihonovs portālam \"Delfi\" nevarēja komentēt biroja lēmumu, norādot, ka viņam nekas par to neesot zināms. Birojā, neatklājot iesaistītās personas vārdu, norādīja, ka KNAB krimināllietu uzsāka 2019. gada 7. oktobrī, izdalot to no citas krimināllietas, un veica pirmstiesas izmeklēšanu par iespējamu stratēģiskās nozīmes preču aprites noteikumu pārkāpšanu, par ko paredzēta kriminālatbildība Krimināllikuma 237. 1 panta otrajā daļā. Maksimālais sods par šo pārkāpumu ir trīs gadi aiz restēm. Krimināllietas materiāli liecina, ka fiziskā persona savā darba kabinetā glabājusi stratēģiskās nozīmes ierīci, kas paredzēta sevišķā veidā veicamiem operatīvās darbības pasākumiem, t.i., videodokumentēšanai un audioinformācijas ieguvei slēptā veidā. Šāda veida ierīci fiziskām personām ir aizliegts iegādāties, glabāt un lietot. Ierīce maskēta kā cits priekšmets, kas vizuāli atgādina albumu vai grāmatu. KNAB pēc krimināllietas materiālu nosūtīšanas  Ģenerālprokuratūras  Krimināltiesiskā departamenta Sevišķi svarīgu lietu izmeklēšanas nodaļai noslēdz attiecīgo pirmstiesas izmeklēšanu. Turpmāk prokuratūra ir atbildīga par krimināllietas virzību. Jau ziņots, ka veicot procesuālās darbības \"Rīgas satiksmes\" iepirkumu kriminālprocesā, KNAB Ušakova darba kabinetā Rīgas domē izņēma priekšmetu, kurš ar kompetentās institūcijas atzinumu atzīts par stratēģiskās nozīmes ierīci. Atbilstoši Stratēģiskas nozīmes preču aprites likumam, fiziskajām personām stratēģiskās nozīmes preču iegādāšanās, glabāšana un lietošana ir aizliegta. Par šo preču aprites noteikumu pārkāpšanu paredzēta kriminālatbildība. Pats Ušakovs iepriekš komentēja, ka izņemtā ierīce bijusi \"paštaisīta ierakstoša ierīce\", kas atradusies plauktā. \"Kā es sapratu no apraksta, runa ir par līmētu albumu, kurā bija iebūvēti kamera un mikrofons,\" toreiz skaidroja Ušakovs. Iepriekš ziņots, ka Ušakovam bija piemērots aizdomās turētā statuss SIA \"Rīgas satiksme\" iepirkumu krimināllietā. KNAB kriminālprocesu saistībā ar trim \"Rīgas satiksmes\" veiktajiem iepirkumiem sāka 2018. gada novembrī. Kriminālprocess sākts par par 2016. gada zemās grīdas tramvaju iepirkumu, kura kopējā summa bija 62 597 477 eiro, 2013. gada iepirkumu par trolejbusu piegādi, kura kopējā summa bija 131 646 135 eiro, kā arī 2013.gadā veikto iepirkumu par autobusu piegādi, kura kopējā summa bija 75 808 297 eiro. Kriminālprocesā tiek izmeklēta amatpersonu kukuļošana un noziedzīgi iegūtu līdzekļu legalizēšana.", "link": "https://www.delfi.lv/161/criminal/52560499/knab-ludz-sakt-kriminalvajasanu-pret-usakovu-par-noklausisanas-ierices-glabasanu-kabineta"},
{"title": "Trešdien avārijās cietuši 15 cilvēki", "category": "Kriminālziņas", "body": "No cietušajiem trīs bija gājēji, viens – velosipēdists, bet četri – elektroskrejriteņu vadītāji. Kopumā ceļu satiksmes jomā pieņemti 283 administratīvo pārkāpumu lēmumi, tajā skaitā 115 par ātruma pārsniegšanu un 11 par agresīvu braukšanu. Savukārt par transportlīdzekļa vadīšanu alkohola reibumā uzsākti divi administratīvo pārkāpumu procesi un seši kriminālprocesi. Vienam šoferim spēkrats tiks atņemts, bet pieciem tiks piedzīta tā vērtība.", "link": "https://www.delfi.lv/161/criminal/55534180/tresdien-avarijas-cietusi-15-cilveki"},
{"title": "Pirmā instance attaisno aizliegtas ierīces glabāšanā apsūdzēto Ušakovu", "category": "Kriminālziņas", "body": "Rīgas pilsētas tiesa trešdien attaisnoja par aizliegtas videonovērošanas ierīces glabāšanu apsūdzēto  Eiropas  Parlamenta (EP) deputātu, bijušo Rīgas mēru Nilu Ušakovu (S). Prokuratūrai vēl būs iespēja par spriedumu iesniegt protestu. Tādā gadījumā lieta būs jāskata  Rīgas apgabaltiesai . Prokurors Juris Ločmelis žurnālistiem pēc sprieduma pasludināšanas sacīja, ka pašlaik nevar komentēt, vai spriedums tiks pārsūdzēts. Par sprieduma pārsūdzēšanu Ločmelis lems pēc iepazīšanās ar spriedumu. Savukārt Ušakovs pēc sprieduma pasludināšanas žurnālistiem uzsvēra, ka neko citu no sprieduma arī nebija sagaidījis, jo Latvija ir tiesiska valsts un šāda veida \"politiski pasūtītās lietas\" nevar beigties ar notiesājošu spriedumu. Ušakovs iepriekš pēdējā vārdā Rīgas pilsētas tiesā apgalvojis, ka šī krimināllieta bija un ir nepieciešama tikai tādēļ, lai publiski grautu politiķa reputāciju, mēģinot padarīt viņu par noziedznieku. Pret Ušakovu ierosinātais kriminālprocess ir instruments negatīva publiska viedokļa uzturēšanai par viņu un tādēļ pēc būtības tas pats par sevi ir sods, uzskata apsūdzētais. Politiķim šķiet, ka apsūdzība ir vīlusies par to, ka viņš nav zinājis par albumu, un vēl jo mazāk - par tā saturu, kuru nolikušas apsūdzībai, stipri iespējams, zināmas personas viņa nepatiesai apsūdzēšanai. Ušakovs pēdējā vārdā uzsvēris, ka šī pēc savas būtības ir absolūti politiska lieta ar procesuāliem pārkāpumiem, manipulācijām ar atzinumiem, ar speciālistiem un lieciniekiem. Politiķis pēdējā vārdā atkārtoja, ka viņš nav iegādājies, glabājis kādu aizliegtu ierīci un nav zinājis neko par albumu, un vēl jo mazāk - par tajā esošo noslēpto ierīci. Tai vietā, lai meklētu vainīgās personas, kuras ir ienesušas un izvietojušas albumu ar ieslēptu ierīci vienā no  Rīgas domes  telpām, izmeklēšana pasludinājusi viņu par apsūdzēto. Prokuratūra apsūdzību Ušakovam uzrādīja pagājušā gada nogalē pēc Krimināllikuma panta par sevišķā veidā veicamiem operatīvās darbības pasākumiem speciāli radītu vai pielāgotu iekārtu, ierīču vai instrumentu aprites aizlieguma pārkāpšanu. Par šādu nodarījumu var piemērot brīvības atņemšanu līdz diviem gadiem, sabiedrisko darbu, vai naudas sodu, atņemot tiesības uz noteiktu nodarbošanos uz laiku līdz pieciem gadiem. Ušakovu pārstāvošās partijas \"Saskaņa\" priekšsēdētājs Jānis Urbanovičs medijiem izplatītajā paziņojumā paudis, ka šāds tiesas spriedums ļauj cerēt, ka \"tiesu sistēma attīrās no politiskas ietekmes un Latvija var būt tiesiska valsts\". \"Jau sākotnēji bija skaidrs, ka šādu, ne ar ko nepamatotu krimināllietu var virzīt tikai tie, kam jebkuriem līdzekļiem vajadzēja sakompromitēt savu politisko konkurentu. Tagad to ir apstiprinājusi arī tiesa. Protams, ir apsveicami, ka Nils Ušakovs ir attaisnots. Tomēr šī lieta būs pilnībā atrisināta tikai tad, ja izmeklētāji noskaidros vainīgos, kuri mēģināja šādiem netīriem līdzekļiem sagraut viņa politisko karjeru\" uzskata Urbanovičs. Pērn novembrī EP atcēla Ušakovam deputāta imunitāti. Ušakovs gan saglabā EP deputāta pilnvaras, jo tās ir Latvijas valsts piešķirtas viņam kā eiroparlamentārietim un neviena cita iestāde tās nevar atņemt. Korupcijas  novēršanas un apkarošanas birojs ( KNAB ) 2019.gada janvārī toreizējā Rīgas mēra Ušakova darba kabinetā Rīgas domē izņēma ierīci, kas izmantojama sevišķā veidā veicamajiem operatīvās darbības pasākumiem. Vēlāk KNAB par šīs grāmatas izskata aizliegtās videonovērošanas ierīces glabāšanu rosināja  Ģenerālprokuratūrai  apsūdzēt pašu bijušo Rīgas mēru. KNAB iepriekš izplatītajā paziņojumā norādīja, ka persona savā darba kabinetā glabājusi stratēģiskās nozīmes ierīci, kas paredzēta sevišķā veidā veicamiem operatīvās darbības pasākumiem, proti, videodokumentēšanai un audioinformācijas ieguvei slēptā veidā. Šāda veida ierīci fiziskām personām ir aizliegts iegādāties, glabāt un lietot. Ierīce bijusi maskēta kā cits priekšmets, kas vizuāli atgādina albumu vai grāmatu. Eiroparlamentārietis iepriekš norādījis, ka tiesas procesa pamatā ir mape, kurā ielīmēta slēpta videokamera un uzlādes vads ar adapteru. Pēc bijušā Rīgas mēra paustā, mape tika atrasta mēra sēžu un pieņemšanas telpā Rīgas domē, kuru viņš izmantoja, lai rīkotu darba sanāksmes un sniegtu intervijas. Tāpat telpas tika izmantotas publiskiem un reprezentatīviem pasākumiem. Politiķis uzsvēris, ka tā ir telpa, kas bija pieejama visiem apmeklētājiem, piemēram, Muzeju naktīs.", "link": "https://www.delfi.lv/161/criminal/55061392/pirma-instance-attaisno-aizliegtas-ierices-glabasana-apsudzeto-usakovu"},
{"title": "Ierosināta tiesvedība par NEPLP lēmumu atņemt 'Doždj' apraides atļauju", "category": "Kriminālziņas", "body": "Administratīvā rajona tiesa lēma pieņemt  Krievijas  neatkarīgās programmas \"Doždj\" (\" Дождь \"/\"TV Rain\") iesniegumu par Nacionālās elektronisko plašsaziņas līdzekļu padomes ( NEPLP ) lēmuma, ar kuru medijam tika atņemta apraides atļauja, atcelšanu, informēja tiesā. Pašlaik pirmās tiesas sēdes datums nav nozīmēts. Iepriekš vēstīts, ka medijs NEPLP lēmumu pārsūdzēja 9. janvārī. Tikmēr apraides atļauju 10. janvārī kanālam piešķīra Nīderlande. Medijs jau ir iesaistījies vienā tiesvedībā, tiesā apstrīdot NEPLP piešķirto sodu par latviešu valodas celiņa nenodrošināšanu. Tikmēr jau ir samaksāts 10 000 eiro sods, ko NEPLP kanālam bija piemērojis par okupētās Krimas iezīmēšanu Krievijas sastāvā un Krievijas armijas nosaukšanu par \"mūsu armiju\", pastāstīja NEPLP priekšsēdētājs Ivars Āboliņš. NEPLP pērn nolēma anulēt apraides atļauju \"Doždj\". Lēmums stājās spēkā naktī uz 8. decembri, kad \"Doždj\" bija jāpārtrauc raidīšana Latvijas teritorijā. Lēmums par apraides licences anulēšanu pieņemts saistībā ar draudiem valsts drošībai un sabiedriskajai kārtībai. Lēmums pieņemts, vērtējot pārkāpumu kopumu, kas pieļauti pēdējā laikā: valsts valodas celiņa nenodrošināšana pārraidēm, Krimas attēlošana kartē kā daļa no Krievijas teritorijas, Krievijas armijas saukšana par \"mūsu armiju\", iespējama atbalsta paušana Krievijas armijai. Tāpat vērtēta no Valsts drošības dienesta (VDD) saņemtā informācija. Pēc licences zaudēšanas  Pilsonības un migrācijas lietu pārvalde  ( PMLP ) lēmusi neanulēt nodarbinātības vīzas \"Doždj\" darbiniekiem. Tikmēr pērnā gada nogalē toreizējais Iekšlietu ministrs  Kristaps Eklons  (AP), izvērtējot VDD ierosinājumu, iekļāvis tā dēvētajā melnajā sarakstā bijušo televīzijas kanāla \"Doždj\" raidījuma vadītāju Alekseju Korosteļevu, kurš pastāvīgi strādāj Gruzijā, bet pēc izteikumiem ēterā par atbalstu Krievijas armijas karavīriem tika atlaists. \"Doždj\" darbību uz laiku pārtrauca marta sākumā pēc tam, kad Krievijas Valsts dome pieņēma likumu par \"viltus ziņām\". Līdz ar kanāla darbības apturēšanu tā galvenais redaktors un vairāki citi redakcijas darbinieki pameta Krieviju. \"Doždj\" 18. jūlijā pakāpeniski atsāka darbu, strādājot tostarp no studijas Rīgā.", "link": "https://www.delfi.lv/161/criminal/55120096/ierosinata-tiesvediba-par-neplp-lemumu-atnemt-dozdj-apraides-atlauju"},
{"title": "Video: Pēc pakaļdzīšanās policisti aiztur autozagļu bandas vadoni", "category": "Kriminālziņas", "body": "Valsts policijas  likumsargi naktī uz pirmdienu, 15. maiju, pēc pakaļdzīšanās Pierīgā aizturēja automašīnu zagļu grupas organizatoru uzreiz pēc tam, kad šie noziedznieki Rīgā bija nozaguši kārtējo spēkratu, portāls \"Delfi\" uzzināja VP. Savukārt autozagļu vadoņa līdzdalībnieki ir izsludināti meklēšanā. Naktī no svētdienas uz pirmdienu, 15. maiju, šī autozagļu grupa Rīgā, Zolitūdes mikrorajonā, nozaga uz ielas stāvēšanai novietotu 2021. izlaiduma gada automašīnu \" Hyundai  Santa Fe\", kuras vērtība ir 40 000 eiro. Garnadži nozagto mašīnu novietoja slēpnī, bet paši devās tālāk ar citu spēkratu. VP Organizētās noziedzības smago un sērijveida noziegumu apkarošanas pārvaldes likumsargi sadarbībā ar kolēģiem no Satiksmes drošības pārvaldes Speciālo uzdevumu nodaļas sāka aizturēšanas operāciju, kuras laikā likumpārkāpēji netika galā ar automašīnas vadību un iebrauca grāvī, pēc kā abiem pasažieriem – Lietuvas pilsoņiem izdevās aizbēgt. Bet noziedzīgās grupas līderi – Latvijas pilsoni policisti aizturēja. Jāpiemin, ka viņš jau iepriekš ir sodīts par dažādām zādzībām. Policisti ir noskaidrojuši arī abu Lietuvas pilsoņu identitāti un viņi ir izsludināti meklēšanā. Jāpiemin, ka brīdī, kad mašīnas īpašnieks pamanīja zādzību un ziņoja par to policijai, likumsargi nozagto spēkratu bija jau atguvuši. Policijas rīcībā esošā pašreizējā informācija liecina, ka šīs personas varētu būt saistītas arī ar vairākiem desmitiem citu \"Hyundai\" un \" Kia \" automašīnu zādzību, kas Latvijā reģistrētas pēdējā laikā. \"Šo automašīnu marku detaļas patreiz ļoti trūkst un ir pieprasītas Krievijā saistībā ar noteiktajām sankcijām. Tāpēc zagļi ir ieinteresēti tās zagt un pārvest uz Krievijas Federāciju,\" preses paziņojumā citēts VP Organizētās noziedzības smago un sērijveida noziegumu apkarošanas pārvaldes 3. nodaļas priekšnieks Māris Priednieks. Savukārt konkrēto \"Hyundai Santa Fe\" automašīnu zagļi, visticamāk, bija plānojuši vest uz Lietuvu, lai to pārdotu pa rezerves daļām. Saistībā ar notikušo ir uzsākts kriminālprocess pēc Krimināllikuma 175. panta ceturtās daļas – par zādzību, ja tā izdarīta lielā apmērā vai ja to izdarījusi organizēta grupa. Par šādu noziegumu likumā paredzēta brīvības atņemšana uz laiku no diviem līdz desmit gadiem, konfiscējot mantu vai bez mantas konfiskācijas, un ar probācijas uzraudzību uz laiku līdz trim gadiem. Noziedzīgās grupas līderim ir piemērots drošības līdzeklis – apcietinājums.", "link": "https://www.delfi.lv/161/criminal/55534866/video-pec-pakaldzisanas-policisti-aiztur-autozaglu-bandas-vadoni"},
{"title": "Policists ilgstoši izspiedis kukuļus no meklēšanā izsludinātas personas", "category": "Kriminālziņas", "body": "Iekšējās drošības birojs  (IDB) nosūtījis prokuratūrai kriminālprocesu pret kādu  Valsts policijas  Rīgas reģiona pārvaldes amatpersonu par kukuļa izspiešanu, informēja IDB. Zinot kādas meklēšanā izsludinātas privātpersonas atrašanās vietu, policists sistemātiski un ilgstošā laika periodā no šīs personas un vēl kāda cita cilvēka izspiedis un pieņēmis kukuļus, lai neziņotu kolēģiem par meklētā atrašanās vietu. Turklāt policists arī zinājis, ka abas privātpersonas ir iesaistījušās narkotisko vielu nelikumīgā apritē. Policists neveica savus pienākumus un nepārtrauca pretlikumīgo darbību, bet tā vietā izspieda un pieņēma kukuļus no abām privātpersonām, lai neziņotu kolēģiem par noziegumu. Kopumā Valsts policijas amatpersona kukuļos no abām privātpersonām saņēma vairākus tūkstošus eiro, informē IDB. Policistam piemēroti ar brīvības atņemšanu nesaistīti drošības līdzekļi, tostarp aizliegums ieņemt noteiktu amatu Valsts policijā. Kriminālprocess nosūtīts Noziedzīgu nodarījumu valsts institūciju dienestā izmeklēšanas prokuratūrai, kas tiek rosināta pret Valsts policijas amatpersonu uzsākt kriminālvajāšanu par Krimināllikuma 320. panta ceturtajā daļas par kukuļa pieņemšanu pēc tā izspiešanas. IDB 2023. gada pirmajā ceturksnī ir uzsācis 17 kriminālprocesus un kopumā veicis pirmstiesas izmeklēšanu 80 kriminālprocesos. Šī gada pirmajos trīs mēnešos prokuratūrai nosūtīti 12 kriminālprocesi kriminālvajāšanas uzsākšanai pret 13 Iekšlietu ministrijas padotības iestādēs nodarbinātajiem, un šo kriminālprocesu ietvaros ir atklāts 21 noziedzīgs nodarījums, informē IDB.", "link": "https://www.delfi.lv/161/criminal/55479160/policists-ilgstosi-izspiedis-kukulus-no-meklesana-izsludinatas-personas"},
{"title": "Apgabaltiesa attaisno Jākobsonu krimināllietā par Ušakova e-pasta vēstuļu publiskošanu", "category": "Kriminālziņas", "body": "Spēkā stājies  Rīgas apgabaltiesas  spriedums, ar kuru portāla \"kompromat.lv\" pārstāvis Leonīds Jākobsons attaisnots krimināllietā par  Eiropas  Parlamenta deputāta Nila Ušakova (S) elektroniskā pasta vēstuļu publiskošanu, noskaidroja aģentūra LETA. Jau ziņots, ka Jākobsonam apsūdzība tika uzrādīta pēc Krimināllikuma 144. panta 1. daļas – par korespondences, pa telekomunikāciju tīkliem pārraidāmās informācijas un citas informācijas noslēpuma pārkāpšanu. Par šādu noziegumu var sodīt ar brīvības atņemšanu līdz trim gadiem vai ar piespiedu darbu, vai ar naudas sodu līdz 50 minimālajām mēnešalgām. Apsūdzētais Jākobsons savu vainu neatzina. Izmeklējot kriminālprocesu par Ušakova elektroniskā pasta uzlaušanu,  Valsts policija  2011. gada decembrī veica kratīšanu portāla \"kompromat.lv\" pārstāvja Jākobsona dzīvesvietā Rīgā. Kratīšanas laikā tika izņemti vairāki datu nesēji un divi datori. Policisti Jākobsonu uz 48 stundām aizturēja. Kriminālprocesu policija sāka 2011. gada 23. novembrī pēc Ušakova iesnieguma saņemšanas. Portālā \"kompromat.lv\" tika publicētas Ušakova 2008. gada e-pasta vēstules, kas tika sūtītas toreizējam  Krievijas  vēstniecības padomniekam Aleksandram Hapilovam. Ušakovs tobrīd bija 9.  Saeimas  deputāts, savukārt Hapilovs strādāja par Krievijas vēstniecības padomnieku, taču 2009. gadā viņš pameta darbu Latvijā. Jākobsons iepriekš apgalvoja, ka, publicējot daļu Ušakova sarakstes, viņš darījis sabiedrībai zināmus būtiskus faktus un tas ir viņa kā žurnālista pienākums. Vairākus mēnešus pēc Jākobsona aizturēšanas divi nezināmi uzbrucēji 2012. gada 29. martā viņam savainoja seju Rīgā, Čaka ielas 47. nama kāpņutelpā.", "link": "https://www.delfi.lv/161/criminal/55535678/apgabaltiesa-attaisno-jakobsonu-kriminallieta-par-usakova-e-pasta-vestulu-publiskosanu"},
{"title": "Pabeigta Vaļagina slepkavības izmeklēšana; lūdz apsūdzēt divus lietuviešus", "category": "Kriminālziņas", "body": "Jau ziņots, ka 2022. gada 11. martā Rīgā, Akadēmiķa Mstislava Keldiša ielā 16,  pie sabiedriskās ēdināšanas vietas tika nošauts vīrietis , kurš tobrīd atradās automašīnā, bet iespējamās vainīgās personas notikuma vietu pameta. Saņemot informāciju par notikušo, nekavējoties visā Latvijas teritorijā tika izsludināts plāns \"Slazdi\" un piesaistīti plaši policijas spēki, tostarp no VP Galvenās kriminālpolicijas pārvaldes un Rīgas reģiona pārvaldes, kā arī pašvaldību policijas, lai vainīgās personas aizturētu.  Ropažu pašvaldības policija  tajā pašā datumā aizturēja vienu iespējamo vainīgo personu. Veicot plašas izmeklēšanas darbības, 2022. gada 29. augustā VP likumsargi aizturēja otru aizdomās turēto vīrieti. Aizdomās par slepkavību sevišķi pastiprinošos apstākļos organizētā grupā tiek turēti 1972. gadā un 1978. gadā dzimuši Lietuvas pilsoņi. Šobrīd aizdomās turētajiem piemērots drošības līdzeklis – apcietinājums. Par šāda noziedzīga nodarījuma izdarīšanu likumā ir paredzēts mūža ieslodzījums vai brīvības atņemšana uz laiku no 15 līdz 20 gadiem un probācijas uzraudzība uz laiku līdz trim gadiem, konfiscējot mantu vai bez mantas konfiskācijas. Ņemot vērā, ka VP vairs nav procesa virzītājs un kriminālprocess vēl jānoved līdz notiesājošam spriedumam,  Valsts policija  šobrīd vēl nevar publiski sniegt detalizētāku informāciju par izmeklēšanas laikā konstatētajiem faktiem un noskaidroto notikušā gaitu. Tiklīdz šādu informāciju varēs sniegt, sabiedrība tiks informēta. Jau ziņots, ka 11. martā VP saņēma informāciju, ka ap pulksten 14.43 Rīgā, Pļavniekos, Saharova un Keldiša ielu krustojumā pie kādas sabiedriskās ēdināšanas vietas  nošauts vīrietis , kurš tobrīd atradās automašīnā, bet iespējamās vainīgās personas notikuma vietu pameta. Maijā policija pavēstīja, ka 11. marta slepkavību, kas tika izdarīta publiskā vietā, ir izdarījis starptautisks  organizētās noziedzības grupējums . Portāls \"Kompromat\" iepriekš vēstīja, ka nogalinātais ir pagājušā gadsimta 90. gados zināmās kriminālās autoritātes Ivana Haritonova grupējuma  \"obščaka\" jeb \"kases\" turētājs  Genādijs Vaļagins. VP gan portālam \"Delfi\" atturējās no komentāriem par nogalinātā vīrieša identitāti. Vaļaginu nepilnu gadu pirms soda termiņa beigām, 2000. gadā, atbrīvoja no apcietinājuma. 1998. gadā Augstākā tiesa Vaļaginu atzina par vainīgu, piespriežot 6,5 gadus apcietinājuma ar mantas konfiskāciju, apcietinājuma laikā ieskaitot jau izciesto apgabaltiesas piespriesto soda laiku – trīs gadus, liecina aģentūras LETA arhīvs. Vaļagins tika atzīts par vainīgu un notiesāts pēc Kriminālkodeksa par organizētas grupas izveidošanu vai piedalīšanos tajā izspiešanas nolūkā un par personas sagrābšanu vai aizturēšanu kā ķīlnieku, ja tas saistīts ar draudiem noslepkavot, nodarīt miesas bojājumus vai tālāk aizturēt šo personu nolūkā piespiest personu izdarīt kādu darbību vai atturēties no tās, kas ir noteikums ķīlnieka atbrīvošanai.", "link": "https://www.delfi.lv/161/criminal/55181306/pabeigta-valagina-slepkavibas-izmeklesana-ludz-apsudzet-divus-lietuviesus"},
{"title": "Medijs: pērn Daugavpilī aizturēts seksuālais varmāka pret bērniem, par kuru ziņots gadiem", "category": "Kriminālziņas", "body": "Pagājušā gada izskaņā Daugavpilī aizdomās par seksuālu vardarbību pret bērniem aizturēts kāds vīrietis, kurš pēc apcietināšanas cietumā pakāries. Kā vēsta \" Re:Baltica \", aizdomas uz vīrieti kritušas jau vairākus gadus, taču agrāk policija likumpārkāpumus nav konstatējusi. Vīrieša pastrādātie noziegumi pērn atklāti pēc tam, kad \"Re:Baltica\" no anonīma sūtītāja saņēmusi atmiņas karti, kurā kopumā bijuši ap 100 faili (99 foto un video un viens dokuments). Fotogrāfijās bijuši redzami trīs puikas 10 līdz 14 gadu vecumā, apakšbiksēs ar paplestām kājām, iegrimuši spēlītēs telefonos vai datorā. Vairākās bildēs bijis redzams arī pieaudzis vīrietis. Pirmās bildes uzņemtas 2014. gadā, pēdējās – 2019.gadā. Žurnālisti informāciju nodevuši policijai, kas sākusi izmeklēšanu. 2022. gada 2. novembrī policija ierosinājusi kriminālprocesu par seksuālu vardarbību, nepilngadīgo iesaistīšanu pornogrāfijā un tādu materiālu apriti. Lieta nosūtīta uz Daugavpili, jo noziegums noticis tur. Kā atzīmē \"Re:Baltica\", Daugavpils policija vismaz divreiz bija palaidusi garām iespēju aizdomās turamo apturēt. Aizdomās turētais vīrietis daugavpiliešiem nav bijis svešs, jo pirms daudziem gadiem pilsētas forumos bijis aktīvs trollis ar segvārdu \"Pasha\". Viņš bijis notiesāts par nepilngadīgā seksuālo izmantošanu, par ko piecus gadus – no 2005. līdz 2010. gadam - pavadījis cietumā Daugavpilī. Pēc iznākšanas no cietuma viņu neviens nepieskatīja un viņš atsācis uzmākties bērniem. Daugavpils policijai bijušas vismaz divas iespējas vīrieša noziedzīgo darbību apturēt, atzīmē izdevums. Piemēram, 2017. gadā Daugavpils policijas dežūrdaļa saņēma zvanu, ka deviņgadīgam puikam uz ielas pie sporta skolas uzmācies vīrietis. Policija bija noskaidrojusi, ka uzrunātājs bijis tieši konkrētais aizdomās turētais. 2019. gadā viņš citu bērnu bija uzrunājis tās pašas sporta skolas zālē. Šī zēna vecāki pastāstījuši, ka bērns bijis iemānīts dzīvoklī spēlēt datorspēles. Bērns dzīvoklī esot pabijis vairākkārt un apgalvojis, ka \"nekas slikts\" viņam neesot nodarīts. Puikas tēvs pēc tam devies gan uz dzīvokli, kur sastapis aizdomās turētā māti, gan arī uz policiju, kur uzrakstījis iesniegumu, bet policija kriminālprocesu ierosināt atteikusies. Daugavpils policijas darbinieks Vladislavs Okuņevs skaidrojis, ka abās iepriekšējās reizēs policija esot izvērtējusi vīrieša darbības, bet tajās neesot varējusi saskatīt nozieguma sastāvu. Pagājušā gada 12. decembrī policija 1978. gadā dzimušo vīrieti aizturēja. Viņam inkriminēja seksuālu vardarbību, bērnu pornogrāfijas izgatavošanu un nepilngadīgo iesaistīšanu šajā nodarbē. Tiesa viņu nolēma apcietināt, bet naktī pēc ievietošanas Daugavpils cietumā vīrietis pakārās, līdz ar to pēc likuma lieta pret viņu jāizbeidz. Policija šo lietu vēl nav izbeigusi, jo caurskata kratīšanās atrasto datoru un citus saziņas kanālus. Par cietušajiem atzīti trīs puikas, taču attēlos ir redzams vairāk bērnu. Policija neatklāj precīzu skaitu. Šī iemesla dēļ \"Re:Baltica\" nolēmusi nosaukt aizdomās turamo vārdā - viņu sauca Pāvels Kasperovičs, lai varētu pieteikties citi potenciālie cietušie. Pašreizējā stadijā policija nonākusi pie pārliecības, ka bērnu pornogrāfiju vīrietis izgatavojis savām vajadzībām un nav pārsūtījis, piemēram, starptautiskajiem pedofilu tīkliem. Par to liecinot informācija viņa saziņas kanālos - telefonā, e-pastā un tamlīdzīgi.", "link": "https://www.delfi.lv/161/criminal/55422920/medijs-pern-daugavpili-aizturets-seksualais-varmaka-pret-berniem-par-kuru-zinots-gadiem"},
{"title": "Policija aizturējusi par seksuālu noziegumu pret bērnu meklēto Čumakovu", "category": "Kriminālziņas", "body": "Kā portālu \"Delfi\" informēja policijā, Rīgas reģiona pārvaldes Kriminālpolicijas pārvaldes 1. biroja 3. nodaļa aizdomās par sevišķi smaga nozieguma izdarīšanu, kas vērsts pret nepilngadīgo tikumību un dzimumneaizskaramību, meklēja 1975. gadā dzimušo Čumakovu. Policija atgādina, ka neviena persona netiek uzskatīta par vainīgu, kamēr tās vaina noziedzīga nodarījuma izdarīšanā netiek pierādīta likumā noteiktajā kārtībā.", "link": "https://www.delfi.lv/161/criminal/55467548/policija-aizturejusi-par-seksualu-noziegumu-pret-bernu-mekleto-cumakovu"},
{"title": "Tēvu tiesās par vairākkārtīgu savas nepilngadīgās meitas izvarošanu", "category": "Kriminālziņas", "body": "Apsūdzētais viņam inkriminētos pārkāpumus izdarīja laika periodā no 2016. gada janvāra līdz 2022. gada novembrim. Gan dzīvojot kopīgā saimniecībā, gan atsevišķi citā dzīvesvietā, viņš izmantoja to, ka atradās divatā ar savu meitu, kura nebija sasniegusi 16 gadu vecumu, un to, ka neviens netraucēja viņa prettiesisko darbību veikšanu, kā arī izmantojot meitenes bezpalīdzības stāvokli, pret cietušās gribu vairākkārtīgi vardarbīgi veica seksuāla rakstura darbības ar viņu. Apsūdzētais meiteni arī vairākkārtīgi izvaroja, norāda prokuratūrā. Apsūdzētā vīrieša prettiesisko darbību rezultātā tika apdraudēta cietušās meitenes dzimumneaizskaramība, tikumība un normāla fiziskā un garīgā attīstība. Vīrietim piemērots drošības līdzeklis – apcietinājums. Lieta izskatīšanai nodota Zemgales rajona tiesai.", "link": "https://www.delfi.lv/161/criminal/55446702/tevu-tiesas-par-vairakkartigu-savas-nepilngadigas-meitas-izvarosanu"},
{"title": "Policija atver aizzīmogotās Ogres Vēstures un mākslas muzeja direktores kabineta durvis", "category": "Kriminālziņas", "body": "Ceturtdien Ogres Vēstures un mākslas muzejā  Valsts policija  veikusi procesuālas darbības, apstiprināja pašvaldības Komunikācijas nodaļas vadītāja pienākumu izpildītājs Nikolajs Sapožņikovs. Viņš norādīja, ka policijas pārstāvji ieradušies muzejā un atvēruši muzeja direktores durvis, kuras 14.aprīlī pēc darba laika beigām pašvaldības vadība aizlīmēja ar norādi par aizdomām par dokumentu viltošanu. Pašvaldība esot vērsusies policijā ar iesniegumu, tādēļ tagad policijas pārstāvji, klātesot pašvaldības izpilddirektora vietniecei Danai Bārbalei, atvēruši muzeja direktores durvis, lai veiktu procesuālas darbības, skaidroja Sapožņikovs. Aģentūras LETA rīcībā esošā informācija liecina, ka muzeja krājuma darbiniecei bija liegts piedalīties durvju atvēršanā. Aģentūrai LETA zināms, ka ceturtdien policijas pārstāvji ieradušies arī bijušās muzeja direktores Evijas Smiltnieces mājās un paņēmuši visus personīgos datorus. Pašvaldības izpilddirektors Pēteris Špakovskis šodien izdevis rīkojumu par to, ka muzeja direktores kabinetā drīkst atrasties tikai ar viņa rīkojumu nozīmētas personas noteiktu darbību veikšanai un tiesībsargājošo institūciju pārstāvji. Valsts policijas pārstāve Elīna Priedīte apliecināja, ka policija šodien veica muzejā procesuālās darbības sāktā kriminālprocesā. Lieta ierosināta pēc Krimināllikuma nodaļas \"Noziedzīgi nodarījumi pret pārvaldības kārtību\" un tā sākta par faktu, nevis konkrētu personu. Aizturēto patlaban nav. Kā vēstīts, 17. aprīlī īsi pirms  Ogres novada domes  ārkārtas sēdē, kurā bija plānots lemt par Ogres Vēstures un mākslas muzeja direktores Smiltnieces atstādināšanu no amata uz laiku, viņa  pašvaldībai uzteica darbu . Savukārt Špakovskis uz trijiem mēnešiem no galvenā vēstures speciālista amata atstādināja Ogres muzeja direktores vīru Arno Smiltnieku. Konflikts starp Ogres pašvaldības vadību un Ogres muzeja darbiniekiem sākās gada sākumā pēc tam, kad muzeja darbinieki iebilda pret Ogres novada mēra Egila Helmaņa (NA) ieceri izstādīt sankcijām pakļautajam  Krievijas  oligarham Pjotram Avenam piederošās porcelāna kolekcijas izstādi. Ministru prezidentam Krišjānim Kariņam (JV) situācija Ogrē \"nav pieņemama\", un premjers aicinājis Sprindžuku izskatīt šo lietu pēc būtības. Situācijas attīstība Ogres pašvaldībā nav saprotama un nav pieņemama, un reģionālās attīstības ministram ir jāiesaistās un šis jautājums ir jāizskata pēc būtības, pauda premjers. Sprindžuks pašvaldībai pieprasīja sniegt paskaidrojumus par izveidojušos konfliktu, ko pašvaldība ir izdarījusi. Pašvaldības sniegtās atbildes patlaban analīzē  Vides aizsardzības un reģionālās attīstības ministrijas  amatpersonas. Savukārt tiesībsargs, vērtējot Ogres novada pašvaldības lēmumu februārī aizliegt \"Ogres novada pilsoniskās sadarbības un attīstības biedrībai\" plānoto sapulci, kuras mērķis bija paust atbalstu muzejam un tā darbiniekiem, secinājis, ka pastāv pamatotas bažas par veidu, kādā Ogres pašvaldība ierobežo iedzīvotāju pulcēšanās brīvību. \"Progresīvo\"  Saeimas  frakcija aicinājusi Sprindžuku no amata atstādināt Helmani, taču šis ierosinājums noraidīts.", "link": "https://www.delfi.lv/161/criminal/55536532/policija-atver-aizzimogotas-ogres-vestures-un-makslas-muzeja-direktores-kabineta-durvis"},
{"title": "Žņaudza, dedzināja, laupīja – par īpaši nežēlīgu slepkavību prasa apsūdzēt piecus cilvēkus", "category": "Kriminālziņas", "body": "Valsts policija  (VP) ir pabeigusi izmeklēšanu kriminālprocesā par kāda jauna vīrieša slepkavību, kas pērn izdarīta ar sevišķu cietsirdību personu grupā. Likumsargi rosina prokuratūru sākt kriminālvajāšanu pret piecām personām, no kurām divas ir nepilngadīgas, portāls \"Delfi\" uzzināja VP. Jau ziņots, ka 2022. gada 27. augustā nomaļā teritorijā Rīgā, Purvciema mikrorajonā, tika smagi  piekauts, aizdedzināts un aplaupīts kāds vīrietis , kurš vēlāk gāja bojā, bet nākamajā dienā VP par šo noziegumu aizturēja visas iesaistītās personas. Pērn 27. augustā Rīgā, Purvciema mikrorajonā, kāds aculiecinieks, pastaigājoties ar suni, nomaļā teritorijā atrada uz zemes gulošu vīrieti ar miesas bojājumiem un apdegumiem un paziņoja par to operatīvajiem dienestiem. Cietušajam nebija ne apģērba, ne dokumentu, taču policisti noskaidroja viņa identitāti un to, ka viņš dzimis 1998. gadā. Saistībā ar notikušo policijā tika uzsākts kriminālprocess, bet vīrietis ar smagām traumām un ķermeņa apdegumiem tika nogādāts ārstniecības iestādē. Dažas dienas vēlāk viņš nomira. Izmeklētāji noskaidroja, ka aizdomās turētās personas nozieguma izdarīšanas dienā bija pavadījušas laiku kopā ar bojāgājušo, un noziegums izdarīts personiska rakstura konflikta laikā, iespējams, alkohola reibumā. Šā gada 11. maijā VP Slepkavību novēršanas un atklāšanas nodaļa pabeidza izmeklēšanu kriminālprocesā un nodeva to Rīgas tiesas apgabala prokuratūrai, kriminālvajāšanas uzsākšanai pret piecām personām.", "link": "https://www.delfi.lv/161/criminal/55537380/znaudza-dedzinaja-laupija-par-ipasi-nezeligu-slepkavibu-prasa-apsudzet-piecus-cilvekus"},
{"title": "Gājienā pret padomju mantojumu aizturētas astoņas personas", "category": "Kriminālziņas", "body": "Valsts policija  (VP) aizvadīto gājienu pret padomju mantojumu Latvijā vērtē kā mierīgu. Kopumā administratīvā kārtā aizturētas astoņas personas, kurām ir uzsākti administratīvā pārkāpuma procesi, portāls \"Delfi\" uzzināja VP. Tāpat pie administratīvās atbildības saukti divi bezpilota lidaparāta piloti. Lielākā daļa aizturēto personu ir par sīko huligānismu. Trīs dažādas personas rādīja nepiedienīgus žestus gājiena dalībniekiem no sabiedriskā transporta. Savukārt viena persona, kura arī atradās sabiedriskajā transportā, rādīja telefonā atvērtu Krievijas karoga bildi gājiena dalībniekiem. Vēl cita persona gulēja uz ceļa gājiena maršrutā, ar mērķi traucēt gājienu. Ap pulksten 19.35 fiksēts vīrietis, kurš koncerta norises vietā izkliedza apkārtējiem veltītus, necenzētus vārdus, persona aizturēta un uzsākts administratīvais process par sīko huligānismu, kā arī par nepakļaušanos policijas likumīgajām prasībām. Savukārt ap pulksten 20.00 pasākuma norises vietā tika aizturētas divas personas par atrašanos publiskā vietā alkohola reibumā. Bez tam pasākuma laikā ir noskaidroti un saukti pie administratīvās atbildības divi bezpilota lidaparāta piloti par veiktajiem pārkāpumiem. Policija vērtē aizvien atsevišķi notiekošās situācijas un turpina strādāt pastiprinātā režīmā. Jau vēstīts, ka piektdien pulksten 18 no Brīvības pieminekļa līdz Uzvaras parkam vairāki tūkstoši cilvēku pulcējās gājienā, kura mērķis bija  pieprasīt \"atbrīvoties no padomju mantojuma\" . Kā vēstīts, paralēli 11. maija pievakarē \" Ziedot.lv \" platformā tika  uzsākta ziedojumu vākšana  Pārdaugavā, Uzvaras parkā esošā pieminekļa nojaukšanai. Līdz piektdienai šim mērķim saziedoti vairāk nekā 259 000 eiro.", "link": "https://www.delfi.lv/161/criminal/54372168/gajiena-pret-padomju-mantojumu-aizturetas-astonas-personas"},
{"title": "VDD vērtē Latvijas uzņēmuma 'Softteh' iespējamo iesaisti Krievijas atbalstīšanā", "category": "Kriminālziņas", "body": "Valsts drošības dienests  (VDD) vērtē Latvijas uzņēmuma SIA \"Softteh\" iespējamo iesaisti atbalsta sniegšanā  Krievijai , ziņo  Latvijas Radio  raidījums \"Atvērtie faili\". VDD esot pievērsis uzmanību  Ukrainas  valsts iestāžu izplatītajai informācijai par Spānijā bāzētā uzņēmuma \"Gavary Group\" iespējamu atbalsta sniegšanu agresorvalsts Krievijas armijai. Līdz ar to VDD atbilstoši savai kompetencei vērtējot ar uzņēmumu \"Gavary Group\" saistīto Latvijā reģistrēto uzņēmumu \"Softteh\". Latvijas Radio vēsta, ka uzņēmumu grupas \"Gavary\" pirmsākumi meklējami 2012.gadā Krievijā. Tur  Maskavas  apgabala Obuhovas ciematā esot ražotne, kur izgatavo dažādas lietas no polimēriem - sākot no tūristu matračiem, apaviem un to siltajām zolītēm, līdz moderniem skaņas un siltuma izolācijas materiāliem, kurus izmanto arī sarežģītu tehnoloģiju rūpniecībā. Kompānijas izveidotājs ir armēņu izcelsmes Krievijas uzņēmējs Hovhanness Kamarjans, kas tika nošauts Maskavas centrā. Līdz savai nāvei uzņēmējs vairumu firmu bija pārrakstījis uz saviem dēliem – Remu un Džeku. Viņiem ir dubultuzvārds Kamarjans-Dadojans. Uzvārda otrā daļa ir no mātes. Tēvs nodrošinājis dēliem un sievai iespēju dzīvot Spānijā. Viņi kļuvuši par šīs valsts pilsoņiem un tagad biznesu vadot no  Barselonas . Spānijā kompānija \"Gavary Group\" nodarbojas galvenokārt ar krāsainu auto paklājiņu tirdzniecību, kas izgatavoti no etilēna vinilacetāta, saīsinājumā EVA. Taču  Eiropas  auditorijai veidotajā mājaslapā uzņēmums reklamē arī savas spējas siltuma, skaņas un vibrācijas izolācijas polimēru ražošanā celtniecībai, ražošanai un dzelzceļam. Mājaslapas krievu valodas versijā esot atrodama informācija, ka kompānija darbojas arī Rīgā. Galvenajā lapā firma lepojas ar saviem sadarbības partneriem. Tur izvietoti ap 30 uzņēmumu logo. Uzņēmums \"Gavary\" sadarbojas arī ar \"Krievijas dzelzceļu\" un Maskavas metro. Latvijas Radio rīcībā ir ekrānšāviņš no šī gada 12. februāra, kurā starp zīmoliem atrodams arī \"Kalashnikov koncern\" logo. Šis uzņēmums jau no 2014. gada ir  Eiropas Savienības  un  ASV  sankciju sarakstos. Sankciju pamats –\"Kalašņikova\" koncerns ražo ieročus un munīciju, kas izmantoti Krievijas iebrukumā Ukrainā. No pērnā gada 8. aprīļa sankcijas kļuva bargākas un ar \"Kalashnikov koncern\" ir aizliegta jebkāda sadarbība. \"Gavary\" ir sadarbības partneris arī trīs citiem Krievijas militārās rūpniecības uzņēmumiem: \"KPP Klass\", kas nodarbojas ar bruņu izstrādāšanu, \"Faradej\", kas ražo apavus un apģērbus militāristiem un iekšlietu dienestiem, un \"ODK UMPO\", kas specializējas lidmašīnu dzinēju ražošanā. Pārlūkojot vēsturiskās \"Gavary\" mājaslapas versijas, esot atrodama arī informācija, ka sadarbības partneris ir bijusi Krievijas armija, vēsta \"Latvijas Radio\". Lai gan uzņēmuma \"Gavary\" mājaslapā krievu valodā uz kartes ir atzīmēts, ka firma pārstāvēta arī Rīgā, Latvijā neviena kompānija ar tādu nosaukumu nav reģistrēta. Nav arī uzņēmēju ar dubultuzvārdu Kamarjans-Dadojans. Ar Dadojana uzvārdu reģistrēta firma \"Softteh\", kas reģistrēta Almāles ciemā, kur atrodas pamests veikals. Tās īpašniece no pagājušā gada marta ir Gajanē Dadojana-Kaifačjana. Tā ir koncerna \"Gavary\" abu īpašnieku Rema un Džeka māte. Savukārt  Kokneses  pagasta \"Ataugu\" īpašumā firmai \"Softteh\" ir reģistrēta noliktava. Arī tur firmas \"Softteh\" pārstāvjus Latvijas Radio nesastapa. Taču šeit, vienā adresē ar \"Softteh\" noliktavu reģistrētas četras citas firmas. Trīs no tām ir kokasapstrādes uzņēmumi. Viena no firmām pieder cilvēkam ar armēņu vārdu un uzvārdu. Pēc apsarga teiktā, tas esot teritorijas saimnieks. Latvijas Radio no viņa noskaidroja, ka patiesie uzņēmuma saimnieki ir Kamarjani-Dadojani. Viņš solīja ar viņiem sazināties. Taču žurnālistiem atzvanīja uzņēmējs Haiks Zakojans. Viņš stāstīja, ka \"Softteh\" pašreizējie īpašnieki ir  Spānijas  pilsoņi. Viņi cenšas savu no tēva mantoto biznesu aizvākt no Krievijas. To viņu tēvs esot sācis darīt jau pirms kara un pandēmijas. Krievijas armijai neko neesot ziedojuši. Tie esot meli. Tieši pretēji, Kamarjani-Dadojani ar viņa, Haika, starpniecību esot ziedojuši Ukrainai. Arī lepošanās mājaslapā par sadarbību ar Krievijas armiju un militāro rūpniecību esot pārpratums. Latvijā galvenā sankciju politiku koordinējošā iestāde ir  Ārlietu ministrija . Ārlietu ministrijas valsts sekretāra vietnieks un politiskais direktors Andžejs Viļumsons Latvijas Radio norādīja, ka par \"Gavary\" nav zināms, ka kāda Eiropas Savienības dalībvalsts būtu ierosinājusi to iekļaut sankcijās. Taču, ja informācija, kas ir pieejama publiski par koncerna \"Gavary\" Krievijas uzņēmumiem atbilst patiesībai, tad šim uzņēmumam esot liels risks tikt pakļautam sankcijām. Ar informācijas iegūšanu par iespējamiem valsts politikai neatbilstošiem sakariem Ārlietu ministrijai palīdz VDD, kas šim gadījumam esot pievērsis uzmanību. No kara sākuma VDD esot sācis 10 krimināllietas aizdomās par sankciju pārkāpšanu. Kriminālprocesi ir gan par Krievijai, gan  Baltkrievijai  piemēroto sankciju iespējamu pārkāpšanu saistībā ar darbībām, ar ko tiek grauta vai apdraudēta Ukrainas teritoriālā integritāte, suverenitāte un neatkarība. Trīs no kriminālprocesiem nodoti prokuratūrai kriminālvajāšanas sākšanai.", "link": "https://www.delfi.lv/161/criminal/55538032/vdd-verte-latvijas-uznemuma-softteh-iespejamo-iesaisti-krievijas-atbalstisana"},
{"title": "Ceturtdien avārijās cietuši 26 cilvēki; lielākā daļa – riteņbraucēji un gājēji", "category": "Kriminālziņas", "body": "Avārijās cietuši 11 velospēdu vadītāji, pieci gājēji un četri elektroskrejriteņu vadītāji, liecina VP apkopotā statistika. Kopumā ceļu satiksmes jomā pieņemti 327 administratīvo pārkāpumu lēmumi, tajā skaitā 150 par ātruma pārsniegšanu un seši par agresīvu braukšanu. Savukārt par transportlīdzekļa vadīšanu alkohola reibumā uzsākts viens administratīvo pārkāpumu process un četri kriminālprocesi.", "link": "https://www.delfi.lv/161/criminal/55538922/ceturtdien-avarijas-cietusi-26-cilveki-lielaka-dala-ritenbrauceji-un-gajeji"},
{"title": "Piektdien Latvijā reģistrētas 133 avārijas; cietuši 16 cilvēki", "category": "Kriminālziņas", "body": "Visvairāk negadījumu – 80 – reģistrēti Rīgas reģionā. 21 avārija fiksēta Latgalē, pa 13 negadījumiem bijuši Kurzemē un Zemgalē, bet sešas avārijas reģistrētas Vidzemē. Negadījumos Rīgas reģionā cietuši 11 cilvēki, Zemgalē – trīs, bet Kurzemē un Latgalē – pa vienam cilvēkam. Valsts policija  par transportlīdzekļa vadīšanu alkohola reibumā uzsākusi četrus administratīvo pārkāpumu procesus un astoņus kriminālprocesus. Kriminālprocesi sākti pret četriem vadītājiem Vidzemē, diviem – Latgalē, kā arī pret vienu vadītāju Rīgas reģionā un vienu – Kurzemē. Administratīvie procesi sākti pret vadītājiem Rīgā, Zemgalē, Vidzemē un Latgalē. Kopumā ceļu satiksmes jomā pieņemti 517 administratīvo pārkāpumu lēmumi, tajā skaitā 208 par ātruma pārsniegšanu un divi par agresīvu braukšanu.", "link": "https://www.delfi.lv/161/criminal/55543836/piektdien-latvija-registretas-133-avarijas-cietusi-16-cilveki"},
{"title": "Lūdz palīdzību 2006. gadā dzimušas meitenes meklēšanā", "category": "Kriminālziņas", "body": "Valsts policijas   Kurzemes  reģiona pārvaldes  Dienvidkurzemes  iecirknis meklē bezvēsts prombūtnē esošo 2006. gadā dzimušo Angelinu Matvejevu, portāls \"Delfi\" uzzināja policijā. Matvejeva šā gada 15. maijā ap pulksten 8 izgāja no bērnu aprūpes centra \"Dzintari\" Liepājā, Viršu ielā 9/11, un līdz šim brīdim nav atgriezusies, nav zināma meitenes atrašanās vieta, viņa nav sazvanāma, nekontaktējas. Meitenes pazīmes: 165cm gara, normālas miesas uzbūves, īsiem, rozā krāsas matiem ar oranžām šķipsnām, var nēsāt brilles. Īpašas pazīmes – uz abām rokām rētas, ausīs \"tuneļu\" auskari. Meitenei ir veselības problēmas, tieksme uz klaiņošanu. Valsts policija aicina aplūkot jaunietes fotogrāfiju un atsaukties ikvienu, kura rīcībā ir informācija par viņas iespējamo atrašanās vietu, zvanot pa tālruni 110.", "link": "https://www.delfi.lv/161/criminal/55544834/ludz-palidzibu-2006-gada-dzimusas-meitenes-meklesana"},
{"title": "Grāmatvedis LDz piesavinās 330 000 eiro, bet cietumā iet neļauj veselība", "category": "Kriminālziņas", "body": "Senāta Krimināllietu departaments šā gada 18. aprīlī atcēla  Rīgas apgabaltiesas  spriedumu daļā par apsūdzētajam – bijušajam VAS \"Latvijas Dzelzceļš\" (LDz) Rīgas ceļu distances galvenajam grāmatvedim – noteikto sodu, proti, reālu brīvības atņemšanu, jo apsūdzētā veselības stāvoklis ir pārāk slikts, lai šādu sodu varētu piemērot, izriet no Senāta izplatītā preses paziņojuma. Tajā norādīts, ka pārējā daļā, proti, daļā, ar kuru apsūdzētais atzīts par vainīgu viņam uzrādītajā apsūdzībā par krāpšanu lielā apmērā un piesavināšanos lielā apmērā, kā arī daļā, ar kuru no apsūdzētā cietušā LDz labā piedzīta tiesas noteiktā mantiskā kaitējuma kompensācija 331 022,11 eiro apmērā, spriedums stājies spēkā. Izskatāmajā lietā apsūdzētajam apsūdzība celta par to, ka viņš, būdams ilggadējs LDz grāmatvedis, izmantojot viltotus parakstus, desmit gadu garumā izņēmis naudu no uzņēmuma kontiem, kā arī piesavinājies uzņēmuma naudu, apmaksājot savus rēķinus par tūrisma un atpūtas firmu pakalpojumiem, pirkumiem veikalos un automašīnu līzingu. Ar Rīgas pilsētas Pārdaugavas tiesas 2021. gada 11. maija spriedumu apsūdzētais atzīts par vainīgu un sodīts ar brīvības atņemšanu uz diviem gadiem un trīs mēnešiem, piedzenot no apsūdzētā cietušā LDz labā kaitējuma kompensāciju. Savukārt ar Rīgas apgabaltiesas 2022. gada 10. maija spriedumu galīgais sods apsūdzētajam noteikts brīvības atņemšana uz vienu gadu un 11 mēnešiem. Daļā par kaitējuma kompensācijas piedziņu pirmās instances tiesas spriedums atstāts negrozīts. Senāts atzina par pamatotiem Rīgas apgabaltiesas secinājumus par apsūdzētā vainīgumu, norādot, ka apelācijas instances tiesa lietā iegūtos pierādījumus šajā daļā ir izvērtējusi atbilstoši Kriminālprocesa likumā izvirzītajām prasībām un atzinusi tos par pieļaujamiem, attiecināmiem, ticamiem un pietiekamiem apsūdzētā vainīguma konstatēšanai. Vienlaikus Senāts konstatēja, ka apelācijas instances tiesa, izlemjot jautājumu par apsūdzētajam nosakāmo sodu, nav izvērtējusi ziņas par apsūdzētā veselības stāvokli, proti, ziņas par to, ka apsūdzētajam noteikta II grupas invaliditāte sakarā ar smagiem funkcionēšanas ierobežojumiem un ir indicēti asistenta pakalpojumi. Senāts lēmumā analizējis  Eiropas Cilvēktiesību tiesas  secinājumus un atzinis, ka apelācijas instances tiesa, neizvērtējot visus apsūdzētā veselības stāvokli raksturojošos apstākļus, izdarījusi priekšlaicīgu secinājumu par to, ka apsūdzētā ievietošana brīvības atņemšanas vietā neradīs cilvēktiesību pārkāpumu. Tāpēc lieta šajā daļā nodota jaunai izskatīšanai.", "link": "https://www.delfi.lv/161/criminal/55441068/gramatvedis-ldz-piesavinas-330-000-eiro-bet-cietuma-iet-nelauj-veseliba"},
{"title": "Ceturtdien valstī reģistrētas 138 avārijas; cietuši 14 cilvēki", "category": "Kriminālziņas", "body": "Aizvadītajā diennaktī valstī reģistrēti 138 ceļu satiksmes negadījumi, kuros cietuši 14 cilvēki, tostarp četri velosipēdisti, viens gājējs un vēl viens elektroskrejriteņa vadītājs, liecina  Valsts policijas  (VP) apkopotā statistika. Kopumā ceļu satiksmes jomā pieņemti 556 administratīvo pārkāpumu lēmumi, tajā skaitā 259 par ātruma pārsniegšanu un trīs par agresīvu braukšanu. Savukārt par transportlīdzekļa vadīšanu alkohola reibumā ir uzsākts viens administratīvo pārkāpumu process un divi kriminālprocesi, tāpat ir uzsākts viens kriminālprocess par transportlīdzekļa vadīšanu iespējamā narkotisko vielu iespaidā.", "link": "https://www.delfi.lv/161/criminal/55450968/ceturtdien-valsti-registretas-138-avarijas-cietusi-14-cilveki"},
{"title": "No apcietinājuma atbrīvots Bunkus slepkavības lietā aizturētais Arkādijs Judins", "category": "Kriminālziņas", "body": "Judins  aizturēts augustā , bet no apcietinājuma atbrīvots oktobra sākumā. Valsts policijas  Sabiedrisko attiecību nodaļā komentārus nesniedza. Judina advokāts Āris Bočs teica, ka jautājums par drošības līdzekli līdz tiesai nenonāca, taču arī viņš plašākus komentārus nevarot sniegt. TV3 raidījums \"Nekā personīga\" iepriekš ziņoja, ka Judins ir pagājušā gadsimta deviņdesmitajos gados dibinātas firmas \"A.V.V.\" līdzīpašnieks. Uzņēmuma prezidents tajā ilgus gadus bijis kādreiz ietekmīgā Ivana Haritonova grupējuma lietā notiesātais Genādijs Vaļagins. Pēc neoficiālām ziņām, Judins pēdējos gados bijis Vaļagina miesassargs un šoferis. Saistībā ar Bunkus slepkavību vasarā apcietināts arī kāds  Krievijas  pilsonis. Tāpat apcietinājumā joprojām atrodas uzņēmēji  Mihails Uļmans  un Aleksandrs Babenko. Valsts policija 24. maijā paziņoja, ka tai izdevies noskaidrot faktiski visu Bunkus slepkavībā iesaistīto  personu ķēdi , sākot no pasūtītāja līdz organizētājam un izpildītājam. Toreiz policijas preses paziņojumā minēts, ka aizturētas vairākas personas, tostarp izpildītājs un pasūtītājs. Patlaban lieta pārkvalificēta pēc Krimināllikuma panta par slepkavību sevišķi pastiprinošos apstākļos, ja to izdarījusi organizēta grupa. Par šādu noziedzīgu nodarījumu var piemērot mūža ieslodzījumu vai brīvības atņemšanu no 15 līdz 20 gadiem. Uļmans un Babenko ir bijuši biznesa partneri. Bunkus ģimenes pārstāvji Uļmana vārdu jau iepriekš bija minējuši slepkavības kontekstā, turklāt pats Bunkus 2016. gadā bija vērsies policijā par to, ka saņēmis nāves draudus, taču lieta tika izbeigta. Uļmanam 2016. gadā esot radušās domstarpības ar maksātnespējas administratoru uzņēmuma SIA \"Rego Trade\" maksātnespējas lietā. Bunkus kā \"Rego Trade\" maksātnespējas administrators no Uļmana un citiem bijušajiem uzņēmuma valdes locekļiem caur tiesu piedzina vairāk nekā vienu miljonu eiro. Bunkus tika nošauts 2018. gada 30. maija rītā, kad viņš ar automašīnu  brauca garām Rīgas Meža kapiem . Īsi pēc slepkavības netālu no notikuma vietas tika atrasta sadedzināta ar viltotiem valsts numuriem aprīkota automašīna, kura, visticamāk, bija saistīta ar slepkavību.", "link": "https://www.delfi.lv/161/criminal/54875326/no-apcietinajuma-atbrivots-bunkus-slepkavibas-lieta-aizturetais-arkadijs-judins"},
{"title": "Tiesa patur apcietinājumā Bunkus slepkavības lietā aizturētos Babenko un Uļmanu", "category": "Kriminālziņas", "body": "Iepriekš tika vēstīts, ka uzņēmēji  Mihails Uļmans  un Aleksandrs Babenko Rīgas apgabaltiesā  pārsūdzēja tiesas lēmumu  par apcietinājuma piemērošanu. Tomēr 13. jūnijā Rīgas apgabaltiesa  nolēma negrozīt  piemēroto drošības līdzekli – apcietinājumu – advokāta un maksātnespējas administratora slepkavībā aizdomās turētajam uzņēmējam Mihailam Uļmanam, iepriekš vēstīja portāls \"Delfi\". Savukārt 16. jūnijā Rīgas apgabaltiesa  noraidīja sūdzību  par drošības līdzekļa – apcietinājuma – piemērošanu maksātnespējas administratora un advokāta Mārtiņa Bunkus slepkavības lietā aizturētajam Aleksandram Babenko. Trešais šajā lietā iesaistītais vīrietis patlaban nav pārsūdzējis šo tiesas lēmumu. Toties augustā VP šajā lietā aizturēja vēl vienu personu –  uzņēmēju Arkādiju Judinu , kurš arī tika apcietināts. Jau ziņots, ka maija beigās Rīgas pilsētas Vidzemes priekšpilsētas tiesa pēc policijas ierosinājuma trijotnei kā drošības līdzekli piemēroja apcietinājumu. Kriminālprocesa likums paredz, ka apcietinājumu var piemērot tikai tad, ja kriminālprocesā iegūtās konkrētās ziņas par faktiem rada pamatotas aizdomas, ka persona ir izdarījusi noziedzīgu nodarījumu, par kuru likums paredz brīvības atņemšanas sodu, un cita drošības līdzekļa piemērošana nevar nodrošināt, ka persona neizdarīs jaunu noziedzīgu nodarījumu, netraucēs vai neizvairīsies no pirmstiesas kriminālprocesa. Valsts policija  24. maijā paziņoja, ka policijai izdevies noskaidrot faktiski visu Bunkus slepkavībā iesaistīto personu ķēdi, sākot no pasūtītāja līdz organizētājam un izpildītājam. Aizturētas vairākas personas, tostarp izpildītājs un pasūtītājs. Patlaban lieta pārkvalificēta pēc Krimināllikuma panta par slepkavību sevišķi pastiprinošos apstākļos, ja to izdarījusi organizēta grupa. Par šādu noziedzīgu nodarījumu var piemērot mūža ieslodzījumu vai brīvības atņemšanu no 15 līdz 20 gadiem. Vienlaikus policija aicina vēl arī tās personas, kuras šīs lietas izmeklēšanas saistībā nav sniegušas visu tām zināmo informāciju, vai personas, kuras var vēl ko liecināt, pieteikties pašām labprātīgi un sadarboties ar policiju. Uļmans un Babenko ir bijuši biznesa partneri. Bunkus ģimenes pārstāvji Uļmana vārdu jau iepriekš bija minējuši slepkavības kontekstā, turklāt pats Bunkus 2016. gadā bija vērsies policijā par to, ka saņēmis nāves draudus, taču lieta tika izbeigta. Uļmanam 2016. gadā esot radušās domstarpības ar maksātnespējas administratoru uzņēmuma \"Rego Trade\" maksātnespējas lietā. Bunkus kā \"Rego Trade\" maksātnespējas administrators no Uļmana un citiem bijušajiem uzņēmuma valdes locekļiem caur tiesu piedzina vairāk par vienu miljonu eiro. Taču dažas dienas pirms Bunkus slepkavības vienā no prāvām notika pavērsiens - pēc Augstākās tiesas lēmuma Uļmanam pavērās iespēja atgūt atpakaļ 721 186 eiro, proti, Senāts lika lietu izskatīt vēlreiz, jo Bunkus neesot bijis gana atklāts par dažiem dokumentiem, nesen vēstīja Latvijas Televīzijas raidījums \"de facto\". Pēc advokāta nogalināšanas \"Rego Trade\" maksātnespējas procesu pārņēma administrators Kaspars Novicāns. Viņš, pirmajā instancē zaudējot atkārtoti ierosināto lietu, izvēlējās ar Uļmanu tālāk netiesāties, jo bija atradušies dokumenti, kas tulkojami par labu Uļmanam. \"Mums jāsaprot, ka sprieduma pārsūdzēšana nav sporta veids. Ir jāpārsūdz tie spriedumi, kuros saskata nelikumības konkrētajā brīdī,\" raidījumam \"de facto\" tālāku netiesāšanos skaidroja Novicāns. Pēc \"Rego Trade\" nelabvēlīgā sprieduma Novicānam bija jāatmaksā Uļmanam 721 186 eiro atpakaļ, tomēr visu viņš nevarēja atdot, jo no šīs naudas Bunkus jau bija izmaksājis sev atlīdzību. Tāpēc administrators tagad cenšoties atgūt trūkstošo daļu no Bunkus mantiniekiem - viņa ģimenes locekļiem, vēstīja raidījums. Novicāns minējis, ka Uļmanam tika atskaitīti atpakaļ ap 600 000 eiro, kas bija \"Rego Trade\" norēķinu kontos. No Bunkus ģimenes Novicāns vēl cenšas atgūt vairāk nekā 300 000 eiro, ko veidojot pārrēķins par vairākām Bunkus savulaik izmaksātām atlīdzībām. Tomēr divas tiesu instances lēmušas administratoram par sliktu, uzskatot, ka mantinieki nevar atbildēt par Bunkus rīcību. Vēl savs vārds būs jāsaka Augstākajai tiesai, vēstīja \"de facto\". Bunkus tika nošauts 2018. gada 30. maija rītā, kad viņš ar automašīnu brauca garām Rīgas Meža kapiem. Īsi pēc slepkavības netālu no notikuma vietas tika atrasta sadedzināta ar viltotiem valsts numuriem aprīkota automašīna, kura, visticamāk, bija saistīta ar slepkavību. 2021. gada vasarā tapa zināms, ka viens no iespējamajiem maksātnespējas administratora slepkavības izpildītājiem ticis apcietināts Ukrainā saistībā ar kādu citu noziegumu. Kā vēstīja LTV, aizdomās turētais Ukrainā ticis aizturēts par citu noziegumu, kas nav saistīts ar Latviju, taču izmeklēšanas laikā viņš esot sācis liecināt arī saistībā ar Bunkus slepkavību.", "link": "https://www.delfi.lv/161/criminal/54796786/tiesa-patur-apcietinajuma-bunkus-slepkavibas-lieta-aizturetos-babenko-un-ulmanu"},
{"title": "Patur apcietinājumā Bunkus slepkavības lietā apsūdzēto uzņēmēju Babenko", "category": "Kriminālziņas", "body": "31. janvārī tiesa izvērtēs uzņēmēja Mihaila Uļmana drošības līdzekļa – apcietinājuma turpmāku nepieciešamību. Jau ziņots, ka divām personām celtas apsūdzības par uzkūdīšanu jeb slepkavības pasūtīšanu, un, kā jau iepriekš publiski izskanējis, šīs personas ir uzņēmēji Aleksandrs Babenko un  Mihails Uļmans . Vienai no šīm personām apsūdzība celta arī par slepkavības atbalstīšanu. Apsūdzība celta arī pret personu, kura izdarīja šāvienus, kuru rezultātā Bunkus mira, un, kā jau iepriekš izskanējis, šī persona ir 1974. gadā dzimis  Krievijas  pilsonis Viktors Krivošejs. Vīrieti policija aizturējusi Latvijā. Savukārt apsūdzība pret slepkavības organizētāju, kādu Latvijas iedzīvotāju, nav celta, jo viņš ir miris vardarbīgā nāvē. TV3 raidījums \"Nekā personīga\" vēstīja, ka šis cilvēks kādreiz ietekmīgā Ivana Haritonova grupējuma lietā notiesātais Genādijs Vaļagins. Vaļaginu 2022. gada martā nošāva Rīgā, Pļavniekos. Savukārt pret vienu personu kriminālprocess izbeigts, jo tās darbībās netika konstatēta šī nozieguma atbalstīšana. Likumsargi gan vārdu neprecizēja, taču šī persona, visticamāk, ir 1970. gadā dzimušais Arkādijs Judins. Policija arī atklāja, ka izmeklēšanas laikā nebija iespējas identificēt šofera lomu pildījušo personu. No likumsargu stāstītā izriet, ka administratoru šie paši cilvēki jau bija mēģinājuši noslepkavot 2016. gada septembrī. Toreiz pie administratora piebraucis motocikls un uzbrucējs pavērsis ieroci, taču tas nav izšāvis. Izmeklētāji secinājuši, ka slepkavības motīvs bija nepatika pret administratoru, viņam pildot savus profesionālos pienākumus. Prokurors gan nav komentējis, vai motīvs bija saistīts ar uzņēmuma SIA \"Rego Trade\" maksātnespējas lietu, kurā Bunkus bija maksātnespējas administrators. Atlīdzības apmērs par Bunkus slepkavību bija 300 000 eiro. Apsūdzētie joprojām atrodas apcietinājumā. Bunkus tika nošauts 2018. gada 30. maija rītā, kad viņš ar automašīnu brauca garām Rīgas Meža kapiem. Īsi pēc slepkavības netālu no notikuma vietas tika atrasta sadedzināta ar viltotiem valsts numuriem aprīkota automašīna.", "link": "https://www.delfi.lv/161/criminal/55156586/patur-apcietinajuma-bunkus-slepkavibas-lieta-apsudzeto-uznemeju-babenko"},
{"title": "Policija pabeidz izmeklēšanu Bunkus slepkavības lietā", "category": "Kriminālziņas", "body": "Valsts policija  (VP) pabeigusi izmeklēšanu maksātnespējas administratora Mārtiņa Bunkus slepkavības lietā un 24. novembrī tā nodota prokuratūrai kriminālvajāšanas sākšanai pret četriem cilvēkiem – uzņēmējiem Mihailu Uļmanu, Aleksandru Babenko, Arkādiju Judinu un kādu Krievijas pilsoni, portālu \"Delfi\" informēja policijā. Izmeklēšanas laikā ir gūta skaidra aina par nozieguma apstākļiem un iesaistītajām personām, tostarp lomu sadali – no pasūtītāja līdz slepkavības organizatoram un izpildītājam, norāda policijā. Šī gada 24. novembrī policija pabeigusi izmeklēšanu vienā no VP vēsturē apjomīgākajām pasūtījuma slepkavības izmeklēšanas lietām, kuras šķetināšana un noziegumā iesaistīto personu noskaidrošana prasījusi mazliet vairāk par četriem gadiem aktīva policijas darba, kas, izmeklēšanu noslēdzot, apkopota 121 sējumā. Izmeklēšanas laikā VP guvusi un nostiprinājusi pierādījumus, kas ļāvuši kriminālprocesā par aizdomās turamiem atzīt četrus cilvēkus– trīs Latvijas un vienu Krievijas pilsoni. Kriminālprocess kvalificēts pēc vairākiem krimināli sodāmiem nodarījumiem, kas personām inkriminēti atbilstoši nodarījumiem: 1974. gadā dzimušajam Krievijas pilsonim– pēc Krimināllikuma 118. panta piektā punkta, 233. panta otrās daļas un 304. panta – par slepkavību sevišķi pastiprinošos apstākļos organizētā grupā; par šaujamieroča, šaujamieroča būtisko sastāvdaļu, munīcijas, lielas enerģijas pneimatiskā ieroča, sprāgstvielas vai spridzināšanas ietaises izgatavošanu, remontēšanu, iegādāšanos, glabāšanu, nēsāšanu, pārvadāšanu, pārsūtīšanu vai realizēšanu bez attiecīgas atļaujas; par pirmstiesas kriminālprocesā iegūto ziņu izpaušanu bez izmeklētāja vai prokurora atļaujas līdz šā procesa pabeigšanai, ja to izdarījusi persona, kura ir bijusi brīdināta par attiecīgo ziņu neizpaušanu; Aleksandram Babenko  – pēc Krimināllikuma 20. panta trešās un ceturtās daļas un 118. panta pirmā un piektā punkta – par uzkūdītāju uzskatāma persona, kas pamudinājusi izdarīt noziedzīgu nodarījumu un par atbalstītāju uzskatāma persona, kas apzināti veicinājusi noziedzīga nodarījuma izdarīšanu, dodot padomus, norādījumus, līdzekļus vai novēršot šķēršļus tā izdarīšanai, kā arī persona, kas iepriekš apsolījusi noslēpt noziedzīga nodarījuma izdarītāju vai līdzdalībnieku, noziedzīga nodarījuma izdarīšanas rīkus un līdzekļus, noziedzīga nodarījuma pēdas vai noziedzīgā kārtā iegūtos priekšmetus vai arī iepriekš apsolījusi iegādāties vai realizēt šādus priekšmetus; par slepkavību sevišķi pastiprinošos apstākļos organizētā grupā, sakarā ar to, ka cietušais izpildījis savus profesionālos pienākumus vai piedalījies noziedzīga vai citāda prettiesiska nodarījuma novēršanā vai pārtraukšanā, vai devis liecību tiesā vai pirmstiesas kriminālprocesā; Mihailam Uļmanam  – pēc Krimināllikuma 20. panta trešās daļas un 118. panta pirmā un piektā punkta – par uzkūdītāju uzskatāma persona, kas pamudinājusi citu personu izdarīt noziedzīgu nodarījumu; par slepkavību sevišķi pastiprinošos apstākļos organizētā grupā, sakarā ar to, ka cietušais izpildījis savus profesionālos pienākumus vai piedalījies noziedzīga vai citāda prettiesiska nodarījuma novēršanā vai pārtraukšanā, vai devis liecību tiesā vai pirmstiesas kriminālprocesā; 1970. gada dzimušajam  Arkādijam Judinam  – pēc Krimināllikuma 118. panta piektā punkta –par slepkavību sevišķi pastiprinošos apstākļos organizētā grupā. Trim aizdomās turētajiem piemērots drošības līdzeklis – apcietinājums, bet vienam ar brīvības atņemšanu nesaistīts drošības līdzeklis. Policija piemin, ka papildus šim kriminālprocesam pieņemts lēmums par vēl divu jaunu kriminālprocesu sākšanu. Vienu par noziedzīgi iegūtu līdzekļu legalizāciju lielā apmērā, organizētā grupā, attiecībā pret Arkādiju Judinu un otru par noziedzīgiem nodarījumiem tautsaimniecībā attiecībā pret Babenko un Uļmanu. Izmeklēšana izdalītajos kriminālprocesos šobrīd turpinās. Tāpat VP uzsver, ka maksātnespējas administratora slepkavības izmeklēšanā būtiska nozīme bija arī starptautiskajai sadarbībai. Tostarp, gan īstenojot informācijas apmaiņu un ieguvi uz izmeklēšanu interesējošiem jautājumiem no vairākām citām valstīm, gan organizējot speciālas starptautiskas izmeklēšanas darba grupas, arī ar Europol atbalstu. Portāls \"Delfi\" jau vēstīja, ka Bunkus tika nošauts 2018. gada 30. maija rītā, kad viņš ar automašīnu brauca garām Rīgas Meža kapiem. Īsi pēc slepkavības netālu no notikuma vietas tika atrasta sadedzināta ar viltotiem valsts numuriem aprīkota automašīna, kura, visticamāk, bija saistīta ar slepkavību. Jau ziņots, ka minētajā lietā tika aizturēti uzņēmēji  Mihails Uļmans , Aleksandrs Babenko un Arkādijs Judins. TV3 raidījums \"Nekā personīga\" iepriekš ziņoja, ka Judins ir pagājušā gadsimta deviņdesmitajos gados dibinātas firmas \"A.V.V.\" līdzīpašnieks. Uzņēmuma prezidents tajā ilgus gadus bijis kādreiz ietekmīgā Ivana Haritonova grupējuma lietā notiesātais Genādijs Vaļagins. Pēc neoficiālām ziņām, Judins pēdējos gados bijis Vaļagina miesassargs un šoferis. Saistībā ar Bunkus slepkavību vasarā apcietināts arī kāds  Krievijas  pilsonis. Valsts policija 24. maijā paziņoja, ka tai izdevies noskaidrot faktiski visu Bunkus slepkavībā iesaistīto  personu ķēdi , sākot no pasūtītāja līdz organizētājam un izpildītājam. Toreiz policijas preses paziņojumā minēts, ka aizturētas vairākas personas, tostarp izpildītājs un pasūtītājs. 16 gadu ilgajā advokāta praksē Bunkum bijusi pieredze arī 70 maksātnespējas lietās, no kurām zināmākā ir \" Trasta komercbankas \" likvidācija, vēstīja raidījums. AS \"Trasta Komercbanka\" administratora palīgs Bunkus bija arī  viens no potenciālajiem kandidātiem uz \"ABLV Bank\" likvidatora amatu . Tāpat neilgi pēc slepkavības kļuvis zināms, ka Bunkus otrdien, dienu pirms noslepkavošanas atsaucis divas trešdien ieplānotas izsoles, kurās bija paredzēts pārdot kopumā aptuveni 400 000 eiro vērtas prasījuma tiesības pret viņa administrētā maksātnespējīgā SIA \"Rego Trade\" bijušajiem vadītājiem. Par to liecina paziņojums oficiālajā izdevumā \"Latvijas Vēstnesis\".", "link": "https://www.delfi.lv/161/criminal/54981732/policija-pabeidz-izmeklesanu-bunkus-slepkavibas-lieta"},
{"title": "Bunkus slepkavības lietā apsūdzība celta trim cilvēkiem (plkst. 17.37)", "category": "Kriminālziņas", "body": "Divām personām celtas apsūdzības par uzkūdīšanu jeb slepkavības pasūtīšanu, un, kā jau iepriekš publiski izskanējis, šīs personas ir uzņēmēji Aleksandrs Babenko un Mihails Uļmans. Vienai no šīm personām apsūdzība celta arī par slepkavības atbalstīšanu. Apsūdzība celta arī pret personu, kura izdarīja šāvienus, kuru rezultātā Bunkus mira, un, kā jau iepriekš izskanējis, šī persona ir 1974. gadā dzimis Krievijas pilsonis Viktors Krivošejs. Vīrieti policija aizturējusi Latvijā. Savukārt apsūdzība pret slepkavības organizētāju, kādu Latvijas iedzīvotāju, nav celta, jo viņš ir miris vardarbīgā nāvē. Lasmanis žurnālistiem neprecizēja, kad persona mirusi. Savukārt pret vienu personu kriminālprocess izbeigts, jo tās darbībās netika konstatēta šī nozieguma atbalstīšana. Likumsargi gan vārdu neprecizēja, taču šī persona, visticamāk, ir 1970. gadā dzimušais Arkādijs Judins. Policija arī atklāja, ka izmeklēšanas laikā nebija iespējas identificēt šofera lomu pildījušo personu. Lasmanis informēja, ka tiks izdalīts atsevišķs kriminālprocess, un šīs personas meklēšana turpināsies. Likumsargi tāpat informēja, ka izmeklēšanas laikā arestēti līdzekļi 50 miljonu eiro apmērā. Šos līdzekļus veido dažādi aktīvi, skaidra nauda, nauda banku kontos, transportlīdzekļi. Izmeklēšanas laikā aptaujātas aptuveni 300 personas un 200 personas kā liecinieki nopratinātas, kā arī veikta apjomīga starptautiskā sadarbība ar apmēram 45 valstīm, īpaši ar astoņām. No likumsargu stāstītā izriet, ka administratoru šie paši cilvēki jau bija mēģinājuši noslepkavot 2016. gada septembrī. Toreiz pie administratora piebraucis motocikls un uzbrucējs pavērsis ieroci, taču tas nav izšāvis. Likumsargi pastāstīja, ka pēc šī gadījuma nozieguma izpildīšana atlikta un īstenota 2018.gada maijā. Jau rakstīts, ka Bunkus 2016. gadā bija vērsies policijā par to, ka saņēmis nāves draudus, taču lieta tika izbeigta. Likumsargi ceturtdien informēja, ka administrators pēc notikuma ar pavērsto ieroci no policijas aizsardzības atteicies, turklāt ņemot vērā, ka citu pierādījumu nebija, lieta tika kvalificēta kā draudi izdarīt slepkavību. Vēlāk izmeklēšanā netika identificēts izdarītājs un iestājās kriminālatbildības noilgums. Patlaban likumsargu lēmums par lietas izbeigšanu ir atcelts un šis kriminālprocess apvienots ar slepkavības lietu, tāpēc personām celta arī apsūdzība par 2016. gadā notikumu, kurš tagad kvalificēts kā slepkavības mēģinājums. Runājot par 2018. gadā realizētā nozieguma vietas izvēli, Lasmanis vērsa uzmanību, ka Varoņu ielā, Rīgā nav videonovērošanas kameru un ir labi atkāpšanās ceļi. Administratora pārvietošanās tikusi ilgstoši novērota, lai izdarītu pieņēmumus par viņa ikdienas maršrutiem. Nozieguma sagatavošana bija ļoti rūpīga. Likumsargiem nav informācijas, ka noziegumos izmantotie ieroči bijuši legāli. Meisters vērsa uzmanību, ka apsūdzētie darbojušies kā rūdīti noziedznieki, kuru dzīvesveids ir noziedzīgā pasaule un tās darbības principi. Tāpat izmeklēšanā iegūtas ziņas par šo personu saistību ar citām slepkavībām – gan notikušām, gan plānotām, tomēr pirms tam ir jānostiprina pierādījumi. \"Šī kriminālprocesa izmeklēšanas gaitā tika iegūti vērtīgi pierādījumi arī citu [noziegumu], tostarp, slepkavību atklāšanai, un, visticamāk, policija tuvākajā laikā varēs informēt par citiem profesionāliem sasniegumiem,\" uzsvēra Meisters, atklājot, ka vardarbīgie nodarījumi veikti ne tikai Latvijā, bet arī ārvalstīs. Izmeklētāji secinājuši, ka slepkavības motīvs bija nepatika pret administratoru, viņam pildot savus profesionālos pienākumus. \"Tāds arī motīvs. Radās nepatika, kā cilvēks veica savus profesionālos pienākumus, tāpēc izlemts par personas likvidēšanu,\" norādīja Lasmanis. Prokurors gan nekomentēja, vai motīvs bija saistīts ar uzņēmuma SIA \"Rego Trade\" maksātnespējas lietu, kurā Bunkus bija maksātnespējas administrators. Atlīdzības apmērs par Bunkus slepkavību bija 300 000 eiro. Bauska vērsa uzmanību, ka šāda veida lietās nav nerakstītas takses, jo viss atkarīgs no pasūtītāju un izpildītāju vēlmēm. Tagad prokuratūra turpina pierādījumu apkopošanu un citu pirmstiesas izmeklēšanas darbību pabeigšanu, lai lietu varētu nodot tiesai. Meisters prognozēja, ka, visticamāk, galīgais tiesas spriedums šajā lietā nav sagaidāms īsā laikā. Apsūdzēto attieksme patlaban nav zināma, jo viņiem ir izsniegtas apsūdzība un dots laiks sagatavot savu pozīciju. Apsūdzētie joprojām atrodas apcietinājumā. Šīs personas apcietinājumā var atrasties 22 mēnešus. Jau ziņots, ka papildus šim kriminālprocesam ierosināti vēl divi jauni kriminālprocesi – viens no tiem ir par noziedzīgi iegūtu līdzekļu legalizāciju lielā apmērā un organizētā grupā. Izmeklēšana izdalītajos kriminālprocesos patlaban turpinās. Meisters informēja, ka, izmeklējot Bunkus slepkavību, iegūtas ziņas, kas deva pamatu uzskatīt, ka, visticamāk, patlaban apsūdzētās personas un ar viņām saistītās personas, kā arī uzņēmumi ir iesaistīti aizdomīgos darījumos ar dažādām naudas summām, un runa nav tikai par minētajiem 300 000 eiro. Šajos procesos izmeklēšana ir tikai sākuma stadijā, un Bauska nekomentēja vai šajos procesos iesaistītas bankas. Kā ziņots, Uļmanam pieder 49,43% SIA \"Mono\" daļu. Šis uzņēmums ir \"LPB Bank\" vienīgais īpašnieks. Pēc aktīvu apmēra \"LPB Bank\" 2021. gada beigās bija 11. lielākā banka Latvijā. Uļmans un Babenko ir bijuši biznesa partneri. Bunkus ģimenes pārstāvji Uļmana vārdu jau iepriekš bija minējuši slepkavības kontekstā, turklāt pats Bunkus 2016.gadā bija vērsies policijā par to, ka saņēmis nāves draudus, taču lieta tika izbeigta. Uļmanam 2016. gadā esot radušās domstarpības ar maksātnespējas administratoru uzņēmuma \"Rego Trade\" maksātnespējas lietā. Bunkus kā \"Rego Trade\" maksātnespējas administrators no Uļmana un citiem bijušajiem uzņēmuma valdes locekļiem caur tiesu piedzina vairāk nekā vienu miljonu eiro. TV3 raidījums \"Nekā personīga\" iepriekš ziņoja, ka Judins ir pagājušā gadsimta deviņdesmitajos gados dibinātas firmas \"A.V.V.\" līdzīpašnieks. Uzņēmuma prezidents tajā ilgus gadus bijis kādreiz ietekmīgā Ivana Haritonova grupējuma lietā notiesātais Genādijs Vaļagins. Pēc neoficiālām ziņām, Judins pēdējos gados bijis Vaļagina miesassargs un šoferis. Vaļaginu šogad martā nošāva Rīgā, Pļavniekos. Bunkus tika nošauts 2018.gada 30.maija rītā, kad viņš ar automašīnu brauca garām Rīgas Meža kapiem. Īsi pēc slepkavības netālu no notikuma vietas tika atrasta sadedzināta ar viltotiem valsts numuriem aprīkota automašīna, kura, visticamāk, bija saistīta ar slepkavību. TV3 raidījums \"Nekā personīga\" vēstīja, ka saistībā ar Bunkus slepkavības lietu šogad oktobra sākumā atstādināts Valsts policijas Kriminālizmeklēšanas pārvaldes 1.nodaļas priekšnieka vietnieks Jānis Kāpostiņš. Pret Kāpostiņu patlaban ierosināta disciplinārlieta, jo konstatētas pazīmes, kas norāda uz iespējamiem nopietniem disciplinārpārkāpumiem. Patlaban disciplinārlieta turpinās un amatpersona joprojām atstādināta.", "link": "https://www.delfi.lv/161/criminal/55018028/bunkus-slepkavibas-lieta-apsudziba-celta-trim-cilvekiem-plkst-1737"},
{"title": "Policija aizdomās par sievietes slepkavību Bolderājā aizturējusi divus vīriešus", "category": "Kriminālziņas", "body": "Šā gada 29. maijā  Valsts policijas  amatpersonas par 1984. gadā dzimušas sievietes slepkavību Bolderājā īsi pēc notikušā aizturēja iespējamos vainīgos – 1967. un 1971. gadā dzimušus vīriešus, portāls \"Delfi\" uzzināja Valsts policijā (VP) Otrdien, 31. maijā, 1967. gadā dzimušajam vīrietim tiesa piemēroja drošības līdzekli – apcietinājumu, bet 1971. gadā dzimušajam vīrietim piemēroja ar brīvības atņemšanu nesaistītu drošības līdzekli. Abi aizturētie vīrieši iepriekš nav nonākuši policijas redzeslokā un nav bijuši sodīti. Kārtības sargi skaidroja, ka svētdien, 29. maijā, ap pulksten 20.35 VP tika saņemts izsaukums uz kādu adresi Rīgā, Bolderājas mikrorajonā, kur kādas mājas kāpņutelpā atrasts sievietes līķis ar vairākām durtām brūcēm krūškurvī un kājā. Uz notikuma vietu nekavējoties izbrauca VP Rīgas reģiona pārvaldes Rīgas Kurzemes iecirkņa amatpersonas, VP RRP Kriminālpolicijas pārvaldes 1. biroja 1. nodaļas amatpersonas, kā arī Valsts policijas Speciālo uzdevumu bataljona darbinieki. Par 1984. gadā dzimušās sievietes slepkavību tika uzsākts kriminālprocess. Savukārt VP Speciālo uzdevumu bataljona darbinieki uzreiz pēc notikušā, tās pašas dienas vakarā aizturēja iespējamos vainīgos – 1967. un 1971. gadā dzimušus vīriešus. Pirmstiesas izmeklēšanas laikā noskaidrots, ka šā gada 29. maijā dienas laikā kāda kompānija – divi vīrieši un viena sieviete lietoja alkoholiskos dzērienus pie upes Bolderājā. Kad sāka līt lietus, kompānija devās uz dzīvokli pie viena no vīriešiem, kur turpināja lietot alkoholu. Kādā brīdi starp sievieti un vienu no vīriešiem sākās verbāls konflikts, kas pārauga vardarbībā, proti, vīrietis ar kājām sāka spārdīt sievieti, sperot vairākas reizes pa galvu. Pēc kāda brīža, kad abi vīrieši bija aizmiguši, sieviete izlavījās no dzīvokļa un devās pie savas paziņas, kurai izstāstīja par notikušo. Otra sieviete nolēma iet skaidroties pie vīrieša, kurš nodarīja miesas bojājumus viņas paziņai, kā rezultātā atkārtoti izcēlās konflikts un minēta sieviete tika nogalināta. Pēc slepkavības izdarīšanas vīrieši iznesa sievietes līķi kāpņutelpā. Jāpiemin, ka policija saņēma izsaukumu tikai tad, kad jau bija izdarīts sevišķi smags noziegums. Kriminālprocess ir kvalificēts pēc Krimināllikuma 116. pantā paredzēta noziedzīga nodarījuma sastāva pazīmēm – par citas personas tīšu prettiesisku nonāvēšanu (slepkavība) un pēc Krimināllikuma 313. panta otrajā daļā paredzēta noziedzīga nodarījuma sastāva pazīmēm (iepriekš neapsolīta slēpšana). Par slepkavību paredzēts sods – mūža ieslodzījums vai brīvības atņemšana uz laiku no pieciem līdz divdesmit gadiem un probācijas uzraudzība uz laiku līdz trim gadiem. Savukārt par Krimināllikuma 313. panta otrajā daļā paredzēta noziedzīga nodarījuma izdarīšanu ir paredzēts sods – brīvības atņemšana uz laiku līdz diviem gadiem vai īslaicīga brīvības atņemšana, vai probācijas uzraudzība, vai sabiedriskais darbs, vai naudas sods.", "link": "https://www.delfi.lv/161/criminal/54408808/policija-aizdomas-par-sievietes-slepkavibu-bolderaja-aizturejusi-divus-viriesus"},
{"title": "Par braukšanu reibumā sākti 12 kriminālprocesi", "category": "Kriminālziņas", "body": "Kopumā ceļu satiksmes jomā pieņemti 616 administratīvo pārkāpumu lēmumi, tajā skaitā 293 par ātruma pārsniegšanu un viens par agresīvu braukšanu. VP publiskotā statistika par citiem noziedzīgiem nodarījumiem liecina, ka sestdien Rīgas reģionā nozagta automašīna. Tāpat valstī reģistrētas divas zādzības no mājokļa - viena galvaspilsētas reģionā un viena Zemgalē. Valsts policija Rīgas reģionā arī pieņēmusi trīs lēmumus par nošķiršanu. Kā ziņots, aizvadītajā diennaktī Vidzemē, Valmieras novadā ceļu satiksmes negadījumā bojā gājis kvadricikla vadītājs. Sestdien Latvijā reģistrēti 92 ceļu satiksmes negadījumi, kuros cietuši kopumā 16 cilvēki un viena persona gājusi bojā.", "link": "https://www.delfi.lv/161/criminal/55456600/par-brauksanu-reibuma-sakti-12-kriminalprocesi"},
{"title": "Ušakovs noliedz aizliegtas videonovērošanas ierīces izmantošanu", "category": "Kriminālziņas", "body": "Eiropas Parlamenta (EP) deputāts un bijušais Rīgas mērs  Nils Ušakovs  (S) noliedz, ka būtu iegādājies, glabājis un izmantojis aizliegtu videonovērošanas ierīci, informēja politiķe palīdze Diana Švane. Eiroparlamentārietis norāda, ka tiesas procesa pamatā ir mape, kurā ielīmēta slēpta videokamera un uzlādes vads ar adapteru. Pēc bijušā Rīgas mēra paustā, mape tika atrasta mēra sēžu un pieņemšanas telpā Rīgas domē, kuru viņš izmantoja, lai rīkotu darba sanāksmes, sniegtu intervijas. Tāpat telpas tika izmantotas publiskiem un reprezentatīviem pasākumiem. Politiķis uzsver, ka tā ir telpa, kas bija pieejama visiem apmeklētājiem, piemēram, Muzeju naktīs. EP deputāts akcentē, ka mapi, precīzāk, tās fotogrāfiju viņš pirmo reizi ieraudzīja, kad viņam to parādīja izmeklētāja. Viņš pauž cerību, ka vienā no tuvākajām tiesas sēdēm viņš ieraudzīs pašu mapi un tajā esošo ierīci. Ušakova ieskatā, nav iespējams atrast iemeslu, kāpēc viņam būtu bijis nepieciešams paštaisīts albums ar iebūvētu kameru un vēl barošanas vadu ar adapteri, ja visi kabineti Rīgas domē, kuros viņš atradās vai strādāja, bija aprīkoti ar videonovērošanas sistēmu, kuru ierīkoja  Rīgas domes  Informācijas tehnoloģiju centrs. \"Vai prokurora ieskatā man bija mērķis novērot pašam sevi darbā? Bet es taču zināju, ka ir oficiālās kameras, un tādēļ neiztur kritiku prokurora viedoklis, ka man būtu bijis nepieciešama vēl kāda novērošana un turklāt šādā pašdarinātā veidā,\" pauž bijušais Rīgas mērs. Viņš lūdzis sevi atzīt par cietušo šajā lietā, ja ir ticis nelikumīgi novērots. Pēc Ušakova domām, bija kādas personas, kas bija plānojušas \"nelikumīgi ierakstīt kabinetā notiekošo\". Pēc viņa paustā, plauktos, kas atradās kabinetā, glabājās visdažādākie suvenīri un dāvanas, mapes un albumi, kuras bija saņēmuši iepriekšējie mēri un attiecīgi arī viņš pats, sākot no 2009. līdz 2019.gadam. \"Man nav zināms ne tas, kas šo albumu būtu ienesis un kad, ne arī tas, kādam mērķim tas tika darīts un vai tas ticis pielietots,\" uzsver politiķis. LETA jau rakstīja, ka Rīgas pilsētas Vidzemes priekšpilsētas tiesa šodien plkst.14 skatīs krimināllietu pret Ušakovu par aizliegtas videonovērošanas ierīces glabāšanu. Plānots, ka tiesas sēdē tiks noskaidrots Ušakova viedoklis par krimināllietu, kā arī pratināti trīs liecinieki. Apsūdzība Ušakovam tika uzrādīta pagājušā gada nogalē pēc Krimināllikuma panta par sevišķā veidā veicamiem operatīvās darbības pasākumiem speciāli radītu vai pielāgotu iekārtu, ierīču vai instrumentu aprites aizlieguma pārkāpšanu, aģentūra LETA noskaidroja prokuratūrā. Par šādu nodarījumu var piemērot brīvības atņemšanu līdz diviem gadiem, sabiedrisko darbu, vai naudas sodu, atņemot tiesības uz noteiktu nodarbošanos uz laiku līdz pieciem gadiem. Jau ziņots, ka pērn novembrī EP plenārsēdē atcēla deputāta imunitāti Ušakovam. Pēc imunitātes atcelšanas Ušakovs saglabās EP deputāta pilnvaras, jo tās ir Latvijas valsts piešķirtas viņam kā eiroparlamentārietim, un neviena cita iestāde tās nevar atņemt. Ierīci toreizējā mēra Ušakova darba kabinetā 2019.gada janvārī uzgāja  Korupcijas  novēršanas un apkarošanas birojs ( KNAB ). Iepriekš izplatītajā paziņojumā KNAB norādīja, ka persona savā darba kabinetā glabājusi stratēģiskās nozīmes ierīci, kas paredzēta sevišķā veidā veicamiem operatīvās darbības pasākumiem, proti, videodokumentēšanai un audioinformācijas ieguvei slēptā veidā. Šāda veida ierīci fiziskām personām ir aizliegts iegādāties, glabāt un lietot. Ierīce bijusi maskēta kā cits priekšmets, kas vizuāli atgādina albumu vai grāmatu.", "link": "https://www.delfi.lv/161/criminal/54661976/usakovs-noliedz-aizliegtas-videonoverosanas-ierices-izmantosanu"},
{"title": "Aizturēts vīrietis aizdomās par piecu transportlīdzekļu bojāšanu Bauskā ar virtuves āmuru-cirvi", "category": "Kriminālziņas", "body": "Saņemot informāciju par notikušo, nekavējoties tika uzsākts kriminālprocess un, izvēršot operatīvo darbību kopumu, ātri noskaidrota iespējamā vainīgā persona – 1989. gadā dzimis vīrietis, kurš nākamajā dienā aizturēts. Vīrietim šodien piemērots drošības līdzeklis apcietinājums un izmeklēšana kriminālprocesā turpinās. Vienlaikus  Valsts policija  aicina atsaukties cilvēkus, pret kuriem šajā pašā laikā, iespējams, ir veikti līdzīgi nodarījumi, zvanot pa tālruni 63902123 vai 110. Aizvakar, 18. maijā, ap pulksten divpadsmitiem dienā Zemgales reģiona pārvaldes Dienvidzemgales iecirknī tika saņemta informācija no vienas no cietušajām personām par tīšu vairāku transportlīdzekļu bojāšanu Bauskā, Tirgus ielā. Valsts policijas amatpersonas nekavējoties devās uz notikuma vietu, kur konstatēja bojājumus pieciem transportlīdzekļiem, no kuriem divas bija \" BMW \", viena \" Ford \", \" Nissan \" un \" Volvo \" markas automašīnas. Notikuma vietā pie vienas no bojātajām automašīnām atrasts un izņemts iespējamais nozieguma rīks – virtuves āmurs-cirvis. VP Zemgales reģiona pārvaldes Dienvidzemgales iecirkņa amatpersonas par notikušo uzsāka kriminālprocesu pēc Krimināllikuma 185. panta pirmās daļas par svešas mantas tīšu iznīcināšanu vai bojāšanu un nekavējoties izvērsa operatīvās darbības pasākumus uzsākti operatīvie darbi vainīgās personas meklēšanā, tostarp iegūstot nozieguma vietas videokameru ierakstus no  Bauskas  novada pašvaldības. Veicot izmeklēšanu, VP amatpersonas noskaidroja iespējamo vainīgo personu un jau nākamās dienas pusdienlaikā ap pulksten 12.30, 1989. gadā dzimušais vīrietis tika aizturēts savā dzīves vietā. Kriminālprocesā vīrietim arī jau piemērots aizdomās turētā statuss un sestdien, 20. maijā, arī piemērots drošības līdzeklis – apcietinājums. Izmeklēšana kriminālprocesā turpinās.", "link": "https://www.delfi.lv/161/criminal/55545376/aizturets-virietis-aizdomas-par-piecu-transportlidzeklu-bojasanu-bauska-ar-virtuves-amuru-cirvi"},
{"title": "Bunkus slepkavības lietas skatīšana iesākās ar 'pazušanu tulkojumā'", "category": "Kriminālziņas", "body": "Mihails Uļmans Apsūdzētie tiesas sēdei pievienojas attālināti no Rīgas Centrālcietuma un Olaines cietuma. Jāatzīmē, ka tiesas sēdes laikā tika apmierināts apsūdzēto lūgums turpmāk nodrošināt viņu klātbūtni tiesas sēdēs. Jau pašā tiesas sēdes sākumā process atdūrās pret tehniskas dabas šķēršļiem, jo apsūdzētie nevarēja saprast tiesas sacīto. Tam par iemeslu bija tas, ka apsūdzētajiem ir nepieciešams tulks uz un no krievu valodas, kas attālinātā pārraidē pārklājās ar tiesneša sacīto. Problēma tika atrisināta, norādot tulkam, lai tas tulko sacīto pēc pateiktā, nevis sinhroni. Babenko tiesai norādīja, ka viņam neesot zināmas viņa tiesības pirmās instances tiesā, taču tiesnese Sigita Dolniece uzsvēra, ka visiem apsūdzētajiem esot izsniegta informācija par viņu tiesībām, kas arī bijusi iztulkota krievu valodā. Šādas problēmas nebija nedz Uļmanam, nedz Krivošejam.", "link": "https://www.delfi.lv/161/criminal/55541572/bunkus-slepkavibas-lietas-skatisana-iesakas-ar-pazusanu-tulkojuma"},
{"title": "Par auto vadīšanu reibumā rosina sākt kriminālvajāšanu pret robežsargu", "category": "Kriminālziņas", "body": "Iekšējās drošības birojs  (IDB) prokuratūrai janvāra sākumā nosūtījis kriminālprocesu kriminālvajāšanas uzsākšanai pret  Valsts robežsardzes  amatpersonu, kura vadīja transportlīdzekli, atrodoties alkohola ietekmē, portālu \"Delfi\" informēja IDB. Pirmstiesas izmeklēšanas gaitā tika gūti pierādījumi tam, ka Valsts robežsardzes amatpersona aizvadītā gada nogalē, ārpus dienesta pienākumu pildīšanas laika vadīja transportlīdzekli alkohola reibumā – robežsargam tika veikta alkohola koncentrācijas pārbaude izelpotajā gaisā un tika konstatēts, ka tā pārsniedza 2,5 promiles. Valsts robežsardzes amatpersona noziedzīgo nodarījumu izdarīja ar kādai privātpersonai piederošu transportlīdzekli, tādējādi no amatpersonas paredzēts piedzīt summu transportlīdzekļa vidējā tirgus vērtībā. Par robežsarga izdarīto noziedzīgo nodarījumu prokuratūrai ir nodots kriminālprocess ar ierosinājumu uzsākt kriminālvajāšanu par Krimināllikuma 262. panta pirmajā daļā paredzētā noziedzīgā nodarījuma izdarīšanu – transportlīdzekļa vadīšanu, ja izelpotā gaisa pārbaudē konstatētā alkohola koncentrācija asinīs pārsniedz 1,5 promiles.", "link": "https://www.delfi.lv/161/criminal/55119296/par-auto-vadisanu-reibuma-rosina-sakt-kriminalvajasanu-pret-robezsargu"},
{"title": "Turpinās iztiesāt krimināllietu par Ušakova elektroniskā pasta vēstuļu publiskošanu", "category": "Kriminālziņas", "body": "Iepriekšējā tiesas sēde šajā lietā notika pērn 10.septembrī, kad tika pratināti liecinieki. Jau ziņots, ka Jākobsonam apsūdzība uzrādīta pēc Krimināllikuma 144.panta 1.daļas - par korespondences, pa telekomunikāciju tīkliem pārraidāmās informācijas un citas informācijas noslēpuma pārkāpšanu. Par šādu noziegumu var sodīt ar brīvības atņemšanu līdz trim gadiem vai ar piespiedu darbu, vai ar naudas sodu līdz 50 minimālajām mēnešalgām. Apsūdzētais Jākobsons savu vainu neatzīst. Izmeklējot kriminālprocesu par Ušakova elektroniskā pasta uzlaušanu,  Valsts policija  2011.gada decembrī veica kratīšanu portāla \"kompromat.lv\" pārstāvja Jākobsona dzīvesvietā Rīgā. Kratīšanas laikā tika izņemti vairāki datu nesēji un divi datori. Policisti Jākobsonu uz 48 stundām aizturēja. Kriminālprocesu policija sāka 2011.gada 23.novembrī pēc Ušakova iesnieguma saņemšanas. Portālā \"kompromat.lv\" tika publicētas Ušakova 2008.gada e-pasta vēstules, kas tika sūtītas toreizējam Krievijas vēstniecības padomniekam Aleksandram Hapilovam. Ušakovs tobrīd bija 9. Saeimas  deputāts, savukārt Hapilovs strādāja par Krievijas vēstniecības padomnieku, taču 2009.gadā viņš pameta darbu Latvijā. Jākobsons iepriekš apgalvoja, ka, publicējot daļu Ušakova sarakstes, viņš darījis sabiedrībai zināmus būtiskus faktus, un tas ir viņa kā žurnālista pienākums. Vairākus mēnešus pēc Jākobsona aizturēšanas divi nezināmi uzbrucēji 2012.gada 29.martā viņam savainoja seju Rīgā, Čaka ielas 47.nama kāpņutelpā.", "link": "https://www.delfi.lv/161/criminal/47028137/turpinas-iztiesat-kriminallietu-par-usakova-elektroniska-pasta-vestulu-publiskosanu"},
{"title": "Aizdomās par Vaļagina slepkavību VP aiztur organizētas grupas dalībnieku", "category": "Kriminālziņas", "body": "Šā gada 29. augustā  Valsts policija  (VP) aizdomās par Genādija Vaļagina slepkavības izdarīšanu aizturēja organizētās grupas dalībnieku –  Lietuvas  valstspiederīgo, portāls “Delfi” uzzināja policijā. 31. augustā Rīgas pilsētas tiesa aizturētajam piemēroja drošības līdzekli – apcietinājumu. Šobrīd kriminālprocess kvalificēts pēc Krimināllikuma 118. panta piektā punkta – par slepkavību sevišķi pastiprinošos apstākļos, ja to izdarījusi organizēta grupa. Par šādu noziedzīgu nodarījumu personas var sodīt ar mūža ieslodzījumu vai ar brīvības atņemšanu uz laiku no piecpadsmit līdz divdesmit gadiem un ar probācijas uzraudzību uz laiku līdz trim gadiem, konfiscējot mantu vai bez mantas konfiskācijas. Kriminālprocesā turpinās aktīva izmeklēšana un VP izmeklēšanas interesēs šobrīd atturas komentēt plašāku izmeklēšanas gaitu, tostarp informāciju par personām un viņu lomu sadalījumu. Aizturēšanu īstenoja Rīgas reģiona pārvaldes Kriminālpolicijas pārvaldes 1. biroja 1. nodaļas amatpersonas sadarbībā ar Valsts policijas Galvenās kriminālpolicijas pārvaldes Organizētās noziedzības smago un sērijveida noziegumu apkarošanas pārvaldes 1. nodaļas amatpersonām. Jau ziņots, ka 11. martā VP saņēma informāciju, ka ap pulksten 14.43 Rīgā, Pļavniekos, Saharova un Keldiša ielu krustojumā pie kādas sabiedriskās ēdināšanas vietas  nošauts vīrietis , kurš tobrīd atradās automašīnā, bet iespējamās vainīgās personas notikuma vietu pameta. Maijā policija pavēstīja, ka 11. marta slepkavību, kas tika izdarīta publiskā vietā, ir izdarījis starptautisks  organizētās noziedzības grupējums . Portāls \"Kompromat\" iepriekš vēstīja, ka nogalinātais ir pagājušā gadsimta 90. gados zināmās kriminālās autoritātes Ivana Haritonova grupējuma  \"obščaka\" jeb \"kases\" turētājs  Genādijs Vaļagins. VP gan portālam \"Delfi\" atturējās no komentāriem par nogalinātā vīrieša identitāti. Vaļaginu nepilnu gadu pirms soda termiņa beigām, 2000. gadā, atbrīvoja no apcietinājuma. 1998. gadā Augstākā tiesa Vaļaginu atzina par vainīgu, piespriežot 6,5 gadus apcietinājuma ar mantas konfiskāciju, apcietinājuma laikā ieskaitot jau izciesto apgabaltiesas piespriesto soda laiku – trīs gadus, liecina aģentūras LETA arhīvs. Vaļagins tika atzīts par vainīgu un notiesāts pēc Kriminālkodeksa par organizētas grupas izveidošanu vai piedalīšanos tajā izspiešanas nolūkā un par personas sagrābšanu vai aizturēšanu kā ķīlnieku, ja tas saistīts ar draudiem noslepkavot, nodarīt miesas bojājumus vai tālāk aizturēt šo personu nolūkā piespiest personu izdarīt kādu darbību vai atturēties no tās, kas ir noteikums ķīlnieka atbrīvošanai.", "link": "https://www.delfi.lv/161/criminal/54698126/aizdomas-par-valagina-slepkavibu-vp-aiztur-organizetas-grupas-dalibnieku"},
{"title": "Tiesa attaisno Jākobsonu krimināllietā par Ušakova e-pasta publiskošanu", "category": "Kriminālziņas", "body": "Viņš savā komentārā norādīja, ka ir pārsteigts par šādu spriedumu, norādot, ka \"vārda brīvība Latvijā tomēr pastāv\". Viņam likās, ka ietekme uz tiesu būs ļoti liela, bet tā tika spriesta objektīvi. Pilns nolēmums būs pieejams 4.oktobrī, kad tas tiks pārsūdzēts apelācijas kārtībā. Iepriekš prokurore apsūdzētajam lūdza piespriest 200 stundas piespiedu darba. Tāpat par labu cietušajam - Rīgas mēram - tika prasīts piedzīt 14 000 eiro kompensāciju. Jākobsons iepriekš skaidroja, ka prokurore Vita Ozoliņa nolēmusi precizēt apsūdzību, nemainot apsūdzības pantu. Prokuratūras preses pārstāve Kristīne Sutugina aģentūrai LETA paskaidroja, ka apsūdzētajam Jākobsonam tika grozīta apsūdzība, nemainot noziedzīgā nodarījuma kvalifikāciju. Jau ziņots, ka Jākobsonam apsūdzība uzrādīta pēc Krimināllikuma 144.panta 1.daļas - par korespondences, pa telekomunikāciju tīkliem pārraidāmās informācijas un citas informācijas noslēpuma pārkāpšanu. Par šādu noziegumu var sodīt ar brīvības atņemšanu līdz trim gadiem vai ar piespiedu darbu, vai ar naudas sodu līdz 50 minimālajām mēnešalgām. Apsūdzētais Jākobsons savu vainu neatzīst. Izmeklējot kriminālprocesu par Ušakova elektroniskā pasta uzlaušanu,  Valsts policija  2011.gada decembrī veica kratīšanu portāla \"kompromat.lv\" pārstāvja Jākobsona dzīvesvietā Rīgā. Kratīšanas laikā tika izņemti vairāki datu nesēji un divi datori. Policisti Jākobsonu uz 48 stundām aizturēja. Kriminālprocesu policija sāka 2011.gada 23.novembrī pēc Ušakova iesnieguma saņemšanas. Portālā \"kompromat.lv\" tika publicētas Ušakova 2008.gada e-pasta vēstules, kas tika sūtītas toreizējam Krievijas vēstniecības padomniekam Aleksandram Hapilovam. Ušakovs tobrīd bija 9.Saeimas deputāts, savukārt Hapilovs strādāja par Krievijas vēstniecības padomnieku, taču 2009.gadā viņš pameta darbu Latvijā. Jākobsons iepriekš apgalvoja, ka, publicējot daļu Ušakova sarakstes, viņš darījis sabiedrībai zināmus būtiskus faktus un tas ir viņa kā žurnālista pienākums. Vairākus mēnešus pēc Jākobsona aizturēšanas divi nezināmi uzbrucēji 2012.gada 29.martā viņam savainoja seju Rīgā, Čaka ielas 47.nama kāpņutelpā.", "link": "https://www.delfi.lv/161/criminal/47929789/tiesa-attaisno-jakobsonu-kriminallieta-par-usakova-e-pasta-publiskosanu"},
{"title": "Atcelts Jākobsonu attaisnojošais spriedums Ušakova e-pastu publiskošanas lietā", "category": "Kriminālziņas", "body": "Rīgas apgabaltiesa  apelācijas kārtībā februārī atcēla attaisnojošo spriedumu portāla \"kompromat.lv\" pārstāvim Leonīdam Jākobsonam apsūdzībā saistībā ar Rīgas mēra Nila Ušakova (S) elektroniskā pasta vēstuļu publiskošanu. Apgabaltiesa nolēma atcelt pilnībā Rīgas pilsētas Vidzemes priekšpilsētas tiesas 2016.gada 20.septembra spriedumu un nosūtīja lietu jaunai izskatīšanai. Patlaban lietā šis lēmums vēl nav pārsūdzēts, informēja apgabaltiesas pārstāvis Raimonds Ločmelis. Jākobsons iepriekš skaidroja, ka prokurore Vita Ozoliņa nolēmusi precizēt apsūdzību, nemainot apsūdzības pantu. Prokuratūras preses pārstāve Kristīne Sutugina paskaidroja, ka apsūdzētajam Jākobsonam tika grozīta apsūdzība, nemainot noziedzīgā nodarījuma kvalifikāciju. Jau ziņots, ka Jākobsonam  apsūdzība uzrādīta  pēc Krimināllikuma 144. panta 1. daļas - par korespondences, pa telekomunikāciju tīkliem pārraidāmās informācijas un citas informācijas noslēpuma pārkāpšanu. Par šādu noziegumu var sodīt ar brīvības atņemšanu līdz trim gadiem vai ar piespiedu darbu, vai ar naudas sodu līdz 50 minimālajām mēnešalgām. Apsūdzētais Jākobsons savu vainu neatzīst. Izmeklējot kriminālprocesu par Ušakova elektroniskā pasta uzlaušanu,  Valsts policija  2011. gada decembrī veica kratīšanu portāla \"kompromat.lv\" pārstāvja Jākobsona dzīvesvietā Rīgā. Kratīšanas laikā tika izņemti vairāki datu nesēji un divi datori. Policisti Jākobsonu uz 48 stundām aizturēja. Kriminālprocesu policija sāka 2011. gada 23. novembrī pēc Ušakova iesnieguma saņemšanas. Portālā \"kompromat.lv\" tika publicētas Ušakova 2008. gada e-pasta vēstules, kas tika sūtītas toreizējam Krievijas vēstniecības padomniekam Aleksandram Hapilovam. Ušakovs tobrīd bija 9. Saeimas deputāts, savukārt Hapilovs strādāja par Krievijas vēstniecības padomnieku, taču 2009. gadā viņš pameta darbu Latvijā. Jākobsons iepriekš apgalvoja, ka, publicējot daļu Ušakova sarakstes, viņš darījis sabiedrībai zināmus būtiskus faktus un tas ir viņa kā žurnālista pienākums. Vairākus mēnešus pēc Jākobsona aizturēšanas divi nezināmi uzbrucēji 2012. gada 29. martā viņam savainoja seju Rīgā, Čaka ielas 47. nama kāpņutelpā.", "link": "https://www.delfi.lv/161/criminal/48592829/atcelts-jakobsonu-attaisnojosais-spriedums-usakova-e-pastu-publiskosanas-lieta"},
{"title": "Tiesa Ušakovam piemēro 200 eiro sodu par neierašanos sniegt liecības", "category": "Kriminālziņas", "body": "Procesuālā sankcija tika piemērota, jo Ušakovs atkārtoti neieradās uz tiesas sēdi. Sākotnēji Ušakovam bija jāierodas uz tiesas sēdi 4.jūlijā, taču viņš paziņoja tiesai, ka atrodas atvaļinājumā un to nevar izdarīt. Savukārt šodienas tiesas sēdi Ušakovs nevarēja apmeklēt, jo viņš bija iesniedzis tiesai lūgumu pārcelt savu nopratināšanu saistībā ar to, ka viņam ir jāvada divas Rīgas domes sēdes. Gan prokuratūra, gan aizstāvība lūdza atzīt šādu lūgumu par nepamatotu, jo pirmā no domes sēdēm sākas plkst.12, savukārt tiesas sēdes sākums bija nozīmēts uz plkst.10. Lēmumu par piespiedu naudu Ušakovs nevar pārsūdzēt. Rūķe arī nolēma, ka tiks mainīta lietas pierādījumu izskatīšanas kārtība. Pret šādu lēmumu gan iebilda aizstāvība. Tiesas sēdes turpinājumā tika uzklausīta bijusī Ušakova biroja darbiniece, kuras viena no atbildībām bija uzturēt Ušakova e-pasta kontu vietnē \"gmail.com\". Savukārt lietas prokurore Vita Ozoliņa lūdza noteikt tālāko tiesas sēdi slēgtu, saistībā ar to, ka lietā tiks skatīta Ušakova personīgā korespondence, tādējādi pārkāpjot viņa tiesības uz privātumu. Ozoliņa norādīja, ka atklātā tiesas sēdē viņa nevarētu pilnvērtīgi uzdot jautājumus, aizsargājot personu tiesības uz privātumu. Lietā apsūdzētais Leonīds Jākobsons un viņa aizstāvji iebilda pret lietas skatīšanu slēgtā procesā. Uzklausījusi abas puses tiesnese nolēma, ka turpmākā procesa skatīšana notiks slēgtā procesā. Jau vēstīts, ka  Rīgas apgabaltiesa  pērn atcēla Rīgas pilsētas Vidzemes priekšpilsētas tiesas 2016.gada 20.septembra attaisnojošo spriedumu un nosūtīja lietu jaunai izskatīšanai. Jākobsonam apsūdzība uzrādīta pēc Krimināllikuma 144.panta 1.daļas - par korespondences, pa telekomunikāciju tīkliem pārraidāmās informācijas un citas informācijas noslēpuma pārkāpšanu. Par šādu noziegumu var sodīt ar brīvības atņemšanu līdz trim gadiem vai ar piespiedu darbu, vai ar naudas sodu līdz 50 minimālajām mēnešalgām. Apsūdzētais Jākobsons savu vainu neatzīst. Izmeklējot kriminālprocesu par Ušakova elektroniskā pasta uzlaušanu, Valsts policija 2011.gada decembrī veica kratīšanu portāla \"kompromat.lv\" pārstāvja Jākobsona dzīvesvietā Rīgā. Kratīšanas laikā tika izņemti vairāki datu nesēji un divi datori. Policisti Jākobsonu uz 48 stundām aizturēja. Kriminālprocesu policija sāka 2011.gada 23.novembrī pēc Ušakova iesnieguma saņemšanas. Portālā \"kompromat.lv\" tika publicētas Ušakova 2008.gada e-pasta vēstules, kas tika sūtītas toreizējam Krievijas vēstniecības padomniekam Aleksandram Hapilovam. Ušakovs tobrīd bija 9.Saeimas deputāts, savukārt Hapilovs strādāja par Krievijas vēstniecības padomnieku, taču 2009.gadā viņš pameta darbu Latvijā. Jākobsons iepriekš apgalvoja, ka, publicējot daļu Ušakova sarakstes, viņš darījis sabiedrībai zināmus būtiskus faktus un tas ir viņa kā žurnālista pienākums. Vairākus mēnešus pēc Jākobsona aizturēšanas divi nezināmi uzbrucēji 2012.gada 29.martā viņam savainoja seju Rīgā, Čaka ielas 47.nama kāpņutelpā.", "link": "https://www.delfi.lv/161/criminal/50203435/tiesa-usakovam-piemero-200-eiro-sodu-par-neierasanos-sniegt-liecibas"},
{"title": "IDB rosina uzsākt kriminālvajāšanu pret dzērājšoferi-policistu", "category": "Kriminālziņas", "body": "Iekšējās drošības birojs  (IDB) prokuratūrai janvārī nosūtīja kriminālprocesu kriminālvajāšanas uzsākšanai pret  Valsts policijas  (VP)  Zemgales  reģiona pārvaldes policistu, kurš vadīja automašīnu, atrodoties alkohola ietekmē, portālu \"Delfi\" informēja IDB. Pirmstiesas izmeklēšanas gaitā IDB guva pierādījumus tam, ka policists aizvadītā gada nogalē, ārpus darba laika vadīja transportlīdzekli alkohola reibumā – izelpā tika konstatēts, ka policista izelpa pārsniedza 2,4 promiles. Policists brauca ar savu auto, tādēļ to konfiscēja. Par likumsarga izdarīto noziegumu prokuratūrai ir nodots kriminālprocess ar ierosinājumu uzsākt kriminālvajāšanu par Krimināllikuma 262.1 panta paredzētā noziedzīgā nodarījuma izdarīšanu – transportlīdzekļa vadīšanu, ja izelpotā gaisa pārbaudē konstatētā alkohola koncentrācija asinīs pārsniedz 1,5 promiles. IDB atzīmē, ka šis šogad ir jau otrais prokuratūrai nosūtītais kriminālprocess, kas saistīts ar amatpersonu pretlikumīgu rīcību – transportlīdzekļa vadīšanu alkohola reibumā.", "link": "https://www.delfi.lv/161/criminal/55184816/idb-rosina-uzsakt-kriminalvajasanu-pret-dzerajsoferi-policistu"},
{"title": "Piekāva, aplaupīja un sadedzināja – par slepkavību aiztur sešas personas, tostarp 14 gadīgu jaunieti", "category": "Kriminālziņas", "body": "Šā gada 28. augustā  Valsts policijas  (VP) likumsargi aizturēja sešas personas, kas saistītas ar vīrieša slepkavību, kas izdarīta ar sevišķu cietsirdību. Proti, vīrietis nomaļā neapdzīvotā teritorijā Rīgā, Purvciemā, tika smagi piekauts, aizdedzināts un aplaupīts, pēc kā vēlāk iestājās viņa nāve, portāls \"Delfi\" uzzināja VP. Izmeklēšanas laikā iegūtā informācija liecina, ka noziegumu izdarījušas bojāgājušam iepriekš pazīstamas personas konflikta laikā. Saistībā ar notikušo uzsākts kriminālprocess, un diviem aizturētajiem vīriešiem piemērots drošības līdzeklis – apcietinājums, bet pārējām aizdomās turētajām personām – policijas uzraudzība. Šā gada 27. augustā Rīgā, Purvciema mikrorajonā, kāds aculiecinieks, kurš tobrīd pastaigājās ar suni, nomaļā teritorijā atrada uz zemes gulošu vīrieti ar miesas bojājumiem un apdegumiem un paziņoja par to operatīvajiem dienestiem. Cietušajam nebija ne apģērba, ne dokumentu, taču policisti noskaidroja viņa identitāti un to, ka viņš dzimis 1998. gadā. Saistībā ar notikušo Valsts policijas Rīgas Teikas iecirknī tika uzsākts kriminālprocess. Vīrietis ar smagām traumām un ķermeņa apdegumiem tika nogādāts ārstniecības iestādē, un 1. septembrī iestājās viņa nāve. Savukārt 28. augustā Valsts policijas Rīgas reģiona pārvaldes Kriminālpolicijas pārvaldes 1. biroja 1. nodaļas darbinieki sadarbībā ar Rīgas Teikas iecirkņa darbiniekiem aizdomās par minētā nozieguma izdarīšanu aizturēja sešas personas – 1995., 1996. un 2002. gadā dzimušus vīriešus, kā arī 2004., 2006. un 2008. gadā dzimušas sievietes. Jāpiemin, ka divas no minētām personām tika aizturētas Daugavpilī, kur viņas bija mēģinājušas noslēpties no policistiem. Viņu aizturēšanā piedalījās Valsts policijas  Latgales  reģiona pārvaldes darbinieki. Izmeklēšanas laikā tika noskaidrots, ka aizdomās turētās personas nozieguma izdarīšanas dienā bija pavadījušas laiku kopā ar bojāgājušo, un noziegums izdarīts personiska rakstura konflikta laikā. Policijas rīcībā esošā informācija liecina, ka aizdomās turētie nozieguma izdarīšanas brīdī atradušies alkohola reibumā. Visas minētās personas atzītas par aizdomās turētām kriminālprocesā. Ar Rīgas pilsētas tiesas 2022. gada 30. augusta lēmumu 1996. un 2002. gadā dzimušiem vīriešiem piemērots drošības līdzeklis – apcietinājums, bet pārējiem aizdomās turētajiem – policijas uzraudzība. Kriminālprocesā noteikta juridiskā kvalifikācija pēc Krimināllikuma 117. panta 4., 6. un 10. punkta (slepkavība pastiprinošos apstākļos – kas izdarīta ar sevišķu cietsirdību, saistīta ar laupīšanu, un kuru izdarījusi personu grupa), kā arī pēc Krimināllikuma 315. panta (neziņošana par noziegumu). Par Krimināllikuma 117. pantā paredzētā noziedzīga nodarījuma izdarīšanu likumā ir noteikts sods – mūža ieslodzījums vai brīvības atņemšana uz laiku no desmit līdz 20 gadiem un probācijas uzraudzība uz laiku līdz trim gadiem, konfiscējot mantu vai bez mantas konfiskācijas. Par Krimināllikuma 315. pantā paredzētā noziedzīga nodarījuma izdarīšanu ir paredzēta brīvības atņemšana uz laiku līdz diviem gadiem vai īslaicīga brīvības atņemšana, vai probācijas uzraudzība, vai ar sabiedriskais darbs, vai naudas sods. Kriminālprocesā šobrīd turpinās pirmstiesas izmeklēšana. Valsts policija atgādina, ka neviena persona netiek uzskatīta par vainīgu, kamēr tās vaina noziedzīga nodarījuma izdarīšanā netiek pierādīta likumā noteiktajā kārtībā.", "link": "https://www.delfi.lv/161/criminal/54713904/piekava-aplaupija-un-sadedzinaja-par-slepkavibu-aiztur-sesas-personas-tostarp-14-gadigu-jaunieti"},
{"title": "IDB aizdomās par vairākiem noziegumiem aizturējis piecus policistus", "category": "Kriminālziņas", "body": "Iekšējās drošības birojs  (IDB) aizdomās par dienesta stāvokļa ļaunprātīga izmantošanu, bezdarbību un citiem noziedzīgiem nodarījumiem valsts institūciju dienestā, kas saistīti ar ikdienas dienesta pienākumu pildīšanu, janvāra nogalē aizturējis piecas  Valsts policijas   Zemgales  reģiona pārvaldes amatpersonas, \"Delfi\" informēja IDB. Iekšējās drošības birojs kriminālprocesa ietvaros Valsts policijas Zemgales reģiona pārvaldes struktūrvienībā veicis neatliekamas procesuālās darbības. Izmeklēšanas darbību ietvaros tika atrasti un izņemti priekšmeti un dokumenti saistībā ar izmeklējamiem noziedzīgiem nodarījumiem. Patlaban noziedzīgajos nodarījumos iesaistītās Valsts policijas amatpersonas ir atzītas par aizdomās turētajiem un tām piemēroti ar brīvības atņemšanu nesaistīti drošības līdzekļi, tostarp aizliegums ieņemt noteiktus amatus Valsts policijā. IDB uzsver, ka veiktā izmeklēšana notiek ciešā sadarbībā ar Noziedzīgu nodarījumu valsts institūciju dienestā izmeklēšanas prokuratūras uzraugošo prokuroru. Izmeklēšanas interesēs šobrīd papildu informācija netiek sniegta. IDB atgādina, ka nevienu personu nevar uzskatīt par vainīgu noziedzīga nodarījuma izdarīšanā, kamēr tās vaina nav pierādīta Kriminālprocesa likumā paredzētajā kārtībā. Iekšējās drošības birojs ir iekšlietu ministra tiešā pārraudzībā esoša valsts pārvaldes iestāde, kuras funkcijās ietilpst atklāt, izmeklēt un novērst noziedzīgus nodarījumus, kurus izdarījuši Iekšlietu ministrijas padotības iestāžu (izņemot Valsts drošības dienestu) nodarbinātie, kā arī ar vardarbību saistītus noziedzīgos nodarījumus, kurus pildot dienesta pienākumus izdarījušas Ieslodzījuma vietu pārvaldes amatpersonas ar speciālajām dienesta pakāpēm vai Ostas policijas un pašvaldības policijas darbinieki.", "link": "https://www.delfi.lv/161/criminal/55199104/idb-aizdomas-par-vairakiem-noziegumiem-aizturejis-piecus-policistus"},
{"title": "Deva piekļuvi nelegālai televīzijai – IDB aizturējis policistu", "category": "Kriminālziņas", "body": "Iekšējās drošības birojs  (IDB) 2023. gada marta nogalē aizdomās par aizliegtu uzņēmējdarbību aizturējis  Valsts policijas   Latgales  reģiona pārvaldes teritoriālās struktūrvienības amatpersonu, \"Delfi\" informēja birojā. IDB izmeklēšanas gaitā noskaidrojis, ka minētā Valsts policijas amatpersona, nesaistīti ar dienesta pienākumu pildīšanu Valsts policijā, par samaksu sniegusi pakalpojumus fiziskām personām, nodrošinot tām piekļuvi televīzijas programmām, kuru translācija Latvijā ir aizliegta. Birojs veicis vairākas procesuālās darbības, kuru laikā gūts apstiprinājums par Valsts policijas amatpersonas pretlikumīgo rīcību. Jāatzīmē, ka aizliegto televīzijas programmu pieslēgumu darbība ir tehniski pārtraukta. Aizdomās turētajai Valsts policijas amatpersonai piemēroti ar brīvības atņemšanu nesaistīti drošības līdzekļi. Izmeklēšanas interesēs šobrīd papildu informācija netiek sniegta. Iekšējās drošības birojs atgādina, ka nevienu personu nevar uzskatīt par vainīgu noziedzīga nodarījuma izdarīšanā, kamēr tās vaina nav pierādīta Kriminālprocesa likumā paredzētajā kārtībā.", "link": "https://www.delfi.lv/161/criminal/55381602/deva-piekluvi-nelegalai-televizijai-idb-aizturejis-policistu"},
{"title": "'DVS Urantija' līderiem par Krievijas kara noziegumu atbalstīšanu piemēro naudas sodu un sabiedrisko darbu", "category": "Kriminālziņas", "body": "Prokuratūra trīs organizācijas \"DVS Urantija\" līderiem par  Krievijas  sāktā kara Ukrainā attaisnošanu un slavināšanu, kā arī nacionālā un etniskā naida provocēšanu piemērojusi naudas sodu un sabiedrisko darbu. Jau iepriekš izskanējis, ka lietā iesaistītie ir \"DVS Urantija\" vadītāji Skaidrīte Aleksejeva un \"dziednieks\" Vents Vasiļevskis, kā arī viņa dēls – blogeris Aivis Vasiļevskis. Neminot personu vārdus, prokuratūras preses pārstāve Ieva Šomina aģentūrai LETA apstiprināja, ka prokuratūra piemērojusi priekšrakstu par sodu, proti, divām personām piemērots naudas sods, bet vienai - sabiedriskais darbs. Ņemot vērā, ka prokurora lēmums vēl nav stājies spēkā, prokuratūra plašāk piemērotos sodus nekomentēja. Likumā teikts, ka prokurors priekšrakstu par sodu noformē, ja apsūdzētais savu vainu atzīst, ir kompensējis cietušajam radīto kaitējumu, tai skaitā atlīdzinājis valsts izmaksāto kompensāciju, un piekrīt kriminālprocesa pabeigšanai, piemērojot viņam sodu. Jau ziņots, ka lietu pirms nodošanas apsūdzību celšanai izmeklēja  Valsts drošības dienests  (VDD). Dienests lietu prokuratūrai nodeva 13.aprīlī. Dienests iepriekš medijus informēja, ka nelikumīgās darbības veiktas organizācijas rīkotajos publiskajos pasākumos un izplatītajos ideoloģiskajos materiālos. Kriminālprocesu pret dziedniecības centra \"DVS Urantija\" pārstāvjiem VDD sāka pagājušā gada 1.martā. VDD izmeklēšanas gaitā noskaidroja, ka organizācijas līderi mērķtiecīgi un sistemātiski izplatīja ideoloģiju, kas ir vērsta uz Krievijas militārās agresijas Ukrainā attaisnošanu un slavināšanu, kā arī naida izraisīšanu pret ukraiņiem, Ukrainas iedzīvotājiem, ebrejiem un romiem. Savu ideoloģiju organizācijas līderi ir sludinājuši gan organizācijas rīkotajos ezotēriska rakstura pasākumos, gan e-pastā nosūtītos materiālos, gan publikācijās sociālajos medijos \" Facebook \" un \"Telegram\" un vairākās speciāli izveidotās tīmekļvietnēs. Organizācijai bija vairāki desmiti biedru, kas regulāri piedalījās tās rīkotajos pasākumos. Tāpat organizācijas līderu publiskajos izteikumos VDD ir fiksējis Otrajā pasaules karā pastrādāto noziegumu pret ebrejiem un romiem attaisnošanu, kā arī antisemītisma atbalstīšanu. \"Firmas.lv\" informācija liecina, ka Rīgā, Elizabetes ielā reģistrētajai SIA \"DVS Urantija\" pieder Līgai Gusevai un Skaidrītei Aleksejevai. Uzņēmumam pērn augustā sākts likvidācijas process. Uzņēmums 2022. gadā apgrozījis 18 270 eiro un 11 840 eiro peļņu. \"DVS Urantija\" par sevi mājaslapā rakstīja, ka 2002. gada sākumā neliela dziednieku grupiņa apvienojās dziedināšanai grupā, jo šajā laikā, kad planēta pāriet nākamajā evolūcijas posmā un Zemi sāk apstarot kosmosa dažāda veida pastiprinātas enerģijas, dziedniekam visu vienatnē ir tikpat kā neiespējami apgūt un pielietot. \"DVS Urantija\" piedāvājusi dziedināšanas seansus un Tibetas dziedošo trauku skaņas masāžas seansus. \"Labprāt kontaktējamies ar visiem cilvēkiem, kuri izprot vai vēlas izprast šā brīža planētas Zeme pāreju uz jauno evolūcijas posmu ar kosmisko transformējošo uguns enerģiju,\" teikts centra mājaslapā. 2014. gada septembrī Latvijas Televīzijas raidījums \"De facto\" ziņoja, ka toreizējā Saeimas deputāta amata kandidāte, partijas \" No sirds Latvijai \" līdere  Inguna Sudraba  apmeklē garīgās attīstības un dziedniecības centru \"DVS Urantija\", kas paralēli dziedniecībai un meditācijai slavinājis Krievijas prezidentu Vladimiru Putinu kā \"gaismas dvēseli\" un Krieviju kā \"visbrīvāko no Zemei naidīgo civilizāciju okupācijas\".", "link": "https://www.delfi.lv/161/criminal/55545768/dvs-urantija-lideriem-par-krievijas-kara-noziegumu-atbalstisanu-piemero-naudas-sodu-un-sabiedrisko-darbu"},
{"title": "Lūdz palīdzību 2008. gadā dzimušas meitenes meklēšanā", "category": "Kriminālziņas", "body": "Kā \"Delfi\" informē Valsts policijas Sabiedrisko attiecību nodaļas pārstāve Diāna Lūkina, Alise Pavlova šī gada 20.maijā ap pulksten 08.20 izgājusi no savas dzīvesvietas Kuldīgā, Skrundas ielā un neatklāj savu atrašanās vietu. Meitenes pazīmes: augums 162 cm, īsi brūni mati, vidējas miesas būves. Iespējams, mugurā pelēka jaka ar kapuci, kājās \"Puma\" sporta apavi (sarkans ar baltu), varētu būt līdzi mugursoma ar melnbaltām svītrām. Ir nosliece uz klaiņošanu. Valsts policija aicina aplūkot meitenes fotogrāfiju un atsaukties ikvienu, kuram ir informācija par meitenes atrašanās vietu, zvanot pa tālruņa numuru 67006735 vai 110.", "link": "https://www.delfi.lv/161/criminal/55547020/ludz-palidzibu-2008-gada-dzimusas-meitenes-meklesana"},
{"title": "Ukrainas pilsoni notiesā par palīdzību nelegālajiem imigrantiem no Ēģiptes", "category": "Kriminālziņas", "body": "Viens Latvijas un viens  Ukrainas  pilsonis sodīti ar īslaicīgu brīvības atņemšanu par to, ka viņi šā gada martā nelegāliem imigrantiem no  Ēģiptes  nodrošināja iespēju nelikumīgi uzturēties Latvijas teritorijā, izriet no publiski pieejamā anonimizētā tiesas sprieduma. Abi vīrieši savu vainu atzina un noslēdza vienošanos ar prokuroru par vainas atzīšanu un sodu. Attiecīgi abiem piespriesta 32 dienas ilga brīvības atņemšana, kas ir izciesta, atrodoties apcietinājumā. Tāpat abiem uz gadu aizliegts ieņemt valsts amatpersonas amatu. Spriedumā lasāms, ka šī gada 4. martā vainīgais Latvijas pilsonis saziņas lietotnē \" Telegram \" saņēma norādījumus nelegālo imigrantu pārvietošanai Latvijas teritorijā. Migrantu galamērķis, uz kuru abiem vaininiekiem vajadzēja nokļūt, bija Polijas-Vācijas robeža. Ņemot vērā, ka pārvadāt vajadzēja astoņus Ēģiptes pilsoņus, katrs kungs kāpa savā mašīnā, kurā katrs uzņēma četrus ēģiptiešus. Tiesa, mērķi sasniegt viņiem neizdevās, jo vien pāris metrus tālāk viņus sagaidīja  Valsts robežsardzes  amatpersonas, kas aizturēja uzņēmīgos šoferus, bet mēnesi vēlāk abi jau tika pie sodiem.", "link": "https://www.delfi.lv/161/criminal/55541088/ukrainas-pilsoni-notiesa-par-palidzibu-nelegalajiem-imigrantiem-no-egiptes"},
{"title": "Slepkavība Jēkabpilī: tiesa norāda uz policijas neizdarību krimināllietās pret Rusiņu", "category": "Kriminālziņas", "body": "Tiesa ir veikusi iespējamās procesuālās darbības, lai nodrošinātu tiesvedībā esošo krimināllietu izskatīšanu pret Leonu Rusiņu, kurš patlaban tiek meklēts par slepkavību  Jēkabpils  novadā, norādījusi Zemgales rajona tiesas priekšsēdētāja Līga Ašmane. Pret Rusiņu Zemgales rajona tiesas tiesvedībā jau atrodas trīs krimināllietas. Rusiņš 2022. gada 26. augustā atzīts par vainīgu ļaunprātīgā nolēmuma par aizsardzību pret vardarbību nepildīšanā un sodīts ar brīvības atņemšanu uz 25 dienām, informēja Tiesu administrācijā. Otrajā krimināllietā, kas skatīta šogad 17. aprīlī, tiesa pieņēmusi lēmumu atvest apsūdzēto uz tiesu piespiedu kārtā, jo viņš neieradās uz lietas izskatīšanu. Trešajā krimināllietā Zemgales rajona tiesa 8. februārī apsūdzētajam piemēroja drošības līdzekli – apcietinājumu, izsludināja viņu meklēšanā un apturēja kriminālprocesu krimināllietā līdz laikam, kad apsūdzētais tiks atrasts. Tiesa apsūdzētā meklēšanu uzdeva veikt  Valsts policijas  Zemgales reģiona pārvaldes Austrumzemgales iecirknim. \"Tiesa, ņemot vērā minēto, ir veikusi iespējamās procesuālās darbības, lai nodrošinātu šo tiesvedībā esošo krimināllietu izskatīšanu. Tālākais darbs bija jāveic policijai, bet diemžēl Valsts policijas Zemgales reģiona Austrumzemgales iecirknis to nav izdarījis, \" norādījusi Zemgales rajona tiesas priekšsēdētāja Līga Ašmane. 16. aprīlī Jēkabpils novadā sava bērna un mātes acu priekšā tika nodurta 1983. gadā dzimusi sieviete. Slepkavību pastrādāja viņas bijušais vīrs Leons Rusiņš, kurš mēnešiem ilgi sievietei draudēja un viņu vajāja, par to regulāri tika ziņots policijai, bet  sieviete pasargāta netika . Valsts policijas priekšnieks  Armands Ruks  ir  uzdevis sākt dienesta pārbaudi  saistībā ar sievietes slepkavību Jēkabpils novadā, lai \"pārliecinātos, ka policisti ir rīkojušies atbilstoši normatīvajam regulējumam, pietiekoši aktīvi un profesionāli\".", "link": "https://www.delfi.lv/161/criminal/55448776/slepkaviba-jekabpili-tiesa-norada-uz-policijas-neizdaribu-kriminallietas-pret-rusinu"},
{"title": "Policija atklājusi Bunkus slepkavību – aizturēts pasūtītājs un izpildītājs", "category": "Kriminālziņas", "body": "Valsts policija  (VP) ir atklājusi pirms četriem gadiem notikušo maksātnespējas administratora un advokāta Mārtiņa Bunkus slepkavību, kā arī otrdien aizturētas vairākas iesaistītās personas, portāls \"Delfi\" uzzināja VP. Policijā stāsta, ka noskaidrota gan noziegumā faktiski visu iesaistīto personu ķēde, sākot no pasūtītāja līdz organizētājam un izpildītājam, gan otrdien rūpīgi plānotas operācijas laikā aizturētas vairākas personas, tostarp izpildītājs un pasūtītājs. VP šobrīd atturas komentēt konkrētu personu skaitu, dzimšanas gadus un lomu sadalījumu noziegumā. Izmeklēšana kriminālprocesā turpinās. Valsts policijas Kriminālizmeklēšanas pārvaldes 1. nodaļas priekšnieks Romāns Jašins norādījis, ka šī ir viena no VP vēsturē apjomīgākajām pasūtījuma slepkavības izmeklēšanas lietām, kas guva arī plašu rezonansi sabiedrībā un nemitīgu interesi par policijas darba progresu. \"Jāteic, ka izmeklēt šāda līmeņa lietas ar tik intensīvu publisko interesi nav vienkāršs uzdevums un nereti policija arī atteica sniegt plašāku ieskatu par paveikto, lai netraucētu tās virzībai. Bet nu izmeklēšana ir tajā stadijā, kad varam droši teikt – tā vainagojusies panākumiem. Esam noskaidrojuši gandrīz visu noziegumā iesaistīto personu ķēdi, sākot no slepkavības pasūtītāja, organizētāja līdz izpildītājam un šodien, 24. maijā, Valsts policija rūpīgi plānotas operācijas laikā veikusi aizturēšanas,\" citēts Jašins. Šobrīd lieta pārkvalificēta pēc Krimināllikuma 118. panta piektās daļas par slepkavību sevišķi pastiprinošos apstākļos, ja to izdarījusi organizēta grupa. Par šādu noziedzīgu nodarījumu personas var tikt sodītas ar mūža ieslodzījumu vai ar brīvības atņemšanu uz laiku no piecpadsmit līdz divdesmit gadiem un ar probācijas uzraudzību uz laiku līdz trim gadiem, konfiscējot mantu vai bez mantas konfiskācijas. Patlaban, kad izmeklēšana nonākusi jau nākamajā posmā un ir aizturētas personas, turpinās kriminālprocesuālās darbības, tāpēc VP vēl nevar sniegt nekādu detalizētāku informāciju nedz par izmeklēšanas gaitu, nedz veiktajām aizturēšanām un citām izmeklēšanas niansēm. Savukārt VP priekšnieks  Armands Ruks  uzsvēris, ka izmeklēšanā ir gūta skaidra aina par nozieguma izdarīšanas apstākļiem un iesaistītajām personām. \"Vienlaikus aicinām vēl arī tās personas, kuras šīs lietas izmeklēšanas saistībā nav sniegušas visu tām zināmo informāciju, vai personas, kuras var vēl ko liecināt, pieteikties pašām labprātīgi un sadarboties ar policiju. Negaidiet šajā lietā, kad kriminālpolicija pieklauvēs pie jūsu durvīm. Valsts policija garantē anonimitāti,\" citēts Ruks. Portāls \"Delfi\" jau vēstīja, ka Bunkus tika nošauts 2018. gada 30. maija rītā, kad viņš ar automašīnu brauca garām Rīgas Meža kapiem. Īsi pēc slepkavības netālu no notikuma vietas tika atrasta sadedzināta ar viltotiem valsts numuriem aprīkota automašīna, kura, visticamāk, bija saistīta ar slepkavību. Viena no galvenajām policijas versijām ir, ka slepkavība saistīta ar upura profesionālo darbību un iepriekš tā rūpīgi izplānota. Intervijās policijas tā laika priekšnieks  Ints Ķuzis  arī pauda, ka nevar noliegt – slepkavība tikusi izplānota tā ir saistīta ar organizēto noziedzību. Slepkavība tika pastrādāta ar automātisko šaujamieroci, un jau no paša sākuma likumsargi pieļāva, ka  uzbrucēji bijuši vismaz divi . Raidījums \"Nekā Personīga\" iepriekš ziņoja, ka Mārtiņš Bunkus trīs mēnešus pirms traģiskā notikuma ieguldījis lielus līdzekļus un  centies izmantot ASV diplomātu un lobiju ietekmi , lai par \"ABLV Bank\" likvidatoru izraudzītos tieši viņu. Viņš devies uz ASV, kur notikušas tikšanās ar  ASV  diplomātiem un lobistiem, ieguldīti ievērojami finanšu resursi, un bijusi pat izveidota starptautiska likvidatoru komanda. 16 gadu ilgajā advokāta praksē Bunkum bijusi pieredze arī 70 maksātnespējas lietās, no kurām zināmākā ir \" Trasta komercbankas \" likvidācija, vēstīja raidījums.", "link": "https://www.delfi.lv/161/criminal/54381806/policija-atklajusi-bunkus-slepkavibu-aizturets-pasutitajs-un-izpilditajs"},
{"title": "Apcietina šonedēļ Bunkus slepkavības lietā aizturēto vīrieti", "category": "Kriminālziņas", "body": "Aizdomās turētais pirmās instances tiesas lēmumu septiņu dienu laikā var pārsūdzēt Rīgas apgabaltiesā. Kopumā tiesas sēde ilga aptuveni pusotru stundu. Vīrieša advokāts Āris Bočs teica, ka tiesas lēmums tiks pārsūdzēts. Plašākus komentārus viņš nesniedza. Policija jau iepriekš norādījusi, ka ir gūta skaidra aina par nozieguma izdarīšanas apstākļiem un iesaistītajām personām. Turpinot kriminālprocesuālās darbības Bunkus slepkavības izmeklēšanas lietā, policija 9. augustā Rīgā  aizturējusi vēl vienu personu . Vienlaikus policija aizvien aicina arī tās personas, kuras šīs lietas izmeklēšanas saistībā nav sniegušas visu tām zināmo informāciju, vai personas, kuras var vēl ko liecināt, pieteikties pašām labprātīgi un sadarboties ar policiju, nevis gaidīt, kad kriminālpolicija pieklauvēs pie durvīm.  Valsts policija  garantē anonimitāti. Jau ziņots, ka minētajā lietā  apcietinājumā atrodas  uzņēmēji  Mihails Uļmans , Aleksandrs Babenko un vēl viens vīrietis. Maija beigās tiesa, pēc policijas ierosinājuma, trijotnei kā drošības līdzekli piemēroja apcietinājumu. Valsts policija 24. maijā paziņoja, ka policijai izdevies noskaidrot faktiski visu Bunkus slepkavībā iesaistīto personu ķēdi, sākot no pasūtītāja līdz organizētājam un izpildītājam. Toreiz policijas preses paziņojumā minēts, ka aizturētas vairākas personas, tostarp izpildītājs un pasūtītājs. Patlaban lieta pārkvalificēta pēc Krimināllikuma panta par slepkavību sevišķi pastiprinošos apstākļos, ja to izdarījusi organizēta grupa. Par šādu noziedzīgu nodarījumu var piemērot mūža ieslodzījumu vai brīvības atņemšanu no 15 līdz 20 gadiem. Uļmans un Babenko ir bijuši biznesa partneri. Bunkus ģimenes pārstāvji Uļmana vārdu jau iepriekš bija minējuši slepkavības kontekstā, turklāt pats Bunkus 2016. gadā bija vērsies policijā par to, ka saņēmis nāves draudus, taču lieta tika izbeigta. Uļmanam 2016. gadā esot radušās domstarpības ar maksātnespējas administratoru uzņēmuma SIA \"Rego Trade\" maksātnespējas lietā. Bunkus kā \"Rego Trade\" maksātnespējas administrators no Uļmana un citiem bijušajiem uzņēmuma valdes locekļiem caur tiesu piedzina vairāk nekā vienu miljonu eiro. Bunkus tika nošauts 2018. gada 30. maija rītā, kad viņš ar automašīnu brauca garām Rīgas Meža kapiem. Īsi pēc slepkavības netālu no notikuma vietas tika atrasta sadedzināta ar viltotiem valsts numuriem aprīkota automašīna, kura, visticamāk, bija saistīta ar slepkavību. 2021. gada vasarā tapa zināms, ka viens no iespējamajiem maksātnespējas administratora slepkavības izpildītājiem ticis apcietināts Ukrainā saistībā ar kādu citu noziegumu. Kā vēstīja Latvijas Televīzija, aizdomās turētais Ukrainā ticis aizturēts par citu noziegumu, kas nav saistīts ar Latviju, taču izmeklēšanas laikā viņš esot sācis liecināt arī saistībā ar Bunkus slepkavību.", "link": "https://www.delfi.lv/161/criminal/54631158/apcietina-sonedel-bunkus-slepkavibas-lieta-aiztureto-virieti"},
{"title": "Tiesa patur apcietinājumā Bunkus slepkavībā aizdomās turētos Uļmanu un Babenko", "category": "Kriminālziņas", "body": "Iepriekš tika vēstīts, ka uzņēmēji  Mihails Uļmans  un Aleksandrs Babenko Rīgas apgabaltiesā  pārsūdzēja tiesas lēmumu  par apcietinājuma piemērošanu. Tomēr 13. jūnijā Rīgas apgabaltiesa  nolēma negrozīt  piemēroto drošības līdzekli – apcietinājumu – advokāta un maksātnespējas administratora slepkavībā aizdomās turētajam uzņēmējam Mihailam Uļmanam, iepriekš vēstīja portāls \"Delfi\". Savukārt 16. jūnijā Rīgas apgabaltiesa  noraidīja sūdzību  par drošības līdzekļa – apcietinājuma – piemērošanu maksātnespējas administratora un advokāta Mārtiņa Bunkus slepkavības lietā aizturētajam Aleksandram Babenko. Trešais šajā lietā iesaistītais vīrietis patlaban nav pārsūdzējis šo tiesas lēmumu. Jau ziņots, ka maija beigās Rīgas pilsētas Vidzemes priekšpilsētas tiesa pēc policijas ierosinājuma trijotnei kā drošības līdzekli piemēroja apcietinājumu. Kriminālprocesa likums paredz, ka apcietinājumu var piemērot tikai tad, ja kriminālprocesā iegūtās konkrētās ziņas par faktiem rada pamatotas aizdomas, ka persona ir izdarījusi noziedzīgu nodarījumu, par kuru likums paredz brīvības atņemšanas sodu, un cita drošības līdzekļa piemērošana nevar nodrošināt, ka persona neizdarīs jaunu noziedzīgu nodarījumu, netraucēs vai neizvairīsies no pirmstiesas kriminālprocesa. Valsts policija  24. maijā paziņoja, ka policijai izdevies noskaidrot faktiski visu Bunkus slepkavībā iesaistīto personu ķēdi, sākot no pasūtītāja līdz organizētājam un izpildītājam. Aizturētas vairākas personas, tostarp izpildītājs un pasūtītājs. Patlaban lieta pārkvalificēta pēc Krimināllikuma panta par slepkavību sevišķi pastiprinošos apstākļos, ja to izdarījusi organizēta grupa. Par šādu noziedzīgu nodarījumu var piemērot mūža ieslodzījumu vai brīvības atņemšanu no 15 līdz 20 gadiem. Vienlaikus policija aicina vēl arī tās personas, kuras šīs lietas izmeklēšanas saistībā nav sniegušas visu tām zināmo informāciju, vai personas, kuras var vēl ko liecināt, pieteikties pašām labprātīgi un sadarboties ar policiju. Uļmans un Babenko ir bijuši biznesa partneri. Bunkus ģimenes pārstāvji Uļmana vārdu jau iepriekš bija minējuši slepkavības kontekstā, turklāt pats Bunkus 2016. gadā bija vērsies policijā par to, ka saņēmis nāves draudus, taču lieta tika izbeigta. Uļmanam 2016. gadā esot radušās domstarpības ar maksātnespējas administratoru uzņēmuma \"Rego Trade\" maksātnespējas lietā. Bunkus kā \"Rego Trade\" maksātnespējas administrators no Uļmana un citiem bijušajiem uzņēmuma valdes locekļiem caur tiesu piedzina vairāk par vienu miljonu eiro. Taču dažas dienas pirms Bunkus slepkavības vienā no prāvām notika pavērsiens - pēc Augstākās tiesas lēmuma Uļmanam pavērās iespēja atgūt atpakaļ 721 186 eiro, proti, Senāts lika lietu izskatīt vēlreiz, jo Bunkus neesot bijis gana atklāts par dažiem dokumentiem, nesen vēstīja Latvijas Televīzijas raidījums \"de facto\". Pēc advokāta nogalināšanas \"Rego Trade\" maksātnespējas procesu pārņēma administrators Kaspars Novicāns. Viņš, pirmajā instancē zaudējot atkārtoti ierosināto lietu, izvēlējās ar Uļmanu tālāk netiesāties, jo bija atradušies dokumenti, kas tulkojami par labu Uļmanam. \"Mums jāsaprot, ka sprieduma pārsūdzēšana nav sporta veids. Ir jāpārsūdz tie spriedumi, kuros saskata nelikumības konkrētajā brīdī,\" raidījumam \"de facto\" tālāku netiesāšanos skaidroja Novicāns. Pēc \"Rego Trade\" nelabvēlīgā sprieduma Novicānam bija jāatmaksā Uļmanam 721 186 eiro atpakaļ, tomēr visu viņš nevarēja atdot, jo no šīs naudas Bunkus jau bija izmaksājis sev atlīdzību. Tāpēc administrators tagad cenšoties atgūt trūkstošo daļu no Bunkus mantiniekiem - viņa ģimenes locekļiem, vēstīja raidījums. Novicāns minējis, ka Uļmanam tika atskaitīti atpakaļ ap 600 000 eiro, kas bija \"Rego Trade\" norēķinu kontos. No Bunkus ģimenes Novicāns vēl cenšas atgūt vairāk nekā 300 000 eiro, ko veidojot pārrēķins par vairākām Bunkus savulaik izmaksātām atlīdzībām. Tomēr divas tiesu instances lēmušas administratoram par sliktu, uzskatot, ka mantinieki nevar atbildēt par Bunkus rīcību. Vēl savs vārds būs jāsaka Augstākajai tiesai, vēstīja \"de facto\". Bunkus tika nošauts 2018. gada 30. maija rītā, kad viņš ar automašīnu brauca garām Rīgas Meža kapiem. Īsi pēc slepkavības netālu no notikuma vietas tika atrasta sadedzināta ar viltotiem valsts numuriem aprīkota automašīna, kura, visticamāk, bija saistīta ar slepkavību. 2021. gada vasarā tapa zināms, ka viens no iespējamajiem maksātnespējas administratora slepkavības izpildītājiem ticis apcietināts Ukrainā saistībā ar kādu citu noziegumu. Kā vēstīja LTV, aizdomās turētais Ukrainā ticis aizturēts par citu noziegumu, kas nav saistīts ar Latviju, taču izmeklēšanas laikā viņš esot sācis liecināt arī saistībā ar Bunkus slepkavību.", "link": "https://www.delfi.lv/161/criminal/54579172/tiesa-patur-apcietinajuma-bunkus-slepkaviba-aizdomas-turetos-ulmanu-un-babenko"},
{"title": "Gads kopš pārdrošās Bunkus slepkavības – policija kriminālprocesu joprojām izmeklē", "category": "Kriminālziņas", "body": "Bunkus tika nošauts pērn, 30. maijā, ap pulksten 8.40 pie Meža kapiem Aizsaules ielā Rīgā, vien pārsimts metrus no  Valsts policijas  ēkas. Slepkavības brīdī viņš atradies pie stūres savai apvidus automašīnai. Īsi pēc slepkavības netālu no notikuma vietas tika sadedzināta ar viltotiem valsts numuriem aprīkota automašīna. Nodegusī \"Volkswagen\" markas automašīna atradās otrpus Brāļu kapiem pie dzelzceļa sliedēm. Visticamāk, tā bija saistīta ar slepkavību. Viena no galvenajām policijas versijām ir, ka slepkavība saistīta ar upura profesionālo darbību un iepriekš tā rūpīgi izplānota. Intervijās policijas priekšnieks  Ints Ķuzis  arī iepriekš paudis, ka nevar noliegt – slepkavība tikusi izplānota tā ir saistīta ar organizēto noziedzību. Slepkavība tika pastrādāta ar automātisko šaujamieroci, un jau no paša sākuma likumsargi pieļāva, ka  uzbrucēji bijuši vismaz divi . Līdz šim policija par kriminālprocesa izmeklēšanas virzību komentāros bijusi skopa, norādot, ka tas ir izmeklēšanas noslēpums. Taču, kā noprotams, patlaban nevienai personai nav piemērots aizdomās turētā statuss. Vēl pagājušajā nedēļā Valsts policijas Galvenās Kriminālpolicijas priekšnieks Andrejs Grišins Latvijas Televīzijas raidījumam \"De Facto\" norādīja, ka lieta ir \"jau noslēguma stadijā, kad procesuālie lēmumi tiek pieņemti pret konkrētām personām\". Pārsvarā visu izmeklēšanas laiku nelaiķa ģimene  publiski pēlusi policijas padarīto , kā arī likumsargu komunikāciju gan ar sabiedrību, gan ar paša Mārtiņa Bunkus ģimeni. Nelaiķa brālis vairākkārt publiski norādījis uz, viņaprāt, nekvalitatīvu policijas darbu lietas izmeklēšanā, kā piemērus minot gan nozieguma vietas nepienācīgu norobežošanu, gan arī satiksmes nebloķēšanu. Savukārt Ķuzis vairākkārt skaidrojis, ka izmeklēšanas  kopainu zina tikai izmeklētāji . Policijas mērķis ir atklāt noziegumu, un tas nav iespējams, ja katrs izmeklēšanas solis tiks apspriests publiski, no nelaiķa Bunkus brāļa Kristapa Bunkus pārmetumiem iepriekš \"atšaudījās\" Ķuzis. Pērn Bunkus ģimene  izveidoja nodibinājumu \"Justice for Mārtiņš Bunkus\" , lai veicinātu nozieguma atklāšanu, kā arī policijas komunikāciju ar sabiedrību. Pērnā gada decembrī nelaiķa ģimene vienlaicīgi 30 valstīs izsludināja 500 000 eiro atlīdzību par slepkavības īstenotāju, pasūtītāju un atbalstītāju izdošanu. Nogalinātā vīrieša brālis Kristaps Bunkus ir arī vērsies pie iekšlietu ministra Sandra Ģirģena (KPV LV), lūdzot izvērtēt Ķuža izteikumus par slepkavības izmeklēšanu. Vienu reizi Kristaps Bunkus un Ģirģens ir arī tikušies aci pret aci. \"Bunkus ģimene norādīja, ka izveidojusi kustību, kas ne tikai cīnās par izmeklēšanas kvalitāti Mārtiņa Bunkus krimināllietā, bet par to, lai kopumā Latvijā izmeklēšanas darbības būtu kvalitatīvākas, tiktu ievērots process un nodrošināts tiesiskums. Šajā ziņā es viņiem piekrītu, ka ir nepieciešams uzlabot daudzus procesus Valsts policijā, tostarp izpratni par kriminālprocesu un praktiskām lietām,\" notikušās sarunas tematu portālam \"Delfi\" ieskicēja iekšlietu ministrs. Vaicāts, vai viņš personīgi ir vērsies pie Ķuža vai Grišina ar jautājumiem par Mārtiņa Bunkus slepkavības izmeklēšanu, Ģirģens norādīja, ka viņam kā iekšlietu ministram nav tiesību iejaukties procesā. \"Man nav tiesības arī procesa virzītājam likt man uzrādīt lietas materiālus. Uzraudzībai pār izmeklēšanas procesu ir jābūt, un Valsts policijas priekšnieks ir atbildīgs par izmeklētāju kvalifikāciju, par to, lai, it sevišķi slepkavības, tiktu izmeklētas pēc visiem augstākajiem standartiem,\" teica Ģirģens. Tiekoties ar Bunkus ģimeni, viņš esot norādījis uz lietām, kas būtu jādara, ja ģimenei ir radušās aizdomas par nelikumīgiem lēmumiem vai nekvalitatīvu darbu. \"Pirmkārt, ja procesa virzītājs nedara vai neveic darbības, kuras viņam jāveic, ir iespēja iesniegt sūdzību uzraugošajam prokuroram. Ja uzraugošais prokurors pieņems lēmumu, ar kuru tiek atcelti izmeklētāja kaut kādi lēmumi vai darbība atzīta par prettiesisku, šajā gadījumā arī sekotu iekšlietu ministra reakcija,\" paskaidroja Ģirģens. Viņš arī norādīja, ka slepkavība, it īpaši pasūtījuma slepkavība, ir viens no bīstamākajiem un sarežģītākajiem noziedzīgiem nodarījumiem, jo tajā iesaistīti gan pasūtītāji, gan izpildītāji. Turklāt bieži vien šādam noziedzīgam nodarījumam ir pārrobežu raksturs, jo izpildītāji mēdz iebraukt no citām valstīm un īsi pēc tam Latviju atkal pamest. Līdz ar to dažos gadījumos ir nepieciešama starptautisko kolēģu palīdzība, un process ir daudz ilgāks, skaidroja ministrs. Raidījums \"Nekā Personīga\" iepriekš ziņoja, ka Mārtiņš Bunkus trīs mēnešus pirms traģiskā notikuma ieguldījis lielus līdzekļus un  centies izmantot ASV diplomātu un lobiju ietekmi , lai par \"ABLV Bank\" likvidatoru izraudzītos tieši viņu. Viņš devies uz ASV, kur notikušas tikšanās ar  ASV  diplomātiem un lobistiem, ieguldīti ievērojami finanšu resursi, un bijusi pat izveidota starptautiska likvidatoru komanda. 16 gadu ilgajā advokāta praksē Bunkum bijusi pieredze arī 70 maksātnespējas lietās, no kurām zināmākā ir \" Trasta komercbankas \" likvidācija, vēstīja raidījums. Ceturtdien, brāļa slepkavības gadadienā, Kristaps Bunkus rīko preses konferenci, lai informētu par \"policijas paveikto izmeklēšanā gada laikā, par satraucošajiem atklājumiem saistībā ar izmeklēšanas norises kvalitāti Latvijā un atbildīgo amatpersonu atbildību\".", "link": "https://www.delfi.lv/161/criminal/51142947/gads-kops-pardrosas-bunkus-slepkavibas-policija-kriminalprocesu-joprojam-izmekle"},
{"title": "Nodibinājums ceļ trauksmi par mēģinājumiem ietekmēt Mārtiņa Bunkus slepkavības izmeklēšanu", "category": "Kriminālziņas", "body": "Nodibinājumam neesot šaubu par to, ka Mārtiņa Bunkus slepkavības pasūtītāji un organizatori ir gatavi izmantot visus līdzekļus, lai liktu šķēršļus izmeklēšanai un izvairītos no atbildības par šo noziegumu. Attiecīgi organizācijai pastāv aizdomas par iespējamiem mēģinājumiem izdarīt neformālu ietekmi uz lietas virzību, tostarp nodibinājums uzskata, ka jau šobrīd, iespējams, ir notikusi ierobežotas pieejamības informācijas noplūde, kukuļošana un mēģinājumi ietekmēt lieciniekus. Papildus, organizācijas ieskatā, ar Mihailu Uļmanu un Aleksandru Babenko saistīto personu un uzņēmumu publiskās aktivitātes jau šobrīd norādot uz centieniem ar jebkādām metodēm traucēt Mārtiņa Bunkus slepkavības izmeklēšanai. \"Uzreiz pēc tam, kad Valsts policija jau bija paziņojusi, ka ir atklājusi visu Mārtiņa Bunkus slepkavībā iesaistītu personu ķēdi, sākot no pasūtītāja līdz organizētājam un izpildītājam, sabiedrībā tika steigšus izplatīts paziņojums, ka tiek izsludināta 1 000 000 eiro atlīdzība par Mārtiņa Bunkus slepkavības lietas atklāšanu. Šāds paziņojums Nodibinājuma ieskatā nepārprotami ir tulkojams kā aicinājums viltus liecību sniegšanai apmaiņā pret samaksu, tādejādi liekot šķēršļus Mārtiņa Bunkus pasūtījuma slepkavības izmeklēšanai,\" lasāms nodibinājuma paziņojumā. Tāpat sabiedrībā tiekot anonīmi izplatītas īsfilmas, kuras, nodibinājuma ieskatā, ne tikai aicina apšaubīt Valsts policijas izmeklēšanas rezultātu un piedāvā savu \"alternatīvo izmeklēšanu\", bet arī sūtot nepārprotamus signālus, kas tulkojami kā draudi un centieni iebiedēt un tādejādi arī ietekmēt lieciniekus, kas ir snieguši vai vēl varētu sniegt liecības Mārtiņa Bunkus slepkavības izmeklēšanā. Veicot izpēti, Nodibinājums ir konstatējis, ka šo anonīmo īsfilmu izplatīšana un popularizēšana, visticamāk, notiek ar Uļmana un Babenko saistīto uzņēmumu atbalstu. \"Mēs ceļam trauksmi un esam vērsušies tiesībaizsardzības iestādēs, vienlaikus informējot par to sabiedrību un medijus, lai nepieļautu, ka \"gaiteņos\" tiek mainīta izmeklēšanas gaita,\" citēts nodibinājuma pārstāvis Kristaps Bunkus. Valsts policijā (VP) portālam \"Delfi\" norādīja, ka sadarbībā ar prokuratūru turpinās aktīva izmeklēšana un VP atturas no plašākiem komentāriem. Jau vēstīts, ka policija jau iepriekš norādījusi, ka ir gūta skaidra aina par nozieguma izdarīšanas apstākļiem un iesaistītajām personām. Turpinot kriminālprocesuālās darbības Bunkus slepkavības izmeklēšanas lietā, policija 9. augustā Rīgā  aizturējusi vēl vienu personu . Vienlaikus policija aizvien aicina arī tās personas, kuras šīs lietas izmeklēšanas saistībā nav sniegušas visu tām zināmo informāciju, vai personas, kuras var vēl ko liecināt, pieteikties pašām labprātīgi un sadarboties ar policiju, nevis gaidīt, kad kriminālpolicija pieklauvēs pie durvīm.  Valsts policija  garantē anonimitāti. Jau ziņots, ka minētajā lietā  apcietinājumā atrodas  uzņēmēji  Mihails Uļmans , Aleksandrs Babenko un vēl viens vīrietis. Maija beigās tiesa, pēc policijas ierosinājuma, trijotnei kā drošības līdzekli piemēroja apcietinājumu. Valsts policija 24. maijā paziņoja, ka policijai izdevies noskaidrot faktiski visu Bunkus slepkavībā iesaistīto personu ķēdi, sākot no pasūtītāja līdz organizētājam un izpildītājam. Toreiz policijas preses paziņojumā minēts, ka aizturētas vairākas personas, tostarp izpildītājs un pasūtītājs. Patlaban lieta pārkvalificēta pēc Krimināllikuma panta par slepkavību sevišķi pastiprinošos apstākļos, ja to izdarījusi organizēta grupa. Par šādu noziedzīgu nodarījumu var piemērot mūža ieslodzījumu vai brīvības atņemšanu no 15 līdz 20 gadiem. Uļmans un Babenko ir bijuši biznesa partneri. Bunkus ģimenes pārstāvji Uļmana vārdu jau iepriekš bija minējuši slepkavības kontekstā, turklāt pats Bunkus 2016. gadā bija vērsies policijā par to, ka saņēmis nāves draudus, taču lieta tika izbeigta. Uļmanam 2016. gadā esot radušās domstarpības ar maksātnespējas administratoru uzņēmuma SIA \"Rego Trade\" maksātnespējas lietā. Bunkus kā \"Rego Trade\" maksātnespējas administrators no Uļmana un citiem bijušajiem uzņēmuma valdes locekļiem caur tiesu piedzina vairāk nekā vienu miljonu eiro. Bunkus tika nošauts 2018. gada 30. maija rītā, kad viņš ar automašīnu brauca garām Rīgas Meža kapiem. Īsi pēc slepkavības netālu no notikuma vietas tika atrasta sadedzināta ar viltotiem valsts numuriem aprīkota automašīna, kura, visticamāk, bija saistīta ar slepkavību. 2021. gada vasarā tapa zināms, ka viens no iespējamajiem maksātnespējas administratora slepkavības izpildītājiem ticis apcietināts Ukrainā saistībā ar kādu citu noziegumu. Kā vēstīja  Latvijas Televīzija , aizdomās turētais Ukrainā ticis aizturēts par citu noziegumu, kas nav saistīts ar Latviju, taču izmeklēšanas laikā viņš esot sācis liecināt arī saistībā ar Bunkus slepkavību.", "link": "https://www.delfi.lv/161/criminal/54794992/nodibinajums-cel-trauksmi-par-meginajumiem-ietekmet-martina-bunkus-slepkavibas-izmeklesanu"},
{"title": "Iereibis autovadītājs Jaunsvirlaukā izraisa avāriju un aizbēg", "category": "Kriminālziņas", "body": "Pirmdien  Jelgavas  novada Jaunsvirlaukas pagastā iereibis \"Nissan\" vadītājs izraisīja avāriju ar pretī braucošo mašīnu, kā rezultātā tā iebrauca blakus ceļam esošajā laukā. Pēc tam dzērājšoferis pameta notikuma vietu, portālu \"Delfi\" informēja Valsts policijā (VP). Kā liecina sākotnējā informācija, 30. maijā Jelgavas novada Jaunsvirlaukas pagastā vīrietis vadīja automašīnu \"Nissan Pathfinder\" un, veicot kreiso nogriešanās manevru, izraisīja sadursmi ar pretī braucošo automašīnu \"Volkswagen Golf\", kam bija braukšanas priekšroka. Sadursmes rezultātā \"Volkswagen Golf\" nobrauca no brauktuves un iebrauca blakus ceļam esošajā laukā. Notikuma vietā ieradās mediķi un sniedza medicīnisko palīdzību cietušajai autovadītājai, kura no hospitalizācijas atteicās. Pēc negadījuma dzērājšoferis no notikuma vietas aizbrauca, tādējādi pārkāpjot likumā noteikto kārtību. Kā skaidroja vīrietis, viņš vēlējās aizbraukt uz savu dzīvesvietu, kas atradās netālu no notikuma vietas, tomēr vietējie iedzīvotāji viņu apturēja un nogādāja atpakaļ. Policija piemin, ka pārbaudes laikā vīrieša izelpā tika konstatētas 1,57 promiles. Policijā par notikušo sākti trīs administratīvo pārkāpumu procesi. Par ceļa nedošanu transportlīdzekļu vadītājam, kuram ir priekšroka, vīrietim piemērots naudas sods 70 eiro. Par automašīnas vadīšanu alkohola reibumā ir apturētas transportlīdzekļa vadīšanas tiesības, tomēr galīgais lēmums vēl nav pieņemts. Savukārt par ceļu satiksmes negadījuma vietas atstāšanu pēc ceļu satiksmes negadījuma autovadītājam piemērots naudas sods 100 eiro, informē VP. Kopumā pagājušajā diennaktī Jelgavas iecirknī saņemta informācija par 24 gadījumiem, kad iedzīvotāji vērsušies pēc palīdzības policijā, vai konstatēts, ka noticis noziedzīgs nodarījums. Ceļu satiksmes uzraudzības jomā pieņemti 22 administratīvo pārkāpumu lēmumi, tai skaitā četri par atļautā braukšanas ātruma pārsniegšanu un viens par automašīnas vadīšanu alkohola reibumā. Reģistrēti divi ceļu satiksmes negadījumi bez fiziski cietušām personām.", "link": "https://www.delfi.lv/161/criminal/54404580/iereibis-autovaditajs-jaunsvirlauka-izraisa-avariju-un-aizbeg"},
{"title": "Policija noskaidrojusi noziedzīgo grupējumu, kas saistīts ar slepkavību Pļavniekos martā", "category": "Kriminālziņas", "body": "Valsts policija  (VP) ir noskaidrojusi, ka šā gada 11. marta slepkavību, kas tika izdarīta publiskā vietā Rīgā, Saharova un Keldiša ielas krustojumā, ir izdarījis starptautisks organizētās noziedzības grupējums, portāls \"Delfi\" uzzināja VP. Tostarp mērķtiecīgas izmeklēšanas laikā VP ir arī noskaidrojusi konkrētus šī grupējuma dalībniekus, kas piedalījušies slepkavības plānošanā un izdarīšanā. Šobrīd ir aizturēta un apcietināta viena persona un kriminālprocesā turpinās aktīva izmeklēšana. Jau ziņots, ka šā gada 11. martā Pļavniekos pie kādas sabiedriskās ēdināšanas vietas  tika nošauts vīrietis , kurš tobrīd atradās automašīnā. Pēc upura nošaušanas iespējamās vainīgās personas pameta notikuma vietu, taču policija, iedarbinot plānu “Slazdi”, aizturēja vairākas personas. Izmeklēšanas laikā policija noskaidroja, ka no todien aizturētajām personām ar slepkavību ir saistīts viens vīrietis. Viņam ir piemērots drošības līdzeklis – apcietinājums. Pārējās personas, kuru saistība ar notikušo neapstiprinājās, tika atbrīvotas. Turpinot mērķtiecīgas izmeklēšanas darbības, VP noskaidroja arī pārējās iespējamās vainīgās personas, kas ir organizēta noziedzības grupējuma dalībnieki. Šobrīd tiek veikti pasākumi, lai nostiprinātu pierādījumus minēto personu saistībai ar noziedzīgo nodarījumu, un turpinātas izmeklēšanas darbības gan Latvijā, gan ārvalstīs. VP izskata vairākas nozieguma versijas, tostarp ka slepkavība izdarīta atriebības nolūkā konflikta rezultātā kriminālu grupējumu starpā. Portāls \"Kompromat\" vēsta, ka nogalinātais ir pagājušā gadsimta 90. gados zināmās kriminālās autoritātes Ivana Haritonova grupējuma \"obščaka\" jeb \"kases\" turētājs Genadijs Vaļagins. VP gan portālam \"Delfi\" atturējās no komentāriem par nogalinātā vīrieša identitāti. Aģentūras LETA arhīvs liecina, ka viņu nepilnu gadu pirms soda termiņa beigām, 2000. gadā, atbrīvoja no apcietinājuma.1998. gadā Augstākā tiesa Vaļaginu atzina par vainīgu, piespriežot 6,5 gadus apcietinājuma ar mantas konfiskāciju, apcietinājuma laikā ieskaitot jau izciesto apgabaltiesas piespriesto soda laiku – trīs gadus. Vaļagins tika atzīts par vainīgu un notiesāts pēc Kriminālkodeksa par organizētas grupas izveidošanu vai piedalīšanos tajā izspiešanas nolūkā un par personas sagrābšanu vai aizturēšanu kā ķīlnieku, ja tas saistīts ar draudiem noslepkavot, nodarīt miesas bojājumus vai tālāk aizturēt šo personu nolūkā piespiest personu izdarīt kādu darbību vai atturēties no tās, kas ir noteikums ķīlnieka atbrīvošanai.", "link": "https://www.delfi.lv/161/criminal/54353598/policija-noskaidrojusi-noziedzigo-grupejumu-kas-saistits-ar-slepkavibu-plavniekos-marta"},
{"title": "Par tēva slepkavības mēģinājumu un organizēšanu tiesās dēlu un viņa draugu", "category": "Kriminālziņas", "body": "Saskaņā ar lēmumu par krimināllietas nodošanu tiesai 2021. gada kādā jūlija dienā abi apsūdzētie aiz atriebības vienojās par viena jaunieša tēva nogalināšanu, jo viņš iepriekš esot vardarbīgi izturējies pret jaunieti. Realizējot noziedzīgo nodomu, apsūdzētie ieradās pie cietušā mājās, kur viens no apsūdzētajiem jauniešiem atslēdza mājas durvis un norādīja otram jaunietim uz istabu, kurā gulēja tēvs. Otrs apsūdzētais jaunietis piegāja pie istabā gulošā vīrieša un ar līdzpaņemto nazi iedūra viņam vēderā. Noziedzīgo nodomu apsūdzētajiem neizdevās realizēt līdz galam, jo cietušais no dūriena pamodās un jaunieši aizbēga no notikuma vietas. Prokurore vienu apsūdzēto jaunieti pie kriminālatbildības saukusi pēc Krimināllikuma 20. panta otrās daļas, 15. panta ceturtās daļas un 117. panta 2. punkta, proti, par slepkavību vainu pastiprinošos apstākļos, ja tā izdarīta upurim esot bezpalīdzīgā stāvoklī. Arī otrs jaunietis pie atbildības saukts pēc tā paša panta. Jāpiebilst, ka nepilngadīgajiem nevar piespriest ilgāku cietumsodu kā desmit gadus aiz restēm. Lieta izskatīšanai nosūtīta Zemgales rajona tiesai (Jelgavā).", "link": "https://www.delfi.lv/161/criminal/54402364/par-teva-slepkavibas-meginajumu-un-organizesanu-tiesas-delu-un-vina-draugu"},
{"title": "Sajaucot mašīnas pedāļus, 'Mercedes' vadītāja Dobelē iebrauc mājas sienā", "category": "Kriminālziņas", "body": "Sajaucot bremzes un gāzes pedāli, autovadītāja Dobelē iebraukusi ēkas sienā, portālu \"Delfi\" informēja  Valsts policijas  (VP) pārstāve Dace Kalniņa. 30. maijā Dobelē, Baznīcas ielā, sieviete vadīja automašīnu „ Mercedes-Benz  B200” un sajauca bremzes pedāli ar gāzes pedāli, kā rezultātā iebrauca ēkas sienā. Policijā par notikušo ir noformēts ceļu satiksmes negadījuma reģistrācijas protokols. Kopumā aizvadītajā diennaktī VP  Dobeles  iecirknī saņemta informācija par desmit gadījumiem, kad iedzīvotāji vērsušies pēc palīdzības policijā, vai konstatēts, ka noticis noziedzīgs nodarījums. Ceļu satiksmes uzraudzības jomā pieņemti 11 administratīvo pārkāpumu lēmumi, tai skaitā seši par atļautā braukšanas ātruma pārsniegšanu un viens par automašīnas vadīšanu alkohola reibumā. Reģistrēti trīs ceļu satiksmes negadījumi bez fiziski cietušām personām.", "link": "https://www.delfi.lv/161/criminal/54404476/sajaucot-masinas-pedalus-mercedes-vaditaja-dobele-iebrauc-majas-siena"},
{"title": "Bunkus slepkavības lietā šonedēļ apcietinātais – uzņēmējs Arkādijs Judins", "category": "Kriminālziņas", "body": "\" Lursoft \" informācija liecina, ka Judins ir patiesais labuma guvējs SIA \"DNS group\" un SIA \"A.A.V.\". Uzņēmējs agrāk bijis saistīts arī SIA \"Arninga\", SIA \"Luoastari\" un SIA \"Evro Building\". \"Delfi\" rīcībā esoša neoficiālā informācija liecina, ka Judins bijis marta sākumā nošautā  Genadija Vaļagin a miesassargs un šoferis. Pats Vaļagins savukārt iepriekš bija saistīts ar tā saukto Haritonova bandu. Savukārt \"TV3\" raidījums \"Nekā personīga\" iepriekš vēstīja, ka Vaļagina nāve saistīta ar kādu  pazudušu kokaīna kravu . Jau vēstīts, ka policija jau iepriekš norādījusi, ka ir gūta skaidra aina par nozieguma izdarīšanas apstākļiem un iesaistītajām personām. Turpinot kriminālprocesuālās darbības Bunkus slepkavības izmeklēšanas lietā, policija 9. augustā Rīgā  aizturējusi vēl vienu personu . Vienlaikus policija aizvien aicina arī tās personas, kuras šīs lietas izmeklēšanas saistībā nav sniegušas visu tām zināmo informāciju, vai personas, kuras var vēl ko liecināt, pieteikties pašām labprātīgi un sadarboties ar policiju, nevis gaidīt, kad kriminālpolicija pieklauvēs pie durvīm.  Valsts policija  garantē anonimitāti. Jau ziņots, ka minētajā lietā  apcietinājumā atrodas  uzņēmēji  Mihails Uļmans , Aleksandrs Babenko un vēl viens vīrietis. Maija beigās tiesa, pēc policijas ierosinājuma, trijotnei kā drošības līdzekli piemēroja apcietinājumu. Valsts policija 24. maijā paziņoja, ka policijai izdevies noskaidrot faktiski visu Bunkus slepkavībā iesaistīto personu ķēdi, sākot no pasūtītāja līdz organizētājam un izpildītājam. Toreiz policijas preses paziņojumā minēts, ka aizturētas vairākas personas, tostarp izpildītājs un pasūtītājs. Patlaban lieta pārkvalificēta pēc Krimināllikuma panta par slepkavību sevišķi pastiprinošos apstākļos, ja to izdarījusi organizēta grupa. Par šādu noziedzīgu nodarījumu var piemērot mūža ieslodzījumu vai brīvības atņemšanu no 15 līdz 20 gadiem. Uļmans un Babenko ir bijuši biznesa partneri. Bunkus ģimenes pārstāvji Uļmana vārdu jau iepriekš bija minējuši slepkavības kontekstā, turklāt pats Bunkus 2016. gadā bija vērsies policijā par to, ka saņēmis nāves draudus, taču lieta tika izbeigta. Uļmanam 2016. gadā esot radušās domstarpības ar maksātnespējas administratoru uzņēmuma SIA \"Rego Trade\" maksātnespējas lietā. Bunkus kā \"Rego Trade\" maksātnespējas administrators no Uļmana un citiem bijušajiem uzņēmuma valdes locekļiem caur tiesu piedzina vairāk nekā vienu miljonu eiro. Bunkus tika nošauts 2018. gada 30. maija rītā, kad viņš ar automašīnu brauca garām Rīgas Meža kapiem. Īsi pēc slepkavības netālu no notikuma vietas tika atrasta sadedzināta ar viltotiem valsts numuriem aprīkota automašīna, kura, visticamāk, bija saistīta ar slepkavību. 2021. gada vasarā tapa zināms, ka viens no iespējamajiem maksātnespējas administratora slepkavības izpildītājiem ticis apcietināts Ukrainā saistībā ar kādu citu noziegumu. Kā vēstīja  Latvijas Televīzija , aizdomās turētais Ukrainā ticis aizturēts par citu noziegumu, kas nav saistīts ar Latviju, taču izmeklēšanas laikā viņš esot sācis liecināt arī saistībā ar Bunkus slepkavību.", "link": "https://www.delfi.lv/161/criminal/54635722/bunkus-slepkavibas-lieta-sonedel-apcietinatais-uznemejs-arkadijs-judins"},
{"title": "Par vīrieša nolaupīšanu un slepkavību Augšdaugavas novadā aizturētas vairākas personas", "category": "Kriminālziņas", "body": "Šā gada 17. aprīlī  Valsts policija  aizdomās par personas nolaupīšanu un slepkavību Augšdaugavas novadā, Naujenes pagastā aizturēja vairākas personas, portālu \"Delfi\" informēja Valsts policijā. Veicot plašus operatīvos un izmeklēšanas pasākumus Valsts policijas Latgales reģiona pārvaldes Dienvidlatgales iecirkņa amatpersonas vakar, 20. aprīlī, atrada meklēšanā esošās personas līķi. Šā gada 1. martā Valsts policijas Latgales reģiona pārvaldes Dienvidlatgales iecirkņa likumsargi saņēma informāciju, ka Augšdaugavas novadā, Naujenes pagastā kopš 2023. gada 16. februāra savā dzīvesvietā nav atgriezies 1988. gadā dzimis vīrietis. Aizdomās par personas nolaupīšanu, tika uzsākts kriminālprocess pēc Krimināllikuma 153. panta pirmās daļas. Par šādu noziedzīgu nodarījumu soda ar brīvības atņemšanu uz laiku līdz pieciem gadiem vai ar īslaicīgu brīvības atņemšanu, vai ar probācijas uzraudzību, vai ar sabiedrisko darbu, vai ar naudas sodu. Veicot plašus operatīvos un izmeklēšanas pasākumus, likumsargi noskaidroja vairāku personu iespējamu saistību ar minētā vīrieša pazušanu, tādēļ 17. un 18. aprīlī Naujenes pagastā aizturēja piecas personas. Kriminālprocesa izmeklēšanas gaitā noskaidrots, ka aizturētie vīrieši ir nolaupījuši minēto personu un vairākas dienas fiziski iespaidojuši, nodarot miesas bojājumus, no kuriem vīrietis mira. Daugavpils  tiesa 1990. gadā un 1985. gadā dzimušajiem vīriešiem piemērojusi drošības līdzekli – apcietinājums. Izmeklēšana kriminālprocesā turpinās.", "link": "https://www.delfi.lv/161/criminal/55450804/par-viriesa-nolaupisanu-un-slepkavibu-augsdaugavas-novada-aizturetas-vairakas-personas"},
{"title": "Diviem ceļu policistiem nemaina divarpus gadu cietumsodu par kukuļošanu", "category": "Kriminālziņas", "body": "AT informēja, ka izskatāmajā lietā apsūdzībā norādīts, ka apsūdzētie, veicot dienesta pienākumus ceļu satiksmes uzraudzībā, pieprasīja un pieņēma kukuli no transportlīdzekļa vadītāja par izdarītā administratīvā pārkāpuma nenoformēšanu likumā paredzētajā kārtībā. Tiesa lēmumā atzīst, ka apsūdzētie tiesiski un pamatoti atzīti par vainīgiem viņiem inkriminētā noziedzīgā nodarījuma izdarīšanā personu grupā pēc iepriekšējās vienošanās. Proti, apsūdzētie, būdami policijas darbinieki un pildot dienesta pienākumus, vienojās no likumpārkāpēja pieprasīt un pieņemt kukuli par pieļauto pārkāpumu, nenoformējot administratīvā pārkāpuma protokolu. AT nav pamata apšaubīt apelācijas instances tiesas atzinumu par noziedzīgā nodarījuma kvalifikāciju, jo apelācijas instances tiesa izvērtēja apsūdzēto faktisko darbību atbilstību noziedzīgā nodarījuma kvalifikācijai un to pamatoja ar krimināltiesību teorijā paustajām atziņām. Iekšējās drošības birojs , neminot vārdus, iepriekš ziņoja, ka aizdomās par kukuļa pieprasīšanu un pieņemšanu no kāda ārzemnieka aizturējis divus ceļu policistus. Veicot dienesta pienākumus ceļu satiksmes uzraudzībā,  Valsts policijas  Rīgas reģiona pārvaldes amatpersonas pieprasīja un pieņēma kukuli no kravas transportlīdzekļa vadītāja par izdarītā administratīvā pārkāpuma – Latvijas teritorijas šķērsošanas bez samaksātas autoceļu lietošanas nodevas – nenoformēšanu likumā paredzētajā kārtībā. Kratīšanas laikā pie vienas no amatpersonām izņemta skaidra nauda vairāku simtu eiro apjomā. Publiski pieejamā informācija liecina, ka lietā apsūdzēti Arnis Zīlītis un Aldis Lukmanis. Rīgas apgabaltiesa  2021. gadā abus policijas darbiniekus atzina par vainīgiem un piesprieda divarpus gadus cietumā. Apsūdzētie iesniedza kasācijas sūdzību AT.", "link": "https://www.delfi.lv/161/criminal/55114476/diviem-celu-policistiem-nemaina-divarpus-gadu-cietumsodu-par-kukulosanu"},
{"title": "Tiesai nodod lietu par Ušakova elektroniskā pasta vēstuļu publiskošanu", "category": "Kriminālziņas", "body": "Finanšu un ekonomisko noziegumu izmeklēšanas prokuratūra Jākobsonam apsūdzību uzrādījusi pēc Krimināllikuma panta par korespondences, pa telekomunikāciju tīkliem pārraidāmās informācijas un citas informācijas noslēpuma pārkāpšanu,  pastāstīja prokuratūras preses sekretāre Aiga Šēnberga. Par šādu noziegumu var sodīt ar brīvības atņemšanu līdz trim gadiem vai ar piespiedu darbu, vai ar naudas sodu līdz piecdesmit minimālajām mēnešalgām. Apsūdzētais vainu neatzīst. \"TV3\" raidījums \"Nekā personīga\" iepriekš ziņoja, ka vīrietis bija ievietots psihiatriskajā slimnīcā, jo šādi likumsargus spiedis rīkoties kāds pirms vairāk nekā 20 gadiem veikts ieraksts par Jākobsona veselību. Šēnberga iepriekš apstiprināja, ka procesa virzītājam Valsts policijā bija radušās šaubas par apsūdzētā pieskaitāmību un, balstoties uz to, viņam nozīmēja ekspertīzi, kurā konstatēts, ka apsūdzētais ir pieskaitāms. Jau ziņots, ka, izmeklējot kriminālprocesu par Ušakova elektroniskā pasta uzlaušanu, VP 2011.gada decembrī  veica kratīšanu portāla \"kompromat.lv\"  pārstāvja Jākobsona dzīvesvietā Rīgā. Kratīšanas laikā tika izņemti vairāki datu nesēji un divi datori. Policisti  Jākobsonu uz 48 stundām aizturēja . Kriminālprocesu policija sāka 2011.gada 23.novembrī pēc Ušakova iesnieguma saņemšanas. Portālā \"kompromat.lv\"  tika publicētas Ušakova 2008.gada e-pasta vēstules , kas tika sūtītas toreizējam  Krievijas  vēstniecības padomniekam Aleksandram Hapilovam. Ušakovs tobrīd bija 9.Saeimas deputāts, savukārt Hapilovs strādāja par Krievijas vēstniecības padomnieku, taču 2009.gadā viņš pameta darbu Latvijā. Jākobsons iepriekš apgalvoja, ka, publicējot daļu Ušakova sarakstes, viņš darījis sabiedrībai zināmus būtiskus faktus un tas ir viņa kā žurnālista pienākums. Vairākus mēnešus pēc Jākobsona aizturēšanas divi nezināmi uzbrucēji 2012.gada 29.martā  viņam savainoja seju  Rīgā Čaka ielas 47.nama kāpņutelpā. Policija izmeklē divas notikušā versijas - pirmā ir saistīta ar viņa profesionālo darbību, bet otrā - ar Jākobsona personīgo dzīvi.", "link": "https://www.delfi.lv/161/criminal/43450469/tiesai-nodod-lietu-par-usakova-elektroniska-pasta-vestulu-publiskosanu"},
{"title": "Haritonova \"labā roka\" iznāk brīvībā", "category": "Kriminālziņas", "body": "Tiesa iepriekšējo reizi noraidījusi iespēju atbrīvot viņu pirms termiņa beigām.  1998.gadā Augstākā tiesa piesprieda reālu brīvības atņemšanu vairākiem tiesājamajiem līdz šim lielākajā organizētās noziedzības prāvā Latvijā, kurā bija apsūdzēts arī par reketa karali dēvētais Ivans Haritonovs.", "link": "https://www.delfi.lv/161/criminal/764368/haritonova-laba-roka-iznak-briviba"},
{"title": "Draudi žurnālistam Jākobsonam: Rēzeknes mērs pārmet melošanu un vēršas prokuratūrā", "category": "Kriminālziņas", "body": "Dome atgādināja, ka sabiedrība tika informēta, ka 24.martā  Jākobsons vērsies pie ģenerālprokurora ar iesniegumu , kurā tika norādīts, ka Rēzeknes pilsētas mērs ir it kā izteicis draudus žurnālistam, nosūtot īsziņu. \"Žurnālista viedoklis tika pārpublicēts dažādos elektroniskajos plašsaziņas līdzekļos. Savukārt \"Latvijas Mobilais Telefons\" izsniegtajā ziņā par izejošiem un ienākošiem zvaniem un īsziņām no Bartaševiča telefona numura var pārliecināties, ka ne 23., ne 24.martā Rēzeknes pilsētas mērs nekādas īsziņas Jākobsonam nebija sūtījis,\" pauž dome. Līdz ar to Rēzeknes pilsētas domes priekšsēdētājs uzskata, ka žurnālista Jākobsona iesniegums ģenerālprokuroram ir vērtējams kā nepatiess ziņojums un žurnālista darbība nedrīkst palikt kā nekontrolēts instruments, ar kura palīdzību tiek īstenotas atsevišķas personas intereses. Pretējā gadījumā tiek apdraudēta valsts pārvaldes kārtība, un šāda personas rīcība, kas ir radījusi kaitējumu gan privātajai dzīvei, gan publiskajām interesēm, nevar palikt nesodīta. Jau ziņots, ka marta sākumā tika nosūtīta pretenzija \"Ludzas Zemei\": un laikraksta galvenajai redaktorei, kā arī portāla \"kompromat.lv\" veidotājiem par publikāciju virkni, kuras satur nepatiesas ziņas un ar tām tika aizskarts Bartaševiča un viņa ģimenes gods un cieņa. Saistībā ar to policijā iesniegts iesniegums, lūdzot sākt kriminālprocesu.", "link": "https://www.delfi.lv/161/criminal/45750308/draudi-zurnalistam-jakobsonam-rezeknes-mers-parmet-melosanu-un-versas-prokuratura"},
{"title": "Video: Pļavniekos piektdien nošauts vīrietis; VP jau vairāki aizturētie", "category": "Kriminālziņas", "body": "Piektdien, 11. martā,  Valsts policija  saņēma informāciju, ka ap pulksten 14.43 Rīgā, Pļavniekos, Saharova un Keldiša ielu krustojumā pie kādas sabiedriskās ēdināšanas vietas tika nošauts vīrietis, kurš tobrīd atradās automašīnā, bet iespējamās vainīgās personas notikuma vietu pameta, portālu \"Delfi\" informēja VP pārstāve Simona Grāvīte. Saņemot informāciju par notikušo, nekavējoties visā Latvijas teritorijā tika izsludināts plāns \"Slazdi\" un piesaistīti plaši policijas spēki, lai vainīgās personas aizturētu. Tāpat notikuma vietā šobrīd strādā eksperti. Ir aizturētas personas, kuras, iespējams, saistītas ar notikušo noziedzīgo nodarījumu. Tāpat Rīgas rajonā Dreiliņos atrasta jau aizdedzināta automašīna \"Crysler Vojager\", kura, iespējams, saistīta ar noziegumu. Policija vīrieša personību jau ir noskaidrojusi. Notiek aktīvie kriminālprocesuālie un operatīvas darbības pasākumi. VP vērš uzmanību, ka iedzīvotājiem nav pamata uztraukumam. Policisti turpina aktīvu darbu un vienlaikus aicina iedzīvotājus, kuru rīcībā ir jebkāda informācijas par notikušo vai arī redz kādas aizdomīgas darbības, nekavējoties ziņot policijai, zvanot 110. Sociālajos tīklos cilvēki jau steiguši dalīties ar video, kurā, iespējams, iemūžināts brīdis pēc notikušā. Savukārt portāls \"Kompromat\" vēsta, ka nogalinātais ir pagājušā gadsimta 90. gados zināmās kriminālās autoritātes Ivana Haritonova grupējuma \"obščaka\" jeb \"kases\" turētājs Genadijs Vaļagins. VP gan portālam \"Delfi\" atturējās no komentāriem par nogalinātā vīrieša identitāti. Portāls arī publiskojis slepkavības video. Aģentūras LETA arhīvs liecina, ka viņu nepilnu gadu pirms soda termiņa beigām, 2000. gadā, atbrīvoja no apcietinājuma.1998. gadā Augstākā tiesa Vaļaginu atzina par vainīgu, piespriežot 6,5 gadus apcietinājuma ar mantas konfiskāciju, apcietinājuma laikā ieskaitot jau izciesto apgabaltiesas piespriesto soda laiku – trīs gadus. Vaļagins tika atzīts par vainīgu un notiesāts pēc Kriminālkodeksa par organizētas grupas izveidošanu vai piedalīšanos tajā izspiešanas nolūkā un par personas sagrābšanu vai aizturēšanu kā ķīlnieku, ja tas saistīts ar draudiem noslepkavot, nodarīt miesas bojājumus vai tālāk aizturēt šo personu nolūkā piespiest personu izdarīt kādu darbību vai atturēties no tās, kas ir noteikums ķīlnieka atbrīvošanai.", "link": "https://www.delfi.lv/161/criminal/54142858/video-plavniekos-piektdien-nosauts-virietis-vp-jau-vairaki-aizturetie"},
{"title": "Klausījās mūziku, nedzirdēja vilcienu – LDz komentē jaunieša bojāeju Dobelē", "category": "Kriminālziņas", "body": "Svētdien, 20. novembrī, negadījumā uz sliedēm Dobelē bojā gāja 17 gadus vecs jaunietis. Kā norāda uzņēmums \" Latvijas dzelzceļš \", jaunietis klausījies mūziku un nedzirdējis vilciena signālu, portāls \"Delfi\" uzzināja uzņēmumā. Jau vēstīts, ka 20.novembrī, Dobelē pēc sadursmes ar vilcienu uz dzelzceļa gājēju pārejas gāja bojā 17 gadus vecs jaunietis. \"Lai arī kravas vilciena mašīnists pielietoja pēkšņo bremzēšanu un gājēju brīdināja ar skaņas signālu, diemžēl vilciena tuvošanos puisis nepamanīja un brīdinājuma signālus nesadzirdēja. Viņš sliedes šķērsoja, iepriekš nepārliecinoties, vai netuvojas vilciens, pār galvu pārvilcis kapuci un, kā liecina sākotnējā informācija, klausoties austiņās mūziku,\" norāda \"Latvijas dzelzceļš\". Portāls \"Delfi\" iepriekš vēstīja, ka šomēnes notikuši vairāki negadījumi uz sliedēm, kuros bojā gājuši un cietuši cilvēki. Tā 12. novembrī uz dzelzceļa sliedēm Latvijā notikuši divi nelaimes gadījumi, kuros viens cilvēks cietis, un viena sieviete – gājusi bojā. Todien ap pulksten 13.22 VP saņēma informāciju par to, ka pie stacijas \"Šķirotava\" elektrovilciens uzbrauca kādai sievietei, kura no gūtajiem miesas bojājumiem notikuma vietā gāja bojā. Tāpat tajā pašā sestdienā ap pulksten 20.12 Liepājas ielā 150 metrus no pārbrauktuves elektrovilciens uzbrauca kādam vīrietim, kurš ar smagām traumām tika nogādāts slimnīcā.", "link": "https://www.delfi.lv/161/criminal/54962222/klausijas-muziku-nedzirdeja-vilcienu-ldz-komente-jauniesa-bojaeju-dobele"},
{"title": "Par māju apzagšanu Dobelē un Tukumā policisti aiztur divus vīriešus", "category": "Kriminālziņas", "body": "Aizvadītajā nedēļā  Valsts policija  (VP) saņēma ziņas par zādzībām no mājokļiem Dobelē un Tukumā, pēc kā likumsargi nekavējoties uzsāka vainīgo meklēšanu un aizturēja viņus tajā pašā dienā, portālu \"Delfi\" informēja VP. Šobrīd viņiem piemērots bargākais drošības līdzeklis – apcietinājums. 25.janvārī policija viņus aizturēja Tukumā. Par notikušo VP sāka divus kriminālprocesus un noskaidroja, ka vīri, iekļūstot īpašumos caur logu, nozaguši dažādas mantas – juvelierizstrādājumus, planšetdatoru un naudu. Mantas daļēji ir atgūtas un tiks atdotas īpašniekiem. Policisti piektdien, 27. janvārī, lūdza tiesai piemērot vīriešiem drošības līdzekļus – apcietinājumu. Abi vīrieši ir no  Latgales  reģiona un jau iepriekš ir nonākuši policijas redzeslokā par mantiska rakstura noziegumiem. Šobrīd VP pārbauda viņu saistību ar citiem noziedzīgiem nodarījumiem. Saskaņā ar Krimināllikumu, par zādzību, ja tā izdarīta, iekļūstot telpā, soda ar brīvības atņemšanu uz laiku līdz pieciem gadiem vai ar īslaicīgu brīvības atņemšanu, vai ar probācijas uzraudzību, vai ar sabiedrisko darbu, vai ar naudas sodu, konfiscējot mantu vai bez mantas konfiskācijas. Valsts policija turpina izmeklēšanu uzsāktajos kriminālprocesos.", "link": "https://www.delfi.lv/161/criminal/55181810/par-maju-apzagsanu-dobele-un-tukuma-policisti-aiztur-divus-viriesus"},
{"title": "Brūce krūtīs, drēbes asinīs – pēc kopīgas iedzeršanas vīrietis Bolderājā uzbrūk dzīvesbiedrei", "category": "Kriminālziņas", "body": "Ierodoties notikuma vietā, kāpņu telpas durvis atvēra sieviete, kurai bija redzama brūce krūtīs, kā arī visas drēbes bija asinīs. Policisti ar cietušo devās uz dzīvokli, kur istabā uz gultas sēdēja sievietes dzīvesbiedrs. Noskaidrojās, ka abi jau piecas dienas kopīgi lieto alkoholiskos dzērienus. Sarunas laikā vīrietis skaidroja, ka nekas traks neesot noticis un viņa dzīvesbiedre pati esot kritusi un tā guvusi miesas bojājumus. Savukārt sieviete teica, ka dzīvesbiedrs viņu esot sitis ar dūrēm, taču nespēja paskaidrot, kā radusies brūce krūšu kurvī. Ņemot vērā situācijas apstākļus, uz notikuma vietu tika izsaukta Neatliekamās medicīniskās palīdzības dienesta brigāde, kuras ārsti pēc apskates pieņēma lēmumu hospitalizēt sievieti. Tāpat adresē ieradās  Valsts policijas  darbinieki, kuri pārņēma darbu notikuma vietā un uzsāka izmeklēšanu, kuras laikā tiks vērtēta miesas bojājumu smaguma pakāpe, lai precīzi kvalificētu nodarījumu, portāls \"Delfi\" uzzināja RPP.", "link": "https://www.delfi.lv/161/criminal/55181886/bruce-krutis-drebes-asinis-pec-kopigas-iedzersanas-virietis-bolderaja-uzbruk-dzivesbiedrei"},
{"title": "Saistībā ar marihuānas glabāšanu rosina sākt kriminālvajāšanu pret VUGD amatpersonu", "category": "Kriminālziņas", "body": "Iekšējās drošības birojs  (IDB) februāra sākumā Austrumzemgales prokuratūrai nosūtījis kriminālprocesu kriminālvajāšanas uzsākšanai pret Valsts ugunsdzēsības un glābšanas dienesta ( VUGD )  Latgales  reģiona brigādes amatpersonu par narkotisko vielu neatļautu glabāšanu realizācijas nolūkā, portālu \"Delfi\" informēja IDB. IDB pirmstiesas izmeklēšanas gaitā noskaidrojis, ka konkrētā VUGD amatpersona realizācijas nolūkā pie sevis un savā lietošanā esošajās telpās glabāja narkotisko vielu – marihuānu. Kriminālprocesa ietvaros veikto izmeklēšanas darbību laikā esot izņemti un ekspertīzes veikšanai nodoti vairāki simti grami marihuānas izžāvētā un neizžāvētā veidā. Kriminālprocesa izmeklēšanas laikā noziedzīgajā nodarījumā iesaistītajai VUGD amatpersonai tika piemēroti ar brīvības atņemšanu nesaistīti drošības līdzekļi, tostarp aizliegums ieņemt noteiktu amatu VUGD. Saistībā ar iepriekš minētajām pretlikumīgajām darbībām pret VUGD amatpersonu rosināts uzsākt kriminālvajāšanu par Krimināllikuma 2531. panta pirmajā daļā paredzētā noziedzīgā nodarījuma izdarīšanu – narkotisko vielu neatļautu glabāšanu realizācijas nolūkā. IDB atgādina, ka nevienu personu nevar uzskatīt par vainīgu noziedzīga nodarījuma izdarīšanā, kamēr tās vaina nav pierādīta Kriminālprocesa likumā paredzētajā kārtībā. IDB ir iekšlietu ministra tiešā pārraudzībā esoša valsts pārvaldes iestāde, kuras funkcijās ietilpst atklāt, izmeklēt un novērst noziedzīgus nodarījumus, kurus izdarījuši  Iekšlietu ministrijas  padotības iestāžu (izņemot – Valsts drošības dienestu) nodarbinātie, kā arī ar vardarbību saistītus noziedzīgos nodarījumus, kurus pildot dienesta pienākumus izdarījušas  Ieslodzījuma vietu pārvaldes  amatpersonas ar speciālajām dienesta pakāpēm vai  Ostas  policijas un pašvaldības policijas darbinieki.", "link": "https://www.delfi.lv/161/criminal/55239432/saistiba-ar-marihuanas-glabasanu-rosina-sakt-kriminalvajasanu-pret-vugd-amatpersonu"},
{"title": "Par kukuļa pieņemšanu no ārvalstnieka aiztur divus policistus", "category": "Kriminālziņas", "body": "Iekšējās drošības birojs  (IDB) janvāra nogalē aizdomās par kukuļa pieņemšanu aizturējis divus  Valsts policijas  (VP) Galvenās kārtības policijas pārvaldē nodarbinātos, \"Delfi\" uzzināja birojā. IDB paziņojumā medijiem norāda, ka \"satiksmes uzraudzības jomā strādājošās Valsts policijas nodarbinātās personas, veicot dienesta pienākumus ceļu satiksmes uzraudzībā, pieņēma kukuli no kāda ārvalsts kravas transportlīdzekļa vadītāja par izdarītā administratīvā pārkāpuma nenoformēšanu likumā paredzētajā kārtībā\". IDB procesuālo darbību laikā atrada un izņēma naudu dažādu valstu valūtās – vairākus tūkstošus eiro. Abām personām piemērots aizdomās turēto statuss un tiesa piemērojusi drošības līdzekli – apcietinājumu. Savukārt ārvalsts kravas transportlīdzekļa vadītājam kriminālprocesā piemērots personas, kurai ir tiesības uz aizstāvību statuss. Vienlaikus pirmstiesas izmeklēšanā tiek vērtēta abu apcietināto saistība ar citiem kukuļošanas gadījumiem ceļu satiksmes uzraudzības jomā. Izmeklēšanas interesēs papildu informācija šobrīd netiek sniegta. IDB atgādina, ka nevienu personu nevar uzskatīt par vainīgu noziedzīga nodarījuma izdarīšanā, kamēr tās vaina nav pierādīta Kriminālprocesa likumā paredzētajā kārtībā. IDB ir iekšlietu ministra tiešā pārraudzībā esoša valsts pārvaldes iestāde, kuras funkcijās ietilpst atklāt, izmeklēt un novērst noziedzīgus nodarījumus, kurus izdarījuši  Iekšlietu ministrijas  padotības iestāžu (izņemot Valsts drošības dienestu) nodarbinātie, kā arī ar vardarbību saistītus noziedzīgos nodarījumus, kurus pildot dienesta pienākumus izdarījušas  Ieslodzījuma vietu pārvaldes  amatpersonas ar speciālajām dienesta pakāpēm vai Ostas policijas un pašvaldības policijas darbinieki.", "link": "https://www.delfi.lv/161/criminal/55192836/par-kukula-pienemsanu-no-arvalstnieka-aiztur-divus-policistus"},
{"title": "Par Krievijas īstenoto kara noziegumu attaisnošanu apcietina aktīvistu Vasiļevski", "category": "Kriminālziņas", "body": "Tiesa piemērojusi drošības līdzekli – apcietinājumu – Aivim Vasiļevskim, kuru apsūdz par  Krievijas  īstenoto kara noziegumu attaisnošanu, bet iepriekš viņš bijis pamanāms Covid-19 noliedzēju aktīvists. Kā noskaidroja aģentūra LETA, Vasiļevskim gan būs iespēja tiesas lēmumu pārsūdzēt Rīgas apgabaltiesā. Publiski pieejamā informācija liecina, ka Vasiļevskis 2019. gadā startēja Eiroparlamenta vēlēšanās no viena saraksta ar kādreizējo politiķi Ingunu Sudrabu. Šajā gadā viņš arī ieguvis augstskolā \"Turība\" Juridisko zinātņu bakalaura grādu. Pandēmijas laikā vīrietis bijis aktīvs vietnē \"brivibasplatforma.lv\", kurā tiek izplatīti apgalvojumi par Covid-19 vakcīnu it kā kaitīgumu un kritizēti pandēmijas laika ierobežojumi. Valsts drošības dienests  (VDD) nav atklājis, kādi izteikumi Vasiļevskim tiek inkriminēti, taču aģentūra LETA pārliecinājās, ka, piemēram, 13. februārī, pāris nedēļas pirms Krievijas iebrukuma Ukrainā, vīrietis \" Facebook \" bija rakstījis savas pārdomas par Krieviju un Ukrainu, spriedelējot, ka \"farmas kartelis\" esot \"kara sponsors\". \"Rodas jautājums, no kurienes un kam tāds karš tik ļoti ir vajadzīgs? Protams, ja kāds ir tik naivs, ka tēmē uz Krieviju, tad tālāk varat nelasīt. Tā ir vienīgā valsts, kam rūp  Ukrainas  sakārtošana par normālu valsti un tas nākotnē tiks izdarīts caur mierīgu ekonomisku un diplomātisku sadarbību, bet tikai tad, kad tiks aizvākts nacistiskais režīms un korporatīvie mafijas klani, kas 30 gados kādreiz varenāko PSRS republiku padarīja par pilnīgu \"failed state\",\" ierakstā bija izpaudies Vasiļevskis. Jau ziņots, ka  VDD šonedēļ aizturējis  četrus \"garīgās attīstības un dziedniecības centra\" \"DVS Urantija\" pārstāvjus par Krievijas īstenoto kara noziegumu Ukrainā attaisnošanu. Patlaban kriminālprocesā trīs personām ir piemērots aizdomās turētā statuss, aģentūrai LETA trešdien apliecināja VDD. Neminot personas vārdu, VDD norāda, ka vienai no šīm personām ir piemērots apcietinājums, savukārt divām - ar brīvības atņemšanu nesaistīti drošības līdzekļi. LETA jau minēja, ka apcietinātais ir Aivis Vasiļevskis. Savukārt ceturtajai personai piemērots personas, pret kuru sākts kriminālprocess, statuss, un patlaban minētā persona patlaban ir atbrīvota, norādīja dienestā. Dienests 1. martā sācis kriminālprocesu saistībā ar kādas organizācijas mērķtiecīgi un sistemātiski īstenotu Krievijas militārās agresijas pret Ukrainu un tās iedzīvotājiem attaisnošanu un atbalstīšanu. Pirmdien VDD veica procesuālās darbības objektos Rīgā un citā apdzīvotā vietā Latvijā, aizturot četras personas. Kriminālprocess sākts pēc diviem Krimināllikuma pantiem, proti, par noziegumu pret mieru un kara noziegumu iespējamu attaisnošanu un slavināšanu, kā arī iespējamu nacionālā un etniskā naida vai nesaticības izraisīšanu, ko veikuši organizācijas atbildīgie darbinieki, izmantojot automatizētu datu apstrādes sistēmu. Izmeklēšanas gaitā VDD ieguva informāciju, ka šīs organizācijas vadītāji, darbinieki un dalībnieki organizē pasākumus, kuros pauž atbalstu Krievijas iebrukumam Ukrainā. Tāpat organizācijas rīkoto pasākumu laikā regulāri izskan aicinājumi vērsties pret Ukrainas tautu. \"Firmas.lv\" informācija liecina, ka Rīgā, Elizabetes ielā reģistrētā SIA \"DVS Urantija\" pieder Līgai Gusevai un Skaidrītei Aleksejevai. Uzņēmums 2020. gadā apgrozījis 5897 eiro un strādājis ar 2589 eiro zaudējumiem. Dati par 2021 .gadu nav pieejami. \"DVS Urantija\" par sevi mājaslapā raksta, ka 2002. gada sākumā neliela dziednieku grupiņa apvienojās dziedināšanai grupā, jo šajā laikā, kad planēta pāriet nākamajā evolūcijas posmā un Zemi sāk apstarot kosmosa dažāda veida pastiprinātas enerģijas, dziedniekam visu vienatnē ir tik pat kā neiespējami apgūt un pielietot. \"DVS Urantija\" piedāvā dziedināšanas seansus un  Tibetas  dziedošo trauku skaņas masāžas seansus. \"Labprāt kontaktējamies ar visiem cilvēkiem, kuri izprot vai vēlas izprast šā brīža planētas Zeme pāreju uz jauno evolūcijas posmu ar kosmisko transformējošo uguns enerģiju,\" teikts centra mājaslapā. Centrā \"DVS Urantija\" darbojas arī \"dziednieks\" Ventis Vasiļevskis, kurš pēc medijos izskanējušās informācijas esot Aivja Vasiļevska tēvs. 2014. gada septembrī  Latvijas Televīzijas  raidījums \"De facto\" ziņoja, ka toreizējā  Saeimas  deputāta amata kandidāte, partijas \"No sirds Latvijai\" līdere  Inguna Sudraba  apmeklē garīgās attīstības un dziedniecības centru \"DVS Urantija\", kas paralēli dziedniecībai un meditācijai slavinājis Krievijas prezidentu Vladimiru Putinu kā \"gaismas dvēseli\" un Krieviju kā \"visbrīvāko no Zemei naidīgo civilizāciju okupācijas\". Latvijā ir paredzēta kriminālatbildība par tādām darbībām, kā kara noziegumu un noziegumu pret cilvēci attaisnošana un slavināšana, aicinājumiem uz genocīdu vai agresīvu karu, darbībām, kas vērstas uz nacionālā vai etniskā naida izraisīšanu, kā arī aicinājumiem vērsties pret Latvijas valstisko neatkarību, suverenitāti vai teritoriālo vienotību. Pamanot interneta vidē ierakstus, komentārus vai video, kas satur minēto noziedzīgo darbību pazīmes, VDD aicina rakstīt uz e-pastu \"info@vdd.gov.lv\". VDD vērš uzmanību, ka, konstatējot šāda veida informāciju, ir būtiski konstatēt un nosūtīt dienestam pēc iespējas detalizētāku informāciju, kas ietver konkrētā ieraksta ekrānuzņēmumu, hipersaites uz ierakstu un tā autora profilu. Krievija 24. februāra rītā sāka uzbrukumu Ukrainai.", "link": "https://www.delfi.lv/161/criminal/54134012/par-krievijas-istenoto-kara-noziegumu-attaisnosanu-apcietina-aktivistu-vasilevski"},
{"title": "Par Krievijas kara noziegumu atbalstīšanu aicina apsūdzēt 'DVS Urantija' līderus", "category": "Kriminālziņas", "body": "Valsts drošības dienests  (VDD) šī gada 13. aprīlī rosināja prokuratūru uzsākt kriminālvajāšanu pret trīs organizācijas \"DVS Urantija\" līderiem par  Krievijas  uzsāktā kara Ukrainā attaisnošanu un slavināšanu, kā arī nacionālā un etniskā naida provocēšanu, portālu \"Delfi\" informēja VDD. Minētās darbības veiktas organizācijas rīkotajos publiskajos pasākumos un izplatītajos ideoloģiskajos materiālos. VDD rosina izvirzīt apsūdzības minētās organizācijas vadībai un aktīvākajam dalībniekam. Kā ziņots jau iepriekš, kriminālprocesu pret organizācijas \"DVS Urantija\" pārstāvjiem VDD uzsāka 2022. gada 1. martā, pamatojoties uz Krimināllikuma 74.1 pantā un 78. panta otrajā daļā paredzēto noziedzīgo nodarījumu pazīmēm, tas ir, par noziegumu pret mieru un kara noziegumu iespējamu attaisnošanu un slavināšanu, kā arī nacionālā un etniskā naida vai nesaticības iespējamu izraisīšanu, ko veikuši organizācijas atbildīgie darbinieki, izmantojot automatizētu datu apstrādes sistēmu. VDD izmeklēšanas gaitā noskaidroja, ka organizācijas līderi mērķtiecīgi un sistemātiski izplatīja ideoloģiju, kas ir vērsta uz Krievijas militārās agresijas Ukrainā attaisnošanu un slavināšanu, kā arī naida izraisīšanu pret ukraiņiem,  Ukrainas  iedzīvotājiem, ebrejiem un romiem. Savu ideoloģiju organizācijas līderi ir sludinājuši gan organizācijas rīkotajos ezoteriska rakstura pasākumos, gan e-pastā nosūtītos materiālos, gan publikācijās sociālās tīklošanās vietnēs \" Facebook \" un \" Telegram \" un vairākās speciāli izveidotās tīmekļvietnēs. Organizācijai bija vairāki desmiti biedru, kas regulāri piedalījās tās rīkotajos pasākumos. Tāpat organizācijas līderu publiskajos izteikumos VDD ir fiksējis Otrajā pasaules karā pastrādāto noziegumu pret ebrejiem un romiem attaisnošanu, kā arī antisemītisma atbalstīšanu.", "link": "https://www.delfi.lv/161/criminal/55469942/par-krievijas-kara-noziegumu-atbalstisanu-aicina-apsudzet-dvs-urantija-liderus"},
{"title": "Video: Rīgas apkaimēs izņemtas narkotikas un aizturēti meklēšanā izsludinātie", "category": "Kriminālziņas", "body": "No piektdienas, 27. janvāra, pulksten 18 līdz nākamās dienas trijiem naktī VP likumsargi kopā ar Valsts ieņēmuma dienesta ( VID ) Muitas pārvaldes kinologiem rīkoja pastiprinātus preventīvos pasākumus visā Rīgas teritorijā. Šo pasākumu mērķis bija apkarot ielu noziedzību, tostarp noziegumus, kas saistīti ar narkotisko vielu nelikumīgu apriti, kā arī novērst administratīvus pārkāpumus. Šī reida laikā kopumā tika pārbaudi 236 cilvēki un 47 automašīnas. Kopumā par narkotisko vielu glabāšanu un glabāšanu realizācijas nolūkā policija aizturēja desmit cilvēkus un uzsāka desmit kriminālprocesus. VP bija saņemta informācija par cilvēkiem, kuri, iespējams, lieto narkotikas un veic nelikumīgas darbības. Rīgas Ziemeļu iecirkņa likumsargi, reaģējot uz saņemto informāciju, devās uz vietu, kur iespējamie likumpārkāpēji dzīvo. Pie dzīvojamās mājas likumsargi pamanīja, ka iespējamais vainīgais vīrietis iznāk ārā, iekāpj automašīnā un uzsāk braukšanu. Viņa braukšanas stils bija agresīvs un liecināja par to, ka vīrietis, iespējams, atrodas apreibinošo vielu ietekmē. Sadarbībā ar Rīgas reģiona pārvaldes  Ceļu policijas  bataljona likumsargiem spēkrats turpat netālu tika apturēts un tās vadītājs aizturēts. Vīrieša uzvedība liecināja, ka viņš atrodas iespējamā narkotisko vielu ietekmē, turklāt tika konstatēts, ka viņam nav iegūta autovadītāja apliecība. Savukārt pie automašīnas pasažieres tika atrasti ap septiņiem gramiem sevišķi bīstamas narkotiskās vielas – pronitozēns. Veicot kratīšanu personu dzīvesvietā, policija atrada vēl 104 gramus šīs bīstamās narkotikās vielas. Saistībā ar notikušo uzsākti divi kriminālprocesi – par narkotisko vielu nelikumīgu apriti un par transportlīdzekļa vadīšanu narkotiku ietekmē un bez tiesībām. Aizturētajiem piemērots drošības līdzeklis – apcietinājums. Savukārt Rīgas  Zemgales  iecirkņa policisti aizturēja kādu 17 gadīgu jaunieti, pie kura atradās 250 gramu marihuānas. Tāpat likumsargi atsavināja 20 MDMA tabletes, vienu gramu amfetamīna un vienu gramu hašiša. Papildus tam policisti aizturēja trīs meklēšanā izsludinātas personas, kas nodotas meklēšanas iniciatoriem. Tāpat piektdien, VP ar dienesta suņiem rīkoja vēl vienu reidu – Rīgas Centrāltirgū. Kopumā policisti pārbaudīja 79 cilvēkus, aizturēja septiņus meklēšanā izsludinātos, tostarp divus nepilngadīgos klaiņotājus. Vēl trīs cilvēkus meklēšanā bija izsludinājusi prokuratūra un viens aizturēts, jo bija nepieciešams noskaidrot viņa dzīvesvietu. Aizdomās par atrašanos narkotisko vai citu apreibinošo vielu ietekmē četri cilvēki tika nosūtīti uz ekspertīzi. Savukārt naktī no sestdienu, 28. janvāri, VP sadarbībā ar Rīgas pašvaldības policiju rīkoja preventīvus pasākumus Lucavsalā un Mūkupurva teritorijā. Reida mērķis bija pārbaudīt vai dārza mājiņās neuzturas nepiederošas personas. Darbā tika izmantoti droni, kas aprīkoti ar termo kamerām. Tika identificētas vairākas vietas, kur uzturējās cilvēki. Vienu no tiem policija nogādāja narkotisko vielu ekspertīzes veikšanai. Reida laikā policija kopumā pārbaudīja 25 cilvēkus un piecus transportlīdzekļus. VP norāda, ka tā arī turpmāk dažādos Rīgas mikrorajonos rīkos preventīvas pārbaudes ielu noziedzības apkarošanai.", "link": "https://www.delfi.lv/161/criminal/55182992/video-rigas-apkaimes-iznemtas-narkotikas-un-aiztureti-meklesana-izsludinatie"},
{"title": "Policija: pastāv iespēja, ka Rusiņš ir pametis Latviju vai izdarījis pašnāvību", "category": "Kriminālziņas", "body": "Policija nekavējoties ieradās notikuma vietā un sāka neatliekamās procesuālās darbības. Ņemot vērā notikuma raksturu un gūto informāciju par aizdomās turētā personību, nekavējoties sākti plaši personas meklēšanas pasākumi visā Latvijā. Noskaidrots, ka notikuma vietā norisinājās konflikts starp aizdomās turēto un savstarpēji pazīstamu cietušo sievieti, kurš eskalējās vardarbībā līdz tādu miesas bojājumu nodarīšanai, kuri nav savienojami ar dzīvību. Notikušajam bija aculiecinieki. Kā otrdienas vakarā ziņoja Latvijas Televīzijas raidījums \"Panorāma\", slepkavība notikusi sievietes mammas un bērna priekšā. Pēc veiktā nozieguma aizdomās turētais aizbēga ar auto, tāpēc viņu neizdevās notvert. Pēc notikušā mirušās sievietes kolēģes nedodas uz darbu klātienē Veselības inspekcijā, jo viņām ir bail. Noslepkavotās sievietes kolēģe LTV pauda, ka \"pēdējā nedēļā (Leons Rusiņš) sāka draudēt: es atbraukšu, jums visām būs beigas.\" Policijas pārstāvis savukārt norādīja, ka mirušās sievietes kolēģēm nav pamata baidīties, jo Rusiņa mērķis bija tikai bijusī partnere. \"Es gribu ticēt, ka tas bija vērsts uz vienu personu,\" sacīja policijas pārstāvis. Kā LTV atzina Valsts policijas Zemgales reģiona pārvaldes priekšnieks Lauris Arājs , šobrīd pastāv iespēja, ka Rusiņš ir pametis Latviju vai izdarījis pašnāvību. Par notikušo sākts kriminālprocess pēc Krimināllikuma 116. panta par slepkavību. Par šādu nodarījumu persona var tikt sodīta ar mūža ieslodzījumu vai ar brīvības atņemšanu uz laiku no pieciem līdz divdesmit gadiem un ar probācijas uzraudzību uz laiku līdz trim gadiem. Policijā skaidroja, ka izmeklēšanas laikā līdz šim gūtā informācija liecina, ka notikušais ir personisku motīvu vadīts un apzināti vērsts pret bojā gājušo sievieti. Vīrietis jau iepriekš vairākkārt nonācis tiesībsargājošo iestāžu redzeslokā par pret konkrēto sievieti vērstu agresīvu rīcību, tostarp par vairākkārtēju tiesas nolēmuma par aizsardzību pret vardarbību nepildīšanu. Lielākoties vīrieša darbības izpaudās, izmantojot sakaru līdzekļus un sociālo tīklu vietnes, tostarp pastarpināti aizvainojot citas ar sievieti saistītas personas. VP apgalvo, ka reaģējusi uz katru personas likumpārkāpumu vērtējot tos gan individuāli, gan kopskatā. Par tiem sākti gan kriminālprocesi, gan administratīvā pārkāpuma procesi, kuros piemēroti gan naudas sodi, gan īslaicīga brīvības atņemšana – policijas rosināts drošības līdzeklis un arī tiesas piespriests apcietinājums. Valsts policija  aizvien aicina atsaukties personas, kuru rīcībā ir jebkāda informācija par 1970. gadā dzimušā Leona Rusiņa iespējamo atrašanās vietu vai jebkāda cita izmeklēšanai būtiska informācija, zvanot pa tālruni 110 vai 67006736. Vienlaikus VP vērš uzmanību, ka vīrietis var būt neprognozējams un bīstams, tādēļ nekādā gadījumā neaizturēt viņu pašiem, bet nekavējoties ziņot policijai. Turpinās aktīva izmeklēšana un personas meklēšanas pasākumi.", "link": "https://www.delfi.lv/161/criminal/55441096/policija-pastav-iespeja-ka-rusins-ir-pametis-latviju-vai-izdarijis-pasnavibu"},
{"title": "Policija aiztur vēl vienu Mārtiņa Bunkus slepkavībā iesaistīto", "category": "Kriminālziņas", "body": "Turpinot kriminālprocesuālās darbības 2018. gadā nogalinātā maksātnespējas administratora Mārtiņa Bunkus slepkavības izmeklēšanas lietā,  Valsts policija  (VP) 9. augustā Rīgā aizturējusi vēl vienu personu, portāls \"Delfi\" uzzināja policijā. Ņemot vērā, ka izmeklēšanā aizvien notiek aktīvs darbs, VP atturas no plašākiem komentāriem, tostarp par aizturēto personu un izmeklēšanas niansēm. Policija aicina arī tās personas, kuras šīs lietas izmeklēšanas saistībā nav sniegušas visu tām zināmo informāciju, vai personas, kuras var vēl ko liecināt, pieteikties pašām labprātīgi un sadarboties ar policiju un negaidīt, kad šajā lietā kriminālpolicija pieklauvēs pie durvīm. VP arī norāda, ka tā garantē anonimitāti. Jau vēstīts, ka likumsargi četrus gadus veiktā izmeklēšana tā sauktajā Bunkus slepkavības lietā vainagojusies panākumiem – ir gan noskaidrota noziegumā faktiski visu iesaistīto personu ķēde sākot no pasūtītāja līdz organizētājam un izpildītājam, gan šodien rūpīgi plānotas operācijas laikā aizturētas vairākas personas tostarp izpildītājs un pasūtītājs. Kā līdz šim vēstīts, saistībā ar Bunkus slepkavību šī gada maijā aizturēti uzņēmējs  Mihails Uļmans , kura uzņēmuma \"Rego Trade\" maksātnespējas procesā iesaistīts bija Bunkus, un Aleksandrs Babenko. Babenko \"Range Rover\" automašīna tikusi aizturēta uz  Jūrmalas  šosejas. Sociālajos tīklos parādījās minējumi, ka uz Jūrmalas šosejas aizturētais esot bijis kāds zināms maksātnespējas administratoru cunftes pārstāvis, ko gan pats vainotais noliedza. Šobrīd lieta pārkvalificēta pēc Krimināllikuma 118. panta piektās daļas par slepkavību sevišķi pastiprinošos apstākļos, ja to izdarījusi organizēta grupa. Par šādu noziedzīgu nodarījumu personas var tikt sodītas ar mūža ieslodzījumu vai ar brīvības atņemšanu uz laiku no piecpadsmit līdz divdesmit gadiem un ar probācijas uzraudzību uz laiku līdz trim gadiem, konfiscējot mantu vai bez mantas konfiskācijas. Portāls \"Delfi\" jau vēstīja, ka Bunkus tika nošauts 2018. gada 30. maija rītā, kad viņš ar automašīnu brauca garām Rīgas Meža kapiem. Neilgi pēc slepkavības netālu no notikuma vietas tika atrasta sadedzināta ar viltotiem valsts numuriem aprīkota automašīna, kura, visticamāk, bija saistīta ar slepkavību.", "link": "https://www.delfi.lv/161/criminal/54626994/policija-aiztur-vel-vienu-martina-bunkus-slepkaviba-iesaistito"},
{"title": "Viens no Bunkus slepkavības lietā aizdomās turētajiem apcietināts Ukrainā par citu noziegumu", "category": "Kriminālziņas", "body": "Ziemas beigās un pavasara sākumā Latvijas izmeklētāju grupa devusies uz Kijevu, lai uzklausītu aizdomās turētā liecības. Aizdomās turētais Ukrainā ticis aizturēts par citu noziegumu, kas nav saistīts ar Latviju, taču izmeklēšanas laikā viņš esot sācis liecināt arī saistībā ar Bunkus slepkavību. Valsts policijā aģentūrai LETA šādu informāciju nekomentēja. Otrdien  Valsts policijas  priekšnieks  Armands Ruks  LTV paziņoja, ka policijai esot skaidrs Bunkus slepkavības motīvs, turklāt atsevišķām personām ir piemēroti procesuāli statusi. Ruks pastāstīja, ka policija izmeklēšanas laikā ir ieguvusi jaunus faktus un pierādījumus, ko veicinājusi policija sadarbība ar Eiropas Savienības tiesībaizsardzības aģentūru \"Eiropols\" un citām valstīm. Vaicāts, vai šajā lietā pret kādu personu ierosināts kriminālprocess un ir aizdomās turētās personas, Ruks sacīja, ka šajā kriminālprocesā atsevišķām personām ir piemēroti procesuāli statusi. Lūgts precizēt, vai šajā lietā ir aizdomās turētie, Ruks atbildēja: \"Arī, varbūt.\" Ruks piebilda, ka nozieguma motīvs ir skaidrs un tas saistīts ar Bunkus profesionālo darbību. Bunkus tika nošauts 2018.gada 30.maija rītā, kad viņš ar automašīnu brauca garām Rīgas Meža kapiem. Īsi pēc slepkavības netālu no notikuma vietas tika atrasta sadedzināta ar viltotiem valsts numuriem aprīkota automašīna, kura, visticamāk, bija saistīta ar slepkavību.", "link": "https://www.delfi.lv/161/criminal/53262757/viens-no-bunkus-slepkavibas-lieta-aizdomas-turetajiem-apcietinats-ukraina-par-citu-noziegumu"},
{"title": "Policija piemērojusi arestu Bunkus slepkavības lietā apcietināto uzņēmēju mantai", "category": "Kriminālziņas", "body": "Valsts policija  uzlikusi arestu maksātnespējas administratora un advokāta Mārtiņa Bunkus slepkavības lietā aizdomās turēto uzņēmēju Mihaila Uļmana un Aleksandra Babenko pārstāvēto uzņēmumu kapitāldaļām. \"Firmas.lv\" informācija liecina, ka ar Valsts policijas Galvenās kriminālpolicijas pārvaldes Kriminālizmeklēšanas pārvaldes 30. maija lēmumu piemērots arests Uļmana mantai - SIA \"Mono\" 1 235 746 kapitāldaļām ar vērtību 8 650 222 eiro. Tāpat policija minētajā datumā lēmusi piemērot arestu Babenko mantai - SIA \"Gruodis\" 2 428 348 kapitāldaļām ar vērtību 2 428 348 eiro. Abos gadījumos šādi policija lēmusi, lai nodrošinātu procesuālo izdevumu, cietušajam nodarītā kaitējuma kompensācijas piedziņu un arī iespējamo mantas konfiskāciju kā papildsodu. \"Firmas.lv\" informācija liecina, ka Uļmans darbojas daudzos uzņēmumos. Laikā no 2015. līdz 2017. gadam viņš bija uzņēmuma \"Mego\" līdzīpašnieks. Patlaban 60% \"Mego\" kapitāldaļu pieder SIA \"Gruodis\", kura vienīgais īpašnieks ir Babenko. \"Mono\" īpašnieki ir Uļmans (49,43%), ASV pilsonis Aleksandrs Plotkins (32,67%) un Kajems Biomins (17,9%), liecina \"Firmas.lv\" informācija. \"Mono\" ir \"LPB Bank\" vienīgais īpašnieks. Pēc aktīvu apmēra \"LPB Bank\" 2021. gada beigās bija 11. lielākā banka Latvijā. 2021.gadā \"LPB Bank\" auditētā peļņa bija 5,507 miljoni eiro. \"Mono\" finanšu gadā, kas ilga no 2019. gada 1. novembra līdz 2020. gada 31. oktobrim, strādāja ar 1,657 miljonu eiro apgrozījumu, kas ir 4,1 reizi mazāk nekā gadu iepriekš, kā arī cieta zaudējumus 260 347 eiro apmērā pretstatā 8,968 miljonu eiro peļņai iepriekšējā finanšu gadā. Kompānijā pagājušā finanšu gada dati pagaidām nav publiskoti. Uz aģentūras LETA jautājumu, vai \"LPB Bank\" pastarpinātā līdzīpašnieka Uļmana mantas, tostarp kapitāldaļu, arests var ietekmēt bankas darbību, bankas pārstāvji norādīja, ka Uļmana kapitāldaļu arests neietekmē ne bankas vadību, ne tās finansiālo stāvokli, jo Uļmans \"LPB Bank\" neieņem nevienu amatu un tiešā veidā neietekmē bankas ikdienas darbību. 100% bankas akciju pieder daudznozaru holdinga kompānijai \"Mono\", kurā Uļmans ir viens no vairākiem dalībniekiem un valdes locekļiem. Bankas pārstāvji uzsvēra, ka \"LPB Bank\" nav novērojusi izmaiņas tās akcionāra darbībā. Bankas pārstāvji norāda, ka banku vada valde, kas turpina īstenot bankas stratēģijas mērķus. \"Bankas darbība ir stabila, pilnībā ievērojot visas normatīvos paredzētās regulējošās prasības. Bankas operacionālais darbs un klientu apkalpošana notiek kā ierasts - bez ierobežojumiem,\" skaidroja \"LPB Bank\" pārstāvji. Savukārt uz aģentūras LETA jautājumu, vai Uļmana kapitāldaļu arests var ietekmēt lēmumu pieņemšanu un kvorumu akcionāru sapulcēs, bankas pārstāvji sniedza akcionāra \"Mono\" komentāru, ka \"lēmumus \"LPB Bank\" akcionāru sapulcēs pieņem \"Mono\", kas savu rīcību realizē ar valdes vai pilnvaroto personu starpniecību. Tā kā \"Mono\" dalībnieku sapulcē lēmumi tiek pieņemti atbilstoši Komerclikumam un uzņēmuma statūtiem, respektīvi, lēmumus pieņem balsstiesīga dalībnieku sapulce, \"Mono\" rīcībspēja netiek ietekmēta, un tiek nodrošināta uzņēmuma darbības nepārtrauktība\". Jau ziņots, ka maija beigās  Rīgas pilsētas Vidzemes priekšpilsētas tiesa pēc policijas ierosinājuma Uļmanam, Babenko un vēl kādam vīrietim  kā drošības līdzekli piemēroja apcietinājumu. Uzņēmēji tiesas lēmumu pārsūdzējuši Rīgas apgabaltiesā. Valsts policija 24.maijā paziņoja, ka policijai izdevies noskaidrot faktiski visu Bunkus slepkavībā iesaistīto personu ķēdi, sākot no pasūtītāja līdz organizētājam un izpildītājam. Aizturētas vairākas personas, tostarp izpildītājs un pasūtītājs. Patlaban lieta pārkvalificēta pēc Krimināllikuma panta par slepkavību sevišķi pastiprinošos apstākļos, ja to izdarījusi organizēta grupa. Par šādu noziedzīgu nodarījumu var piemērot mūža ieslodzījumu vai brīvības atņemšanu no 15 līdz 20 gadiem. Uļmans un Babenko ir bijuši biznesa partneri. Bunkus ģimenes pārstāvji Uļmana vārdu jau iepriekš bija minējuši slepkavības kontekstā, turklāt pats Bunkus 2016. gadā bija vērsies policijā par to, ka saņēmis nāves draudus, taču lieta tika izbeigta. Uļmanam 2016. gadā esot radušās domstarpības ar maksātnespējas administratoru uzņēmuma \"Rego Trade\" maksātnespējas lietā. Bunkus kā \"Rego Trade\" maksātnespējas administrators no Uļmana un citiem bijušajiem uzņēmuma valdes locekļiem caur tiesu piedzina vairāk par vienu miljonu eiro. Taču dažas dienas pirms Bunkus slepkavības vienā no prāvām notika pavērsiens - pēc Augstākās tiesas lēmuma Uļmanam pavērās iespēja atgūt atpakaļ 721 186 eiro, proti, Senāts lika lietu izskatīt vēlreiz, jo Bunkus neesot bijis gana atklāts par dažiem dokumentiem, nesen vēstīja Latvijas Televīzijas raidījums \"de facto\". Pēc advokāta nogalināšanas \"Rego Trade\" maksātnespējas procesu pārņēma administrators Kaspars Novicāns. Viņš, pirmajā instancē zaudējot atkārtoti ierosināto lietu, izvēlējās ar Uļmanu tālāk netiesāties, jo bija atradušies dokumenti, kas tulkojami par labu Uļmanam. \"Mums jāsaprot, ka sprieduma pārsūdzēšana nav sporta veids. Ir jāpārsūdz tie spriedumi, kuros saskata nelikumības konkrētajā brīdī,\" raidījumam \"de facto\" tālāku netiesāšanos skaidroja Novicāns. Pēc \"Rego Trade\" nelabvēlīgā sprieduma Novicānam bija jāatmaksā Uļmanam 721 186 eiro atpakaļ, tomēr visu viņš nevarēja atdot, jo no šīs naudas Bunkus jau bija izmaksājis sev atlīdzību. Tāpēc administrators tagad cenšoties atgūt trūkstošo daļu no Bunkus mantiniekiem - viņa ģimenes locekļiem, vēstīja raidījums. Novicāns minējis, ka Uļmanam tika atskaitīti atpakaļ ap 600 000 eiro, kas bija \"Rego Trade\" norēķinu kontos. No Bunkus ģimenes Novicāns vēl cenšas atgūt vairāk nekā 300 000 eiro, ko veidojot pārrēķins par vairākām Bunkus savulaik izmaksātām atlīdzībām. Tomēr divas tiesu instances lēmušas administratoram par sliktu, uzskatot, ka mantinieki nevar atbildēt par Bunkus rīcību. Vēl savs vārds būs jāsaka Augstākajai tiesai, vēstīja \"de facto\". Bunkus tika nošauts 2018. gada 30. maija rītā, kad viņš ar automašīnu brauca garām Rīgas Meža kapiem. Īsi pēc slepkavības netālu no notikuma vietas tika atrasta sadedzināta ar viltotiem valsts numuriem aprīkota automašīna, kura, visticamāk, bija saistīta ar slepkavību. 2021. gada vasarā tapa zināms, ka viens no iespējamajiem maksātnespējas administratora slepkavības izpildītājiem ticis apcietināts Ukrainā saistībā ar kādu citu noziegumu. Kā vēstīja LTV, aizdomās turētais Ukrainā ticis aizturēts par citu noziegumu, kas nav saistīts ar Latviju, taču izmeklēšanas laikā viņš esot sācis liecināt arī saistībā ar Bunkus slepkavību.", "link": "https://www.delfi.lv/161/criminal/54435422/policija-piemerojusi-arestu-bunkus-slepkavibas-lieta-apcietinato-uznemeju-mantai"},
{"title": "Bunkus slepkavības lietā apcietinātie uzņēmēji pārsūdzējuši tiesas lēmumu par drošības līdzekli", "category": "Kriminālziņas", "body": "Maksātnespējas administratora un advokāta Mārtiņa Bunkus slepkavības lietā aizdomās turētie uzņēmēji  Mihails Uļmans  un Aleksandrs Babenko Rīgas apgabaltiesā pārsūdzējuši tiesas lēmumu par apcietinājuma piemērošanu. Trešais šajā lietā iesaistītais vīrietis patlaban nav pārsūdzējis šo tiesas lēmumu. Jau ziņots, ka maija beigās Rīgas pilsētas Vidzemes priekšpilsētas tiesa pēc policijas ierosinājuma trijotnei kā drošības līdzekli piemēroja apcietinājumu. Kriminālprocesa likums paredz, ka apcietinājumu var piemērot tikai tad, ja kriminālprocesā iegūtās konkrētās ziņas par faktiem rada pamatotas aizdomas, ka persona ir izdarījusi noziedzīgu nodarījumu, par kuru likums paredz brīvības atņemšanas sodu, un cita drošības līdzekļa piemērošana nevar nodrošināt, ka persona neizdarīs jaunu noziedzīgu nodarījumu, netraucēs vai neizvairīsies no pirmstiesas kriminālprocesa. Valsts policija  24. maijā paziņoja, ka policijai izdevies noskaidrot faktiski visu Bunkus slepkavībā iesaistīto personu ķēdi, sākot no pasūtītāja līdz organizētājam un izpildītājam. Aizturētas vairākas personas, tostarp izpildītājs un pasūtītājs. Patlaban lieta pārkvalificēta pēc Krimināllikuma panta par slepkavību sevišķi pastiprinošos apstākļos, ja to izdarījusi organizēta grupa. Par šādu noziedzīgu nodarījumu var piemērot mūža ieslodzījumu vai brīvības atņemšanu no 15 līdz 20 gadiem. Vienlaikus policija aicina vēl arī tās personas, kuras šīs lietas izmeklēšanas saistībā nav sniegušas visu tām zināmo informāciju, vai personas, kuras var vēl ko liecināt, pieteikties pašām labprātīgi un sadarboties ar policiju. Uļmans un Babenko ir bijuši biznesa partneri. Bunkus ģimenes pārstāvji Uļmana vārdu jau iepriekš bija minējuši slepkavības kontekstā, turklāt pats Bunkus 2016.gadā bija vērsies policijā par to, ka saņēmis nāves draudus, taču lieta tika izbeigta. Uļmanam 2016. gadā esot radušās domstarpības ar maksātnespējas administratoru uzņēmuma \"Rego Trade\" maksātnespējas lietā. Bunkus kā \"Rego Trade\" maksātnespējas administrators no Uļmana un citiem bijušajiem uzņēmuma valdes locekļiem caur tiesu piedzina vairāk par vienu miljonu eiro. Taču dažas dienas pirms Bunkus slepkavības vienā no prāvām notika pavērsiens - pēc Augstākās tiesas lēmuma Uļmanam pavērās iespēja atgūt atpakaļ 721 186 eiro, proti, Senāts lika lietu izskatīt vēlreiz, jo Bunkus neesot bijis gana atklāts par dažiem dokumentiem, nesen vēstīja  Latvijas Televīzijas  raidījums \"de facto\". Pēc advokāta nogalināšanas \"Rego Trade\" maksātnespējas procesu pārņēma administrators Kaspars Novicāns. Viņš, pirmajā instancē zaudējot atkārtoti ierosināto lietu, izvēlējās ar Uļmanu tālāk netiesāties, jo bija atradušies dokumenti, kas tulkojami par labu Uļmanam. \"Mums jāsaprot, ka sprieduma pārsūdzēšana nav sporta veids. Ir jāpārsūdz tie spriedumi, kuros saskata nelikumības konkrētajā brīdī,\" raidījumam \"de facto\" tālāku netiesāšanos skaidroja Novicāns. Pēc \"Rego Trade\" nelabvēlīgā sprieduma Novicānam bija jāatmaksā Uļmanam 721 186 eiro atpakaļ, tomēr visu viņš nevarēja atdot, jo no šīs naudas Bunkus jau bija izmaksājis sev atlīdzību. Tāpēc administrators tagad cenšoties atgūt trūkstošo daļu no Bunkus mantiniekiem - viņa ģimenes locekļiem, vēstīja raidījums. Novicāns minējis, ka Uļmanam tika atskaitīti atpakaļ ap 600 000 eiro, kas bija \"Rego Trade\" norēķinu kontos. No Bunkus ģimenes Novicāns vēl cenšas atgūt vairāk nekā 300 000 eiro, ko veidojot pārrēķins par vairākām Bunkus savulaik izmaksātām atlīdzībām. Tomēr divas tiesu instances lēmušas administratoram par sliktu, uzskatot, ka mantinieki nevar atbildēt par Bunkus rīcību. Vēl savs vārds būs jāsaka Augstākajai tiesai, vēstīja \"de facto\". Bunkus tika nošauts 2018. gada 30. maija rītā, kad viņš ar automašīnu brauca garām Rīgas Meža kapiem. Īsi pēc slepkavības netālu no notikuma vietas tika atrasta sadedzināta ar viltotiem valsts numuriem aprīkota automašīna, kura, visticamāk, bija saistīta ar slepkavību. 2021. gada vasarā tapa zināms, ka viens no iespējamajiem maksātnespējas administratora slepkavības izpildītājiem ticis apcietināts Ukrainā saistībā ar kādu citu noziegumu. Kā vēstīja  LTV , aizdomās turētais Ukrainā ticis aizturēts par citu noziegumu, kas nav saistīts ar Latviju, taču izmeklēšanas laikā viņš esot sācis liecināt arī saistībā ar Bunkus slepkavību.", "link": "https://www.delfi.lv/161/criminal/54425794/bunkus-slepkavibas-lieta-apcietinatie-uznemeji-parsudzejusi-tiesas-lemumu-par-drosibas-lidzekli"},
{"title": "Mārtiņš Bunkus FKTK sūdzējies par Uļmana 'LPB Bank'; iesniegums 'iestrēdzis'", "category": "Kriminālziņas", "body": "Apmēram gadu pirms savas nāves advokāts  Mārtiņš Bunkus  vērsies Finanšu kapitāla un tirgus komisijā ( FKTK ) saistībā ar aizdomām par \" LPB Bank \" (tolaik – Latvijas pasta banka) iespējamo saistību ar naudas atmazgāšanu bankā, bet šī sūdzība \"pazudusi\" jeb \"iestrēgusi\" FKTK gaiteņos, portālam \"Delfi\" apliecināja vairāki savstarpēji nesaistīti avoti. \"LPB Bank\" vienīgais īpašnieks ir SIA \"Mono\", kurā 49,43% kapitāldaļu pieder Mihailam Uļmanam, kurš otrdien  tika aizturēts  Bunkus slepkavības lietā. \"Delfi\" jau vēstīja, ka otrdien, 24. maijā,  Valsts policija  (VP) paziņoja, ka atklājusi pirms  četriem gadiem notikušo Bunkus slepkavību . Saistībā ar to  aizturēti uzņēmēji  Mihails Uļmans un Aleksandrs Babenko, portālam \"Delfi\" apliecinājušas lietai pietuvinātas personas. Tāpat aizturēti slepkavības izpildītāji. Tiesa trešdien Babenko  piemēroja apcietinājumu . \"Delfi\" zināms, ka konkrētais Bunkus iesniegums FKTK saņemts 2017. gada maijā. Bunkus iesniegumā norādījis uz iespējamām Uļmana darbībām, organizējot noziedzīgas shēmas, lai \"atmazgātu\" naudas līdzekļus. Šajā iesniegumā minēti arī konkrēti uzņēmumi, kuri, Bunkus ieskatā, izmantoti noziedzīgo darbību veikšanā, stāsta \"Delfi\" avoti. FKTK portālam \"Delfi komentēja, ka šāds iesniegums komisijā tika saņemts, tas izskatīts, iesniegumā paustā informācija vērtēta, kā arī sniegta atbilde iesnieguma iesniedzējam. \"FKTK, veicot pārbaudes bankās saistībā ar noziedzīgi iegūtu līdzekļu legalizācijas un terorisma un proliferācijas finansēšanas (NILLTPF) novēršanas normatīvo aktu ievērošanu, pievērš uzmanību gan iesniegumos sniegtajai informācijai, gan arī informācijai no dažādiem citiem avotiem par iespējamiem darījumiem, kas saistīti ar naudas atmazgāšanu,\" norāda FKTK Komunikācijas daļas vadītāja Dace Jansone. \"FKTK veiktajās pārbaudēs tiek vērtēta bankas iekšējās kontroles sistēmas efektivitāte, tostarp pievēršot uzmanību atsevišķiem klientiem un to izpētei, kā arī atsevišķiem darījumiem un to izpētei. Par \"LPB Bank\" AS pārbaudē, kurā tika vērtēti bankas darījumi līdz 2018. gada augustam, konstatētajiem trūkumiem un bankai piemērota soda nauda 2,2 miljonu eiro apmērā, bet valdes loceklim izteikts brīdinājums. Vienlaikus FKTK vērš uzmanību, ka piemērotie sodi bankām ir par trūkumiem iekšējās kontroles sistēmā vai NILLTPF novēršanas normatīvo aktu pārkāpumiem. \"Visos gadījumos, kuros bankai rodas aizdomas par noziedzīgi iegūtu līdzekļu legalizāciju, tai ir jāziņo Finanšu izlūkošanas dienestam (FID), kas veic tālākās darbības atbilstoši savai kompetencei. Ja FKTK atklāj, ka tas nav ticis darīts, tas tiek uzskatīts par būtisku iekšējās kontroles sistēmas pārkāpumu. FKTK neveic izmeklējošās darbības, bet nodrošina regulāru banku uzraudzības darbu, nepieciešamības gadījumos piemērojot uzraudzības pasākumus vai sankcijas un rūpējoties, lai turpmāk konstatētie pārkāpumi netiktu pieļauti,\" skaidro FKTK pārstāve. FKTK 2018. gadā \"LPB Bank\" piemēroja 2 205 282 eiro sodu par Noziedzīgi iegūtu līdzekļu legalizācijas un terorisma finansēšanas novēršanas (NILLTFN) normatīvo aktu prasību pārkāpumiem, kā arī uzdeva no valdes atsaukt Arni Kalveršu. Savukārt 2016. gadā starp banku un FKTK tika noslēgts administratīvais līgums, ar kuru bankai tika noteikti vairāki tiesiskie pienākumi, tostarp Kalverša atstādināšana. \"Lursoft\" datubāzē Uļmans joprojām redzams kā \"LPB Bank\" patiesais labuma guvējs caur sev piederošo uzņēmumu SIA \"Mono\". Pēc aktīvu apmēra \"LPB Bank\" 2020. gada beigās bija 10. lielākā banka Latvijā. \"LPB Bank\" pagājušajā gadā, pēc provizoriskiem datiem, strādāja ar peļņu 5,4 miljonu eiro apmērā, vēsta LETA. \"Mono\" dibināts 1991. gadā un Uļmanam pieder 49,43% uzņēmuma kapitāldaļu. 2020. gadā uzņēmums strādāja ar 1 657 361 eiro apgrozījumu un 260 347 eiro zaudējumiem. Salīdzinājumam 2019. gadā uzņēmuma apgrozījums sasniedza 6 815 093 eiro, bet peļņa bija 8 967 868 eiro. Jāatzīmē, ka šī nebija vienīgā reize, kad Bunkus atradās \"pretējās frontes pusēs\" ar Uļmanu. Uļmanam agrāk arī piederēja uzņēmums SIA \"Rego trade\", kurš 2008. gadā tika pasludināts par maksātnespējīgu. Tieši Bunkus bija šī procesa administrators. Bunkus ģimene agrāk publiski paudusi, ka tieši saistībā ar šo maksātnespējas procesu Bunkus saskāries ar problēmām. 2016. gadā viņš vērsās policijā saistībā ar pret viņu izteiktiem draudiem, kurus, kā apgalvoja Bunkus, izteicis tieši Uļmans. Konkrētais kriminālprocess policijā tika izbeigts. Portāls \"Delfi\" arī noskaidroja, ka kopumā bijušas trīs tiesvedības, kurās Bunkus cēlis prasības pret \"Rego trade\". Vienā no tām 2009. gadā Bunkus cēla prasību pret Uļmanu, prasot no viņa piedzīt 265 626 latus (377 951 eiro) par labu \"Rego trade\". Izejot caur Latvijas tiesu instancēm, Bunkus prasība tika apmierināta. Tāpat ilgus gadus Latvijas tiesās notika strīds starp maksātnespējīgo SIA \"Rego trade\", kura maksātnespējas administrators bija Bunkus, un bijušajiem uzņēmuma valdes locekļiem – Uļmanu, Aleksandru Budovsku un Danu Vapni – par 721 186 eiro piedziņu no viņiem. Sākotnēji Bunkus prasība tika apmierināta, taču vēlāk, balstoties uz jaunatklātiem apstākļiem, tiesa apmierināja trīs valdes locekļu prasību, atbrīvojot viņus no naudas maksāšanas. Šāds tiesas lēmums saistīts ar to, ka Augstākā tiesa 2018. gadā secināja, ka, iespējams, radusies situācija, kurā Bunkus manipulējis ar savā rīcībā esošo informāciju, kas varētu izslēgt konkrēto valdes locekļu atbildību. Augstākās tiesas secinājums izrietēja no jaunatklātiem apstākļiem, kurus tiesai, iespējams, sniedzis pats Uļmans vai viņa pārstāvji. Tāpat Bunkus no trim valdes locekļiem solidāri centās piedzīt 1 333 131 eiro par labu \"Rego trade\". Sākotnēji tiesa administratora prasību apmierināja, taču apelācijas instancē prasība tika noraidīta. Vēl pāris reizes izejot cauri tiesu sistēmai, pēc Bunkus nāves Augstākā tiesa lēma atteikt ierosināt kasācijas tiesvedību, atstājot spēkā Bunkus nelabvēlīgu tiesas spriedumu, noskaidroja \"Delfi\". Portāls \"Delfi\" jau vēstīja, ka Bunkus tika  nošauts 2018. gada 30. maija rītā , kad viņš ar automašīnu brauca garām Rīgas Meža kapiem. Īsi pēc slepkavības netālu no notikuma vietas tika atrasta sadedzināta ar viltotiem valsts numuriem aprīkota automašīna, kura, visticamāk, bija saistīta ar slepkavību.", "link": "https://www.delfi.lv/161/criminal/54384410/martins-bunkus-fktk-sudzejies-par-ulmana-lpb-bank-iesniegums-iestredzis"},
{"title": "Marta sākumā Pļavniekos notikusī slepkavība saistīta ar 'sava veida rēķinu kārtošanu'", "category": "Kriminālziņas", "body": "Rīgā, Pļavniekos, 11.martā notikusī slepkavība saistīta ar \"sava veida rēķinu kārtošanu\", ceturtdien Latvijas Televīzijas raidījumā \"Rīta panorāma\" atzina Valsts policijas (VP) priekšnieks  Armands Ruks . Viņš skaidroja, ka sniegt informāciju par izmeklēšanu publiski \"ir ļoti grūti\", taču atklāja, ka saistībā ar notikušo ir apcietinātas vairākas personas. \"Neiedziļināšos, bet, protams, varu pateikt to, ka sava veida rēķinu kārtošana tā ir. Mēs vācam pierādījumus, izmeklēšana virzās uz priekšu, un, kad būs iespēja pateikt sabiedrībai vairāk, mēs pateiksim,\" solīja VP priekšnieks. Viņš arī aicināja cilvēkus, kuriem ir kāda informācija par notikušo vērsties VP, kā arī pateicās Stopiņu novada Pašvaldības policijas darbiniekiem, kas \"reaģēja uz konkrētu situāciju\". LETA atgādina, ka 11.martā Rīgā, Pļavniekos, Saharova un Keldiša ielu krustojumā plkst.14.43 noticis sevišķi smags noziegums - nošauts vīrietis -, pēc kā uzbrucēji nekavējoties pameta notikuma vietu un metās bēgt. Saņemot informāciju par notikušo, VP nekavējoties visā Latvijas teritorijā izsludināja plānu \"Slazdi\", piesaistot plašus policijas spēkus, tostarp pašvaldību policijas, lai vainīgās personas atrastu un aizturētu. Jau 11.martā VP ziņoja, ka ir aizturētas personas, kuras iespējams saistītas ar notikušo noziedzīgo nodarījumu. Izmeklēšana kriminālprocesā turpinās. VP lūdz atsaukties visus aculieciniekus un autovadītājus, kuri 11.martā laika posmā no plkst.10 līdz 17 pārvietojās Pļavnieku, Ulbrokas un Dreiliņu rajonos Rīgā. Iedzīvotāji aicināti pārskatīt savu video reģistratoru ierakstus un sazināties ar policiju. Iespējams, video reģistrators var būt fiksējis kādu autotransportu, cilvēkus vai situācijas, kas var būt ļoti nozīmīgas izmeklēšanai, piebilst VP. Informācijas sniegšanai aicina sazināties ar VP pa e-pastu \"kipinfo21@vp.gov.lv\" vai tālruņa numuru 28601498.  Valsts policija  aicina nebaidīties sniegt informāciju, anonimitāte tiek garantēta.", "link": "https://www.delfi.lv/161/criminal/54178072/marta-sakuma-plavniekos-notikusi-slepkaviba-saistita-ar-sava-veida-rekinu-kartosanu"},
{"title": "Apcietinātā Uļmana uzņēmums 'Mono' izsludina miljons eiro atlīdzību par Bunkus slepkavības atklāšanu", "category": "Kriminālziņas", "body": "Maksātnespējas  administratora un advokāta Mārtiņa Bunkus slepkavības lietā aizdomās turētā Mihaila Uļmana uzņēmums SIA \"Mono\" izsludina viena miljona eiro atlīdzību par Bunkus slepkavības īstenotāju, pasūtītāju un atbalstītāju atklāšanu, portālu \"Delfi\" informēja uzņēmumā. \"Mono\" norāda, ka Uļmanam nav bijis tiešs konflikts ar Bunku, kā arī aicina sabiedrību atturēties no pāragriem secinājumiem un nepamatotiem izteikumiem. \"Īpaši vēlamies uzsvērt, ka Uļmanam nav bijis tiešs konflikts ar Bunku. Visas civillietas, kas bija saistītas ar Uļmanam daļēji piederošā uzņēmuma \"Rego Trade\" maksātnespēju tika risinātas tikai un vienīgi tiesiskā ceļā. Turklāt, jau pirms Bunkus slepkavības uzsākto civillietu izskatīšana bija noslēgusies par labu Uļmanam un spriedumi stājās spēkā par labu Uļmanam. Līdz nozieguma izdarīšanas dienai pret Bunku daļa no tiesvedībām bija pabeigta. Divas citas tiesvedības bija tādā procesa stadijā, kad Bunkus vairs nevarēja būtiski ietekmēt tiesvedības gaitu un uz to brīdi Bunkus jau bija izteicis tiesai visus iespējamos argumentus, pieņēmumus un lūgumus,\" pauž Uļmana uzņēmums. \"Mono\" norāda, ka \"pašreizējā situācijā visiem ir svarīgi rīkoties atbildīgi, lai nepamatoti netiktu sagrauti stabili uzņēmumi, kuros strādā simtiem cilvēku, valstij tiek maksāti nodokļi un tiek labvēlīgi sekmēta Latvijas valsts ekonomika.\" Kā liecina \" Lursoft \" dati, SIA \"Mono\" patiesie labuma guvēji ir  Mihails Uļmans  un  ASV  valstspiederīgais Aleksandrs Plotkins (Aleksandr Plotkin). 2020. gada \"Mono\" apgrozījums bija 1 657 361 eiro. Aizpērn uzņēmums piedzīvojis zaudējumus – 260 347 eiro pēc nodokļu nomaksas. Kā vēsta \"Delfi Bizness,\" saistībā ar Mārtiņa Bunkus slepkavību aizturētais uzņēmējs Mihails Uļmans līdz šim saimniekojis ar plašu vērienu – viņš daudzus gadus ierindojas Latvijas miljonāru saraksta augšgalā, bijis lielākais privātais zemes īpašnieks un izpelnījies citus titulus dažādos mūsu valsts turīgāko cilvēku sarakstos. Viņa pārstāvētie uzņēmumi darbojas visdažādākajās jomas – sākot no nekustamā īpašuma pārvaldīšanas un mazumtirdzniecības līdz pat kūdras ieguvei un zivju pārstrādei, taču, atskatoties pagātnē, daži no uzņēmumiem iesaistīti skaļos darījumos un tiesvedībās. Portāls \"Delfi Bizness\" pētīja,  kā attīstījies Uļmana bizness un kas viņam pieder šobrīd . Tāpat \"Delfi\" jau vēstīja, ka Rīgas pilsētas Vidzemes priekšpilsētas tiesa 26. maijā piemēroja drošības līdzekli – apcietinājumu – maksātnespējas administratora un advokāta Mārtiņa Bunkus slepkavības lietā  aizdomās turētajam uzņēmējam Mihailam Uļmanam . Šāds drošības līdzeklis piemērots  Bunkus slepkavības lietā aizdomās turētajam uzņēmējam Aleksandram Babenko. Uļmans un Babenko ir bijuši biznesa partneri. Bunkus ģimenes pārstāvji Uļmana vārdu jau iepriekš bija minējuši Mārtiņa Bunkus slepkavības kontekstā, turklāt pats  Mārtiņš Bunkus  2016. gadā tika vērsies policijā, ka saņēmis nāves draudus, taču lieta tika izbeigta. Uļmanam 2016. gadā esot radušās domstarpības ar maksātnespējas administratoru Mārtiņam Bunkus uzņēmuma \"Rego Trade\" maksātnespējas lietā, kurā administrators prasīja tiesas ceļā no uzņēmēja vairākus simtus tūkstošus. Jau vēstīts, ka Bunkus tika nošauts 2018. gada 30. maija rītā, kad viņš ar automašīnu brauca garām Rīgas Meža kapiem. Īsi pēc slepkavības netālu no notikuma vietas tika atrasta sadedzināta ar viltotiem valsts numuriem aprīkota automašīna, kura, visticamāk, bija saistīta ar slepkavību.", "link": "https://www.delfi.lv/161/criminal/54416618/apcietinata-ulmana-uznemums-mono-izsludina-miljons-eiro-atlidzibu-par-bunkus-slepkavibas-atklasanu"},
{"title": "Tiesa patur apcietinājumā Bunkus slepkavībā aizdomās turēto Uļmanu", "category": "Kriminālziņas", "body": "Rīgas apgabaltiesa  pirmdien nolēma negrozīt piemēroto drošības līdzekli – apcietinājumu – advokāta un maksātnespējas administratora slepkavībā aizdomās turētajam uzņēmējam Mihailam Uļmanam, liecina \"Delfi\" rīcībā esošā informācija. Lai arī Uļmanam piemērots apcietinājums, procesa virzītājs jebkurā brīdī var lūgt to nomainīt pret kādu ar brīvības atņemšanu nesaistītu drošības līdzekli. Tāpat tiesai ik pēc diviem mēnešiem nepieciešams pārskatīt piemēroto apcietinājumu. \"Delfi\" jau vēstīja, ka 25, maijā šāds drošības līdzeklis piemērots Bunkus slepkavības lietā aizdomās turētajam uzņēmējam Aleksandram Babenko, bet Uļmanam apcietinājumu piemēroja 26. maijā. Uļmans un Babenko ir bijuši biznesa partneri. Bunkus ģimenes pārstāvji Uļmana vārdu jau iepriekš bija minējuši Mārtiņa Bunkus slepkavības kontekstā, turklāt pats  Mārtiņš Bunkus  2016. gadā tika vērsies policijā, ka saņēmis nāves draudus, taču lieta tika izbeigta. Uļmanam 2016. gadā esot radušās domstarpības ar maksātnespējas administratoru Mārtiņam Bunkus uzņēmuma \"Rego Trade\" maksātnespējas lietā, kurā administrators prasīja tiesas ceļā no uzņēmēja vairākus simtus tūkstošus. Tāpat \"Delfi\" zināms, ka Bunkus gadu pirms nāves bija vērsies Finanšu un kapitāla tirgus komisijā (FKTK) ar informāciju, ka Uļmanam piederošā \" LPB Bank \", iespējams, nodarbojas ar naudas atmazgāšanu. Jau vēstīts, ka Bunkus tika nošauts 2018. gada 30. maija rītā, kad viņš ar automašīnu brauca garām Rīgas Meža kapiem. Īsi pēc slepkavības netālu no notikuma vietas tika atrasta sadedzināta ar viltotiem valsts numuriem aprīkota automašīna, kura, visticamāk, bija saistīta ar slepkavību. Otrdien \"Delfi\" vēstīja, ka  Valsts policija  (VP) ir atklājusi pirms četriem gadiem notikušo maksātnespējas administratora un advokāta  Mārtiņa Bunkus slepkavību , kā arī otrdien aizturētas vairākas iesaistītās personas. Policijā stāstīja, ka noskaidrota gan noziegumā faktiski visu iesaistīto personu ķēde, sākot no pasūtītāja līdz organizētājam un izpildītājam, gan otrdien rūpīgi plānotas operācijas laikā aizturētas vairākas personas, tostarp izpildītājs un pasūtītājs. Kā vēsta portāls \"Delfi Bizness,\" saistībā ar Mārtiņa Bunkus slepkavību aizturētais uzņēmējs  Mihails Uļmans  līdz šim saimniekojis ar plašu vērienu – viņš daudzus gadus ierindojas Latvijas miljonāru saraksta augšgalā, bijis lielākais privātais zemes īpašnieks un izpelnījies citus titulus dažādos mūsu valsts turīgāko cilvēku sarakstos. Viņa pārstāvētie uzņēmumi darbojas visdažādākajās jomas – sākot no nekustamā īpašuma pārvaldīšanas un mazumtirdzniecības līdz pat kūdras ieguvei un zivju pārstrādei, taču, atskatoties pagātnē, daži no uzņēmumiem iesaistīti skaļos darījumos un tiesvedībās. Portāls \"Delfi Bizness\" pētīja,  kā attīstījies Uļmana bizness un kas viņam pieder šobrīd .", "link": "https://www.delfi.lv/161/criminal/54447356/tiesa-patur-apcietinajuma-bunkus-slepkaviba-aizdomas-tureto-ulmanu"},
{"title": "Patur apcietinājumā arī Bunkus slepkavībā aizdomās turēto Babenko", "category": "Kriminālziņas", "body": "Rīgas apgabaltiesa  ceturtdien noraidīja sūdzību par drošības līdzekļa – apcietinājuma – piemērošanu maksātnespējas administratora un advokāta Mārtiņa Bunkus slepkavības lietā aizturētajam Aleksandram Babenko, apstiprināja tiesā. Līdz ar to Babenko būs jāpaliek apcietinājumā. Iepriekš tiesa lēma paturēt apcietinājumā arī  otru šajā lietā aizdomās turēto  – Mihailu Uļmanu. Trešais šajā lietā iesaistītais vīrietis patlaban nav pārsūdzējis tiesas lēmumu. Jau ziņots, ka maija beigās Rīgas pilsētas Vidzemes priekšpilsētas tiesa, pēc policijas ierosinājuma, trijotnei kā drošības līdzekli  piemēroja apcietinājumu . Kriminālprocesa likums paredz, ka apcietinājumu var piemērot tikai tad, ja kriminālprocesā iegūtās konkrētās ziņas par faktiem rada pamatotas aizdomas, ka persona ir izdarījusi noziedzīgu nodarījumu, par kuru likums paredz brīvības atņemšanas sodu, un cita drošības līdzekļa piemērošana nevar nodrošināt, ka persona neizdarīs jaunu noziedzīgu nodarījumu, netraucēs vai neizvairīsies no pirmstiesas kriminālprocesa. Valsts policija  24. maijā paziņoja, ka policijai izdevies noskaidrot faktiski visu Bunkus slepkavībā  iesaistīto personu ķēdi , sākot no pasūtītāja līdz organizētājam un izpildītājam. Aizturētas vairākas personas, tostarp izpildītājs un pasūtītājs. Patlaban lieta pārkvalificēta pēc Krimināllikuma panta par slepkavību sevišķi pastiprinošos apstākļos, ja to izdarījusi organizēta grupa. Par šādu noziedzīgu nodarījumu var piemērot mūža ieslodzījumu vai brīvības atņemšanu no 15 līdz 20 gadiem. Vienlaikus policija aicina vēl arī tās personas, kuras šīs lietas izmeklēšanas saistībā nav sniegušas visu tām zināmo informāciju, vai personas, kuras var vēl ko liecināt, pieteikties pašām labprātīgi un sadarboties ar policiju. Uļmans un Babenko ir bijuši biznesa partneri. Bunkus ģimenes pārstāvji Uļmana vārdu jau iepriekš bija minējuši slepkavības kontekstā, turklāt pats Bunkus 2016. gadā bija vērsies policijā par to, ka saņēmis nāves draudus, taču lieta tika izbeigta. Uļmanam 2016.gadā esot radušās domstarpības ar maksātnespējas administratoru uzņēmuma SIA \"Rego Trade\" maksātnespējas lietā. Bunkus kā \"Rego Trade\" maksātnespējas administrators no Uļmana un citiem bijušajiem uzņēmuma valdes locekļiem caur tiesu piedzina vairāk nekā vienu miljonu eiro. Taču dažas dienas pirms Bunkus slepkavības vienā no prāvām notika pavērsiens – pēc Augstākās tiesas lēmuma Uļmanam pavērās iespēja atgūt 721 186 eiro, proti, Senāts lika lietu izskatīt vēlreiz, jo Bunkus neesot bijis gana atklāts par dažiem dokumentiem, iepriekš vēstīja  Latvijas Televīzijas  ( LTV ) raidījums \"de facto\". Pēc advokāta nogalināšanas \"Rego Trade\" maksātnespējas procesu pārņēma administrators Kaspars Novicāns. Viņš, pirmajā instancē zaudējot atkārtoti ierosināto lietu, izvēlējās ar Uļmanu tālāk netiesāties, jo bija atradušies dokumenti, kas tulkojami par labu Uļmanam. \"Mums jāsaprot, ka sprieduma pārsūdzēšana nav sporta veids. Ir jāpārsūdz tie spriedumi, kuros saskata nelikumības konkrētajā brīdī,\" raidījumam \"de facto\" tālāku netiesāšanos skaidroja Novicāns. Pēc \"Rego Trade\" nelabvēlīgā sprieduma Novicānam bija jāatmaksā Uļmanam 721 186 eiro atpakaļ, tomēr visu viņš nevarēja atdot, jo no šīs naudas Bunkus jau bija izmaksājis sev atlīdzību. Tāpēc administrators tagad cenšoties atgūt trūkstošo daļu no Bunkus mantiniekiem – viņa ģimenes locekļiem, vēstīja raidījums. Novicāns minējis, ka Uļmanam tika atskaitīti atpakaļ ap 600 000 eiro, kas bija \"Rego Trade\" norēķinu kontos. No Bunkus ģimenes Novicāns vēl cenšas atgūt vairāk nekā 300 000 eiro, ko veidojot pārrēķins par vairākām Bunkus savulaik izmaksātām atlīdzībām. Tomēr divas tiesu instances lēmušas administratoram par sliktu, uzskatot, ka mantinieki nevar atbildēt par Bunkus rīcību. Vēl savs vārds būs jāsaka Augstākajai tiesai, vēstīja \"de facto\". Bunkus tika nošauts 2018. gada 30. maija rītā, kad viņš ar automašīnu brauca garām Rīgas Meža kapiem. Īsi pēc slepkavības netālu no notikuma vietas tika atrasta sadedzināta ar viltotiem valsts numuriem aprīkota automašīna, kura, visticamāk, bija saistīta ar slepkavību. 2021. gada vasarā tapa zināms, ka viens no iespējamajiem maksātnespējas administratora slepkavības izpildītājiem ticis apcietināts Ukrainā saistībā ar kādu citu noziegumu. Kā vēstīja LTV, aizdomās turētais Ukrainā ticis aizturēts par citu noziegumu, kas nav saistīts ar Latviju, taču izmeklēšanas laikā viņš esot sācis liecināt arī saistībā ar Bunkus slepkavību.", "link": "https://www.delfi.lv/161/criminal/54462364/patur-apcietinajuma-ari-bunkus-slepkaviba-aizdomas-tureto-babenko"},
{"title": "Ruks: Bunkus lietā ir personas ar noteiktiem procesuālajiem statusiem", "category": "Kriminālziņas", "body": "Maksātnespējas administratora un zvērināta advokāta Mārtiņa Bunkus slepkavības krimināllietā  Valsts policijai  (VP) ir jauni pierādījumi un pavedieni, kā arī personas, kurām noteikts statuss,  LTV  raidījumā \"Aktuālā intervija 1:1\" sacīja VP priekšnieks  Armands Ruks . Viņš minēja, ka policijai ir skaidrs motīvs, kas ir saistīts ar upura profesionālo darbību, bet pašlaik vairāk neko nevar komentēt. Jau ziņots, ka zvērināts advokāts un maksātnespējas administrators Mārtiņš Bunkus tika nošauts 2018. gada 30. maija rītā, kad viņš ar automašīnu brauca garām Rīgas Meža kapiem. Īsi pēc slepkavības netālu no notikuma vietas tika sadedzināta ar viltotiem valsts numuriem aprīkota automašīna, kura, visticamāk, bija saistīta ar slepkavību. Bunkus ģimene izsludinājusi 500 000 eiro atlīdzību par slepkavības īstenotāju, pasūtītāju un atbalstītāju izdošanu.", "link": "https://www.delfi.lv/161/criminal/53256765/ruks-bunkus-lieta-ir-personas-ar-noteiktiem-procesualajiem-statusiem"},
{"title": "Policijas priekšnieks: Rebenoka un Bunkus slepkavību izmeklēšanā vērojams progress", "category": "Kriminālziņas", "body": "Advokāta Pāvela Rebenoka un maksātnespējas administratora Mārtiņa Bunkus slepkavību izmeklēšanā ir vērojams progress, Latvijas Televīzijai pastāstīja Valsts policijas priekšnieks  Armands Ruks . Par Rebenoka slepkavību Ruks nevarot komentēt izmeklēšanas gaitu, lai gan pastāvot \"dažādi apstākļi, tostarp, Covid-19 ieviesis savas blaknes\". \"Nestāvam uz vietas, bet progress ir viennozīmīgi,\" norādīja Ruks. Viņš gan nekomentēja, vai joprojām tiek izmeklēti abi iepriekš policijas paziņotie virzieni, ka noziegums varētu būt paveikts laupīšanas nolūkā vai arī saistībā ar Rebenoka profesionālo darbību. Tāpat Ruks apliecināja, ka strupceļš nav vērojams arī Bunkus slepkavības lietas izmeklēšanā. \"Tur nav strupceļš, ir progress, tas viss, ko varu komentēt. Strādājam,\" viņš piebilda. Pērn naktī uz 20.septembri Langstiņos tika nogalināts zvērināts advokāts Rebenoks, bet viņa partneris Ingus Balandins - ievainots. Policija informēja, ka trīs maskās tērpti noziedznieki advokāta Rebenoka mājā iebrukuši, uzlaužot durvis, un savus upurus tie situši ar rokām, kājām un turpat atrastiem dēļiem, bet no notikuma vietas aiznesuši līdzi dārgus rokaspulksteņus un juvelierizstrādājumus. Laupītāji upurus pārsteiguši, nezvanot pie durvīm, bet ielaužoties no pagalma puses. Policija vēl skaidro, vai ielaušanās pa durvīm notikusi pirms saimnieku atgriešanās vai jau pēc tam. Policija notikuma vietā ieradusies pēc tam, kad noziegumā cietušais Balandins vērsies pēc palīdzības pie kaimiņiem, jo viņam pašam telefons ticis atņemts. Savukārt Bunkus tika nošauts 2018.gada 30.maija rītā, kad viņš ar automašīnu brauca garām Rīgas Meža kapiem. Īsi pēc slepkavības netālu no notikuma vietas tika atrasta sadedzināta ar viltotiem valsts numuriem aprīkota automašīna, kura, visticamāk, bija saistīta ar slepkavību.", "link": "https://www.delfi.lv/161/criminal/52820977/policijas-prieksnieks-rebenoka-un-bunkus-slepkavibu-izmeklesana-verojams-progress"},
{"title": "Ušakova e-pasta lieta: prokuratūra nekonstatē pārkāpumus policistu veiktajā kratīšanā žurnālista Jākobsona dzīvesvietā", "category": "Kriminālziņas", "body": "Prokuratūras preses sekretāre Laura Pakalne pastāstīja, ka Jākobsona iesniegums ir izskatīts un viņam sniegta atbilde, daļā tas gan pārsūtīts  Valsts policijai  (VP) resoriskās pārbaudes veikšanai par to, vai policijas darbinieki rīkojušies ētiski. Atbildē norādīts, ka kratīšana veikta atbilstoši Kriminālprocesa likumam. Jau ziņots, ka žurnālista iesniegums prokuratūrā tika saņemts pagājušā gada 27.decembrī. Līdzīga satura iesniegumu Ģenerālprokuratūrā un Tiesībsarga birojā ar lūgumu izvērtēt VP Ekonomikas policijas pārvaldes (EPP) Kibernoziegumu apkarošanas nodaļas darbinieku rīcību, aizturot portāla \"kompromat.lv\" žurnālistu Jākobsonu, sagatavoja un iesniedza arī Latvijas Žurnālistu asociācija. Prokuratūrā paskaidroja, ka šis iesniegums tika pārsūtīts pēc piekritības VP, kur savukārt Iekšējās drošības birojā ir sākta pārbaude. Arī VP Iekšējās drošības birojs (IDB) nav saskatījis pārkāpumus policistu rīcībā saistībā ar \"kompromat.lv\" žurnālista Leonīda Jākobsona aizturēšanu. VP preses pārstāve Sintija Virse iepriekš sacīja, ka IDB pārbaudīja Latvijas Žurnālistu asociācijas iesniegumā minēto informāciju par aizturēšanas apstākļiem, taču nekādus pārkāpumus policistu rīcībā neatklāja. Arī tiesībsargs  Juris Jansons , izvērtējot iesniegumu par Jākobsona aizturēšanu, uzskata, ka pārbaudes lietas ierosināšana pašlaik nav nepieciešama, iepriekš informēja tiesībsarga konsultante komunikācijas jautājumos Ruta Siliņa. Jau ziņots, ka iesniegumā prokuratūrai Jākobsons norāda, ka pērn 15.decembrī četri EPP pārvaldes 4.nodaļas darbinieki veikuši kratīšanu viņa dzīvesvietā, cenšoties viņu \"izprovocēt uz neadekvātu rīcību, izvirzot viņam dažādas pretenzijas un dodot pretrunīgas komandas\". Piemēram, policijas darbinieks Vīksne viņam esot pavēlējis apsēsties istabā, kur atradies darba kabinets, bet pats un pārējie policijas darbinieki klejojuši pa parējām dzīvokļa istabām un veikuši tur kratīšanu, tāpēc Jākobsons nav varējis nodrošināt savu klātbūtni vienlaicīgi visās dzīvokļa telpās un bijis spiests pārvietoties starp istabām no viena policijas darbinieka pie cita, jo viņš baidījies, ka \"nemanot, slepus, dzīvoklī var tikt novietots kāds aizliegts priekšmets vai viela, jo visa izvirzītā apsūdzībā ir tīra politika\". \"Tāpat es neizslēdzu iespēju, ka no mana dzīvokļa var pazust mantas vai dokumenti, kas netiks atzīmēti kratīšanas protokolā,\" raksta Jākobsons. Viņš norāda, ka veicis rakstiskas piezīmes ar pildspalvu, kā arī saskaņā ar policista norādījumiem parakstījis dažādus procesuālus dokumentus. \"Vienā brīdī, pēc kārtējā dokumenta parakstīšanas, kad es stāvēju istabas vidū, man no aizmugures fizisku uzbrukumu izdarīja Vīksne, kas rāva man no rokām ārā pildspalvu un, to raujot, salauza. Pēc šā incidenta viņš paziņoja, ka esmu viņam izrādījis fizisku pretestību un nepakļaujos policijas darbinieku norādījumiem, un tāpēc tiks izsaukta specvienība, kas ar mani tiks galā,\" raksta Jākobsons. \"Šādu rīcību uztveru kā dienesta pilnvaru pārsniegšanu nolūkā tīri fiziski un morāli mani iebiedēt, ļaujot noprast, ka ar mani turpmāk viss kas var gadīties. Minētais policijas darbinieks pa telefonu tiešām izsauca papildu policijas darbiniekus - ieradās divi policijas darbinieki, apbruņoti, bruņu vestēs, policijas ekipējumā, un es tiku fiziski aizvests no sava dzīvokļa, kur tika turpināta kratīšana jau bez manas klātbūtnes,\" norāda Jākobsons. Viņš norāda, ka pērn 17.decembrī ticis atbrīvots no apcietinājuma un advokāts viņam nodevis dzīvokļa kratīšanas protokolu, kuru viņam tika iedevuši policijas darbinieki. \"Minētais protokols ir praktiski nesalasāms arī ar lupas palīdzību, taču vienalga mēģināju salīdzināt no dzīvokļa pazudušos priekšmetus un dokumentus ar protokolā norādīto. Tā rezultātā es atklāju, ka no dzīvokļa ir pazudusi digitālā kamera \"Olympus Camediac 765 Ultra zoom\", no kuras palikusi tikai tukša kastīte. Kratīšanas protokolā es šo priekšmetu neredzu kā izņemtu. Bez tam, vērtējot visu izņemto, viennozīmīgi varu secināt, ka galvenokārt policijas darbiniekus interesējuši informācijas nesēji, kuros norādīti mana kā profesionāla žurnālista sadarbības partneri un informācijas avoti,\" norāda iesnieguma autors. Viņš pieļauj, ka \"kāds ir pasūtījis šādu ziņu iegūšanu, kas tagad pamazām no žurnālista noslēpuma kļūst par plaši pieejamu informāciju\". Šādu secinājumu viņš izdara no tā, ka viņa klātbūtnē, kad viņš atradies policista Liepiņa darba kabinetā policijas telpās, \"pie viņa datora nāca un man izņemto informāciju monitorā lasīja kādi 6-8 manis agrāk neredzēti policijas darbinieki, kuriem diez vai bija pielaide un atļauja izmeklēšanas noslēpumam, par ko uzskatāmi manas krimināllietas materiāli\". Līdz ar to Jākobsons lūdza pārbaudīt šos faktus un sākt kriminālprocesu par nodarīto morālo un materiālo kaitējumu. Kā ziņots, izmeklējot kriminālprocesu par Ušakova e-pasta uzlaušanu, VP veica kratīšanu portāla \"kompromat.lv\" pārstāvja Jākobsona dzīvesvietā Rīgā. Kratīšanas laikā tika izņemti vairāki datu nesēji un divi datori. Policisti Jākobsonu uz 48 stundām aizturēja. Kriminālprocess ir sākts par tāda noziedzīga nodarījuma izdarīšanu, kas paredzēts Krimināllikuma 144.panta 1.daļā - par personas korespondences, pa telekomunikāciju tīkliem pārraidāmās informācijas noslēpuma tīšu pārkāpšanu, kā arī par tādas informācijas un programmu noslēpuma tīšu pārkāpšanu, kas paredzētas lietošanai saistībā ar datu elektronisko apstrādi. Vēlāk to apstiprināja arī VP preses pārstāve Sintija Virse. Minētajā Krimināllikuma pantā paredzētā sankcija ir brīvības atņemšana uz laiku līdz trim gadiem vai piespiedu darbs, vai naudas sods līdz 50 minimālajām mēnešalgām, atņemot tiesības uz zināmu nodarbošanos uz laiku līdz pieciem gadiem vai bez tā. Kriminālprocesu policija sāka 2011.gada 23.novembrī pēc Ušakova iesnieguma saņemšanas. Portālā \"kompromat.lv\" tika publicētas Ušakova 2008.gada e-pasta vēstules, kas tika sūtītas toreizējam Krievijas vēstniecības padomniekam Aleksandram Hapilovam. Ušakovs tobrīd bija 9.Saeimas deputāts, savukārt Hapilovs strādāja par Krievijas vēstniecības padomnieku, taču 2009.gadā viņš pameta darbu Latvijā. Portāls \"kompromat.lv\", kura rīcībā nonākusi Ušakova un Hapilova sarakste, ir vērsies Ģenerālprokuratūrā, lai tiktu izvērtēts, vai šī sarakste neliecina par Ušakova nelikumīgu darbību. Kopumā portāla rīcībā nonākuši \"tūkstošiem e-pastu\", un tajos esot arī informācija par \"Saskaņas centra\" reklāmas kampaņām un par to, kurš un par kādiem līdzekļiem tās rīkojis, kā arī cita informācija. Pēc šo vēstuļu publicēšanas portāls \"kompromat.lv\" kļuva par hakeru uzbrukuma upuriem. Par to portāla veidotāji vērsās policijā. Policija turpretim apliecināja, ka iesniegums ir saņemts un tas tiekot vērtēts.", "link": "https://www.delfi.lv/161/criminal/42092590/usakova-e-pasta-lieta-prokuratura-nekonstate-parkapumus-policistu-veiktaja-kratisana-zurnalista-jakobsona-dzivesvieta"},
{"title": "Ušakova elektroniskā pasta uzlaušanas lietā aizturēto Jākobsonu nepaturēs apcietinājumā", "category": "Kriminālziņas", "body": "Viņš skaidroja, ka sestdien Jākobsonu cietumā sākuši nopratināt bez advokāta klātbūtnes. Baumanis pieļāva iespēju, ka tas darīts, lai izvairītos no publicitātes. Advokāts skaidroja, ka klienta atbrīvošanu viņš vērtē pozitīvi, taču uzsvēra, ka neesot skaidrs, kāpēc Jākobsona izvēle bijusi liecināt bez viņa klātbūtnes un izteica iespējamību, ka klients pierunāts. Valsts policijas preses pārstāve Sintija Virse apliecināja, ka Jākobsonam minētajā kriminālprocesā ir piemērots aizdomās turētā statuss. Kā ziņots, Valsts policija (VP) sestdien lēma par tālākām procesuālajām darbībām attiecībā uz Rīgas mēra Nila Ušakova (SC) elektroniskā pasta uzlaušanas lietā aizturēto portāla \"kompromat.lv\" pārstāvi Leonīdu Jākobsonu, iepriekš informēja Baumanis. Sestdien pēcpusdienā apritēja 48 stundas, kopš \"kompromat.lv\" pārstāvis tika aizturēts. Kriminālprocesa likumā teikts, ka procesa virzītājam, kas šajā gadījumā ir policija, ne vēlāk kā 48 stundu laikā jāizlemj par aizturētā atzīšanu par aizdomās turēto vai apsūdzēto un par drošības līdzekļa piemērošanu. \"Mums jābūt kaujas gatavībā,\" piektdien atzina advokāts. Baumanis norādīja, ka pagaidām viņa rīcībā nav lēmuma par klienta atzīšanu par aizdomās turēto, kas varētu liecināt, ka šāds statuss Jākobsonam nav piemērots. Pats publicists joprojām uzskata, ka aizturēšanas mērķis ir viņu morāli un fiziski ietekmēt, tomēr nekādu pierādījumu tam nav, tie ir tikai pieļāvumi, sacīja advokāts. Tikmēr starptautiskās žurnālistu organizācijas \"Reportieri bez robežām\" līdzstrādnieks Baltijā publicists Imants Liepiņš informēja, ka organizācija stingri nosoda Jākobsona aizturēšanu un pieprasa viņu nekavējoties atbrīvot. \"Ir nepieļaujami, ka Eiropas Savienības dalībvalstī kāds var tikt apcietināts par informācijas publicēšanu medijos. Turklāt, konfiscējot žurnālista datorus, datu nesējus un serverus, var tikt apdraudēti žurnālista informācijas avoti, radot spiedienu uz žurnālistu un tādā veidā cenšoties panākt, lai viņš atklāj, kā ieguvis informāciju,\" organizācijas \"Reportieri bez robežām\" galvenās mītnes Parīzē izplatīto paziņojumu citēja Liepiņš. Kā ziņots, izmeklējot kriminālprocesu par Ušakova e-pasta uzlaušanu, VP ceturtdien veica kratīšanu portāla \"kompromat.lv\" pārstāvja Jākobsona dzīvesvietā Rīgā. Kratīšanas laikā tika izņemti vairāki datu nesēji un divi datori. Policisti Jākobsonu uz 48 stundām aizturēja. Jākobsona advokāts Baumanis pastāstīja, ka minētais kriminālprocess ir sākts par tāda noziedzīga nodarījuma izdarīšanu, kas paredzēts Krimināllikuma 144.panta 1.daļā - par personas korespondences, pa telekomunikāciju tīkliem pārraidāmās informācijas noslēpuma tīšu pārkāpšanu, kā arī par tādas informācijas un programmu noslēpuma tīšu pārkāpšanu, kas paredzētas lietošanai saistībā ar datu elektronisko apstrādi. Vēlāk to apstiprināja arī VP preses pārstāve Sintija Virse. Minētajā Krimināllikuma pantā paredzētā sankcija ir brīvības atņemšana uz laiku līdz trim gadiem vai piespiedu darbs, vai naudas sods līdz 50 minimālajām mēnešalgām, atņemot tiesības uz zināmu nodarbošanos uz laiku līdz pieciem gadiem vai bez tā. Kriminālprocesu policija sāka 23.novembrī pēc Ušakova iesnieguma saņemšanas. Galvaspilsētas mērs iesniegumā lūdza izmeklēt informācijas noplūdi no viņa e-pasta. Ušakovs iepriekš norādīja, ka \"ir acīmredzams vismaz viens noziegums - uzlauzts e-pasts. Iespējams, var runāt arī par otru noziegumu - informācija, kas tiek publicēta, ir kompilācija no īstām vēstulēm un viltotām\". Viņš pauda cerību, ka policija būs spējīga atrast cilvēkus, kuri varēja atļauties tā rīkoties. Kā ziņots, portālā \"kompromat.lv\" tika publicētas Ušakova 2008.gada e-pasta vēstules, kas tika sūtītas toreizējam Krievijas vēstniecības padomniekam Aleksandram Hapilovam. Ušakovs tobrīd bija 9.Saeimas deputāts, savukārt Hapilovs strādāja par Krievijas vēstniecības padomnieku, taču 2009.gadā viņš pameta darbu Latvijā. Portāls \"kompromat.lv\", kura rīcībā nonākusi Ušakova un Hapilova sarakste, ir vērsies Ģenerālprokuratūrā, lai tiktu izvērtēts, vai šī sarakste neliecina par Ušakova nelikumīgu darbību. Kopumā portāla rīcībā nonākuši \"tūkstošiem e-pastu\", un tajos esot arī informācija par \"Saskaņas centra\" reklāmas kampaņām un par to, kurš un par kādiem līdzekļiem tās rīkojis, kā arī cita informācija. Pēc šo vēstuļu publicēšanas portāls \"kompromat.lv\" kļuva par hakeru uzbrukuma upuriem. Par to portāla veidotāji vērsās policijā. Policija turpretim apliecināja, ka iesniegums ir saņemts un tas tiekot vērtēts. Jākobsonam jau pirms vairākiem gadiem bija konflikts ar Ekonomikas policijas pārvaldi (EPP), kuras paspārnē izveidotā Kibernoziegumu apkarošanas nodaļa tagad izmeklē viņa lietu. Pēc Jākobsona sūdzības, ka divi EPP darbinieki - Germans Čistjakovs un Viktors Montiks - mēģinājuši uzkūdīt kādu uzņēmēju ar viņu izrēķināties, policistiem tika piemērots disciplinārsods - piezīme. Jākobsons norādīja, ka šāda iecere saistīta ar kritiku, kuru \"kompromat.lv\" savulaik publicēja par EPP toreizējo priekšnieku Ivanu Roščenkovu. Savukārt Montiks, kura vadītā nodaļa nodarbojas ar cīņu pret nelikumīgu akcizēto preču apriti, pagājušajā mēnesī tika atbrīvots no pienākumu pildīšanas saistībā ar aizdomām par kontrabandas piesegšanu. Iespējamo noziegumu konstatēja Valsts ieņēmumu dienests un Korupcijas novēršanas un apkarošanas birojs (KNAB). Grāmatā \"Cits ķēķis: zem likumīgā jumta\" aprakstīts Jūrmalas prokurores kukuļņemšanas lietā apsūdzētā uzņēmēja Borisa Rjazanska iesniegums Saeimas Nacionālās drošības komisijai, kurā cita starpā minēts, ka, \"vadoties no dažādiem tiešiem un netiešiem pierādījumiem\", esot jāsecina, ka portāla \"kompromat.lv\" pārstāvji \"iespējams, izpilda nelikumīgus KNAB lūgumus par atsevišķu valsts amatpersonu nomelnošanu, kā arī nepatiesu ziņu izplatīšanu par fiziskajām personām\".", "link": "https://www.delfi.lv/161/criminal/41991202/usakova-elektroniska-pasta-uzlausanas-lieta-aiztureto-jakobsonu-nepatures-apcietinajuma"},
{"title": "Žurnālists Jākobsons vēršas prokuratūrā: Rēzeknes mērs viņam esot draudējis", "category": "Kriminālziņas", "body": "Kā norādīts Jākobsona iesniegumā, viņš vakar, 23.martā, vērsās pie Rēzeknes mēra, nosūtot viņam īsziņu ar lūgumu sniegt interviju. Vēlāk vakarā Bartaševičs viņam divreiz zvanīja pa telefonu, taču Jākobsons bija aizņemts un nevarēja atbildēt. Pēc tam no Bartaševiča žurnālistam pienāca īsziņa ar tekstu krievu valodā, kurā norādīts - \"ja tu vēl vienu reizi atbrauksi uz Rēzekni, iesi Udalova pēdās!!! tev ir pi****\". Jākobsons iesniegumā ģenerālprokuroram norādījis, ka, pēc viņa domām, tie ir reāli draudi un vārds \"pi***\" uzskatāms par slepkavības draudiem. Prokuratūras preses sekretāre Aiga Eiduka norādīja, ka iesniegums saņemts otrdien un tas tiks izvērtēts likumā noteiktajā kārtībā. Janvāra beigās policijā sākta resoriskā pārbaude saistībā ar Jākobsonam izteiktiem draudiem nodarīt miesas bojājumus vai izdarīt slepkavību, liecina aģentūras LETA rīcībā esošais lēmums. Jākobsons pastāstīja, ka janvārī saņēmis telefona zvanu, kurā viņam izteikti draudi dzīvībai, tāpēc žurnālists nolēmis vērsties policijā. Vēlāk no Valsts policijas (VP) Rīgas reģiona pārvaldes Kriminālpolicijas pārvaldes Jākobsons saņēmis ziņu, ka saistībā ar viņam izteiktajiem draudiem 21.janvārī ir sākta resoriskā pārbaude. Pēc žurnālista domām, vīrieti, kurš anonīmi zvanīja un izteica draudus, policija jau sen varēja notvert. \"Tas, ko viņš teica, bija reāli draudi,\" sacīja Jākobsons.", "link": "https://www.delfi.lv/161/criminal/45732546/zurnalists-jakobsons-versas-prokuratura-rezeknes-mers-vinam-esot-draudejis"},
{"title": "Advokāts: pret Jākobsonu sāktajā Ušakova e-pasta sarakstes noplūdes lietā būtiskas virzības nav", "category": "Kriminālziņas", "body": "Šīs lietas ietvaros portāla žurnālists Leonīds Jākobsons ne reizi nav arī pratināts, pēdējā saistība ar likumsargiem viņam bijusi vien tad, kad viņš pērn ticis aizturēts. Pašlaik  Valsts policija  šīs lietas izmeklēšanas ietvaros precizējot dažādas nianses, piemēram, vai Jākobsons ir žurnālists, kāds ir portāla \"kompromat.lv\" statuss un citas. Pēc advokāta vārdiem, ja sākotnēji saistībā ar lietas ietvaros notikušo kratīšanu un aizturēšanu ziņots, ka portālā \"kompromat.lv\" publicētā, iespējams, Ušakova e-pasta sarakste esot nozagta, tad \"par to runa vairs nav, tagad runa ir par to, ka bez atļaujas esam pārpublicējuši\". Jau vēstīts, ka novembra beigās Valsts policija pēc  Ušakova iesnieguma par viņa elektroniskā pasta sarakstes noplūdi sāka kriminālprocesu.  Žurnālista dzīvesvietā  tika veikta kratīšana, atsavināti datu nesēji , un Jākobsons uz divām diennaktīm tika aizturēts. Ušakovs bija pārliecināts, ka viņa elektroniskais pasts ir uzlauzts, kā arī, pēc viņa teiktā, daļa no publiskotajām vēstulēm ir viltojumi. Jākobsons tiek turēts aizdomās par korespondences, pa telekomunikāciju tīkliem pārraidāmās informācijas un citas informācijas noslēpuma pārkāpšanu. Ģenerālprokuratūra savukārt no žurnālista saņēma iesniegumu par Ušakova elektroniskā pasta saraksti, tostarp, iespējams, ar Krievijas vēstniecības pārstāvi. Latvijas Žurnālistu asociācija (LŽA), kuras biedrs ir Jākobsons, lūdza tiesībsargu un prokuratūru pārbaudīt, vai tiesībsargājošo iestāžu rīcība, aizturot žurnālistu un izolējot viņu no sabiedrības, konkrētajā situācijā bija samērīga ar tās iespējami nodarīto pārkāpumu. Prokuratūra iesniegumu pārsūtīja Valsts policijai, kuras Iekšējās izmeklēšanas birojs  pārkāpumus saistībā ar izmeklēšanas darbībām attiecībā uz žurnālistu nekonstatēja.", "link": "https://www.delfi.lv/161/criminal/42248946/advokats-pret-jakobsonu-saktaja-usakova-e-pasta-sarakstes-nopludes-lieta-butiskas-virzibas-nav"},
{"title": "Sestdien uz dzelzceļa sliedēm notikuši divi nelaimes gadījumi – dzīvību zaudējusi sieviete", "category": "Kriminālziņas", "body": "Sestdien ap pulksten 13.22 VP saņēma informāciju par to, ka pie stacijas \"Šķirotava\" elektrovilciens uzbrauca kādai sievietei, kura no gūtajiem miesas bojājumiem notikuma vietā gāja bojā. Tāpat todien ap pulksten 20.12 Liepājas ielā 150 metrus no pārbrauktuves elektrovilciens uzbrauca kādam vīrietim, kurš ar smagām traumām tika nogādāts slimnīcā. Abos gadījumos ir uzsākti kriminālprocesi pēc Krimināllikuma 13. nodaļas – noziedzīgi nodarījumi pret personas veselību, kuros tiks skaidroti notikušo apstākļi un iemesli.", "link": "https://www.delfi.lv/161/criminal/54940976/sestdien-uz-dzelzcela-sliedem-notikusi-divi-nelaimes-gadijumi-dzivibu-zaudejusi-sieviete"},
{"title": "Rīgā autobuss uzbraucis gājējai; sieviete iet bojā", "category": "Kriminālziņas", "body": "Negadījums noticis pulksten 23 Rīgā, Krustpils ielā 28. Valsts policija  skaidro notikušā apstākļus. Kopumā aizvadītajā diennaktī valstī reģistrēti 103 ceļu satiksmes negadījumi, kuros cietušas deviņas personas un viena gājusi bojā. Otrdien avārijās Rīgā cietuši septiņi cilvēki, no tiem trīs gājēji un divi velosipēdisti. Vēl pa vienam cilvēkam avārijās cietis Vidzemē un Kurzemē. Kopumā ceļu satiksmes jomā pieņemti 443 administratīvo pārkāpumu lēmumi, tajā skaitā 155 par ātruma pārsniegšanu un 11 par agresīvu braukšanu. Savukārt par transportlīdzekļa vadīšanu alkohola reibumā ir uzsākts viens administratīvo pārkāpumu process un divi kriminālprocesi. Tāpat ir uzsākts viens kriminālprocess par transportlīdzekļa vadīšanu iespējamā narkotisko vielu iespaidā. Vienam šoferim automašīna tiks konfiscēta, bet diviem tiks piedzīta to vērtība.", "link": "https://www.delfi.lv/161/criminal/55180510/riga-autobuss-uzbraucis-gajejai-sieviete-iet-boja"},
{"title": "Par vīrieša nolaupīšanu un izpirkuma naudas pieprasīšanu Liepājā sāk kriminālprocesu", "category": "Kriminālziņas", "body": "Sākts kriminālprocess par vīrieša nolaupīšanu un izpirkuma naudas pieprasīšanu Liepājā, aģentūru LETA informēja  Valsts policijas  (VP)  Kurzemes  reģiona pārvaldes vecākā speciāliste sabiedrisko attiecību un sadarbības jautājumos Madara Šeršņova. Sestdien, 21. janvārī, Valsts policijā tika saņemta informācija, ka Liepājā kāds vīrietis ievietots automašīnā pret paša gribu un no viņa pieprasīta nauda. Valsts policijas amatpersonas apturēja automašīnu Liepājā, Dienvidrietumu mikrorajonā, atbrīvoja vīrieti un aizturēja iespējamās vainīgās personas, informē Šeršņova. Viņa piebilst, ka visas personas atradās alkohola reibumā. Sākotnējā informācija liecina, ka cietušais ar draugiem devies pie paziņas - aizdomās turētā un tur starp viņiem izcēlies konflikts, kā rezultātā cietušajam nodarīti miesas bojājumi un, pielietojot draudus, viņš ievietots automašīnā, savukārt par viņa atbrīvošanu pieprasīti naudas līdzekļi. Pašlaik policijā par notikušo ir sākts kriminālprocess un tiek noskaidroti precīzi notikušā iemesli. Vienam no aizdomās turētajiem kriminālprocesā ir piemērots drošības līdzeklis – apcietinājums.", "link": "https://www.delfi.lv/161/criminal/55181184/par-viriesa-nolaupisanu-un-izpirkuma-naudas-pieprasisanu-liepaja-sak-kriminalprocesu"},
{"title": "Slepkavība Jēkabpilī: Ruks uzdod sākt dienesta pārbaudi", "category": "Kriminālziņas", "body": "Valsts policijas  (VP) priekšnieks  Armands Ruks  uzdevis sākt dienesta pārbaudi saistībā ar policijas rīcību Jēkabpilī, kur 16. aprīlī vīrietis, kurš iepriekš ilgstoši bija draudējis, nogalināja sievieti, portāls \"Delfi\" uzzināja VP. Pārbaude uzsākta, lai \"pārliecinātos, ka policisti ir rīkojušies atbilstoši normatīvajam regulējumam, pietiekoši aktīvi un profesionāli\". Jau ziņots, ka svētdien VP tika saņemta informācija par to, ka  Jēkabpils  novadā uz  kāda nomaļa ceļa vīrietis nodarījis nāvējošus miesas bojājumus  1983. gadā dzimušai sievietei un pametis notikuma vietu. Kā otrdienas vakarā ziņoja  Latvijas Televīzijas  raidījums \"Panorāma\", slepkavība notikusi sievietes mammas un bērna acu priekšā. Pēc nozieguma aizdomās turētais Leons Rusiņš aizbēga ar auto, tāpēc viņu neizdevās notvert. Savukārt ministru prezidents Krišjānis Kariņš (JV) trešdien, 19. aprīlī, preses konferencē pēc tikšanās ar Valsts prezidentu Egilu Levitu atzina, ka viņš šajā jautājumā ir sazinājies ar iekšlietu ministru Māri Kučinski (AS), kurš aktīvi strādā. Pēc Kariņa teiktā, ir jāskaidro, vai šī traģēdija notikusi cilvēciskas neizdarības rezultātā, vai tomēr kāds likums vai normatīvais akts policijai liedzis rīkoties stingrāk. Policijā uzsver, ka šobrīd rūpīgi un detalizēti tiek veikts konkrētās situācijas izvērtējums, VP pārskatot esošā tiesiskā regulējuma efektivitāti un iespējamās tiesiskā regulējuma nepilnības, vērtējot gan šo, gan līdzīga rakstura gadījumus – vai regulējums ir pietiekošs un ko darīt ar šādām personām, kurām nedarbojas spēkā esošās sankcijas, kuras tiek piemērotas par lēmumu par pagaidu aizsardzību nepildīšanu. Tāpat tiekot vērtēta arī citu iesaistīto institūciju loma – iesaiste, darbības un atbildība. Līdz ar visas situācijas objektīvu izvērtējumu, attiecīgi tālāk tiks rosināti priekšlikumi nepieciešamajiem likuma grozījumiem. Konkrētajā situācijā personai bija 19 kriminālprocesi, no kuriem 18 – nolēmuma par aizsardzību pret vardarbību nepildīšanu. Personai ticis piemērots apcietinājums un viņš bijis notiesāts ar īslaicīgu brīvības atņemšanu. Likumā noteikts, ka par šo nodarījumu personai var piemērot īslaicīgu brīvības atņemšanu uz laiku no 15 dienām līdz trīs mēnešiem, par ko lemj tiesa. Vīrietim ar tiesas lēmumu bija noteikts pienākums apgūt sociālās rehabilitācijas kursu vardarbības mazināšanai, kuru viņš nepildīja. Tāpat atbilstoši personas nodarījumiem, sākti vairāki administratīvā pārkāpumā procesi, piemēroti naudas sodi.", "link": "https://www.delfi.lv/161/criminal/55442966/slepkaviba-jekabpili-ruks-uzdod-sakt-dienesta-parbaudi"},
{"title": "Tiesā nonāk VP 'formas tērpu iepirkuma' lieta; lūdz tiesāt trīs amatpersonas", "category": "Kriminālziņas", "body": "Pagājušā gada izskaņā Rīgas tiesas apgabala prokuratūra tiesai nosūtīja krimināllietu, kurā apsūdzība celta trīs valsts amatpersonām saistībā ar  Valsts policijas  (VP) rīkoto formastērpu iepirkumu, portālu \"Delfi\" informēja prokuratūrā. Apsūdzība celta par mantkārīgā nolūkā izdarītām tīšām darbībām, ļaunprātīgi izmantojot dienesta stāvokli, kas radījušas būtisku kaitējumu, un četrām privātpersonām par šo darbību atbalstīšanu. Kā portāls \"Delfi\" vēstīja 2021. gadā, lietā iesaistīts t oreizējais VP Galvenās kārtības policijas pārvaldes priekšnieks   Normunds Krapsis , kurš aizpērn devies izdienas pensijā. Tāpat viena no personām ir toreizējā VP Galvenās administratīvās pārvaldes priekšnieces Renāte Fila-Roķe. Tāpat šajā lietā četrām privātpersonām celtas apsūdzības par to, ka viņi saistībā ar šo Valsts policijas iepirkumu izdarīja tīšas darbības Valsts policijas amatpersonu dienesta stāvokļa ļaunprātīgas izmantošanas atbalstīšanā. Saskaņā ar apsūdzību visas trīs valsts amatpersonas ar privātpersonu atbalstu panāca vienam pretendentam (konkrētai SIA) izdevīgu prettiesisku priekšrocību nodrošināšanu VP formastērpu iepirkumā. Viens no apsūdzētajiem arī izpauda pretendentam ar plānoto iepirkumu saistītas neizpaužamas ziņas, tādējādi gan ierobežojot brīvas konkurences iespējamību iepirkumā, gan kaitējot policijas interesēm. Apsūdzētie, organizējot, vadot un kontrolējot VP un iepirkuma komisijas darbu, īstenoja to pārvaldības procesu un lēmumu pieņemšanu tādā veidā, ka ar konkrēto uzņēmumu uz tam izdevīgiem nosacījumiem nepamatoti un nelikumīgi tika noslēgts līgums par policijas formastērpu un to sastāvdaļu piegādi uz trīs gadiem par 2 479 338 eiro. Policijai kā pasūtītājam tika liegta objektīva piedāvājumu izvēle iepirkumā, apdraudot saimnieciski izdevīgākā un policijas vajadzībām piemērotākā pakalpojuma iepirkšanu. TV3  raidījums \"Nekā personīga\" aizpērn vēstīja, ka starp lietā iesaistītajiem esot arī militārā ekipējuma ražošanas uzņēmuma SIA \"SRC Brasa\" valdes loceklis Kristiāns Brēdermanis un modes mākslinieks Bruno Birmanis. IDB iepriekš paziņojumā presei rakstīja, ka amatpersonas ar privātpersonu atbalstu panāca vienam pretendentam izdevīgu prettiesisku priekšrocību nodrošināšanu Valsts policijas iepirkumā par kopējo summu vairāku miljonu eiro apmērā. Krimināllieta nodota Rīgas pilsētas tiesai vispārējā kārtībā pret apsūdzētajām personām un piespiedu ietekmēšanas līdzekļa piemērošanai juridiskajai personai.", "link": "https://www.delfi.lv/161/criminal/55089550/tiesa-nonak-vp-formas-terpu-iepirkuma-lieta-ludz-tiesat-tris-amatpersonas"},
{"title": "VDD aizturējis četras personas par Krievijas īstenoto kara noziegumu attaisnošanu, tostarp dezinformatoru Vasiļevski", "category": "Kriminālziņas", "body": "Valsts drošības dienests  (VDD) ir uzsācis kriminālprocesu saistībā ar kādas organizācijas mērķtiecīgi un sistemātiski īstenotu Krievijas militārās agresijas pret Ukrainu un tās iedzīvotājiem attaisnošanu un atbalstīšanu. Pirmdien, 7. martā, VDD šā kriminālprocesa ietvaros veica tiesas sankcionētas procesuālās darbības objektos Rīgā un citā apdzīvotā vietā Latvijā, aizturot četras personas, portāls \"Delfi\" uzzināja dienestā. Portāla \"Delfi\" rīcībā esošā informācija liecina, ka aizturēšanas veiktas saistībā ar biedrības \"DVS Urantija\" darbību, bet starp aizturētajiem ir arī Aivis Vasiļevskis, kurš zināms kā dažādu konspirācijas teoriju izplatītājs. Vasiļevska publicētajos materiālos regulāri figurē retorika, kas iepriekš izskanējusi Kremļa kontrolētajos medijos, tostarp pēdējo nedēļu laikā viņš aktīvi atbalstīja Krievijas armijas neprovocēto iebrukumu Ukrainā. Savukārt biedrība \"Urantija\" sevi pozicionē kā organizāciju, kas nodarbojas ar meditāciju un citām garīgām lietām, taču agrāk savos pasākumos šī biedrība ir nodarbojusies ar Kremļa retorikas propagandu. \"Lursoft\" informācija liecina, ka biedrībā ir divi biedri – Līga Guseva un Skaidrīte Aleksejeva. Pati biedrība dibināta 2009. gadā. \"DVS Urantija\" mājaslapā rakstīts, ka \"2002. gada sākumā neliela dziednieku grupiņa apvienojās dziedināšanai grupā, jo šajā laikā, kad planēta pāriet nākamajā evolūcijas posmā un Zemi sāk apstarot Kosmosa dažāda veida pastiprinātas enerģijas, dziedniekam visu vienatnē ir tik pat kā neiespējami apgūt un pielietot. Nemanāmi izveidojās dziednieku kolektīvs, kuram kļuva par šauru iepriekšējās telpās. Bija jāpiemeklē jaunas telpas un tā 2003. gadā izveidojās DVS Urantija\". \"DVS\" biedru ieskatā nozīmē darbs, veselība, skaistums. 2014. gadā LTV raidījums \"de facto\" vēstīja, ka \"DVS Urantija\" apmeklē tolaik Saeimas deputāta amata kandidāte Inguna Sudraba, kas pārstāvēja partiju \"No Sirds Latvijai\". Raidījums tolaik vēstīja, ka biedrības pasākumos ticis stāstīts, ka \"Krievija – ka tā ir tāda kā viena pati visam pa vidu un ka Putins kā gaismas bērns ir cietējs, jo visi tā kā iet pret Krieviju\". VDD kriminālprocesu uzsāka šā gada 1. martā saskaņā ar Krimināllikuma 74.1 un 78. pantā paredzēto noziedzīgo nodarījumu pazīmēm, proti, par noziegumu pret mieru un kara noziegumu iespējamu attaisnošanu un slavināšanu, kā arī iespējamu nacionālā un etniskā naida vai nesaticības izraisīšanu, ko veikuši organizācijas atbildīgie darbinieki, izmantojot automatizētu datu apstrādes sistēmu. Izmeklēšanas gaitā VDD ieguva informāciju, ka šīs organizācijas vadītāji, darbinieki un dalībnieki organizē pasākumus, kuros pauž atbalstu Krievijas iebrukumam Ukrainā. Tāpat organizācijas rīkoto pasākumu laikā regulāri izskan aicinājumi vērsties pret Ukrainas tautu. Procesuālo darbību laikā VDD ir ieguvis apjomīgu informācijas kopumu un pašlaik ir sākta tā izpēte un analīze. Izmeklēšana šajā lietā turpinās un VDD sniegs papildu informāciju par tās gaitu atbilstoši kriminālprocesa virzībai. Latvijas Krimināllikumā paredzēta atbildība par kara noziegumu un noziegumu pret cilvēci attaisnošanu, slavināšanu, kā arī aicinājumiem uz genocīdu vai agresīvu karu. VDD aicina, ja tiek pamanīti komentāri, kuros saskatāmi šāda rīcība, rakstīt uz e-pastu  info@vdd.gov.lv , pievienojot ekrānšāviņus un hipersaites.", "link": "https://www.delfi.lv/161/criminal/54127614/vdd-aizturejis-cetras-personas-par-krievijas-istenoto-kara-noziegumu-attaisnosanu-tostarp-dezinformatoru-vasilevski"},
{"title": "Aktīvistu Vasiļevski tiesa nolemj paturēt apcietinājumā", "category": "Kriminālziņas", "body": "Rīgas apgabaltiesa  ceturtdien atstāja spēkā  Krievijas  īstenoto kara noziegumu attaisnošanā aizdomās turētajam Aivim Vasiļevskim noteikto drošības līdzekli – apcietinājumu –, portālam \"Delfi\", neminot personas vārdu, apstiprināja tiesā. Tas nozīmē, ka Vasiļevskis šo lēmumu varēs pārsūdzēt pēc diviem mēnešiem. \"Delfi\" jau vēstīja, ka Vasiļevski kopā ar vēl trim personām aizturēja 7. martā un viņam vienīgajam  tika piemērots apcietinājums. Portāla \"Delfi\" rīcībā esošā informācija liecina, ka aizturēšanas veiktas saistībā ar biedrības \"DVS Urantija\" darbību, bet starp aizturētajiem ir arī  Vasiļevskis, kurš zināms kā dažādu konspirācijas teoriju izplatītājs . Vasiļevska publicētajos materiālos regulāri figurē retorika, kas iepriekš izskanējusi Kremļa kontrolētajos medijos, tostarp pēdējo nedēļu laikā viņš aktīvi atbalstīja Krievijas armijas neprovocēto iebrukumu Ukrainā. Savukārt biedrība \"Urantija\" sevi pozicionē kā organizāciju, kas nodarbojas ar meditāciju un citām garīgām lietām, taču agrāk savos pasākumos šī biedrība ir nodarbojusies ar Kremļa retorikas propagandu. \"Lursoft\" informācija liecina, ka biedrībā ir divi biedri – Līga Guseva un Skaidrīte Aleksejeva. Pati biedrība dibināta 2009. gadā. \"DVS Urantija\" mājaslapā rakstīts, ka \"2002. gada sākumā neliela dziednieku grupiņa apvienojās dziedināšanai grupā, jo šajā laikā, kad planēta pāriet nākamajā evolūcijas posmā un Zemi sāk apstarot Kosmosa dažāda veida pastiprinātas enerģijas, dziedniekam visu vienatnē ir tik pat kā neiespējami apgūt un pielietot. Nemanāmi izveidojās dziednieku kolektīvs, kuram kļuva par šauru iepriekšējās telpās. Bija jāpiemeklē jaunas telpas un tā 2003. gadā izveidojās DVS Urantija\". \"DVS\" biedru ieskatā nozīmē darbs, veselība, skaistums. VDD kriminālprocesu uzsāka šā gada 1. martā saskaņā ar Krimināllikuma 74.1 un 78. pantā paredzēto noziedzīgo nodarījumu pazīmēm, proti, par noziegumu pret mieru un kara noziegumu iespējamu attaisnošanu un slavināšanu, kā arī iespējamu nacionālā un etniskā naida vai nesaticības izraisīšanu, ko veikuši organizācijas atbildīgie darbinieki, izmantojot automatizētu datu apstrādes sistēmu. Izmeklēšanas gaitā VDD ieguva informāciju, ka šīs organizācijas vadītāji, darbinieki un dalībnieki organizē pasākumus, kuros pauž atbalstu Krievijas iebrukumam Ukrainā. Tāpat organizācijas rīkoto pasākumu laikā regulāri izskan aicinājumi vērsties pret  Ukrainas  tautu. Latvijas Krimināllikumā paredzēta atbildība par kara noziegumu un noziegumu pret cilvēci attaisnošanu, slavināšanu, kā arī aicinājumiem uz genocīdu vai agresīvu karu.", "link": "https://www.delfi.lv/161/criminal/54201682/aktivistu-vasilevski-tiesa-nolemj-paturet-apcietinajuma"},
{"title": "Rosina apsūdzēt policistu un divas privātpersonas par 30 000 eiro izkrāpšanu", "category": "Kriminālziņas", "body": "Iekšējās drošības birojs  (IDB) rosinājis Organizētās noziedzības un citu nozaru specializētajai prokuratūrai uzrādīt apsūdzību  Valsts policijas  Rīgas reģiona pārvaldes amatpersonai un divām privātpersonām par 30 000 eiro izkrāpšanu no  Eiropas Savienības  fondu projekta, informēja IDB. IDB izmeklēšanā noskaidrojis, ka policijas amatpersona un abas privātpersonas ieņēma valdes priekšsēdētāju amatus dažādās biedrībās, ar kurām bija noslēgti līgumi par bezdarbnieku ar invaliditāti iesaistīšanu aktīvajā nodarbinātības pasākumā \"Pasākums noteiktām personu grupām\". Izmeklēšanā gūti pierādījumi tam, ka personas biedrībās tika nodarbinātas fiktīvi, turklāt policijas amatpersona, izmantojot nodarbināto bezdarbnieku ar invaliditāti piederību sociāli neaizsargātai grupai, pēc to noformēšanas biedrībā izvirzīja prettiesisku uzstādījumu - nodarbinātajiem nodot daļu darba samaksas minētajai policijas amatpersonai. Pret policistu un vienu no privātpersonām rosināts sākt kriminālvajāšanu par krāpšanu lielā apmērā personu grupā pēc iepriekšējas vienošanās, savukārt pret otru privātpersonu - par krāpšanu personu grupā pēc iepriekšējas vienošanās.", "link": "https://www.delfi.lv/161/criminal/55059946/rosina-apsudzet-policistu-un-divas-privatpersonas-par-30-000-eiro-izkrapsanu"},
{"title": "'Vajāšanas pārmākts vienpatis' – Jēkabpils slepkava bijis meklēšanā kopš februāra vidus", "category": "Kriminālziņas", "body": "Leons Rusiņš, kurš 16. aprīlī Jēkabpils novadā pēc ilgstošas vajāšanas nogalināja sievieti, bijis policijas meklēšanā jau kopš šā gada 13. februāra, kad viņam ticis piemērots drošības līdzeklis – apcietinājums, medijiem pauda  Valsts policijas  priekšnieks  Armands Ruks . Atbildot uz \"Delfi\" jautājumu par to, kā iespējams, ka cilvēks, kurš divus mēnešus izsludināts meklēšanā, joprojām spēja uzrasties Jēkabpilī un pastrādāt noziegumu, Ruks sacīja, ka policija aktīvi ir strādājusi pie Rusiņa meklēšanas, taču viņš esot bijis mobils. \"Šis cilvēks gan Kurzemē figurējis, gan Rīgā, gan Vācijā, gan citviet Eiropā, viņš bija mobils,\" sacīja Ruks. Policijas priekšnieks atzīmēja, ka slepkava izvairījies no kontaktiem ar citiem cilvēkiem, kā arī bieži nakšņojis savā mašīnā. \"Viņš bija vienpatis,\" sacīja Ruks. Policisti Rusiņa mašīnu ar atvērtām durvīm atrada Ļaudonas pagastā pie mežu masīva. Mašīnā likumsargi atrada vairākus mobilos telefonus, kā arī vismaz desmit dažādas SIM kartes, tāpēc Ruks pieļāva, ka slepkava varētu būt cietis no kādiem garīgiem traucējumiem, iespējams, vajāšanas sajūtas. Viņš arī atzīmēja, ka pastāv liela iespējamība, ka Rusiņš ir izdarījis pašnāvību, taču netiek izslēgta varbūtība, ka viņš ir dzīvs. Policijas priekšnieks pauda, ka, lai arī par Rusiņa darbībām ierosināti 19 kriminālprocesi, tie visi ir bijuši par Krimināllikuma pantiem, kuri klasificējami kā \"kriminālpārkāpums\", proti, tie paredz vismazākās soda sankcijas, kā arī šādos noziegumos cietušie nevar pretendēt uz īpašu aizsardzību. Tiesa, viņš atzīmēja, ka lielākā daļa no 19 kriminālprocesiem jau nonākuši tiesā. Ruks atzīmēja, ka gadījumos, ja noziedzīgais nodarījums klasificēts kā \"kriminālpārkāpums\", tad noziedznieku nevar izsludināt starptautiskā meklēšanā. Šajā gadījumā tas varētu būt bijis būtiski, jo no Ruka teiktā arī izriet, ka vismaz kādā brīdī pirms pastrādātā nozieguma, Rusiņš atradies Vācijā. Atbildot uz \"Delfi\" jautājumu, vai Ruks plāno vērsties valdībā ar grozījumiem, kas labotu šādus \"likumu caurumus\", policijas priekšnieks atzīmēja, ka jau ilgstoši tiekot strādāts pie dažādiem grozījumiem, kas varētu palīdzēt šādos gadījumos, taču vairījās sniegt konkrētāku atbildi. Viņš gan vairākkārt uzsvēra, ka konkrētais gadījums tiks analizēts īpašā ekspertu grupā. \"Novērst šo gadījumu varēja sistēmiski,\" sacīja Ruks. Kā piemēru viņš minēja to, ka jau kopš 2013. gada no likuma izslēgts \"atkārtotības princips\", kas faktiski nozīmē, ka cilvēku par vienu un to pašu pārkāpumu nevar sodīt vairākas reizes. Policijas priekšnieks arī izteica visdziļāko līdzjūtību cietušās tuviniekiem un draugiem, kā arī aicināja sabiedrību aktīvāk iesaistīties cīņa ar vardarbību, tostarp ziņojot par iespējamu vardarbību. Jau ziņots, ka svētdien VP tika saņemta informācija par to, ka  Jēkabpils  novadā uz  kāda nomaļa ceļa vīrietis nodarījis nāvējošus miesas bojājumus  1983. gadā dzimušai sievietei un pametis notikuma vietu. Kā otrdienas vakarā ziņoja  Latvijas Televīzijas  raidījums \"Panorāma\", slepkavība notikusi sievietes mammas un bērna acu priekšā. Pēc nozieguma aizdomās turētais Leons Rusiņš aizbēga ar auto, tāpēc viņu neizdevās notvert. Policijā uzsver, ka šobrīd rūpīgi un detalizēti tiek veikts konkrētās situācijas izvērtējums. VP pārskatot esošā tiesiskā regulējuma efektivitāti un iespējamās tiesiskā regulējuma nepilnības, vērtējot gan šo, gan līdzīga rakstura gadījumus – vai regulējums ir pietiekošs un ko darīt ar šādām personām, kurām nedarbojas spēkā esošās sankcijas, kuras tiek piemērotas par lēmumu par pagaidu aizsardzību nepildīšanu. Tāpat tiekot vērtēta arī citu iesaistīto institūciju loma – iesaiste, darbības un atbildība. Līdz ar visas situācijas objektīvu izvērtējumu, attiecīgi tālāk tiks rosināti priekšlikumi nepieciešamajiem likuma grozījumiem. Konkrētajā situācijā personai bija 19 kriminālprocesi, no kuriem 18 – nolēmuma par aizsardzību pret vardarbību nepildīšanu. Personai ticis piemērots apcietinājums un viņš bijis notiesāts ar īslaicīgu brīvības atņemšanu. Likumā noteikts, ka par šo nodarījumu personai var piemērot īslaicīgu brīvības atņemšanu uz laiku no 15 dienām līdz trīs mēnešiem, par ko lemj tiesa. Vīrietim ar tiesas lēmumu bija noteikts pienākums apgūt sociālās rehabilitācijas kursu vardarbības mazināšanai, kuru viņš nepildīja. Tāpat atbilstoši personas nodarījumiem, sākti vairāki administratīvā pārkāpumā procesi, piemēroti naudas sodi.", "link": "https://www.delfi.lv/161/criminal/55443546/vajasanas-parmakts-vienpatis-jekabpils-slepkava-bijis-meklesana-kops-februara-vidus"},
{"title": "Tiesā nonāk krimināllieta pret četrām bijušajām LDz amatpersonām", "category": "Kriminālziņas", "body": "Rīgas tiesas apgabala prokuratūras prokurors tiesai nosūtījis krimināllietu pret četrām nu jau bijušajām Valsts akciju sabiedrības (VAS) \" Latvijas dzelzceļš \" (LDz) amatpersonām par dienesta stāvokļa ļaunprātīgu izmantošanu mantkārīgā nolūkā, kas izraisījis smagas sekas, jo valstij nodarīts mantisks zaudējums vairāk nekā 1,5 miljonu eiro apmērā, portāls \"Delfi\" uzzināja Ģenerālprokuratūrā. Saskaņā ar celto apsūdzību LDz valdes amatpersonas panāca jaunas izpildinstitūcijas – Prezidentu padomes – izveidi, nododot tai tiesības un pienākumus, kas ietilpa valdes kompetencē, lai gūtu papildu ienākumus par savu tiešo pienākumu pildīšanu, par ko jau bija noteikta likumam atbilstoša samaksa. Apsūdzētās amatpersonas laika periodā no 2013. gada 1. janvāra līdz 2019. gada 18. augustam mantkārīgā nolūkā ļaunprātīgi izmantoja savu dienesta stāvokli, vienlaikus ieņemot amatu valdē un Prezidentu padomē, kā rezultātā nelikumīgi guva papildu ienākumus par savu tiešo pienākumu pildīšanu. Tādējādi apsūdzēto amatpersonu īstenoto darbību rezultātā valstij nodarīts mantisks zaudējums 1 553 896,83 eiro. 2020. gada 6. februārī  Ģenerālprokuratūras  Personu un valsts tiesību aizsardzības departaments uzsāka konkrēto kriminālprocesu, uzdodot izmeklēšanas veikšanu Korupcijas novēršanas un apkarošanas birojam, kas pēc tās pabeigšanas krimināllietas materiālus nodeva Rīgas tiesas apgabala prokuratūrai kriminālvajāšanas uzsākšanai. Lieta izskatīšanai nodota Rīgas pilsētas tiesai. Lietā apsūdzēts Magonis, Edvīns Bērziņš, Aivars Strakšas un Ēriks Šmuksts, zināms LETA. Aģentūra LETA iepriekš vēstīja, ka Prezidentu padome LDz pastāvēja deviņus gadus, no 2010. gada septembra līdz 2019. gada oktobrim. Tā bija struktūrvienība, kurai mākslīgi tika nodalītas un piešķirtas kapitālsabiedrības valdes funkcijas, proti, Prezidentu padomes pienākumi jau ietilpa kapitālsabiedrības valdes kompetencē, par kuru valdes locekļi saņēma atlīdzību. 2019. gada 17.oktobrī LDz valde pieņēma lēmumu, ar kuru izbeigta Prezidentu padomes darbība. Prezidentu padomes pastāvēšanas laikā līdz 2015.gadam uzņēmuma valdes priekšsēdētājs bija  Uģis Magonis , bet no 2016. gada līdz 2019. gadam Bērziņš, kurš bija LDz valdes loceklis kopš 2011. gada. Uzņēmuma valdē Prezidentu padomes pastāvēšanas laikā no 2008. līdz 2019.gadam darbojās arī Aivars Strakšas, no 2016. līdz 2020. gadam Ainis Stūrmanis, un no 2011. līdz 2019. gadam – Ēriks Šmuksts. 2019. gada maijā tā laika satiksmes ministrs  Tālis Linkaits  (JKP) izteica neuzticību Bērziņam, Strakšam un Stūrmanim. Augustā padome izbeidza darba attiecības ar Bērziņu un Strakšau, savukārt Stūrmanis amatu atstāja nākamā gada aprīlī. Kā 2020. gadā secināja  Valsts kontrole , kopš Prezidentu padomes izveides visa tās locekļiem izmaksātā darba samaksa ir izmaksāta nepamatoti, jo padomes locekļiem noteiktie pienākumi bija valdes kompetencē, kura par to jau saņēma regulējumā noteikto atlīdzību. Prezidentu padomes locekļiem nepamatoti izmaksāta atlīdzība 1,63 miljonu eiro apmērā, tai skaitā darba samaksa un kompensācijas, izbeidzot darba attiecības, tādējādi nav ievērota arī Publiskas personas finanšu līdzekļu un mantas izšķērdēšanas novēršanas likuma prasība ar kapitālsabiedrības līdzekļiem rīkoties likumīgi un lietderīgi. Balstoties uz šīs padomes darba regulējumu, \"Latvijas dzelzceļa\" bijušajiem vadītājiem varēja izmaksāt lielas kompensācijas, kad 2019. gada vidū ar viņiem tika izbeigtas darba attiecības. Atbilstoši Valsts ieņēmumu dienestā iesniegtajām amatpersonu deklarācijām, beidzot pildīt amata pienākumus, Bērziņš saņēma kompensāciju 250 000 eiro apmērā, bet valdes loceklis Strakšas - 200 000 eiro apmērā. 2020. gada sākumā satiksmes ministrs Linkaits vērsās ar iesniegumu Ģenerālprokuratūrā, kas sāka kriminālprocesu un pirmstiesas izmeklēšana tika uzticēta  KNAB . Linkaits toreiz portālam \"Lsm.lv\" norādīja, ka  Satiksmes ministrija  tiesībsargājošajās iestādēs vērsās saistībā ar Bērziņam un Strakšam izmaksāto kompensāciju apmēru.", "link": "https://www.delfi.lv/161/criminal/55109874/tiesa-nonak-kriminallieta-pret-cetram-bijusajam-ldz-amatpersonam"},
{"title": "Saistībā ar Bunkus slepkavību aizturēti uzņēmēji Uļmans un Babenko, vēsta portāls", "category": "Kriminālziņas", "body": "Babenko \"Range Rover\" automašīna tikusi aizturēta uz Jūrmalas šosejas. Sociālajos tīklos otrdien parādījās minējumi, ka uz Jūrmalas šosejas aizturētais esot bijis kāds zināms maksātnespējas administratoru cunftes pārstāvis, ko gan pats vainotais operatīvi noliedza, ziņo LETA. Bunkus ģimenes pārstāvji Uļmana vārdu jau iepriekš bija pieminējuši Mārtiņa Bunkus slepkavības kontekstā. Uļmanam 2016. gadā esot radušās domstarpības ar maksātnespējas administratoru Mārtiņu Bunkus uzņēmuma \"Rego Trade\" maksātnespējas lietā, kurā administrators prasīja tiesas ceļā no uzņēmēja vairākus simtus tūkstošus. Pārtikas vairumtirgotājs \"Rego Trade\" par maksātnespējīgu tika atzīts 2008. gada pavasarī. Pēc stāšanās amatā administrators Bunkus konstatējis, ka uzņēmuma bijušie valdes locekļi – Uļmans, Aleksandrs Budovskis un Dans Vapne – pirms maksātnespējas pasludināšanas izsaimniekojuši \"Rego Trade\" aktīvus, tādēļ administrators pret viņiem vērsās tiesā ar prasībām par līdzekļu piedziņu. Augstākās tiesas (AT) Civillietu tiesu palāta 2012. gadā apmierināja administratora prasību un no Uļmana par labu uzņēmumam piedzina 265 626 latus (377 952 eiro). \"Rego Trade\" maksātnespēja bija vienīgais aktīvais maksātnespējas process, kurā 2018. gadā Rīgā noslepkavotais Bunkus bija administrators. Uļmans par Bunkus ģimenes pārstāvju izteikumiem bija vērsies tiesā, prasot godu un cieņu aizskarošu ziņu atsaukšanu un kompensācijas piedziņu, taču tiesā zaudēja. 2021. gada maijā Augstākā tiesa atteica ierosināt kasācijas tiesvedību Uļmana prasībā, un šī bija trešā tiesu instance, kas pieņem lēmumu neierosināt tiesvedību šajā lietā.  Rīgas apgabaltiesa  šajā lietā tika secinājusi, ka Bunkus ģimenei bijis pamats paust viedokli par to, ka Uļmans aktīvi ar dažādām metodēm mēģinājis piespiest jeb pamudināt Bunkus atteikties no SIA \"Rego trade\" vārdā celtajām prasībām. Noslepkavotā administratora brālis Kristaps Bunkus 2022. gada sākumā bija izplatījis publisku paziņojumu, kurā pauda aizdomas par Uļmana saitēm ar bijušo augsta ranga policijas darbinieku Andreju Sozinovu. \"2016. gadā zvērināts advokāts Mārtiņš Bunkus cēla trauksmi, brīdinot tiesībsargājošās institūcijas par aizdomīgām sakritībām toreizējā Kriminālpolicijas pārvaldes priekšnieka Sozinova karjerā. M.Bunkus ziņoja gan Finanšu un ekonomisko noziegumu prokuratūrai, gan  KNAB , gan  ENAP , gan  Ģenerālprokuratūras  Krimināltiesiskā departamenta Sevišķi svarīgu lietu izmeklēšanas nodaļai par Sozinova saistību ar Latvijas Pasta bankas (šobrīd \" LPB Bank \") īpašnieku un labi zināmo deviņdesmito gadu darboni Mihailu Uļmanu un šo abu personu sadarbības iespējamo raksturu. Proti, laikā, kad Sozinovs ieņēma Rīgas reģiona Kriminālpolicijas pārvaldes priekšnieka krēslu, viņš iemanījās to apvienot ar darbu Uļmana kontrolētajā bankā, sākotnēji oficiāli, vēlāk, iespējams, arī neoficiāli. Vienlaikus šai amatpersonai bija gana lielas iespējas ietekmēt smagu noziegumu izmeklēšanas virzību. Tas raisīja aizdomas, ka Sozinovs, ilgstoši ieņemot Kriminālpolicijas priekšnieka amatu, veica darbības atsevišķu uzņēmēju interesēs,\" rakstīja K.Bunkus. \"Firmas.lv\" informācija liecina, ka Uļmans darbojas daudzos uzņēmumos. Laikā no 2015. līdz 2017. gadam viņš bija uzņēmuma \"Mego\" līdzīpašnieks. Patlaban 60% \"Mego\" kapitāldaļu pieder SIA \"Gruodis\", kura vienīgais īpašnieks ir Babenko. AS \"LPB Bank\" vienīgais īpašnieks ir SIA \"Mono\". Savukārt \"Mono\" īpašnieki ir Uļmans (49,4%), ASV pilsonis Aleksandrs Plotkins (32,7%) un Biomins Kajems (17,9%), liecina \"Firmas.lv\" informācija. Pēc aktīvu apmēra \"LPB Bank\" 2020. gada beigās bija 10. lielākā banka Latvijā. \"LPB Bank\" pagājušajā gadā, pēc provizoriskiem datiem, strādāja ar peļņu 5,4 miljonu eiro apmērā. Uzņēmumā \"Mono\" otrdienas vakarā nesniedza nekādu informāciju, vai būtu notikusi Uļmana aizturēšana, sakot, ka uz vietas neesot vadošu darbinieku, kas par šādu jautājumu varētu izteikties. Arī \"LPB Bank\" komentārus nesniedza, vienlaikus uzsverot, ka Uļmans nav bankas tiešais īpašnieks un viņam bankā vairs nav vadošu amatu. \"Delfi\" jau vēstīja, ka Valsts policija (VP) ir  atklājusi Bunkus slepkavību , kā arī otrdien aizturētas vairākas iesaistītās personas, portāls \"Delfi\" uzzināja VP. Policijā stāsta, ka noskaidrota gan noziegumā faktiski visu iesaistīto personu ķēde, sākot no pasūtītāja līdz organizētājam un izpildītājam, gan otrdien rūpīgi plānotas operācijas laikā aizturētas vairākas personas, tostarp izpildītājs un pasūtītājs. VP šobrīd atturas komentēt konkrētu personu skaitu, dzimšanas gadus un lomu sadalījumu noziegumā. Izmeklēšana kriminālprocesā turpinās. Šobrīd lieta pārkvalificēta pēc Krimināllikuma 118. panta piektās daļas par slepkavību sevišķi pastiprinošos apstākļos, ja to izdarījusi organizēta grupa. Par šādu noziedzīgu nodarījumu personas var tikt sodītas ar mūža ieslodzījumu vai ar brīvības atņemšanu uz laiku no piecpadsmit līdz divdesmit gadiem un ar probācijas uzraudzību uz laiku līdz trim gadiem, konfiscējot mantu vai bez mantas konfiskācijas. Portāls \"Delfi\" jau vēstīja, ka Bunkus tika nošauts 2018. gada 30. maija rītā, kad viņš ar automašīnu brauca garām Rīgas Meža kapiem. Īsi pēc slepkavības netālu no notikuma vietas tika atrasta sadedzināta ar viltotiem valsts numuriem aprīkota automašīna, kura, visticamāk, bija saistīta ar slepkavību.", "link": "https://www.delfi.lv/161/criminal/54382712/saistiba-ar-bunkus-slepkavibu-aiztureti-uznemeji-ulmans-un-babenko-vesta-portals"},
{"title": "Policija lūdz palīdzību atrast bezvēsts prombūtnē esošu vīrieti", "category": "Kriminālziņas", "body": "Pierīgas Dienvidu iecirknis meklē bezvēsts prombūtnē esošo 1977.gadā dzimušo Edgaru Kalniņu. No šī gada 15. maija vīrietis nav atgriezies savā dzīves vietā Baldonē un nav zināma viņa atrašanās vieta. Vīrietis ir aptuveni 178 centimetrus garš, kalsnas miesas būves. Vīrietim iespējamas veselības problēmas. Policija aicina aplūkot vīrieša fotogrāfiju un atsaukties ikvienu, kurš zina viņa iespējamo atrašanās vietu, zvanot pa tālruņa numuru 6 7 950 255 vai 110.", "link": "https://www.delfi.lv/161/criminal/55548058/policija-ludz-palidzibu-atrast-bezvests-prombutne-esosu-virieti"},
{"title": "Bijušo VDK darbinieku Strautmani tiesā par uzkūdīšanu izpaust informāciju", "category": "Kriminālziņas", "body": "Bijušais iekšlietu ministrs un Saeimas deputāts  Jānis Ādamsons  ir lielākā figūra, kas Latvijā tiesāta par spiegošanu. Viņu apsūdz informācijas nodošanā Krievijas Federālajam drošības dienestam. Kopā ar Ādamsonu apsūdz viņa kontaktu, bijušo Latvijas PSR VDK darbinieku Krievijas pilsoni Genādiju Silonovu, atgādina LTV. Kā norāda \"de facto\", Ādamsona skandālā līdz šim vairāk otrajā plānā palikuši citi divi bijušie Drošības policijas (Valsts drošības dienesta iepriekšējais nosaukums) darbinieki. Viens ir Strautmanis, kurš padomju laikā bija VDK izmeklētājs, otrs ir Artūrs Šmaukstelis, kurš strādājis arī par pašvaldības policistu un īsu brīdi bija pat deputāta Ādamsona palīgs Saeimā. Gan Strautmanis, gan Šmaukstelis piegādājuši Ādamsonam dažādas ziņas. Ādamsons tiesā klāstīja, ka Šmaukstelis viņam nodevis informāciju kā Saeimas deputātam, lai Ādamsons varētu rakstīt dažādus pieprasījumus. Savukārt Strautmanis esot Ādamsonam gatavojis informāciju par organizēto noziedzību, bet reiz arī lūdzis palīdzību atrisināt problēmas ar gaļas produkcijas tranzītu caur Krieviju. Izmeklēšanā nepierādīja ne Strautmaņa, ne Šmauksteļa iesaisti spiegošanā, proti, apzinātā ziņu nodošanā Silonovam vai Krievijas specdienestam. \"Attiecībā pret Strautmani kriminālprocess turpinās citās apsūdzībās. Pret Šmauksteli process ir noslēdzies. Šmauksteļa kungs tika atzīts arī par vainīgu slepenas informācijas izpaušanā un neizpaužamu ziņu izpaušanā. Tās arī bija šīs ziņas, kuras tika nodotas Ādamsonam un tālāk tika nododas Silonovam,\" LTV stāsta lietas prokurors Juris Ločmelis. Ādamsona ziņotājs Šmaukstelis ar prokuroru vienojās par nosacītu divu gadu cietumsodu un sabiedriskajiem darbiem. Reizē ar Šmauksteli vainu atzina un viena gada nosacītu cietumsodu saņēma cits bijušais drošības dienesta darbinieks Andrejs Motiļs, kuru Šmaukstelis esot uzkūdījis atklāt neizpaužamas ziņas. Otrdien, 16. maijā, sākās tiesa, kurā par uzkūdīšanu izpaust neizpaužamas ziņas apsūdzība celta Strautmanim. Prokurors uzskata, ka Strautmanis uz noziegumu uzkūdījis tieši Šmauksteli. Bijušais VDK virsnieks Strautmanis 90. gados kļuva par Latvijas Drošības policijas pārvaldes priekšnieka vietnieku. Desmitgades nogalē zaudēja pielaidi darbam ar valsts noslēpumu. Īsu brīdi bija iekšlietu ministra Mareka Segliņa padomnieks. Vēlāk vadīja iekšējās drošības dienestu \"Rīgas kuģu būvētavā\". Pēdējos gados Strautmanis esot ievācis ziņas par gaļas nozari. Un šis ir viens no pamatojumiem, kāpēc prokurors lūdza Strautmani tiesāt slēgtās sēdēs. Strautmanis esot ieguvis lielu apjomu VID ierobežotas pieejamības informāciju par vairākiem gaļas pārstrādes uzņēmumiem, kā arī fiziskām personām. Prokurors nevēlas, lai šie dati izskan publiski. Tāpat prokurors vēlas pasargāt no publiskošanas Šmauksteļa liecības, kurās esot minēti iespējami citu personu izdarīti noziegumi. Arī Strautmanis un viņa advokāts iestājās par tiesu bez klausītājiem no malas. Pēc īsa pārdomu brīža tiesnese Baiba Ābele piekrita krimināllietu turpmāk skatīt slēgtās sēdēs, kurās nedrīkst piedalīties arī žurnālisti. Pats apsūdzētais Strautmanis runāt ar \"de facto\" par lietu negribēja, un deleģēja savu advokātu. \"Apsūdzībai, visticamāk, jau pašā sākumā bija skaidrs, ka nekāda spiegošana Krievijas labā nav notikusi no Strautmaņa puses, bet kādu gadu šī lieta tika mākslīgi uzturēta,\" saka Andra Strautmaņa advokāts Ingus Strautmanis. Strautmani tagad apsūdz par uzkūdīšanu atklāt neizpaužamu informāciju un šaujamieroča nelikumīgu glabāšanu. \"Attiecībā par neizpaužamo ziņu izpaušanu un uzkūdīšanu nekas tāds nav noticis. To visu mēģina pievilkt, lai pret Strautmani vienmēr būtu kāds kriminālprocess, bet neko vairāk mēs nevaram teikt, jo šī tiesa tiek uzskatīta par slēgtu,\" pauž advokāts. Prokurors Ločmelis atklāt, ka Strautmanim inkriminētajā apsūdzībā par uzkūdīšanā izpaust neizpaužamas ziņas kopumā fiksēti 10 noziedzīgi nodarījumi laika posmā no 2015.-2018.gadam. Bijušos drošības iestāžu virsnieku Strautmani apsūdz arī pēc šaujamieroču glabāšanas panta. Kā apgalvo viņa advokāts, savulaik ieroci par labu darbu Drošības policijā viņam uzdāvinājis iekšlietu ministrs. Un tagad esot diskusija, vai tas ir attiecīgi reģistrēts. Raidījumam \"de facto\" zināms, ka 1994.gadā ierocis Strautmanim uzdāvināts ar toreizējā iekšlietu ministra Jāņa Ādamsona rīkojumu.", "link": "https://www.delfi.lv/161/criminal/55548318/bijuso-vdk-darbinieku-strautmani-tiesa-par-uzkudisanu-izpaust-informaciju"},
{"title": "Avārijās svētdien 17 cietušie, tostarp astoņi mazāk aizsargātie satiksmes dalībnieki", "category": "Kriminālziņas", "body": "Kopumā ceļu satiksmes jomā pieņemti 317 administratīvo pārkāpumu lēmumi, tajā skaitā 154 par ātruma pārsniegšanu. Savukārt par transportlīdzekļa vadīšanu alkohola reibumā uzsākti trīs administratīvo pārkāpumu procesi un seši kriminālprocesi, tāpat ir uzsākts viens kriminālprocess par transportlīdzekļa vadīšanu iespējamā narkotisko vielu iespaidā.", "link": "https://www.delfi.lv/161/criminal/55549058/avarijas-svetdien-17-cietusie-tostarp-astoni-mazak-aizsargatie-satiksmes-dalibnieki"},
{"title": "Nedēļas nogalē no ūdens izcelti trīs bojāgājušie; Rīgā aizdedzies cilvēks", "category": "Kriminālziņas", "body": "Sestdien no rīta glābēji  Krāslavas  novada Bērziņu pagastā no Osvas ezera izcēla bojāgājušo. Piektdien šajā ezerā bija apgāzusies laiva ar diviem cilvēkiem, kuri gāja bojā, portālu “Delfi” informēja Valsts ugunsdzēsības un glābšanas dienestā ( VUGD ). Viens no bojāgājušajiem tika atrasts piektdien vakarā, savukārt otru sestdien no rīta pamanīja iedzīvotāji. Ūdenslīdēji iegremdējās zem ūdens un bojāgājušo izcēla. Savukārt naktī uz pirmdienu, pulksten 3.15 ugunsdzēsēji steidzās uz Dzelzavas ielu Rīgā, kur dega apģērbs uz cilvēka ķermeņa. Cilvēks tika nodots Neatliekamās medicīniskās palīdzības dienesta mediķiem. Pulksten 4.14 darbs notikuma vietā noslēdzās. Ap vieniem naktī VUGD saņēma izsaukumu uz Valku, kur dega vairāki šķūnīši. Pirms ugunsdzēsēju glābēju ierašanās viens cilvēks evakuējās paša spēkiem. Svētdien tika saņemts izsaukums uz Ugāles ielu Rīgā, kur divstāvu dzīvojamai mājai dega ārsiena, pirmais stāvs, pagrabs un otrais stāvs. No mājas tika evakuēts viens cilvēks. Naktī uz svētdienu glābēji devās uz Ogres novada Ogresgala pagastu, kur trīsstāvu dzīvojamās mājas pirmā stāva dzīvoklī bija piededzis bez uzraudzības atstāts ēdiens. Istabā ugunsdzēsēji glābēji atrada cilvēku, kuru izglāba. Kopumā aizvadītajās diennaktīs VUGD saņēma 138 izsaukumus – 68 uz ugunsgrēku dzēšanu, tai skaitā 18 uz kūlas ugunsgrēku dzēšanu un piecus uz meža ugunsgrēku dzēšanu, 41 uz glābšanas darbiem, bet 29 izsaukumi bija maldinājumi.", "link": "https://www.delfi.lv/161/criminal/55549126/nedelas-nogale-no-udens-izcelti-tris-bojagajusie-riga-aizdedzies-cilveks"},
{"title": "Varmāku tiesās par savas draudzenes nosišanu", "category": "Kriminālziņas", "body": "Kā izriet no apsūdzības, pagājušā gada decembra sākumā apsūdzētais, būdams alkohola ietekmē, dusmu uzplūdā vairākas reizes iesita savai draudzenei pa dažādām ķermeņa daļām, tajā skaitā pa galvu, kas ir tiešā cēloniskā sakarībā ar viņas nāves iestāšanos. Turklāt vīrietis apsūdzēts arī par to, ka jau pirms šī noziedzīgā nodarījuma izdarīšanas izmeklēšanā konkrēti nenoskaidrotā laikā, dusmu un greizsirdības vadīts, tīši sitis savai draudzenei pa galvu, kā rezultātā sieviete guvusi galvas traumu, kas bija bīstama viņas dzīvībai. Lieta izskatīšanai nosūtīta Zemgales rajona tiesai.", "link": "https://www.delfi.lv/161/criminal/55551020/varmaku-tiesas-par-savas-draudzenes-nosisanu"},
{"title": "Apcietina Bunkus slepkavības lietā aizdomās turēto Uļmanu", "category": "Kriminālziņas", "body": "Lietas tiesnese norādīja, ka apcietinājums piemērots, jo izmeklētāji uzskata, ka Uļmans varētu traucēt izmeklēšanas gaitai. Izvērtējot lietas materiālus, tiesnese secinājusi, ka pastāv izmeklēšanas traucēšanas risks. Viņa arī atzīmēja, ka Uļmana advokāte Alla Ignatjeva piedāvājusi piemērot Uļmanam drošības naudu, taču tiesnese šādu versiju nav izskatījusi. Jāpiebilst, ka Uļmana aizstāvība ceturtdienas tiesas lēmumu var pārsūdzēt Rīgas apgabaltiesā. Ignatjeva medijiem komentārus nesniedza, vien bilstot, ka tiesas lēmums tik pārsūdzēts, jo \"neredz pamatu apsūdzībai\". Pats Uļmans slēpa seju no žurnālistiem, līdzīgi kā reizē ar viņu aizturētais uzņēmējs Aleksandrs Babenko, proti, pāri galvai pārsedzot zilu vējjaku. \"Delfi\" jau vēstīja, ka trešdien šāds drošības līdzeklis piemērots Bunkus slepkavības lietā aizdomās turētajam uzņēmējam Aleksandram Babenko. Babenko tiesas lēmumu varēs pārsūdzēt Rīgas apgabaltiesā. Viņa aizstāve Helēna Purviņa trešdien teica, ka tiesas lēmumu pārsūdzēs. Vienlaikus advokāte apliecināja, ka apgabaltiesā, iespējams, uzstāšot uz drošības naudas piemērošanu. Uļmans un Babenko ir bijuši biznesa partneri. Bunkus ģimenes pārstāvji Uļmana vārdu jau iepriekš bija minējuši Mārtiņa Bunkus slepkavības kontekstā, turklāt pats  Mārtiņš Bunkus  2016. gadā tika vērsies policijā, ka saņēmis nāves draudus, taču lieta tika izbeigta. Uļmanam 2016. gadā esot radušās domstarpības ar maksātnespējas administratoru Mārtiņam Bunkus uzņēmuma \"Rego Trade\" maksātnespējas lietā, kurā administrators prasīja tiesas ceļā no uzņēmēja vairākus simtus tūkstošus. Jau vēstīts, ka Bunkus tika nošauts 2018. gada 30. maija rītā, kad viņš ar automašīnu brauca garām Rīgas Meža kapiem. Īsi pēc slepkavības netālu no notikuma vietas tika atrasta sadedzināta ar viltotiem valsts numuriem aprīkota automašīna, kura, visticamāk, bija saistīta ar slepkavību. Otrdien \"Delfi\" vēstīja, ka  Valsts policija  (VP) ir atklājusi pirms četriem gadiem notikušo maksātnespējas administratora un advokāta  Mārtiņa Bunkus slepkavību , kā arī otrdien aizturētas vairākas iesaistītās personas. Policijā stāstīja, ka noskaidrota gan noziegumā faktiski visu iesaistīto personu ķēde, sākot no pasūtītāja līdz organizētājam un izpildītājam, gan otrdien rūpīgi plānotas operācijas laikā aizturētas vairākas personas, tostarp izpildītājs un pasūtītājs. Kā vēsta portāls \"Delfi Bizness,\" saistībā ar Mārtiņa Bunkus slepkavību aizturētais uzņēmējs Mihails Uļmans līdz šim saimniekojis ar plašu vērienu – viņš daudzus gadus ierindojas Latvijas miljonāru saraksta augšgalā, bijis lielākais privātais zemes īpašnieks un izpelnījies citus titulus dažādos mūsu valsts turīgāko cilvēku sarakstos. Viņa pārstāvētie uzņēmumi darbojas visdažādākajās jomas – sākot no nekustamā īpašuma pārvaldīšanas un mazumtirdzniecības līdz pat kūdras ieguvei un zivju pārstrādei, taču, atskatoties pagātnē, daži no uzņēmumiem iesaistīti skaļos darījumos un tiesvedībās. Portāls \"Delfi Bizness\" pētīja,  kā attīstījies Uļmana bizness un kas viņam pieder šobrīd .", "link": "https://www.delfi.lv/161/criminal/54388184/apcietina-bunkus-slepkavibas-lieta-aizdomas-tureto-ulmanu"},
{"title": "Pirmdien Latvijā reģistrētas 150 avārijas; cietuši 13 cilvēki un viens gājis bojā", "category": "Kriminālziņas", "body": "Visvairāk negadījumu – 95 – reģistrēti Rīgas reģionā. Tur arī bijis lielākais cietušo skaits – deviņi cilvēk, no kuriem četri bijuši velosipēdisti un četri – elektrisko skrejriteņu vadītāji. 22 cilvēki cietuši avārijās Latgalē. Šajā reģionā negadījumā dzīvību zaudējis gājējs. 14 avārijas reģistrētas Kurzemē, 13 – Latgalē un sešas – Vidzemē. Kopumā ceļu satiksmes jomā pieņemti 269 administratīvo pārkāpumu lēmumi, tajā skaitā 143 par ātruma pārsniegšanu un seši par agresīvu braukšanu. Savukārt par transportlīdzekļa vadīšanu alkohola reibumā uzsākti divi administratīvo pārkāpumu procesi un seši kriminālprocesi.", "link": "https://www.delfi.lv/161/criminal/55553156/pirmdien-latvija-registretas-150-avarijas-cietusi-13-cilveki-un-viens-gajis-boja"},
{"title": "Par dižozola nociršanu pērn Mārupē šī gada martā aizturēts cilvēks", "category": "Kriminālziņas", "body": "Valsts policija  (VP) šī gada martā par patvaļīgu dižozola nociršanu pērn Mārupē aizturēja vienu aizdomās turēto personu, portālu \"Delfi\" informēja Valsts policijas (VP) pārstāve Elīna Priedīte. Aizturētajam piemērots ar brīvības atņemšanu nesaistīts drošības līdzeklis. \"Šobrīd turpinās aktīva izmeklēšana un plašākus komentārus nevaram sniegt,\" informēja policijas pārstāve. Portāls \"Delfi\" jau vēstīja, ka pērn, 26. oktobrī VP tika saņemta informācija par valsts nozīmes aizsargājama dižozola nozāģēšanu Mārupē, Kantora ielā. Policijā par notikušo tika uzsākts kriminālprocess pēc Krimināllikuma 114. panta – par īpaši aizsargājamo dabas teritoriju iznīcināšanu vai bojāšanu, ja ar to radīts būtisks kaitējums. VP aicināja atsaukties aculieciniekus, kuri 26. oktobrī atradās pie Mārupes Valsts ģimnāzijas esošām autobusu pieturām un netālu no tām, kā arī, ja ir redzējuši pašu koka nozāģēšanas faktu vai, ja ir pieejama jebkāda izmeklēšanai noderīga informācija, zvanot policijai pa tālruņa numuru 110. Kā vēstīts iepriekš,  Mārupes  novada pašvaldības policija saņēmusi informāciju par iespējamu prettiesisku rīcību, nozāģējot valsts nozīmes aizsargājamu  dižozolu Kantora ielā . Pēc notikuma vietas apsekošanas informācija par iespējamo noziedzīgo nodarījumu esot nodota Valsts policijai un  Dabas aizsardzības pārvaldei  (DAP).", "link": "https://www.delfi.lv/161/criminal/55555548/par-dizozola-nocirsanu-pern-marupe-si-gada-marta-aizturets-cilveks"},
{"title": "Policijai patlaban nav izdevies atrast Bunkus slepkavības ieroci", "category": "Kriminālziņas", "body": "Valsts policijai  (VP) patlaban nav izdevies atrast maksātnespējas administratora, advokāta Mārtiņa Bunkus slepkavības ieroci, Latvijas radio raidījumā \"Krustpunktā\" atzina VP priekšnieks  Ints Ķuzis . Ķuzis pastāstīja, ka slepkavības sagatavošanā iesaistīti pietiekami daudz cilvēki, visticamāk, ar nepieciešamajām priekšzināšanām un ar organizētās noziedzības starpniecību. \"Līdz ar to mēs šo noziegumu izmeklējam kā organizētās noziedzības lietu un pasūtījuma slepkavību,\" norādīja VP priekšnieks. Viņš atgādināja, ka izmeklēšanas pamatversija ir, ka noziegums paveikts saistībā ar upura profesionālo darbību. Vaicāts vai policijai vispār izdosies atrast vainīgos, Ķuzis atbildēja, ka viņš prognozējot divus iznākumus, proti, policijai izdosies aizturēt noziedzniekus, vai arī izdosies noskaidrot, \"kas par ko un kā\", bet diemžēl kādu apstākļu dēļ vainīgos nevarēs aizturēt. Ķuzis atgādināja, ka lietas izmeklēšanā sadarbojas ar vairākām ārvalstīm, tostarp Latvijas kaimiņvalstīm. Ķuzis arī informēja, ka policijas rīcībā esošie videonovērošanas materiāli ir ļoti apjomīgi un to caurskatīšanai nepieciešami vairāki gadi, taču šie materiāli ir arhivēti un, skaidrojot izmeklēšanas nianses, vajadzības gadījumā \"tos varēs pacelt\". Jau ziņots, ka Bunkus tika  nošauts 30. maija rītā , kad viņš ar automašīnu brauca garām Rīgas Meža kapiem. Īsi pēc slepkavības netālu no notikuma vietas tika sadedzināta ar viltotiem valsts numuriem aprīkota automašīna, kura, visticamāk, bija saistīta ar slepkavību. Par notikušo policijā sākts kriminālprocess un notiek izmeklēšana.", "link": "https://www.delfi.lv/161/criminal/50327077/policijai-patlaban-nav-izdevies-atrast-bunkus-slepkavibas-ieroci"},
{"title": "Noslepkavotā Bunkus ģimene starptautiski izsludina pusmiljona eiro atlīdzību", "category": "Kriminālziņas", "body": "Atlīdzība izsludināta vienlaicīgi 30 valstīs, izmantojot plašsaziņas līdzekļus un paziņojumus interneta sociālajos tīklos. Izsludinot atlīdzību, Bunkus ģimene cer veicināt slepkavības izmeklēšanu un panākt, ka atrasti tiek ne tikai slepkavības izpildītāji, bet arī pilns tās pasūtītāju un atbalstītāju loks. Bunkus ģimene lūdz sniegt jebkādu informāciju par Mārtiņa Bunkus slepkavības pasūtītāju, izpildītāju un atbalstītāju identitāti, atrašanās vietu, to pārvietošanās maršrutu pirms un pēc 30. maija un jebkādu citu informāciju par pasūtītāju, izpildītāju, atbalstītāju un/vai to saistīto personu darbībām. Atlīdzība tiks izmaksāta no Bunkus tuvinieku līdzekļiem, norāda Kristaps Bunkus. \"Mārtiņa Bunkus slepkavība apliecina, ka ietekmīgas personas savas intereses Latvijā spēj brīvi realizēt ar brutālām un bandītiskām metodēm. Līdz šim brīdim nedz slepkavības izpildītāji, nedz pasūtītāji nav atrasti. Tāpēc mēs, Mārtiņa ģimene, vēlamies atbalstīt izmeklēšanu un izsludinām atlīdzību, turklāt darām to starptautiski – valstīs, kur, iespējams, atradās vai varētu atrasties nozieguma izpildītāji, pasūtītāji vai atbalstītāji,\" liecina Kristapa Bunkus teiktais. Lai notiktu profesionāls un godprātīgs Bunkus slepkavības izmeklēšanas process, Bunkus ģimene aicina atsaukties jebkuru personu, kuras rīcībā ir informācija par personām, tai skaitā bijušajiem un/vai esošajiem politiķiem, valsts amatpersonām un citām personām, kuras, iespējams, liek vai ir likušas jebkādus šķēršļus slepkavības izmeklēšanai. Tostarp par šādu personu iespējamo nolaidību un/vai pretlikumīgu rīcību, tai skaitā par ļaunprātīgu dienesta stāvokļa izmantošanu, korupciju, izspiešanu un krāpšanu saistībā ar Mārtiņa Bunkus slepkavību un/vai tās izmeklēšanas gaitu. Izsludinātās atlīdzības rezultātā saņemtās informācijas apstrādei Mārtiņa Bunkus ģimene sadarbojas ar profesionāliem juridisko pakalpojumu sniedzējiem, kas nodrošinās pilnu informācijas konfidencialitāti un sadarbību ar valsts izmeklēšanas iestādēm, liecina teksts publiskajā paziņojumā. Personas, kuru rīcībā ir vērtīga informācija, tiek aicinātas sazināties pa tālruni: + 371 24 339 339 vai e-pastu: atlidziba@protonmail.com. Informācijas saņēmēji garantē anonimitāti. Papildu Bunkus ģimene norāda, ka turpinās neatlaidīgus centienus, lai atklātu noziegumu neatkarīgi no tā, cik laika tas prasīs. Jau ziņots, ka vasaras sākumā nogalinātā maksātnespējas administratora Mārtiņa Bunkus ģimene izveidoja nodibinājumu \"Justice for  Mārtiņš Bunkus \", lai veicinātu nozieguma atklāšanu, kā arī policijas komunikāciju ar sabiedrību. Kā iepriekš atklāja nelaiķa brālis Kristaps Bunkus nodibinājumam \"Justice for Mārtiņš Bunkus\" budžeta nav, un pati ģimene uzņemas to uzturēt par saviem līdzekļiem. Jau ziņots, ka Bunkus tika  nošauts 30. maija rītā , kad viņš ar automašīnu brauca garām Rīgas Meža kapiem. Īsi pēc slepkavības netālu no notikuma vietas tika sadedzināta ar viltotiem valsts numuriem aprīkota automašīna, kura, visticamāk, bija saistīta ar slepkavību. Par notikušo policijā sākts kriminālprocess un notiek izmeklēšana.", "link": "https://www.delfi.lv/161/criminal/50653899/noslepkavota-bunkus-gimene-starptautiski-izsludina-pusmiljona-eiro-atlidzibu"},
{"title": "Tviteri pāršalc ziņa par slepkavību Rīgas centrā; policija neapstiprina", "category": "Kriminālziņas", "body": "Otrdien, 23. maijā, sociālajā tīklā \" Twitter \" izplatījās ziņa par it kā Rīgas centrā notikušu vīrieša slepkavību, taču  Valsts policija  šādu informāciju neapstiprināja. \"Es pat nezinu, ka komentēt. Kaimiņu vakar nogalināja un izmeta viņa galvu ārā pa logu. Policijai nav neviena aizdomā turamā, ko uzreiz ielikt rokas dzelžos. Pie mājas ir SEŠAS CCTV kameras un dežurants parkingā,\" jau izdzēstā ierakstā bija rakstīts tviterī. Savukārt Valsts policija norāda, ka informācija par izdarīto noziegumu neatbilst patiesībai – policijā šāda informācija nav saņemta un likumsargi šādu gadījumu nav fiksējuši.", "link": "https://www.delfi.lv/161/criminal/55555970/tviteri-parsalc-zina-par-slepkavibu-rigas-centra-policija-neapstiprina"},
{"title": "Par zēna iespējamu vicināšanos ar nazi skolā Imantā policija sāk pārbaudi", "category": "Kriminālziņas", "body": "VP pārstāve Elīna Priedīte apstiprināja, ka šāds iesniegums saņemts un sākta resoriskā pārbaude. 3. klases skolnieces māte vērsās pie mediju pārstāvjiem, cerībā vērst sabiedrības uzmanību uz situāciju, kurā viņas meitai draudēts ar nazi no dažas klases vecāka zēna par to, ka bērni nav atsaukušies viņa aicinājumam pieskatīt viņa mantas. Incidents noticis skolas garderobē, un pieaugušie un skolas darbinieki notikušo neredzēja. Meitenes māte pauda sašutumu par skolas reakciju, jo virzība naža vicinātāja noskaidrošanā līdz šim ir bijusi tikai viņas iniciatīva – pirmdien viņas meitai parādīti attēli ar skolēniem, lūdzot atpazīt uzbrucēju, taču skolas vadība par notikušo uzzinājusi tikai pēc viņas zvana vēlāk. Sieviete nav arī saņēmusi ziņu no policijas par izmeklēšanas virzību. \"Pirmdien, protams, mani tirdīja ziņkāre un stress par ģimeni, tādēļ piezvanīju klases audzinātājai. Viņa neko par šo nezināja. Ap četriem pēcpusdienā nolēmu piezvanīt skolas direktorei, un viņa nemaz nebija informēta. Uzzināja to no manis,\" pauda satrauktā māte, paužot, ka šī situācija ir ļoti nopietna. Kā portālam \"Delfi\" norāda Rīgas 69. pamatskolas vadība, tā pauž, ka ir informēta par notikumu un ir noskaidrojusi visus trīs iesaistītos skolēnus -– divas 3. klases meitenes un 5. klases puisi. \"Mātes iesniegumā minētā 3. klases skolniece bija kopā ar klasesbiedreni. Starp skolēniem bijusi saruna. Meitenes no puiša atradās vismaz 5 metru attālumā. Nav ziņu, ka bijis konflikts. Klasesbiedrene nav redzējusi draudus ar nazi. Citu liecinieku situācijai nav,\" pauž skolas direktore Nora Smilga. Tāpat Smilga portālam \"Delfi\" norāda, ka mātes iesniegumā minētā notikuma vieta nesakrīt ar skolēnu sniegto informāciju, un pauž, ka sadarbojas ar Valsts policiju un ir sniegusi visu nepieciešamo informāciju.", "link": "https://www.delfi.lv/161/criminal/55555310/par-zena-iespejamu-vicinasanos-ar-nazi-skola-imanta-policija-sak-parbaudi"},
{"title": "Tiesās vīrieti, kurš ar krāsns kruķi nosita savu paziņu", "category": "Kriminālziņas", "body": "Izmeklēšanā noskaidrots, ka apsūdzētais šā gada janvārī pēc kopīgas alkoholisko dzērienu lietošanas ar savu paziņu, savstarpēja strīda laikā, būdams alkohola ietekmē, pēkšņu dusmu uzplūdā tīši sāka viņu sist ar krāsns kruķi. Apsūdzētais, saprotot, ka nodara vīrietim sevišķas mokas un ciešanas, turpināja viņu sist, līdz iestājās vīrieša nāve. Apsūdzētā izdarīto vairāk nekā četrdesmit sitienu rezultātā cietušajam tika nodarīti miesas bojājumi – daudzas sistas caurejošas brūces galvā ar traumatisku galvaskausa kaulu šķembu un smadzeņu izkrišanu, smadzeņu audu sašķaidījums, augšžokļa un deguna kaula lūzumi –, kas pieskaitāmi smagiem miesas bojājumiem, kas bīstami dzīvībai un ir tiešā cēloniskā sakarībā ar vīrieša nāves iestāšanos. Par šādu noziedzīgu nodarījumu Krimināllikumā paredzēts sods – mūža ieslodzījums vai brīvības atņemšana uz laiku no desmit līdz divdesmit gadiem un probācijas uzraudzība uz laiku līdz trim gadiem. Lieta izskatīšanai nosūtīta Zemgales rajona tiesai.", "link": "https://www.delfi.lv/161/criminal/55556802/tiesas-virieti-kurs-ar-krasns-kruki-nosita-savu-pazinu"},
{"title": "Video: Amfetamīns, ekstazī, LSD, pistoles – policijai 'ražīgs' profilaktiskais reids", "category": "Kriminālziņas", "body": "Sestdien, 20. maijā,  Valsts policijas  (VP) Rīgas reģiona pārvaldes Kriminālpolicijas pārvaldes amatpersonas sadarbībā ar kolēģiem no Rīgas Ziemeļu iecirkņa un Rīgas Pārdaugavas pārvaldes veica profilaktiskos pasākumus Rīgas teritorijā ar mērķi apkarot narkotisko vielu apriti, portāls \"Delfi\" uzzināja VP. Kopumā likumsargi pārbaudīja 151 personu un 25 automašīnas, kā arī aizturēja 15 personas. Profilaktisko pasākumu laikā tika uzsākti desmit kriminālprocesi par narkotisko, psihotropo vielu nelikumīgu apriti, kā arī viens kriminālprocess par automašīnas vadīšanu iespējamā narkotisko vai psihotropo vielu reibumā. Tovakar policisti, reaģējot uz informāciju, ka kādā daudzīvokļu namā Juglā tiek realizētas narkotiskās vielas, sadarbībā ar kolēģiem no Valsts policijas Speciālo uzdevumu bataljona iekļuva minētajā adresē un aizturēja divas personas – sievieti un vīrieti, kurš jau iepriekš ir nonācis policijas redzeslokā par tamlīdzīgu noziegumu. Likumsargi neatliekamības kārtā veica sankcionētu kratīšanu, kuras laikā atrada un izņēma 270 gramus amfetamīna, 11 gramus MDMA kristālu, vienu MDMA tableti, 48 psihotropās tabletes, 244 gramus marihuānas, divus ierocim līdzīgus priekšmetus, 540 gabalu tabakas izstrādājumu bez Latvijas Republikas akcīzes markām, desmit mobilos telefonus, vienu planšeti un 1200 eiro. Abām aizturētajām personām svētdien, 21. maijā, tiesa piemēroja drošības līdzekli apcietinājumu. Kopumā profilaktiskajos pasākumos likumsargi izņēma vairākas narkotiskās un psihotropās vielas – 315 grami amfetamīna, 47 MDMA tabletes, 12 grami MDMA kristāla, 45 LSD markas, 48 psihotropās tabletes, 350 grami marihuānas, 100 grami hašisa, divus gramus halucinogēnās sēnes, piecus gramus oksibutirāta, kā arī vairākus šaujamieročiem līdzīgus priekšmetus. Šāda veida profilaktiskie pasākumi ar mērķi apkarot narkotisko vielu apriti dažādos Rīgas mikrorajonos tiek rīkoti regulāri un policija tos rīkos arī turpmāk. Valsts policija atgādina, ka neviena persona netiek uzskatīta par vainīgu, kamēr tās vaina noziedzīga nodarījuma izdarīšanā netiek pierādīta likumā noteiktajā kārtībā.", "link": "https://www.delfi.lv/161/criminal/55556954/video-amfetamins-ekstazi-lsd-pistoles-policijai-razigs-profilaktiskais-reids"},
{"title": "VID aizdomās par kukuļošanu aiztur muitniekus un piecus uzņēmējus (plkst. 15.21)", "category": "Kriminālziņas", "body": "Valsts ieņēmumu dienesta ( VID ) Iekšējās drošības pārvalde Rīgas Muitas kontrolpunktos pēdējo nedēļu laikā aizdomās par kukuļošanu aizturēja 15 muitas amatpersonas, kā arī piecus ar tranzītbiznesa nozari saistītus uzņēmējus, portālu \"Delfi\" informēja VID. Kopumā 11 no šiem 15 cilvēkiem darba attiecības ar VID patlaban pārtraukuši. Kopumā šobrīd kriminālprocesā tiesības uz aizstāvību ir 20 cilvēkiem. Ar VID Nodokļu un muitas policijas,  Valsts policijas  un  Korupcijas  novēršanas un apkarošanas biroja ( KNAB ) atbalstu kriminālprocesā tika veiktas vairāk nekā 40 kratīšanas un citas apjomīgas sākotnējās izmeklēšanas darbības. VID Iekšējās drošības pārvalde norāda, ka darbs šajā jomā noticis, plānveidīgi un riskos balstīti iegūstot pierādījumus organizētai un sistemātiskai kukuļošanai, kas notikusi vairākus gadus saistībā ar muitas formalitāšu kārtošanu. VID ir veicis nepieciešamās darbības, lai aizturētie muitnieki tiktu atstādināti no pienākumu pildīšanas dienestā. Kā portālu \"Delfi\" informēja dienestā, darba attiecības ar VID ir pārtraukušas 11 muitas amatpersonas, savukārt četras atstādinātas no pienākumu pildīšanas dienestā. Kriminālprocesi sākti pēc Krimināllikuma 319. panta 2. daļas, 320. panta 1. un 3. daļas, kā arī 323.panta 2. daļas, proti, par to, ka muitnieki personu grupā pēc iepriekšējas vienošanās, sistemātiski pieņēma kukuļus no komercsabiedrību pārstāvjiem, pieņemot un noformējot ar muitošanas procedūrām saistītu dokumentāciju, tai skaitā, transportlīdzekļu atestācijas sertifikātu izsniegšanai. Kriminālprocess sākts arī par to, ka muitnieki pieņēma kukuļus no komercsabiedrību pārstāvjiem, pieņemot un noformējot ar muitošanas procedūrām saistītu dokumentāciju, tai skaitā transportlīdzekļu atestācijas sertifikātu izsniegšanai. Tāpat kriminālprocess sākts par bezdarbību mantkārīgā nolūkā, neveicot normatīvajos aktos noteiktās darbības, proti, nenodrošinot atbilstošus pasākumus, transportlīdzekļu atestācijas sertifikātu kravu pārvadāšanai ar muitas plombām reģistrēšanā, apstiprināšanā un derīguma termiņa pagarināšanā, kas nepieciešamas, lai novērstu kaitējumu ar likumu aizsargātām personas interesēm. Savukārt pret uzņēmējiem kriminālprocess sākts par to, ka viņi personu grupā pēc iepriekšējas vienošanās sistemātiski organizēja kukuļdošanu un deva kukuļus minētajām VID muitas amatpersonām, nolūkā apiet vai paātrināt noteiktu muitas dokumentu noformēšanu, tai skaitā par transportlīdzekļu atestācijas sertifikātu kravu pārvadāšanai ar muitas plombām reģistrēšanu, apstiprināšanu un derīguma termiņa pagarināšanu. Krimināllikums par muitnieku bezdarbību mantkārīgā nolūkā paredz brīvības atņemšanu uz laiku līdz četriem gadiem vai ar īslaicīgu brīvības atņemšanu, vai ar probācijas uzraudzību, vai ar sabiedrisko darbu, vai ar naudas sodu, atņemot tiesības ieņemt noteiktu amatu uz laiku līdz pieciem gadiem. Savukārt 320. panta trešā daļa kā sodu paredz brīvības atņemšanu uz laiku no diviem līdz desmit gadiem, konfiscējot mantu vai bez mantas konfiskācijas un atņemot tiesības uz noteiktu nodarbošanos vai tiesības ieņemt noteiktu amatu uz laiku līdz pieciem gadiem. Šī paša likuma 323. panta otrā daļa paredz sodīt ar brīvības atņemšanu uz laiku līdz astoņiem gadiem, konfiscējot mantu vai bez mantas konfiskācijas un atņemot tiesības uz noteiktu nodarbošanos vai tiesības ieņemt noteiktu amatu uz laiku līdz pieciem gadiem. Izmeklēšana tiek veikta ciešā sadarbībā ar Noziedzīgu nodarījumu valsts institūciju dienestā izmeklēšanas prokuratūru un papildus informācija tiks sniegta tiklīdz tās atklāšana nekaitēs izmeklēšanas interesēm, uzsver VID. Kā ziņots, 2021. gada aprīlī sākotnēji aizdomās par korupciju Terehovas muitas kontroles punktā tika  aizturētas 29 amatpersonas , no kurām 21 atzīta par aizdomās turēto. Prokuratūra nodevusi Ekonomisko lietu tiesai četras krimināllietas, kurās kopumā 20 muitas amatpersonām celtas apsūdzības par kukuļu pieņemšanu personu grupā pēc iepriekšējas vienošanās. Kriminālvajāšanai VID IDP šo lietu pret 21 muitas amatpersonu  nodeva pērn 30. septembrī . Krimināllieta daļā pret vienu muitas amatpersonu prokuratūrā tika izbeigta, jo persona nomira. Ar pieciem apsūdzētajiem prokuratūrā noslēgtas vienošanās par vainas atzīšanu un sodu, nododot krimināllietas tiesai vienošanās procesa kārtībā. Krimināllietas pret pārējiem 15 muitniekiem nodotas izskatīšanai tiesai vispārējā kārtībā. Aģentūras LETA arhīvs liecina, ka jau iepriekšējos gados tiesībsargājošās iestādes par dažādiem nodarījumiem aizturējušas šo punktu robežsargus un muitniekus. Skaļākā aizturēšana notika pirms aptuveni 14 gadiem. Toreiz tiesībsargājošās iestādes par dažādiem noziegumiem aizturēja vairākus desmitus muitnieku, robežsargu, policistu un privātpersonu. Terehovas muitas kontrolpunkta amatpersonas par transportlīdzekļu un kravu nenovirzīšanu kontrolei un tās neveikšanu pieņēmušas materiālas vērtības vai guvušas citādu mantisku labumu sev un saviem ģimenes locekļiem.", "link": "https://www.delfi.lv/161/criminal/54940078/vid-aizdomas-par-kukulosanu-aiztur-muitniekus-un-piecus-uznemejus-plkst-1521"},
{"title": "Par vardarbīgu patvarību tiesas priekšā stāsies 'Arvik' vīri", "category": "Kriminālziņas", "body": "Janvāra sākumā Rīgas Ziemeļu prokuratūras prokurors nosūtīja tiesai krimināllietu, kurā apsūdzība celta \"Arvik\" darbiniekiem par personu grupā pēc iepriekšējas vienošanās patvaļīgi izdarītām darbībām, apejot normatīvajos aktos noteikto kārtību, kuru tiesiskumu apstrīd personas (patvarība), kas saistīta ar vardarbību un vardarbības piedraudējumu, portāls \"Delfi\" uzzināja Ģenerālprokuratūrā. Saskaņā ar lēmumu par krimināllietas nodošanu tiesai apsūdzētie, rīkojoties kreditoru un savās interesēs, kā arī apejot Civillikuma un Civilprocesa likuma normas, veica prettiesisku parāda piedziņu no debitoriem, piedraudot un pielietojot pret viņiem vardarbību. Apsūdzētie savu vainu viņiem inkriminēto noziedzīgo nodarījumu izdarīšanā neatzīst. Lieta izskatīšanai nosūtīta Rīgas pilsētas tiesai. Tiesu kalendārā lasāms, ka lieta tiks skatīta 31. martā pulksten 8.45. Uz apsūdzēto sola sēdušies Viktors Artamonovs, Jānis Ivars Jūrmalnieks, Kārlis Kizjalo, Igors Baranovs, Ruslans Demidovs un Jaroslavs Cenkijs. Par izdarīto noziedzīgo nodarījumu Krimināllikumā paredzēts sods – brīvības atņemšana uz laiku līdz pieciem gadiem, īslaicīga brīvības atņemšana, sabiedriskais darbs vai naudas sods. \"Lursoft\" informācija liecina, ka \"Arvik\" norādīta tikai viena amatpersona – Artamonovs. 2021. gadā uzņēmums strādājis ar 9753 eiro lielu apgrozījumu un 8180 eiro lieliem zaudējumiem. Jau vēstīts, ka pērn jūnijā  Valsts policija  (VP) nodeva prokuratūrai  kriminālvajāšanas uzsākšanai kriminālprocesu pret sešiem parādu piedziņas kompānijas \"Arvik\" darbiniekiem  par izspiešanu organizētā grupā, ja izspiešana izdarīta, lietojot vardarbību vai draudus. 2021. gada 24. novembrī VP aizturēja četrus uzņēmuma darbiniekus, bet drīz pēc tam – vēl divus darbiniekus. Tostarp aizturēts arī uzņēmuma direktors. Divi no aizdomās turētajiem vīriešiem ir dzimuši 1960. gadā, bet pārējie 1959., 1971., 1979. un 1986. gadā. Turklāt VP darbinieki jau pirms vairākiem gadiem bija aizturējuši vairākus uzņēmuma \"Arvik\" darbiniekus  saistībā ar personu nolaupīšanu , un minētie vīrieši par šo noziegumu jau ir izcietuši cietumsodu. Veicot kratīšanas aizturēto personu piekritīgajās adresēs un automašīnās, tika konstatētas un atsavinātas beisbola nūjas, taktiskie cimdi un gumijas āmuri. Tiesa gan, to glabāšanas mērķis kriminālprocesa ietvaros netika noskaidrots. Kriminālprocesā tika izmeklētas divas noziedzīgā nodarījuma epizodes, kas izdarītas pērn laika posmā no jūlija līdz oktobrim pret vienu personu, pielietojot vardarbību un draudus, lai atgūtu parādu. Pērn 16. jūnijā VP Galvenās kriminālpolicijas pārvaldes Kriminālizmeklēšanas pārvaldes 2. nodaļas likumsargi nodeva kriminālprocesu Rīgas Ziemeļu prokuratūrai kriminālvajāšanas uzsākšanai pret sešām personām pēc Krimināllikuma 184. panta otrās daļas – par izspiešanu organizētas grupas sastāvā, ja izspiešana izdarīta, lietojot vardarbību vai draudus, ieročus vai sprāgstošas vielas. Par šādu noziegumu likumā paredzēta brīvības atņemšana uz laiku no trim līdz 12 gadiem, konfiscējot mantu vai bez mantas konfiskācijas, un ar probācijas uzraudzību uz laiku līdz trim gadiem. Kriminālprocesa ietvaros ir uzlikts arests uzņēmuma kontam, kurā atradās 2466,93 eiro; kratīšanu laikā izņemtajai naudai un naudai, kas atradās pie grupas dalībnieka – kopumā 1475,70 eiro, kā arī zeltlietām, kuru kopējā vērtība varētu būt no 2080 līdz 2200 eiro. Tāpat par \"Arvik\" vīriem taps  Ievas Ozoliņas filma.", "link": "https://www.delfi.lv/161/criminal/55176642/par-vardarbigu-patvaribu-tiesas-prieksa-stasies-arvik-viri"},
{"title": "Par 50 000 eiro vērta pulksteņa zādzību policija Vecrīgā aiztur vīrieti", "category": "Kriminālziņas", "body": "Pagājušo ceturtdien, 26. janvārī,  Valsts policija  (VP) saņēma izsaukumu uz kādu veikalu Vecrīgā, kur bija nozagts aptuveni 50 000 eiro vērts pulkstenis. Likumsargi garnadzi notvēra un pulksteni atguva, portāls \"Delfi\" uzzināja policijā. Veikalā bija iegājis kāds vīrietis, kurš lūdzis pārdevējai parādīt aiz vitrīnas novietotos pulksteņus, un, novēršot uzmanību, nozadzis vienu no tiem, bet pēc tam pametis veikalu, norāda VP. Valsts policijas likumsargi ieguva videonovērošanas kameru ierakstus gan no veikala, gan pilsētas ielām. Rezultātā likumsargi noskaidroja numurzīmi mašīnai, ar ko iespējamais zaglis kopā ar savu līdzdalībnieku atbraucis uz nozieguma vietu, un tāpat noskaidroja viņu pārvietošanās maršrutu. Veiksmīgas izmeklēšanas rezultātā VP noskaidroja zādzību izdarījušā vīrieša identitāti, kā arī viņa līdzdalībnieku. Viņi abi ir Rumānijas pilsoņi, kuri Latvijā bija apmetušies kādā viesnīcā. Nākamajā rītā policisti veica kratīšanu viesnīcā, kur atrada nozagto pulksteni. Turpat tika aizturēts līdzdalībnieks. Viņš dzimis 1985. gadā un iepriekš nav nonācis policijas redzeslokā. Policijas rīcībā esošā informācija liecina, ka otrs vīrietis ir aizbēdzis uz ārvalstīm, un šobrīd tiek īstenota starptautiskā sadarbība, lai viņu aizturētu. Saistībā ar notikušo uzsākts kriminālprocess pēc Krimināllikuma 175. panta ceturtās daļas – par zādzību, ja tā izdarīta lielā apmērā vai ja to izdarījusi organizēta grupa. Par šādu noziegumu likumā paredzēta brīvības atņemšana uz laiku no diviem līdz desmit gadiem, konfiscējot mantu vai bez mantas konfiskācijas, un ar probācijas uzraudzību uz laiku līdz trim gadiem. Aizturētajam vīrietim ir piemērots drošības līdzeklis – apcietinājums. Pulksteni policisti ir atguvuši un atdevuši veikalam.", "link": "https://www.delfi.lv/161/criminal/55177148/par-50-000-eiro-verta-pulkstena-zadzibu-policija-vecriga-aiztur-virieti"},
{"title": "Eiropā atklāj 15 krāpniecisko zvanu centrus – 30 cietušie arī no Latvijas", "category": "Kriminālziņas", "body": "Ar  Eiropas Savienības  (ES) Aģentūras tiesu iestāžu sadarbībai krimināllietās (Eurojust) un Eiropol atbalstu šī gada novembra sākumā Albānijā, Bulgārijā, Gruzijā, Ziemeļmaķedonijā un Ukrainā tika atklāti 15 zvanu centri, kurā darbojās noziedznieki, kas iesaistīja iedzīvotājus viltus investīciju platformās. Cietušo vidū ir arī Latvijas iedzīvotāji, portālu \"Delfi\" informēja Valsts policijā (VP). Šajā lietā pagājušonedēļ tika aizturēti pieci aizdomās turētie. Noziedzīgajā tīklā iesaistītie ir apkrāpuši simtiem tūkstošus iedzīvotāju visā pasaulē. VP ir informācija arī par 30 cietušiem Latvijas iedzīvotājiem, un tiek lēsts, ka viņiem nodarītais kopējais zaudējums ir ap 549 000 eiro. Aizdomās turētie ir organizētas noziedzīgas grupas dalībnieki, kas, iespējams, saistīti ar investīciju krāpšanām jeb ieguldījumiem kriptovalūtās. Tiesībsargājošo iestāžu rīcībā esošā informācija liecina, ka viņi ir izmantojuši daudzus zvanu centrus Eiropā un simtiem tiešsaistes platformu, lai apkrāptu iedzīvotājus. Noziedznieki apgalvojuši, ka ir finanšu brokeri, kuri vēlas palīdzēt investoriem ar nelieliem ieguldījumiem nopelnīt daudz naudas. Patiesībā organizētās noziedzības grupas dalībnieki maldināja cilvēkus, iegūstot viņu uzticību. Noziedznieki sazinājās ar cietušajiem gan ar interneta starpniecību, gan izmantojot zvanu centrus vai citus sociālās inženierijas veidus. Tādējādi cietušie ieguldīja daudz naudas interneta platformās, ko kontrolē noziedzīga grupa, un tika apkrāpti. Izmeklēšanas laikā iegūtā informācija liecina, ka kopš 2016. gada simtiem tūkstošu iedzīvotāju visā pasaulē ir cietuši no šīs noziedzīgās grupas darbībām. Kopējie nodarītie zaudējumi tiek lēsti ap 50 miljoniem eiro ceturksnī. Izmeklēšana šajā lietā sākās 2018. gadā, un šobrīd ar Europol atbalstu tā tiek veikta septiņās valstīs. Lai nodrošinātu iesaistīto tiesībaizsadzības iestāžu veiksmīgu sadarbību, tostarp 8. un 9. novembrī notikušās aizturēšanas operācijas laikā, Eurojust izveidoja vienotu koordinācijas centru. Rezultātā tika atklāti 15 zvanu centri – seši no tiem atklāti Albānijā, pieci – Gruzijā, trīs – Ukrainā un viens – Ziemeļmaķedonijā. Tāpat konstatētas vēl 27 ar šo noziedzīgo grupu saistītas adreses un pieci transportlīdzekļi. Kopumā aizturēti pieci aizdomās turētie, četri no viņiem aizturēti Albānijā un viens Gruzijā. Kā informē policijā, veiktas aptuveni 50 aizdomās turēto un liecinieku noklausīšanās, atsavināts vairāk nekā 500 elektronisko ierīču, tostarp datori, klēpjdatori, USB un cietie diski. Atsavināts vairāk nekā 340 000 eiro skaidras naudas, vairāki mobilie tālruņi, ID dokumenti un bankas kartes, kā arī simtiem citu dokumentu. Tāpat uzlikti aresti vairākiem banku kontiem, kriptovalūtas kabatām un īpašumiem. Valsts policijai  ir informācija par 30 Latvijas valstspiederīgajiem, kas cietuši no šīs organizētās noziedzīgās grupas darbībām, un pašreizējā informācija liecina, ka viņiem kopumā varētu būt izkrāpti 549 388 eiro. Šī ir summa, ko iedzīvotāji ieguldījuši viltus finanšu platformās, pārskaitot gan savu naudu, gan ņemot kredītus. Turklāt kredītus viņu vārdā ņēmuši arī organizētās noziedzīgās grupas dalībnieki. Tādējādi vairākiem iedzīvotājiem izkrāpti pat desmitiem tūkstošu eiro. Saistībā ar notikušo Valsts policijas Galvenās kriminālpolicijas pārvaldes Kibernoziegumu apkarošanas pārvaldē šobrīd ir uzsākti 29 kriminālprocesi, kuros turpinās aktīva izmeklēšana.", "link": "https://www.delfi.lv/161/criminal/54940934/eiropa-atklaj-15-krapniecisko-zvanu-centrus-30-cietusie-ari-no-latvijas"},
{"title": "Krapsim piemērots aizdomās turētā statuss kriminālprocesos par formas tērpu un radaru iepirkumiem", "category": "Kriminālziņas", "body": "Atstādinātajam  Valsts policijas  (VP) priekšnieka vietniekam, Galvenās kārtības policijas pārvaldes priekšniekam Normundam Krapsim ir piemērots aizdomās turētā statuss divos kriminālprocesos, kas saistīti ar 2018. gadā notikušajiem jauno policijas formas tērpu, kā arī rokas radaru iepirkumiem, žurnālistiem atklāja Krapsis. Viņš norādīja, ka viņam piemēroti divi drošības līdzekļi — liegums ieņemt konkrētu amatu, kā arī uzturēšanās noteiktā dzīvesvietā. Līdz šim bija zināms tikai par vienu kriminālprocesu, kas uzsākts pret Krapsi, proti, par jauno formas tērpu iepirkumu. Policists noliedza savu vainu sev inkriminētajos pārkāpumos un uzsvēra, ka plāno pārsūdzēt lēmumu par viņam piemērotajiem drošības līdzekļiem. Krapsis arī ir vērsies ar iesniegumu pie ģenerālprokurora, lūdzot to, izmantojot likumā paredzētās tiesības, uzraudzīt šo kriminālprocesu izmeklēšanu. Krapsis arī medijiem atklāja, ka pēdējo divu gadu laikā ir izjutis spiedienu doties izdienas pensijā. Atbildot uz portāla \"Delfi\" jautājumu, kārtības sargs norādīja, ka spiedienam bijis politisks raksturs, taču viņš arī pauda bažas par Iekšējās drošības biroja (IDB) izmeklēšanas tendenciozitāti. Krapsis norādīja, ka viņam tiek inkriminēts Krimināllikuma 318. un 329. pants, proti, dienesta stāvokļa ļaunprātīga izmantošana un neizpaužamu ziņu izpaušana. Jau vēstīts, ka no šodienas, 11. maija, izpildot IDB saņemto lēmumu par drošības līdzekļa – aizliegumu ieņemt konkrētu amatu – piemērošanu, šobrīd no amata pienākumu pildīšanas atstādināts Valsts policijas priekšnieka vietnieks, Galvenās kārtības policijas pārvaldes priekšnieks  Normunds Krapsis , portāls \"Delfi\" uzzināja Valsts policijā (VP). Pērn publiski izskanēja informācija, ka IDB veicis kratīšanu pie Krapša  saistībā ar jauno VP formas tērpu iepirkumu . Iekšlietu ministrs  Sandis Ģirģens  (KPV LV) 2019. gada jūnija vidū uzdeva  Iekšlietu ministrijas  audita nodaļai veikt auditu policijā par iespējamiem konkurences ierobežojumiem jaunā dizaina formas tērpu iepirkuma specifikācijā un iepirkumiem kopumā. Pērn maija beigās iepirkumu komisija nolēma pārtraukt iepirkuma otro daļu, jo nepieciešams veikt būtiskus grozījumus tehniskajā specifikācijā lai nodrošinātu atklātumu, piegādātāju brīvu konkurenci, kā arī vienlīdzīgu attieksmi pret tiem. \"Acīmredzot izmeklēšanas procesā ir parādījušies jauni virzieni. Līdz ar to, ņemot vērā no šī dienesta saņemto lēmumu, no amata pildīšanas ir atstādināts mans vietnieks. Esam sarūgtināti par šo situāciju, un Iekšējā drošības biroja paustās aizdomas nenoliedzami met ēnu gan uz Valsts policijas, gan amatpersonas reputāciju,\" sacīja Ruks. \"Kopš esmu Valsts policijas priekšnieka amatā, ikdienas sadarbību ar Krapša kungu, attieksmi pret dienestu un ieguldījumu policijā varu vērtēt tikai pozitīvi. Viņš ir sniedzis būtisku atbalstu un ieguldījumu policijas modernizēšanā, darba organizēšanā un uzlabošanā, īpaši saistībā ar Covid-19 ierobežojumu uzraudzību un sabiedriskās kārtības un drošības uzturēšanu. Savu darbu veicis atbildīgi, izrādījis iniciatīvu. Tāpat vēlos atgādināt, ka pastāv nevainīguma prezumpcija, tāpēc šobrīd no pārsteidzīgiem secinājumiem atturēšos. Mēs uzticamies Iekšējās drošības biroja, kas veic savas funkcijas, veiktajai izmeklēšanai, un sagaidām taisnīgu krimināltiesisko attiecību noregulējumu,\" citēts Ruks. Uz šo laiku kā Valsts policijas Galvenās kārtības policijas priekšnieka pienākumu izpildītājs nozīmēts Valsts policijas Galvenās kārtības policijas priekšnieka vietnieks Lauris Arājs.", "link": "https://www.delfi.lv/161/criminal/53187929/krapsim-piemerots-aizdomas-tureta-statuss-kriminalprocesos-par-formas-terpu-un-radaru-iepirkumiem"},
{"title": "'Latvijas kibertelpa ir karsta,' saka CERT vadītāja", "category": "Kriminālziņas", "body": "Viņa sacīja, ka Cert.lv ir identificējusi arī sekmīgus uzbrukumus, kas ir pamanīti un apturēti. \"Pēdējās dienās ir paaugstināta aktivitāte dažādās jomās. Es domāju, ka visiem jārēķinās, ka sekmīgi uzbrukumi būs, un galvenais ir, tos laicīgi pamanīt,\" sacīja Kaškina. \"Primāri apdraudējumu identificējam valsts iestāžu resursiem, to mājaslapām un kritiskajai infrastruktūrai – finanšu sektoram, piemēram,\" zina teikt Cert.lv vadītāja. Kopš janvāra vidus uzbrukuma viļņi ir bijuši vairākām Latvijas ministrijām. Uzbrukuma veidi var būt dažādi, taču lielākoties tie ir tāda paša veida, kā  Ukrainai  – tie ir, piemēram, piekļuves liegumu uzbrukumi, bet stipri mazāki, kā ar tiem saskaras Ukraina, atzīst Kaškina. Kā piemēru viņa min mērķētos pikšķerēšanas uzbrukumus, kas ir adresēti dažādu iestāžu darbiniekiem. Ja darbinieks atver pielikumu, tad uzbrukuma veicējs piekļūst sev vēlamajai informācijai. Kā vēl vienu uzbrukuma veidu Cert.lv vadītāja min centienus nemanītam iekļūt infrastruktūrā, lai to izspiegotu. \"Tad uzbrucējs ir kluss, un viņu atklāt ir salīdzinoši grūti. Tāpat viņš kādā brīdī var nogaidīt īsto brīdi un ķerties pie destruktīvām darbībām,\" spriež Kaškina. Lai pasargātu sevi no būtisku datu zaudēšanas, ir svarīgi, lai ir rezerves kopijas. \"Pagājušajā diennaktī nekas būtiski jauns nav parādījies, bet Latvijā ir vairākas organizācijas, kurām ir aizdomas par kiberuzbrukumiem,\" sacīja Baiba Kaškina. Viņa min, ka kibertelpā uzbrucējiem noslēpties ir ļoti viegli, taču uzbrucēji –  Baltkrievija  un Krievija nemaz necenšas to darīt. Kā iespējamās pazīmes kiberuzbrukumiem Cert.lv vadītāja min viltus ziņas un krāpniecības kampaņas saistībā ar notikumiem Ukrainā. \"Ja tiek novērotas šādas pazīmes, ir jāziņo Cert.lv, un mēs attiecīgi rīkosimies. Aicinu iestādes būt atbildīgām un modrām, pastiprināti monitorēt situāciju,\" rezumē Informācijas tehnoloģiju drošības incidentu novēršanas institūcijas vadītāja. Portāls \"Delfi\" jau ziņoja, ka  Krievijas  prezidents Vladimirs Putins naktī uz ceturtdienu ap 4.50 (pēc Latvijas un Ukrainas laika), visticamāk, iepriekš ierakstītā uzrunā pasludināja  specoperācijas sākumu pret neatkarīgo Ukrainu.  Līdz ar šo paziņojumu Krievijas spēki uzsākuši jaunu posmu 2014. gadā sāktajā kaimiņvalsts terorizēšanā. Ukrainas Bruņotie spēki informē, ka viss sākas pulksten 5.00 ar armijas vienību apšaudīšanu valsts austrumos un raķešu triecieniem pa lidostām, kā arī militārajiem objektiem. Sekojušas artilērijas apšaudes pa pierobežas teritorijām. Krievijas spēki šķērsojuši Ukrainas robežu gan no Baltkrievijas, gan okupētās Krimas, gan Krievijas puses.", "link": "https://www.delfi.lv/161/criminal/54093028/latvijas-kibertelpa-ir-karsta-saka-cert-vaditaja"},
{"title": "IDB izmeklē krāpšanos policijas formas tērpu iegādē; 'paviesojies' arī pie Krapša (plkst.16:50)", "category": "Kriminālziņas", "body": "Iekšējās drošības birojs (IDB) ir uzsācis kriminālprocesu par iespējamu krāpšanu divos  Valsts policijas  izsludinātajos iepirkumos, kas saistīti ar Valsts policijas formas tērpu, reprezentācijas un parādes formas tērpu iegādi, portāls \"Delfi\" uzzināja birojā. Valsts policijā portālam \"Delfi\" apstiprināja, ka IDB veicis procesuālās darbības Valsts policijas telpās. Ar pašu amatpersonu piekrišanu, Valsts policija apstiprina, ka procesuālās darbības veiktas arī pie Valsts policijas priekšnieka vietnieces, Galvenās administratīvās pārvaldes priekšnieces Renātes Filas-Roķes un pie Valsts policijas priekšnieka vietnieka, Galvenās kārtības policijas pārvaldes priekšnieka Normunda Krapša. Kā liecina Krapša Valsts ieņēmumu dienesta Publiskojamo datu bāzē pieejamā valsts amatpersonas deklarācija par 2019. gadu, pērn viņš bijis Valsts policijas iepirkumu komisijas loceklis Tās saistītas ar Valsts policijas organizētajiem iepirkumiem par jaunā parauga (dizaina) dienesta formas tērpu iegādi Valsts policijas amatpersonām un iepirkumu par reprezentācijas un parādes formas tērpa tehniskās specifikācijas un paraugu izstrādi. Valsts policijas rīcībā nav informācijas, ka personām būtu piemērots jebkāds drošības līdzeklis un tās turpina dienestu. Lai objektīvi noskaidrotu apstākļus, vai Valsts policijas organizēto iepirkumu par jaunā parauga (dizaina) dienesta formas tērpu iegādēm procesā nav pieļauti pārkāpumi, Valsts policijas Iekšējā kontroles birojā ir uzsākta dienesta pārbaude. Gan Valsts policija, gan pašas amatpersonas sadarbojas ar IDB, sniedzot visu nepieciešamo informāciju. Ņemot vērā, ka Valsts policijas rīcībā ir ierobežota informācija, šobrīd policija atturas no plašākiem komentāriem. Kā portālu \"Delfi\" informēja IDB, šajā kriminālprocesā tiek izvērtēta Valsts policijas amatpersonu iespējama bezdarbība, kā arī iesaistīto uzņēmēju veiktās iespējamās krāpnieciskās darbības.  IDB veicis kriminālprocesuālās darbības Valsts policijā, kā arī vairākos uzņēmumos. Kriminālprocesā par iespējamu krāpšanu Valsts policijas izsludinātajos iepirkumos ir vairākas personas, kurām ir tiesības uz aizstāvību, tai skaitā ir aizturētas divas privātpersonas – uzņēmumu pārstāvji. Iekšējās drošības birojs turpina pirmstiesas izmeklēšanu pēc Krimināllikuma 177. panta otrās daļas par iespējamu krāpšanu un 319. panta pirmās daļas – par iespējamu bezdarbību. Likums par krāpšanu, ja to izdarījusi personu grupa pēc iepriekšējas vienošanās kā sodu paredz piemērot brīvības atņemšanu uz laiku līdz pieciem gadiem vai īslaicīgu brīvības atņemšanu, vai piespiedu darbu, vai naudas sodu, konfiscējot mantu vai bez mantas konfiskācijas. Savukārt par valsts amatpersonas pienākumu nepildīšanu, ja ar to valsts varai, pārvaldības kārtībai vai ar likumu aizsargātām personas interesēm radīts būtisks kaitējums, likums kā sodu paredz piemērot brīvības atņemšanu uz laiku līdz trim gadiem vai īslaicīgu brīvības atņemšanu, vai piespiedu darbu, vai naudas sodu. IDB atgādina, ka nevienu personu nevar uzskatīt par vainīgu noziedzīga nodarījuma izdarīšanā, kamēr tās vaina nav pierādīta Kriminālprocesa likumā paredzētajā kārtībā. Krapsis aģentūrai LETA apstiprināja, ka IDB viņam piemērojis personas, pret kuru sākts kriminālprocess, statusu, taču viņš kategoriski noraida IDB inkriminētās aizdomas. \"Protams man patlaban ir grūti atspēkot IDB paustās aizdomas, jo man vienkārši nav zināms, kādas precīzi it kā nelikumības es būtu veicis. Nenoliegšu, ka IDB paustās aizdomas met ēnu uz VP dienestu, manu un manas ģimenes reputāciju neatkarīgi no tā, vai šim kriminālprocesam tuvā vai tālā nākotnē vispār būs kāda tālāka virzība. Jebkurā gadījumā varu skaidri apgalvot, ka mana sirdsapziņa ir tīra un nekāda personīga savtība iepirkumos nav bijusi. Esmu ieguldījis lielu enerģiju, lai policistiem tiktu sagādāti jauni un kvalitatīvi formastērpi,\" uzsvēra Krapsis. Viņš arī apliecināja, ka no amata nav atstādināts, arī IDB viņu nav nopratinājis un nekādus drošības līdzekļus nav piemērojis. \"Ņemot vērā, ka esmu publiska persona, es par savu cieņu un godu iestāšos līdz galam,\" piebilda amatpersona. Aģentūrai LETA patlaban nav izdevies noskaidrot, kāds statuss IDB izmeklētajā lietā piemērots Filai-Roķei. Uzņēmumā \"SRC Brasa\" norādīja, ka patlaban nevar atbildēt, vai uzņēmumā ir pabijuši tiesībsargājošo iestāžu darbinieki un vai veiktas kādas procesuālas darbības. Tāpat uzņēmumā norādīja, ka patlaban nevar sniegt nekādus komentārus. \"Delfi\" jau vēstīja, ka pērn oktobrī Fila-Roķe Saeimas Publisko izdevumu un revīzijas komisijas sēde sacīja, ka pirmie policisti jaunā dizaina formastērpus saņems 2020. gada pavasarī. Sākotnēji modes mākslinieka Bruno Birmaņa izstrādāto formastērpu komplektu apņēmās izgatavot divi pretendenti, taču beigās viens atteicās. Turklāt iepirkuma organizēšanā tika saņemta sūdzība, kuras izskatīšana aizņēma laiku. Tikai pērn oktobra izskaņā iepirkuma komisija par iepirkuma uzvarētāju atzina uzņēmumu \"SRC Brasa\". Publiski pieejamā informācija liecināja, ka plānotā līguma summa ir līdz 2,4 miljoniem eiro. Jaunā dizaina formastērpus Valsts policija saņēma šā gada jūnija sākumā, iepriekš vēstīja aģentūra LETA. Tāpat iepriekš ziņots, ka iekšlietu ministrs  Sandis Ģirģens  (KPV LV) pērn jūnija vidū uzdeva  Iekšlietu ministrijas  audita nodaļai veikt auditu policijā par iespējamiem konkurences ierobežojumiem jaunā dizaina formas tērpu iepirkuma specifikācijā un iepirkumiem kopumā. Pērn maija beigās iepirkumu komisija nolēma pārtraukt iepirkuma otro daļu, jo nepieciešams veikt būtiskus grozījumus tehniskajā specifikācijā lai nodrošinātu atklātumu, piegādātāju brīvu konkurenci, kā arī vienlīdzīgu attieksmi pret tiem. Šāds lēmums sekoja pēc vēstules saņemšanas no Iepirkumu uzraudzības biroja sakarā ar SIA \"UNI Projects\" iesniegumu par apzinātiem konkurences ierobežojumiem konkursa \"Jaunā dizaina formas tērpu un to sastāvdaļu iegāde Valsts policijas amatpersonām\" tehniskajā specifikācijā. 2019. gada martā iekšlietu ministrs VP atbildīgajām amatpersonām, kuru kompetencē ietilpst konkursa iepirkuma dokumentācijas sagatavošanu un kontrole, norādīja uz \"atsevišķiem, būtiskiem trūkumiem iepirkuma dokumentācijā, it sevišķi līguma noteikumos ar piegādātāju\". Ģirģens aģentūrai LETA trešdien sacīja, ka kriminālprocess, kurā iesaistīti Valsts policijas priekšnieka vietnieki, ierosināts pēc viņa sniegtās informācijas IDB. Ģirģens teica, ka viņa prioritāte ir, lai šajā valstī iepirkumi notiktu godīgas konkurences apstākļos, un lai tiesībsargājošās iestādes būtu paraugs godprātīgam darbam. Ministram policijas formastērpu konkursa iepirkums izraisīja aizdomas, tāpēc viņš nodeva viņam pieejamo informāciju IDB. \"Kā redzam, IDB sācis kriminālprocesu pret augsta ranga amatpersonām, kā arī tika veiktas aizturēšanas. Patlaban tiks veikta izmeklēšana, un noskaidroti apstākļi – Latvijā kā demokrātiskā valstī pastāv nevainīguma prezumpcija, tomēr uzskatu, ka iestādes vadītājam uz pārbaudes procesa laiku no amata pienākumiem būtu jāatstādina personas ar kriminālprocesa statusu. Būtu arī jānodrošina, lai konkrētās amatpersonas neatrastos iepirkumu komisijās un nepiedalītos saimnieciska rakstura lēmumos,\" norādījis Ģirģens.", "link": "https://www.delfi.lv/161/criminal/52237339/idb-izmekle-krapsanos-policijas-formas-terpu-iegade-paviesojies-ari-pie-krapsa-plkst16-50"},
{"title": "IDB par noziedzīgi iegūtas naudas legalizēšanu rosina apsūdzēt policistu un robežsargu", "category": "Kriminālziņas", "body": "Iekšējās drošības birojs  (IDB) prokuratūrai nosūtījis kriminālprocesu kriminālvajāšanas uzsākšanai pret  Valsts policijas  (VP)  Latgales  reģiona policistu un  Valsts robežsardzes  amatpersonu par noziedzīgi iegūtu līdzekļu legalizāciju lielā apmērā, portālu “Delfi” informēja IDB. Vienlaikus attiecībā pret robežsargu rosināts uzsākt kriminālvajāšanu arī par muitošanai pakļauto preču glabāšanu, pārvadāšanu un realizēšanu lielā apmērā muitas teritorijā. IDB pirmstiesas izmeklēšanas gaitā guva pierādījumus tam, ka robežsargs muitas teritorijā veica muitošanai pakļauto preču – tabakas izstrādājumu bez Latvijas akcīzes marķējuma pārvietošanu, realizēšanu un glabāšanu lielā apmērā. Vienlaikus pirmstiesas izmeklēšanā tika iegūti pierādījumi tam, ka robežsargs un policists legalizēja noziedzīgi iegūtos finanšu līdzekļus vairāku desmitu tūkstošu eiro apmērā, kas saņemti, nelikumīgi realizējot tabakas izstrādājumus bez Latvijas akcīzes nodokļa markām. IDB pret Valsts robežsardzes un Valsts policijas amatpersonām rosina uzsākt kriminālvajāšanu par Krimināllikuma 195. panta trešajā daļā paredzētā noziedzīgā nodarījuma izdarīšanu – noziedzīgi iegūtu līdzekļu legalizēšana lielā apmērā, kā arī attiecībā pret robežsargu rosināts uzsākt kriminālvajāšanu par Krimināllikuma 191.panta trešajā daļā paredzētā noziedzīgā nodarījuma izdarīšanu – muitošanai pakļauto preču glabāšana, pārvadāšana un realizēšana lielā apmērā muitas teritorijā bez muitas iestāžu atļaujas.", "link": "https://www.delfi.lv/161/criminal/55044786/idb-par-noziedzigi-iegutas-naudas-legalizesanu-rosina-apsudzet-policistu-un-robezsargu"},
{"title": "IDB par vairākiem pārkāpumiem rosina sākt kriminālvajāšanu pret diviem policistiem", "category": "Kriminālziņas", "body": "Iekšējās drošības birojs  (IDB) prokuratūrai nosūtījis kriminālprocesu kriminālvajāšanas uzsākšanai pret divām  Valsts policijas  (VP) amatpersonām par dienesta pilnvaru pārsniegšanu, dienesta viltojumu personu grupā pēc iepriekšējas vienošanās, kā arī pret vienu no minētajiem policistiem – par šaujamieroča munīcijas glabāšanu bez attiecīgas atļaujas un stratēģiskas nozīmes preču aprites noteikumu pārkāpšanu, portālu \"Delfi\" informēja IDB. Pirmstiesas izmeklēšanas gaitā IDB guva pierādījumus tam, ka abi policisti, veicot ar akcīzes nodokli apliekamo preču nelikumīgas aprites apkarošanas pasākumus, izdarīja nelikumīgas, nesakcionētas darbības, tādējādi pārkāpjot personas mājokļa neaizskaramību un personas brīvu pārvietošanos, lai, iespējams, pašas iesaistītos nelikumīgās darbībās. Turklāt VP amatpersonas sastādīja viltotu dokumentu par minētajām darbībām. Vienlaikus IDB pie viena no policistiem viņa dzīvesvietā atrada un izņēma šaujamieroča munīciju, kā arī viņa mājās un dienesta kabinetā atrada un izņēma stratēģiskas nozīmes preces. Saistībā ar iepriekš minētajām pretlikumīgajām darbībām pret abiem policistiem rosināts uzsākt kriminālvajāšanu par Krimināllikuma 317. panta pirmajā daļā paredzēto noziedzīgo nodarījumu – dienesta pilnvaru pārsniegšana, kas acīmredzami pārsniedz valsts amatpersonai ar likumu vai uzliktu uzdevumu piešķirto tiesību un pilnvaru robežas, ja šīs darbības radījušas būtisku kaitējumu, un Krimināllikuma 327. panta otrajā daļā paredzēto noziedzīgo nodarījumu – dienesta viltojumu, kas izdarīts personu grupā pēc iepriekšējas vienošanās. Vienlaikus pret vienu no VP amatpersonām rosināts sākt kriminālvajāšanu arī par Krimināllikuma 237.1 panta otrajā daļā paredzēto noziedzīgo nodarījumu – stratēģiskas nozīmes preču aprites noteikumu pārkāpšana, kā arī Krimināllikuma 233. panta otrajā daļā paredzēto noziedzīgo nodarījumu – šaujamieroča munīcijas glabāšana bez attiecīgas atļaujas. Krimināllikuma 317. panta pirmā daļa kā sodu paredz brīvības atņemšanu uz laiku līdz trim gadiem vai ar īslaicīgu brīvības atņemšanu, vai ar probācijas uzraudzību, vai ar sabiedrisko darbu, vai ar naudas sodu. Savukārt šī paša likuma 327. panta otrā daļa paredz sodu ar brīvības atņemšanu uz laiku līdz četriem gadiem vai ar īslaicīgu brīvības atņemšanu, vai ar probācijas uzraudzību, vai ar sabiedrisko darbu, vai ar naudas sodu, atņemot tiesības ieņemt noteiktu amatu uz laiku līdz pieciem gadiem. Par stratēģiskās nozīmes preču aprites noteikumu pārkāpšanu paredzēts sods ar brīvības atņemšanu uz laiku līdz diviem gadiem vai ar īslaicīgu brīvības atņemšanu, vai ar probācijas uzraudzību, vai ar sabiedrisko darbu, vai ar naudas sodu, atņemot tiesības uz noteiktu nodarbošanos uz laiku līdz pieciem gadiem. Savukārt par munīcijas glabāšanu bez attiecīgas atļaujas policistam draud sods ar brīvības atņemšanu uz laiku līdz trim gadiem vai ar īslaicīgu brīvības atņemšanu, vai ar probācijas uzraudzību, vai ar sabiedrisko darbu, vai ar naudas sodu.", "link": "https://www.delfi.lv/161/criminal/55055450/idb-par-vairakiem-parkapumiem-rosina-sakt-kriminalvajasanu-pret-diviem-policistiem"},
{"title": "Prokuratūrā pieņemti lēmumi par bijušo 'Latvijas dzelzceļš' valdes locekļu kriminālvajāšanu", "category": "Kriminālziņas", "body": "Rīgas tiesas apgabala prokuratūra ceturtdien pieņēmusi lēmumus par kriminālvajāšanas sākšanu pret četriem bijušajiem VAS \" Latvijas dzelzceļš \" (LDz) valdes locekļiem. Apsūdzētie nav iepazīstināti ar šiem lēmumiem un tie viņiem vēl nav izsniegti, tādēļ prokuratūrā plašākus komentārus nesniedza, līdz ar to nav zināms, vai kriminālvajāšanu nolemts sākt tieši par tādiem nodarījumiem, kādus publiski minējis  Korupcijas  novēršanas un apkarošanas birojs ( KNAB ). KNAB janvāra sākumā bijušos valdes locekļus rosināja apsūdzēt par iespējamu dienesta stāvokļa ļaunprātīgu izmantošanu mantkārīgā nolūkā, kas izraisījis smagas sekas - 1,5 miljonu eiro zaudējumus uzņēmumam. KNAB ieskatā bijušās LDz valdes amatpersonas panāca jaunas izpildinstitūcijas izveidi, lai saņemtu ievērojami lielāku amata atalgojumu, prēmijas un piemaksas par tādu pienākumu veikšanu, par kuriem tām jau bija noteikta un izmaksāta atlīdzība. Šī izmeklēšana saistīta ar laiku, kad LDz valdes priekšsēdētājs bija Edvīns Bērziņš. Tolaik LDz bija izveidota prezidentu padome, kuru  Satversmes tiesa  bija atzinusi par nelikumīgu, tomēr šī padome tā arī netika likvidēta. Prezidentu padome LDz pastāvēja deviņus gadus, no 2010.gada septembra līdz 2019.gada oktobrim. Tā bija struktūrvienība, kurai mākslīgi tika nodalītas un piešķirtas kapitālsabiedrības valdes funkcijas, proti, Prezidentu padomes pienākumi jau ietilpa kapitālsabiedrības valdes kompetencē, par kuru valdes locekļi saņēma atlīdzību. 2019.gada 17.oktobrī LDz valde pieņēma lēmumu, ar kuru izbeigta Prezidentu padomes darbība. Prezidentu padomes pastāvēšanas laikā līdz 2015.gadam uzņēmuma valdes priekšsēdētājs bija  Uģis Magonis , bet no 2016. gada līdz 2019. gadam Bērziņš, kurš bija LDz valdes loceklis kopš 2011. gada. Uzņēmuma valdē Prezidentu padomes pastāvēšanas laikā no 2008. līdz 2019.gadam darbojās arī Aivars Strakšas, no 2016. līdz 2020. gadam Ainis Stūrmanis, un no 2011. līdz 2019. gadam - Ēriks Šmuksts. 2019. gada maijā satiksmes ministrs  Tālis Linkaits  (JKP) izteica neuzticību Bērziņam, Strakšam un Stūrmanim. Augustā padome izbeidza darba attiecības ar Bērziņu un Strakšau, savukārt Stūrmanis amatu atstāja nākamā gada aprīlī. Kā 2020. gadā secināja  Valsts kontrole , kopš Prezidentu padomes izveides visa tās locekļiem izmaksātā darba samaksa ir izmaksāta nepamatoti, jo padomes locekļiem noteiktie pienākumi bija valdes kompetencē, kura par to jau saņēma regulējumā noteikto atlīdzību. Prezidentu padomes locekļiem nepamatoti izmaksāta atlīdzība 1,63 miljonu eiro apmērā, tai skaitā darba samaksa un kompensācijas, izbeidzot darba attiecības, tādējādi nav ievērota arī Publiskas personas finanšu līdzekļu un mantas izšķērdēšanas novēršanas likuma prasība ar kapitālsabiedrības līdzekļiem rīkoties likumīgi un lietderīgi. Balstoties uz šīs padomes darba regulējumu, \"Latvijas dzelzceļa\" bijušajiem vadītājiem varēja izmaksāt lielas kompensācijas, kad 2019. gada vidū ar viņiem tika izbeigtas darba attiecības. Atbilstoši Valsts ieņēmumu dienestā iesniegtajām amatpersonu deklarācijām, beidzot pildīt amata pienākumus, Bērziņš saņēma kompensāciju 250 000 eiro apmērā, bet valdes loceklis Strakšas - 200 000 eiro apmērā. 2020. gada sākumā satiksmes ministrs Linkaits vērsās ar iesniegumu Ģenerālprokuratūrā, kas sāka kriminālprocesu un pirmstiesas izmeklēšana tika uzticēta KNAB. Linkaits toreiz portālam \"Lsm.lv\" norādīja, ka  Satiksmes ministrija  tiesībsargājošajās iestādēs vērsās saistībā ar Bērziņam un Strakšam izmaksāto kompensāciju apmēru. Pirmstiesas izmeklēšanā noskaidrots, ka bijušās amatpersonas, iespējams, laika posmā no 2013 gada 1. janvāra līdz 2019. gada 18. augustam ļaunprātīgi izmantoja savu dienesta stāvokli mantkārīgā nolūkā un nelikumīgi guva papildu ienākumus par savu tiešo pienākumu pildīšanu. Amatpersonu gandrīz sešu gadu garumā īstenoto noziedzīgo darbību rezultātā \"Latvijas dzelzceļš\" nodarīts kopumā 1 553 896,83 eiro mantiskais zaudējums.", "link": "https://www.delfi.lv/161/criminal/53952783/prokuratura-pienemti-lemumi-par-bijuso-latvijas-dzelzcels-valdes-loceklu-kriminalvajasanu"},
{"title": "Sestdien meklēs Rogovkā pazudušo Justīni; aicina palīgā 1500 brīvprātīgos", "category": "Kriminālziņas", "body": "Organizācija aicina pieteikties atbildīgus un motivētus cilvēkus, kas būtu gatavi veltīt savus spēkus un laiku, lai mēģinātu atrast meitenīti reģionā, kur viņa varētu atrasties –  Rēzeknes  novada Nautrēnu pagasta Rogovkas ciemā. Platības ir lielas, nepieciešams atkārtoti pārmeklēt jau pārlūkotās vietas, kā arī aptvert jaunas teritorijas, norāda \"Bezvests.lv\". No operācijas dalībniekiem tiek sagaidīta nopietna attieksme pret misijas mērķi, kā arī gatavība pakļauties organizatoru dotajiem norādījumiem. Pirmo reizi obligāta prasība dalībai meklējumos – telefonā uzstādīta lietotne \"Bezvests\", kā arī nepieciešama ir neierobežota piekļuve internetam. Šī lietotne ir īpaša ar to, ka zīmēs karti, tas ir – fiksēs zonas, kuras būs apstaigājuši brīvprātīgie meklētāji. Vienlaikus ar šīs lietotnes starpniecību štābs varēs koordinēt brīvprātīgo aktivitātes. \"Lietotne ar visai augstu precizitāti nofiksēs vietas, kuras jau ir aplūkotas. Pirms dalības misijā brīvprātīgajiem meklētājiem nepieciešams uzmanīgi iepazīties ar nosacījumiem dalībai, lūdzam ļoti nopietni pilnībā izlasīt instrukciju un ņemt vērā tajā minēto informāciju. Šoreiz mums ir nepieciešams daudz cilvēku. Vissvarīgākais – atbildīga attieksme, vēlme palīdzēt, kā arī lietotnes un mobilā interneta esamība telefonā,\" skaidro  bezvests.lv  dibinātājs un vadītājs Aleksandrs Faminskis, paredzot, ka šī būs vismasveidīgākā meklēšanas operācija 14 gadu ilgajā  bezvests.lv  pastāvēšanas vēsturē. Meklēšana sāksies sestdien, 27. maijā, pulksten 10 no rīta, Rēzeknes novada Nautrēnu pagasta Rogovkas ciemā. Pirms operācijas sākuma visiem brīvprātīgajiem obligāti ir jāreģistrējas štābā, jāsaņem ID numurs un jāpievienojas instruktora vadītai grupai. Lai meklēšana neapdraudētu pašus brīvprātīgos, misijā nedrīkstēs piedalīties personas, kas jaunākas par 18 gadiem, kā arī tiek lūgti nepiedalīties cilvēki, kuru veselības stāvoklis nav piemērots šādiem sarežģītiem un riskantiem uzdevumiem. Tāpat brīvprātīgajiem jābūt laikapstākļiem un apkārtējai videi (lauks, mežs, pļava) atbilstošam apģērbam un apaviem, līdzi jābūt ūdenim un pārtikai, papildu uzlādes ierīcei (power-bank), mugurā košai vestei un aizsargbrillēm. Tāpat organizācija iesaka līdzi paņemt līdzekli pret odiem un ērcēm. Meitenes meklēšana plānota no rīta līdz Justīnes atrašanai vai vakara krēslai. Jau ziņots, ka Justīne pazuda 5. maijā. Līdz šim policija ir izvirzījusi vairākas meitenes pazušanas iespējas, taču pamatā tiek strādāts pie versijas, ka meitene pati kaut kur aizgājusi  vai apmaldījusies . Justīne Reinikova bija ģērbusies īsā rozā virsjakā, baltā džemperī, melnās džinsa biksēs, melnos auduma apavos. Viņas augums ir 124 centimetri, gaiši mati līdz pleciem. Meitenei ir veselības problēmas.", "link": "https://www.delfi.lv/161/criminal/55558504/sestdien-mekles-rogovka-pazuduso-justini-aicina-paliga-1500-brivpratigos"},
{"title": "Otrdien avārijās cietuši septiņi gājēji un seši velosipēdisti", "category": "Kriminālziņas", "body": "No cietušajiem septiņi bija gājēji, seši– velosipēdisti, bet divi bija elektroskrejriteņa vadītāji. Kopumā ceļu satiksmes jomā pieņemti 376 administratīvo pārkāpumu lēmumi, tajā skaitā 181 par ātruma pārsniegšanu un četri par agresīvu braukšanu. Savukārt par transportlīdzekļa vadīšanu alkohola reibumā uzsākti divi administratīvo pārkāpumu procesi un divi kriminālprocesi. Vienam šoferim spēkrats tiks konfiscēts, bet otram tiks piedzīta tā vērtība.", "link": "https://www.delfi.lv/161/criminal/55558516/otrdien-avarijas-cietusi-septini-gajeji-un-sesi-velosipedisti"},
{"title": "Ādamsona krimināllietā nopratina Kalnmeieru, Bausku un Grišinu", "category": "Kriminālziņas", "body": "Tiesas sēdē, kurā par spiegošanu Krievijas labā tiek tiesāts Saeimas deputāts  Jānis Ādamsons , otrdien, 14. jūnijā, tika uzklausīti trīs liecinieki – augsta ranga policijas darbinieki Pēteris Bauska un Andrejs Grišins, kā arī bijušais ģenerālprokurors  Ēriks Kalnmeiers . Valsts policijas  Galvenās kriminālpolicijas pārvaldes Organizētās noziedzības apkarošanas pārvaldes priekšnieks Pēteris Bauska sacīja, ka nav personīgi pazīstams ar Jāni Ādamsonu. Silonovs, Ādamsons un viņu pārstāvji vaicāja Bauskam par komunikāciju ar Ādamsonu konkrētas krimināllietas sakarā, uz ko Bauska norādīja, ka par to neatceras, un, ja tiesa vēlas, var iegūt lietas materiālus. Ādamsons un viņa aizstāvis Mihails Černousovs tiesā sacīja, ka apsūdzības uzturētājs prokurors Juris Ločmelis esot pārkāpis nevainīguma prezumpciju, \" TV3 \" raidījumam paužot, ka, viņaprāt, Ādamsons ir vainīgs viņam apsūdzētajos noziegumos. Tāpat advokāts ar klientu lūdza atsaukt konkrēto 9. jūnija sižetu, kā arī pievienot to tiesas materiāliem. Tiesa nekonstatēja nevainīguma prezumpcijas pārkāpumu, minot, ka prokurors, uzturot apsūdzību, ir konkrētajā procesā iesaistītā persona, līdz ar to viņš var publiski paust tādu viedokli. Ločmelis atbildēja, ka sabiedrībai ir jāzina kaut daļa, kas notiek šajā tiesas sēdē, kurā ir apsūdzēts Saeimas deputāts, savukārt apsūdzētais Ādamsons pauda, ka nesaprot, \"kāpēc ir vajadzīga tiesa, ja tiek rīkotas šādas publiskas sarunas ar medijiem.\" \"Neatzīstu vainu nevienā no epizodēm, īpaši, par spiegošanu. Man nav bijusi informācija, ka Genādijs [Silonovs] darbojies kādā no specdienestiem,\" sacīja Ādamsons, uzsverot, ka viņam kā amatpersonai būtu jābūt par to informētai. Atbildot par prokurora Ločmeļa izteikumiem televīzijā, Ādamsons skaidroja, ka viņa melnais humors ir ticis pārprasts. Tāpat Ādamsons minēja, ka darījis visu, lai nodrošinātu Latvijas neatkarību un drošību. Tiesas sēdē tika demonstrēts videoieraksts, kurā redzams, kā VDD 2021. gadā pratina Bausku. Šajā ierakstā redzams, kā izmeklētājs vaicā par kādu Saeimas komisijas sēdi, kurā piedalījies gan Bauska, gan Grišins, gan arī Ādamsons. Pēc šīs komisijas sēdes Ādamsons uzsācis sarunu ar Grišinu un Bausku, kā arī aicinājis policijas pārstāvjus tikties, ko viņi pieklājīgi noraidījuši. Grišinam ticis vaicāts, vai viņš pazīstams ar apsūdzēto Genādiju Silonovu, kā arī, vai Ādamsons par to ir stāstījis. Grišins to noliedza. Viņš sacīja, ka Ādamsons pēc Saeimas komisijas sēdes vaicājis par izmeklēšanas gaitu kādā kriminālprocesā, uz ko policijas pārstāvis nav atbildējis. Visiem lieciniekiem apsūdzētie un viņu pārstāvji vaicāja par Ādamsona ieinteresētību krimināllietā, kas saistīta ar Kazahstānas pilsoni Muhtaru Abļazovu. Bijušais ģenerālprokurors Ēriks Kalnmeiers sacīja, ka pirmstiesas procesā esot pratināts, vai ir runājis ar Ādamsonu. \"Ne jau Ādamsons bija vienīgais Saeimas deputāts, kurš nāca runāt,\" sacīja Kalnmeiers, minot, ka saruna par Abļazovu nav bijusi gara, un tā viennozīmīgi nav bijusi uzmanības centrā. Gan ģenerālprokuratūrā, gan sarunās pēc Saeimas komisiju sēdēm Ādamsons interesējies par iekšlietu nozari un to, kā to uzlabot, tiesā liecināja bijušais ģenerālprokurors. \"Man nebija nekādu aizdomu, ka Ādamsons sarunā ar mani mēģina iegūt kaut kādu nelikumīgu informāciju,\" sacīja Kalnmeiers. Vaicāts, vai pazīst otru apsūdzēto Genādiju Silonovu, Kalnmeiers atbildēja noliedzoši. Viņš piebilda, ka Ādamsons nekad nav viņu pieminējis. Nākamā tiesas sēde šajā krimināllietā paredzēta 15. jūnijā pulksten 10. Kā ziņots, Ādamsons tiek apsūdzēts pēc trīs Krimināllikuma pantiem – par spiegošanu, krāpšanu nelielā apmērā un šaujamieroču munīcijas iegādāšanos un glabāšanu bez attiecīgas atļaujas. Uz apsūdzēto sola sēdies arī Krievijas pilsonis Genādijs Silonovs. Viņam tiek inkriminēta krāpšana nelielā apmērā, kas saistīta ar degvielas izdevumu atlīdzināšanu, un kopējā summa ir aptuveni 100 eiro. Tāpat atrasti vairāki desmiti patronu. Šā gada sākumā prokuratūra liedza spiegošanā apsūdzētajam Ādamsonam  pildīt 13. Saeimas deputāta pienākumus . Ādamsonu aizdomās par spiegošanu  Valsts drošības dienests  (VDD)  aizturēja 2021. gada vasarā . Pēc aizturēšanas tiesa  politiķim piemēroja apcietinājumu . Rīgas pilsētas Vidzemes priekšpilsētas tiesa  pagarināja drošības līdzekli-apcietinājumu  Ādamsonam, taču deva iespēju samaksāt 30 000 eiro drošības naudu, lai viņš varētu izkļūt brīvībā. Šā gada janvāra sākumā tika vēstīts, ka drošības nauda viņa atbrīvošanai ir samaksāta un Ādamsons  tiek atbrīvots no Rīgas Centrālcietuma .", "link": "https://www.delfi.lv/161/criminal/54452586/adamsona-kriminallieta-nopratina-kalnmeieru-bausku-un-grisinu"},
{"title": "Melnajā sarakstā iekļautais Osipjans pārsūdzējis lēmumu", "category": "Kriminālziņas", "body": "Krievijas  kriminālā autoritāte Romāns Osipjans, kuru iekšlietu ministrs  Kristaps Eklons  (AP) pirms diviem mēnešiem iekļāva melnajā sarakstā, ir pārsūdzējis šo lēmumu, liecina portāla \"Delfi\" rīcībā esošā informācija. Portāls \"Delfi\" noskaidroja, ka Osipjana pieteikums tiks skatīts 19. oktobrī Administratīvajā apgabaltiesā. Lieta tiks skatīta slēgtā mutvārdu procesā. Tāpat portālam \"Delfi\" zināms, ka juridiski Osipjanam vismaz sākotnēji bija nolīgti divi advokāti, no kuriem viena bija Alla Juraša. Juraša portālam \"Delfi\" noliedza, ka pārstāvētu Osipjanu, uzsverot, ka viņa atrodama tiesu informācijas sistēmā, taču faktiski neveic aizstāvību. \"Delfi\" iepriekš jau vēstīja, ka  Osipjans ilgstoši saistīts  ar Latvijas organizētās noziedzības pasauli. Viņu uzskata par Krievijas kriminālās autoritātes Vjačeslava Šestakova, kurš pazīstams arī kā \"Sļiva\", uzticības personu. Jāpiebilst, ka tieši Juraša iepriekš pārstāvēju Šestakovu, kad viņš neveiksmīgi apstrīdēja savu iekļaušanu melnajā sarakstā 2012. gadā, liecina \"Delfi\" rīcībā esošā informācija. Tāpat \"Delfi\" iepriekš vēstīja, ka Osipjans bijis cieši saistīts ar Sparānu, kurš šobrīd tiek turēts aizdomās gan par spiegošanu, gan par kukuļņemšanu. Arī Sparānu tiesas procesos pārstāv advokātu biroja \"Berzins Juraša\" juristi. Jāatzīmē, ka Sparāns 2020. gadā tika aizturēts pēc tam, kad restorānā \"Erebuni\" bija ticies ar Osipjanu. \"Erebuni\" vērā ņemams arī tamdēļ, ka 2020. gadā Latvijas Televīzijas (LTV) raidījumā \"Aizliegtais paņēmiens\" tika noskaidrots, ka tieši no turienes tika piegādātas kontrabandas cigaretes pārdošanai Rīgas Centrāltirgū. Turklāt tur ar savu Krievijas specdienestu kuratoru regulāri tikās bijušais Saeimas deputāts  Jānis Ādamsons , kurš apsūdzēts spiegošanā Krievijas labā. \"Lursoft\" informācija liecina, ka Osipjans kopš 2019. gada ir apsardzes uzņēmuma SIA \"Grand Force Security\" viens no īpašniekiem. Jāatzīmē, ka 2018. gadā viens no šī uzņēmuma dibinātājiem bija \"Konservatīvie\" deputāts Juris Jurašs. Osipjanam uzņēmumā pieder 30% kapitāldaļu, bet atlikušie 70% pieder Danielai Kočetkovai. Jurašs apsardzes uzņēmumā darbojās no 2018. gada 23. janvāra līdz tā paša gada 3. septembrim, bet Osipjans kapitāldaļas ieguva 2019. gada 1. martā. Portāls \"Delfi\" neizdevās sazināties ar Jurašu, lai iegūtu viņa komentāru. Jau vēstīts, ka Sparāns un viņa sieva tiek apsūdzēti spiegošanā. Sākotnēji Sparāns tika aizturēts par kukuļņemšanu. LTV raidījums \"de facto\" iepriekš noskaidroja, ka Sparānam inkriminēta 35 000 eiro kukuļņemšana. Raidījums ziņoja, ka liecības pret Sparānu kukuļošanas lietā sniedzis Tukuma lidostas līdzīpašnieks, dažādās ieroču un stratēģisko preču tirdzniecības krimināllietās pavīdējušais Konstantīns Soloduha. Savukārt 2020. gada 1. oktobrī 1. oktobrī Sparānam un viņa sievai izsniegta galīgā apsūdzība pēc Krimināllikuma panta par spiegošanu. Apsūdzības izvirzītas, jo Sparāna mājās kratīšanas laikā tika atrasti atsevišķi valsts noslēpumu saturoši materiāli, kurus viņš bija ieguvis, vēl strādājot SAB.", "link": "https://www.delfi.lv/161/criminal/54742668/melnaja-saraksta-ieklautais-osipjans-parsudzejis-lemumu"},
{"title": "Baltkrievijas pilsonim par spiegošanu šīs valsts militāristu uzdevumā piespriež astoņus gadus cietumā", "category": "Kriminālziņas", "body": "Rīgas pilsētas tiesa Vidzemes priekšpilsētā šodien kādam  Baltkrievijas  pilsonim par spiegošanu Baltkrievijas militārā izlūkdienesta uzdevumā piesprieda cietumsodu uz astoņiem gadiem, kā arī probācijas uzraudzību uz trīs gadiem, noskaidroja aģentūra LETA. Saskaņā ar Krimināllikuma 52. panta ceturto un piekto daļu soda izciešanas laikā viņam tika ieskaitīta aizturēšanā pavadītais laiks no šī gada 15. februāra līdz 17. februārim, kas atbilst divām brīvības atņemšanas dienām, un apcietinājumā pavadīto laiku no 17. februāra līdz sprieduma spēkā stāšanās brīdim. Tāpat tiesa lēma atstāt negrozītu drošības līdzekli – apcietinājumu. Prokurore, aizstāve un apsūdzētais desmit dienu laikā no saīsinātā sprieduma pasludināšanas dienas varēs iesniegt tiesai rakstveida lūgumu par pilna sprieduma sagatavošanu. Pilno spriedumu var pārsūdzēt vai noprotestēt desmit dienu laikā no pilna sprieduma pieejamības dienas apelācijas kārtībā  Rīgas apgabaltiesai . Jau ziņots, ka apsūdzību rosināja celt  Valsts drošības dienests  (VDD). Minēto Baltkrievijas pilsoni aizdomās par spiegošanu VDD ciešā sadarbībā ar Militārās izlūkošanas un drošības dienestu (MIDD) aizturēja šogad 15. februārī. VDD iepriekš izplatītā informācija liecina, ka minētā persona Baltkrievijas militārā izlūkdienesta uzdevumā slēpti fotografējusi un filmējusi Latvijas aizsardzības sistēmas objektus, elektroapgādes kritisko infrastruktūru, kā arī nozīmīgus civilās infrastruktūras objektus. Dienesta izmeklēšanas gaitā iegūtā informācija liecina, ka persona ieguvusi izlūkinformāciju par vismaz 17 valstiski svarīgiem objektiem. VDD vērtējumā šāda rakstura informācija Baltkrievijai, kā arī tās sabiedrotajai Krievijai varētu būt noderīga iespējama militāra konflikta gadījumā ar  NATO , tajā skaitā Latviju, lai plānotu diversijas vai uzbrukumus militāriem objektiem un valsts kritiskajai infrastruktūrai. Tādējādi personas nelikumīgā veidā iegūtā un Baltkrievijas militārajam izlūkdienestam nodotā informācija potenciāli varētu nodarīt būtisku kaitējumu Latvijas valsts pamatfunkciju nodrošināšanai un aizsardzības spējām militāra konflikta apstākļos. Izmeklēšanas gaitā noskaidrots, ka Baltkrievijas pilsonis slepenai sadarbībai savervēts un apmācīts Baltkrievijas teritorijā. Minētajai personai kā drošības līdzeklis ir piemērots apcietinājums. Pēdējos gados VDD aizturējis un rosinājis prokuratūrai apsūdzēt vairākus Latvijas valstspiederīgos par spiegošanu Krievijas labā. Pazīstamākais no iespējamiem spiegotājiem ir nu jau bijušais  Saeimas  deputāts  Jānis Ādamsons , kura lieta patlaban atrodas pirmās instances tiesā.", "link": "https://www.delfi.lv/161/criminal/54888338/baltkrievijas-pilsonim-par-spiegosanu-sis-valsts-militaristu-uzdevuma-piespriez-astonus-gadus-cietuma"},
{"title": "Trešdien avārijās Latvijā cietuši 14 cilvēki", "category": "Kriminālziņas", "body": "Visvairāk cilvēku cietis avārijās Rīgas reģionā – kopumā astoņi, bet no tiem divi gājēji un divi velosipēdisti. Kurzemē avārijās cietuši trīs cilvēki, no kuriem viens velosipēdists un viens elektriskā skrejriteņa vadītājs. Vēl avārijās Latgalē cietuši trīs cilvēki. Kopumā ceļu satiksmes jomā pieņemti 359 administratīvo pārkāpumu lēmumi, tajā skaitā 161 par ātruma pārsniegšanu, 13 par automašīnas vadīšanu alkohola reibumā un četri par agresīvu braukšanu. Pa četriem autovadītājiem, kuri pie stūres sēdušies kunga dūšā, pieķerti Rīgā un Latgalē. Vēl trīs – Kurzemē, bet pa vienam – Vidzemē un Zemgalē.", "link": "https://www.delfi.lv/161/criminal/54387998/tresdien-avarijas-latvija-cietusi-14-cilveki"},
{"title": "'Dūra pats un pamudināja nepilngadīgos' – jauniešu trijotni tiesās par slepkavību", "category": "Kriminālziņas", "body": "Pērn 19. septembra vakarā apsūdzētie, būdami alkohola ietekmē, ieradās pamestā ēkā Bērzes ielā, Dobelē, kur ēkas otrajā stāvā gulēja cietušais. Īstenojot kopīgo noziedzīgo nodomu, ar mērķi nolaupīt naudu un cigaretes, viens no apsūdzētajiem sāka pārmeklēt cietušā kabatas, no kā viņš pamodās. Apsūdzētie vairākkārtēji pieprasīja cietušajam, lai viņš atdod naudu, bet vīrietis atteicās to darīt, pēc kā apsūdzētajam, kurš sasniedzis pilngadību, radās nodoms iegūt mantu, pielietojot vardarbību. Turpinot īstenot noziedzīgo nodomu, pilngadīgais ne mazāk kā vienu reizi ar dūri iesita cietušajam pa seju, pēc kā no savas somas izņēma līdzi paņemto nazi un ar vienu roku aizspieda cietušajam muti, lai viņš nesauktu pēc palīdzības. Ar otrā rokā esošo nazi apsūdzētais tīši iedūra vīrietim ne mazāk kā trīs reizes ķermeņa kreisās puses pleca, kakla, galvas rajonā, kur atrodas dzīvībai svarīgi orgāni. Pēc dūrienu izdarīšanas apsūdzētais, zinot, ka abi pārējie apsūdzētie ir nepilngadīgi, sniedza viņiem nazi un jautāja – kurš nākamais –, tā pamudinot nepilngadīgās personas veikt noziedzīgo nodarījumu. Viens no nepilngadīgajiem apsūdzētajiem, pamudināts izdarīt slepkavību laupīšanas nolūkā, turpinot prettiesiskās darbības, paņēma pasniegto nazi, piegāja pie cietušā un, ar vienu roku aizspiedis viņam muti, ar otrā rokā esošo nazi tīši vairākas reizes iedūra vīrietim ķermeņa kreisās puses pleca, kakla, galvas rajonā aptuveni tajā pašā vietā, kur dūrienus bija izdarījis pirmais apsūdzētais. Pēc tam nazi paņēma otrs nepilngadīgais apsūdzētais un, atkārtoja abu pārējo apsūdzēto darbības, ne mazāk kā divas reizes iedūra cietušajam jau sadurtajā ķermeņa rajonā. Pēc miesas bojājumu nodarīšanas nepilngadīgie apsūdzēti nolūkā atrast naudu un cigaretes vēlreiz pārmeklēja kabatas un, neko neatrodot, visi no notikuma vietas aizgāja. Cietušajam nodarītie miesas bojājumi pēc sava rakstura kopumā pieskaitāmi smagiem miesas bojājumiem, kas bīstami dzīvībai un ir tiešā cēloniskā sakarībā ar viņa nāves iestāšanos 2022. gada 20. septembra naktī. Līdztekus apsūdzībai par personu grupā izdarītu slepkavību, kas saistīta ar laupīšanu, pilngadīgā persona tiek apsūdzēta arī par nepilngadīgo iesaistīšanu noziedzīgā nodarījumā. Apsūdzētie savu vainu noziedzīgā nodarījuma izdarīšanā neatzīst. Krimināllieta izskatīšanai nodota  Zemgales  rajona tiesai.", "link": "https://www.delfi.lv/161/criminal/55451284/dura-pats-un-pamudinaja-nepilngadigos-jauniesu-trijotni-tiesas-par-slepkavibu"},
{"title": "Ceturtdien Latvijā pieķerti 10 agresīvi autovadītāji", "category": "Kriminālziņas", "body": "Pagājušajā diennaktī  Valsts policija  (VP) par agresīvu braukšanu sodīja 10 autovadītājus. Visi administratīvie pārkāpumi reģistrēti Rīgas reģionā, liecina VP apkopotā statistika. Tāpat pieķerti septiņi dzērājšoferi, no kuriem trīs sodīti Rīgā, divi Kurzemē un tik pat Latgalē. Aizvadītajā diennaktī valstī reģistrēti 74 ceļu satiksmes negadījumi. Kopumā ceļu satiksmes jomā pieņemti 385 administratīvo pārkāpumu lēmumi, tajā skaitā 157 par ātruma pārsniegšanu. Ceturtdien avārijās cietuši 11 cilvēki, no kuriem trīs ceļu satiksmē piedalījās kā gājēji. Cietuši arī divi velosipēdisti un viens elektroskrejriteņa vadītājs.", "link": "https://www.delfi.lv/161/criminal/54392776/ceturtdien-latvija-piekerti-10-agresivi-autovaditaji"},
{"title": "NBS 220 miljonu eiro iepirkums: nav izvērtēti būtiski jautājumi, secina prokuratūra", "category": "Kriminālziņas", "body": "Armijas  vadība, parakstot līgumu ar \"Zītari LZ\" par pārtikas piegādi, nav izvērtējusi būtiskus organizatoriska rakstura jautājumus un nav nodrošinājusi vienotu un skaidru pārtikas piegādes līgumu noslēgšanas kārtību pārejas periodam, pārbaudē secinājusi  Ģenerālprokuratūra . Ģenerālprokuratūras Personu un valsts tiesību aizsardzības koordinācijas nodaļā tika veikta pārbaude par pēc 2022. gada 20. decembra līguma \"Par Loģistikas pakalpojuma par pārtikas piegādi Nacionālo bruņoto spēku (NBS) vajadzībām izpildi\" spēkā stāšanās Nacionālo bruņoto spēku (NBS) Reģionālo nodrošinājuma centru amatpersonu slēgtajiem pārtikas piegādes līgumiem, pastāstīja prokuratūras preses pārstāve Ieva Šomina. Pārbaudē konstatēts, ka līguma ar \"Zītari LZ\" izpildē ieviests pārejas periods un tā izpildes sākšana plānota pakāpeniski. NBS vadība minētā līguma parakstīšanas procesā nav izvērtējusi būtiskus organizatoriska rakstura jautājumus un nav nodrošinājusi vienotu un skaidru pārtikas piegādes līgumu noslēgšanas kārtību, kā rezultātā ikdienas pārtikas produktu piegādi nodrošina gan \"Zītari LZ\", gan citi komersanti. Vienlaikus pārbaudē secināts, ka ar paralēlajiem līgumiem valstij zaudējumi netiek nodarīti, jo norēķināšanās notiek par faktiski veiktajiem pārtikas produktu pasūtījumiem, līdz ar to prokurora reaģēšanas līdzekļu piemērošanai patlaban nav pamata. Kā ziņots, Rojā reģistrētais uzņēmums \"Zītari LZ\" 2022. gada decembrī ieguva 220 miljonus eiro vērtu līgumu par pārtikas piegādi NBS vajadzībām turpmākos piecus gadus. Ar SIA \"Zītari LZ\" līgums tika noslēgts par loģistikas sistēmas izveidi, kas apvieno virkni pārtikas ražotājus un citus komersantus, lai nodrošinātu pārtikas piegādi visām NBS vienībām visā Latvijas teritorijā. Saskaņā ar līgumu uzņēmumam pēc NBS pieprasījumiem būtu jānodrošina arī nepieciešamie pārtikas krājumi. Tāpat vienošanās paredz pienākumu uzņēmumam nodrošināt NBS nepieciešamās pārtikas ražošanu un piegādi kara gadījumā, iepriekš norādījusi AM. AM par iepirkumu sāka pārbaudes, kuru sākotnējie rezultāti liecinājuši par iespējamiem pārkāpumiem. Šādos apstākļos amatpersonas publiski ir izteikušās, ka būtu apsveramas iespējas līgumu izbeigt. Vienai aizsardzības resora amatpersonai, kas iesaistīta iepirkumā par loģistikas pakalpojumu pārtikas piegādē armijas vajadzībām, piemērots disciplinārsods - atbrīvošana no amata. Amatpersonas vārds netiek atklāts, taču LETA jau rakstīja, ka aizsardzības resorā ir atstādināts iepirkuma komisijas vadītājs, nu jau bijušais  Nacionālās apvienības  (NA) biedrs Ēriks  Ezeriņš  un kāda NBS amatpersona. TV3 raidījums \"Nekā personīga\" vēstīja, ka atstādināts tika Nacionālo bruņoto spēku (NBS) Nodrošinājuma pavēlniecības štāba Apgādes pārvaldes Iepirkumu un līgumu daļas priekšnieks Imants Freibergs. Lai ar kriminālprocesuālām metodēm pārbaudītu, vai iepirkuma procedūras laikā no 2021.gada 18. oktobra līdz šī gada 10.janvārim īstenoti noziedzīgi nodarījumi,  Korupcijas  novēršanas un apkarošanas birojs ( KNAB ) 3.martā sācis kriminālprocesu. Kriminālprocess sākts pēc trīs Krimināllikuma pantiem par nepatiesu ziņu par mantu vai citiem ienākumiem lielā apmērā norādīšanu deklarācijā, dienesta stāvokļa ļaunprātīgu izmantošanu mantkārīgā nolūkā un neizpaužamu ziņu, kas nav valsts noslēpums, izpaušanu. Saskaņā ar LETA vēstīto un \"Nekā personīga\" ziņoto tiesības uz aizstāvību ir iepirkuma komisijas loceklim Ezeriņam, SIA \"Zītari LZ\" izpilddirektoram Jurim Zeltiņam, kā arī diviem bijušā aizsardzības ministra Arta Pabrika padomniekiem Valdim Verneram un Aivaram Tiesnesim. Ministru prezidents   Krišjānis Kariņš  (JV) marta beigās parakstīja rezolūciju, ar kuru AM tika uzdots vērtēt iespējas lauzt līgumu par pārtikas piegādi Latvijas armijai ar iepirkumā uzvarējušo uzņēmumu \"Zītari LZ\", vienlaikus nodrošinot pārtikas apgādes nepārtrauktību. Aizsardzības ministre  Ināra Mūrniece  (NA) jau paziņojusi, ka ir sākta sarunu procedūra ar \"Zītari LZ\" par armijas pārtikas piegādes iepirkuma līguma pārtraukšanu.", "link": "https://www.delfi.lv/161/criminal/55560430/nbs-220-miljonu-eiro-iepirkums-nav-izverteti-butiski-jautajumi-secina-prokuratura"},
{"title": "Par dižozola nozāģēšanu Mārupē sākts kriminālprocess", "category": "Kriminālziņas", "body": "Valsts policija  sākusi kriminālprocesu par dižozola nozāģēšanu Mārupē, informēja policijā. Kriminālprocess sākts par patvaļīgu koku ciršanu svešā mežā vai citā svešā zemes platībā. Policija kriminālprocesā vērtēs notikušo un tā apstākļus. Jau ziņots, ka trešdien  Mārupes  novada pašvaldības policija saņēmusi informāciju par iespējamu prettiesisku rīcību, nozāģējot valsts nozīmes aizsargājamu  dižozolu Kantora ielā , liecina informācija vietvaras mājaslapā. Pēc notikuma vietas apsekošanas informācija par iespējamo noziedzīgo nodarījumu esot nodota Valsts policijai un  Dabas aizsardzības pārvaldei  (DAP). Nozāģētā dižozola tuvumā noris rindu māju projekta \"Dižozolu nami\" būvdarbi. Kā norāda domē, apkārtējo māju iedzīvotāji gada sākumā ir vērsušies pašvaldībā, DAP un citās atbildīgajās instancēs, cenšoties panākt, lai dižozols būvdarbu laikā netiktu skarts. Kā liecina aģentūras LETA arhīvs, šogad vasarā, cenšoties glābt dižozolu,  Ģenerālprokuratūra  vērsās Administratīvajā rajona tiesā ar pieteikumu par administratīvās lietas atjaunošanu saistībā ar Mārupes novada pašvaldības lēmumu izsniegt būvatļauju minētā projekta rindu māju būvniecībai. 29. jūlijā Ģenerālprokuratūras prokurors vērsās Administratīvajā rajona tiesā ar pieteikumu par administratīvās lietas atjaunošanu sakarā ar jaunatklātiem apstākļiem lietā par Mārupes novada būvvaldes prettiesiski izdotajām būvatļaujām – Mārupes novada dome ar savu lēmumu atjaunojusi prettiesiski izdotu būvatļauju darbību, informēja prokuratūra. Jau ziņots, ka 14. februārī Ģenerālprokuratūrā tika saņemts DAP iesniegums par dabas pieminekļa – dižozola – bojāšanu Kantora ielā nr.115 un nr.117, Mārupē, jaunas rindu mājas būvniecības procesā. Veicot prokurora pārbaudi par iesniegumā minētajiem faktiem, tika noskaidrots, ka Mārupes novada būvvalde rīkojusies prettiesiski, izsniedzot būvatļaujas rindu māju būvniecībai minētajās adresēs, kas atrodas dabas pieminekļa – dižozola – teritorijā. Ģenerālprokuratūras prokurors 8. aprīlī vērsās Administratīvajā rajona tiesā ar pieteikumu par prettiesisko būvatļauju atcelšanu un sākotnējā stāvokļa atjaunošanu. Nesagaidot tiesvedības noslēgumu, Mārupes novada būvvalde 12. aprīlī atcēla prettiesiski izdotās būvatļaujas un uzlika būvniekam par pienākumu atjaunot sākotnējo stāvokli īpašumos. Tā kā apstrīdētais administratīvais akts tika atcelts, tiesa 2022. gada 13. maijā pieņēma lēmumu par tiesvedības izbeigšanu šajā administratīvajā lietā. 7. jūlija ārkārtas sēdē Mārupes novada dome atcēla būvvaldes 12. aprīļa lēmumu un atjaunoja iepriekš apstrīdēto būvatļauju darbību. Līdz ar to prokurors atkārtoti vērsās Administratīvajā rajona tiesā likumā noteiktajā kārtībā – ar pieteikumu par administratīvās lietas atjaunošanu sakarā ar jaunatklātiem apstākļiem.", "link": "https://www.delfi.lv/161/criminal/54883462/par-dizozola-nozagesanu-marupe-sakts-kriminalprocess"},
{"title": "Iedzīvotāji atsaucīgi sniedz informāciju par advokāta Bunkus slepkavību", "category": "Kriminālziņas", "body": "Birojā norādīja, ka saņemtās informācijas saturu un nozīmību pagaidām komentēt nevar. Taču biroja pārstāve norādīja, ka Rīgas iedzīvotāji ir atsaucīgi un sniedz ieguldījumu slepkavības atklāšanā. Bunkus pēdējās darbavietas pārstāve arī apgalvoja, ka esot izvietotas reklāmas par biroja izsludināto atlīdzību, un pauda cerību, ka tas palīdzēs sasniegt vēl vairāk cilvēku. Biroja vadītāja Jekaterina Galuška iepriekš skaidroja, ka atlīdzība izsludināta ar cerību, ka tā palīdzēs uzturēt izmeklēšanas intensitāti un atrast nozīmīgus faktus, kas apstiprinātu vienas vai otras versijas pareizību. Viņa piebilda, ka birojs ir piesaistījis speciālistus šīs informācijas saņemšanai un apstrādei un plāno sadarboties ar Valsts policiju. Birojs arī nodrošināšot pilnīgu informācijas konfidencialitāti. Juriste uzsvēra, ka atlīdzības izmaksai nebūs termiņa ierobežojuma un tā tiks izmaksāta personai vai personu grupai, kuras sniegtā informācija dos nozīmīgu vai izšķirošu pavedienu, lai atklātu noziegumu un notvertu vainīgos. Birojs aicina personas, kuru rīcībā varētu būt vērtīga informācija, sazināties pa tālruni +371 2009 3332 vai e-pastu \"palidzi@protonmail.com\". Jau ziņots, ka arī iekšlietu resorā  tika apspriesta atlīdzības izmaksāšana par izmeklēšanai noderīgas informācijas sniegšanu  Bunkus slepkavības atklāšanā. Iekšlietu ministrijas  (IeM) valsts sekretārs Dimitrijs Trofimovs jūnija sākumā skaidroja, ka šāda prakse ir izplatīta arī citās ES dalībvalstīs un  ASV , un  Valsts policija  uzskata, ka minētās iespējas izmantošana varētu būtiski palīdzēt atsevišķu smagu vai sevišķi smagu noziedzīgu nodarījumu izmeklēšanā. Atlīdzību varētu piešķirt informācijas sniedzējiem, kuru dotā informācija atbildīs iepriekš kopīgi ar apsūdzības uzrādītājiem - prokuratūru, noteiktiem \"informācijas nozīmīguma kritērijiem.\" Viņš skaidroja, ka likumā \"Par policiju\" jau pastāv norma, kas paredz atlīdzības izsludināšanu, taču tā līdz šim nav tikusi izmantota, līdz ar to policijai nav prakses tās pielietošanā. Ņemot vērā, ka slepkavība notikusi īpaši bīstamā veidā un ar lielu brutalitāti, tad nolemts izsludināt atlīdzību \"par informācijas sniegšanu, kas var sekmēt apsūdzības uzrādīšanu\". Likumā teikts, ka policijas darbiniekam, pildot viņam uzliktos pienākumus atbilstoši dienesta kompetencei, ir tiesības izsludināt un izmaksāt atlīdzību jebkurai personai par palīdzību nozieguma atklāšanā un noziegumu izdarījušo personu aizturēšanā. Patlaban VP nepieciešams sagatavot \"informācijas nozīmīguma kritērijus\", pēc kuriem izsludināt atlīdzību. Padoms kritēriju sagatavošanā ir lūgts starptautiskajiem partneriem, lai apzinātu citu ES valstu praksi šādos gadījumos. Bunkus tika nošauts 30. maija rītā, kad viņš ar automašīnu brauca garām Rīgas Meža kapiem. Īsi pēc slepkavības netālu no notikuma vietas tika sadedzināta ar viltotiem valsts numuriem aprīkota automašīna, kura, visticamāk, bija saistīta ar slepkavību.", "link": "https://www.delfi.lv/161/criminal/50196853/iedzivotaji-atsaucigi-sniedz-informaciju-par-advokata-bunkus-slepkavibu"},
{"title": "Iekšlietu ministrs: Bunkus slepkavības lietā policijai ir pavedieni", "category": "Kriminālziņas", "body": "Maksātnespējas administratora, advokāta Mārtiņa Bunkus slepkavības lietā policijai ir pavedieni, trešdien no rīta intervijā LNT raidījumam \"900 sekundes\" atklāja iekšlietu ministrs  Rihards Kozlovskis  (V). \"Pavedieni ir, bet ar to, protams, es arī aprobežošos,\" sacīja ministrs, uzsverot, ka sīkākas detaļas par izmeklēšanas progresu ir tiesīga izpaust vienīgi  Valsts policija  (VP), kad uzskatīs to par nepieciešamu. Kozlovskis uzsvēra, ka izmeklētāji ar šo lietu vairāk nekā mēnesi - līdz pat Dziesmu svētkiem - strādāja bez brīvdienām. Viņš pauda pateicību par šo intensīvo darbu, pārbaudot ļoti lielu informācijas apjomu. Ministrs apstiprināja, ka izmeklēšanā operacionālā līmenī tiek īstenota sadarbība arī ar ārvalstu kolēģiem. \"Izmeklēšanai acīmredzot ir informācija, kas dod pamatu iesaistīt kolēģus no ārvalstīm,\" skaidroja Kozlovskis. Kā ziņots, VP Bunkus slepkavības izmeklēšanā saņēmusi vairākus desmitus ziņu no iedzīvotājiem, tostarp videoreģistratoru ierakstus, iepriekš apliecināja policijas preses pārstāve Ilze Jurēvica. Bunkus tika nošauts 30. maija rītā, kad viņš ar automašīnu brauca garām Rīgas Meža kapiem. Īsi pēc slepkavības netālu no notikuma vietas tika sadedzināta ar viltotiem valsts numuriem aprīkota automašīna, kura, visticamāk, bija saistīta ar slepkavību. Par notikušo policijā sākts kriminālprocess un notiek izmeklēšana.", "link": "https://www.delfi.lv/161/criminal/50221997/iekslietu-ministrs-bunkus-slepkavibas-lieta-policijai-ir-pavedieni"},
{"title": "Par dižkoku nociršanu pēdējo divu gadu laikā sāktas deviņas krimināllietas", "category": "Kriminālziņas", "body": "Kopš 2021. gada Latvijā sāktas deviņas krimināllietas par dižkoku bojāšanu un iznīcināšanu. Tomēr šādu gadījumu skaits patiesībā varētu būt lielāks, portālu \"Delfi\" informēja  Dabas aizsardzības pārvalde  (DAP). Ar sabiedrības iesaisti DAP Latvijā šobrīd ir apzinājusi 13 320 dižkokus, no kuriem 39% ir dižozoli – tādu Latvijā ir 5 201. Portāls \"Delfi\" jau vēstīja, ka pagājušā mēneša izskaņā Mārupē tika patvaļīgi nozāģēts dižozols, un policija par notikušo  sāka kriminālprocesu . Vaicāta par iespējām atklāt vainīgos šāda tipa noziegumos, DAP uzsver sabiedrības līdzdalības nozīmi. Pārvalde arī min, ka  Mārupes  dižozola nociršanas gadījumā ir vērojama aktīva iedzīvotāju iesaiste. \"Ir vairāki zināmi un skaļi izskanējuši dižkoku bojāšanas un iznīcināšanas gadījumi, kad tiek noskaidrots vainīgais kam piespriež sodu. Piemēram, 2017. gadā tika piespriests maksimālais naudas sods par dižtūjas nozāģēšanu Valles pagastā, nesen ir saņemta apelācijas sūdzība Vaiņodes dižliepas lietā, kur pirmās instances tiesa piesprieda gan naudassodu, gan piespiedu darbu,\" min DAP. Mārupes dižkoka nelikumīgu nozāģēšanu šobrīd skata un vainīgo meklē policija. Kā portālu \"Delfi\" informē Valsts policijā, tā laika posmā no 2011. gada sākuma līdz šī gada 8. novembrim par patvaļīgu koku ciršanu un bojāšanu uzsāka 4268 kriminālprocesus, no kuriem 166 sākti šogad. Jau iepriekš sabiedrībā diskutēts, ka Mārupē, Kantora ielā 115 un 117, tiek veikti rindu māju projekta \"Dižozolu nami\" būvdarbi valsts nozīmes aizsargājama dižozola vainaga tuvumā. Apkārtējo māju iedzīvotāji šī gada sākumā vērsušies gan pašvaldībā, gan DAP, gan citās atbildīgajās instancēs, lai glābtu dižozolu. Informācija prokuratūras mājaslapā liecina, ka šā gada 14. februārī Ģenerālprokuratūrā tika saņemts DAP iesniegums par dabas pieminekļa – dižozola – bojāšanu Kantora ielā 115 un 117. Par iesniegumā minētajiem faktiem tika uzsākta prokurora pārbaude, kurā noskaidrots, ka Mārupes novada būvvalde rīkojusies prettiesiski, izsniedzot būvatļaujas rindu māju būvniecībai iepriekš minētajās adresēs dabas pieminekļa – dižozola – teritorijā. 8. martā  Ģenerālprokuratūras  prokurors Mārupes novada būvvaldei nosūtījis prokurora iesniegumu ar prasību atcelt izsniegtās būvatļaujas, uz kuru pamata tiek veikta rindu māju būvniecība dabas pieminekļa – dižozola – teritorijā. Dižkoks  ir dabas piemineklis – aizsargājams koks, kura teritorija ap koka vainagu projekcijas platībā, kā arī 10 metru platā joslā no tās, mērot no aizsargājamā koka vainaga projekcijas ārējās malas, ir īpaši aizsargājama dabas teritorija, kurā saskaņā ar likumu ir ierobežota saimnieciskā un cita veida darbība, tai skaitā nav atļauta jaunu ēku celtniecība. Prokurora pārbaudē noskaidrots, ka Mārupes novada būvvalde šīs likuma prasības nav ievērojusi un pieļāvusi jaunu ēku būvniecību dabas pieminekļa teritorijā.", "link": "https://www.delfi.lv/161/criminal/54932118/par-dizkoku-nocirsanu-pedejo-divu-gadu-laika-saktas-devinas-kriminallietas"},
{"title": "Latvijā trešdien reģistrētas 134 avārijas; 31 cilvēks cietis un viens gājis bojā", "category": "Kriminālziņas", "body": "Rīgas reģionā  Valsts policija  reģistrējusi 81 negadījumu. Šajā reģionā arī bijis lielākais cietušo skaits – 24 cilvēki, no viņiem 11 velosipēdisti un trīs elektrisko skrejriteņu vadītāji. 17 negadījumi reģistrēti Zemgalē – tur cietuši trīs cilvēki, 13 avārijas bijušas Latgalē un tur viens cilvēks gājis bojā. 12 avārijas reģistrētas Kurzemē, un tur cietis viens cilvēks, bet 11 ceļu satiksmes negadījumi reģistrēti Vidzemē. Šajā reģionā negadījumā cietis viens gājējs. Kopumā ceļu satiksmes jomā pieņemti 358 administratīvo pārkāpumu lēmumi, tajā skaitā 186 par ātruma pārsniegšanu un seši par agresīvu braukšanu. Savukārt par transportlīdzekļa vadīšanu alkohola reibumā uzsākti četri administratīvo pārkāpumu procesi un septiņi kriminālprocesi.", "link": "https://www.delfi.lv/161/criminal/55562878/latvija-tresdien-registretas-134-avarijas-31-cilveks-cietis-un-viens-gajis-boja"},
{"title": "Par kara noziegumu slavināšanu diviem vīriešiem Daugavpilī piemēro sabiedrisko darbu", "category": "Kriminālziņas", "body": "Ar prokurora priekšrakstiem par sodu pabeigts kriminālprocess par kara nozieguma attaisnošanu Daugavpilī, kur divi vīrieši šī gada 9. maijā intervijā ar žurnālistu pauda atbalstu  Krievijas  iebrukumam Ukrainā. Vīriešiem piespriests 200 stundu sabiedriskais darbs, portāls \"Delfi\" uzzināja prokuratūrā. Saskaņā ar apsūdzību abi vīrieši šī gada 9. maijā atradās Dubrovina parkā, Daugavpilī, pie Otrā pasaules kara laikā bojā gājušo karavīru memoriāla un publiski sniedza interviju televīzijas kanālam “ TV3 ”, norādot, ka parkā ieradušies, lai pagodinātu karā kritušos, kuri cīnījās ar fašismu. Uz žurnālista jautājumu par sajūtām saistībā ar notiekošo kara konfliktu Ukrainā, kā tas mainījis attieksmi pilsētā, apsūdzētie atbildēja: “Turpina fašistus sist! [...] Eiropa vēl to atbalsta, kas ir aizvainojoši. Hruščovs viņus nav iznīcinājis, pažēlojis... šobrīd izlīduši. Banderovieši visādi.” Ar minētajiem izteicieniem un uzvedību apsūdzētie vīrieši pauda pozitīvu attieksmi, kā arī atzina par pareizu un pieļaujamu 2022. gada 24. februārī Krievijas Federācijas uzsākto agresīvo karu Ukrainā. Apzinoties, ka sniegtā intervija ir pieejama neierobežotam personu skaitam, apsūdzētie apzināti publiski slavināja un attaisnoja Krievijas īstenotos kara noziegumus, noziegumus pret cilvēci un mieru Ukrainā, norāda prokuratūrā. Krimināllikumā par šāda noziedzīga nodarījuma izdarīšanu paredzēts brīvības atņemšanas sods uz laiku līdz pieciem gadiem vai īslaicīga brīvības atņemšana, vai probācijas uzraudzība, vai sabiedriskais darbs, vai naudas sods. Apsūdzētie pilnībā piekrita viņiem inkriminētā noziedzīgā nodarījuma apjomam un juridiskajai kvalifikācijai, kā arī atzina savu vainu noziedzīgā nodarījuma izdarīšanā un to nožēloja. Prokurore, ņemot vērā gan to, ka apsūdzēto izteikumi, paužot savu pozitīvo attieksmi un atzīstot par pareiziem un pieļaujamiem Krievijas pastrādātos noziegumus Ukrainā, izraisīja asu sabiedrības reakciju, gan izvērtējot apsūdzēto personības un viņu attieksmi pret izdarīto, ir guvusi pārliecību, ka apsūdzētajiem vīriešiem nevajadzētu piemērot ar brīvības atņemšanu saistītu sodu, taču viņus nevar atstāt nesodītus. Līdz ar to kriminālprocess tika pabeigts, sastādot priekšrakstu par sodu, kam piekrita amatā augstāks prokurors. Ar prokurora priekšrakstu par sodu katram apsūdzētajam piemērots sabiedriskais darbs uz 200 stundām.", "link": "https://www.delfi.lv/161/criminal/55563992/par-kara-noziegumu-slavinasanu-diviem-viriesiem-daugavpili-piemero-sabiedrisko-darbu"},
{"title": "Rīgā avārijā gājis bojā automašīnas 'Škoda' vadītājs", "category": "Kriminālziņas", "body": "Vakar Latvijā reģistrēts 101 ceļu satiksmes negadījums, kurā gājis bojā viens un cietuši deviņi cilvēki, informē  Valsts policija . Sestdien ap plkst. 6.10 Valsts policija saņēma informācija, ka Rīgā, Kārļa Ulmaņa un Vienības gatves krustojumā automašīna \"Škoda\" nobraukusi no ceļa braucamās daļas. Negadījumā dzīvību zaudēja transportlīdzekļa vadītājs. Valsts policijā par notikušo ir uzsākts kriminālprocess un tiek skaidroti precīzi negadījuma iemesli. Sestdien pieci cietušie reģistrēti avārijās Rīgas reģionā, trīs Kurzemē, bet viens Latgalē. Trīs no cietušajiem bija gājēji. Par automašīnas vadīšanu alkohola reibumā policija vakar aizturējusi deviņus autovadītājus: sešus - Rīgas reģionā, bet pa vienam - Kurzemē, Zemgalē un Latgalē. Aizturēti arī divi vadītāji, kuri bija lietojuši narkotiskās vielas. Par ātruma pārsniegšanu autovadītājiem vakar noformēti 192 protokoli: Rīgas reģionā sodīts 51 autovadītājs, Vidzemē - 64, Zemgalē - 35, Kurzemē - 22, bet Latgalē - 20 autovadītāji. Viens autovadītājs aizturēts par agresīvu braukšanu. Kopumā policija vakar noformējusi 442 protokolus par ceļu satiksmes noteikumu pārkāpumiem.", "link": "https://www.delfi.lv/161/criminal/54937262/riga-avarija-gajis-boja-automasinas-skoda-vaditajs"},
{"title": "Piedzinēju – konsultantu bandas nedienas: Vēl citi upuri atpazīst pāridarītājus un vēršas policijā", "category": "Kriminālziņas", "body": "Pēc tam, kad  Valsts policija  (VP) publiskoja aizdomās par divu ārzemju uzņēmēju nolaupīšanu Rīgā aizturēto \"parādu piedzinēju – konsultantu\" fotoattēlus, pie likumsargiem vērsušies vēl vairāki cilvēki, kas varētu būt cietuši no šī grupējuma darbībām, portāls \"Delfi uzzināja Valsts policijā. Jau ziņots, ka 11.septembrī Rīgā pie kādas viesnīcas  vairāki vīrieši nolaupīja divus ārvalstu - Zviedrijas un Īrijas – uzņēmējus . Īsi pēc personu nolaupīšanas VP realizēja iespaidīgu aizturēšanas operāciju, kurā iesaistīti gan kriminālpolicijas darbinieki, gan specvienību kaujinieki. Saistībā ar notikušo likumsargi aizturēja septiņu personu grupu.  Policijas preses pārstāvis Toms Sadovskis cietušo skaitu, kas pēc fotogrāfiju publiskošanas vērsušies pie likumsargiem, portālam \"Delfi\" neprecizēja. Viņš norādīja, ka aizvien notiek izmeklēšana, tāpēc visa saņemtā informācija rūpīgi jāpārbauda. Policija joprojām aicina atsaukties citus cietušos, zvanot 110 vai rakstot uz e-pastu \"kip@vp.gov.lv\". Iepriekš policija norādījusi, ka aizturētie ir 26 – 56 gadus veci vīrieši, viņu vidū ir arī noziedzīgajā vidē plaši pazīstamas personas ar lielu ietekmi uz Latvijas kriminālajām aprindām. Daļa no aizturētajiem jau agrāk sodīti par līdzīgiem noziegumiem. Pieciem no viņiem tiesa kā drošības līdzekli piemērojusi apcietinājumu. \"Delfi\" jau vēstīja, ka vismaz divi no vīriešiem  strādā parādu piedziņas uzņēmumā SIA \"Arvik\" .", "link": "https://www.delfi.lv/161/criminal/46500767/piedzineju-konsultantu-bandas-nedienas-vel-citi-upuri-atpazist-paridaritajus-un-versas-policija"},
{"title": "Par divgadnieka nosišanu Liepājā lūdz apsūdzēt viņa mātes dzīvesbiedru", "category": "Kriminālziņas", "body": "Valsts policija  (VP) pabeigusi izmeklēšanu kriminālprocesā par divus gadus veca bērna nosišanu Liepājā un lūgusi sākt kriminālvajāšanu pret divgadnieka mātes dzīvesbiedru. Izmeklēšanas laikā bērna mātes dzīvesbiedrs atzina, ka pielietojis vardarbību pret bērniem, taču nosišanu noliedza. Krimināllietas materiāli ir nodoti prokuratūrai kriminālvajāšanas uzsākšanai, portālu \"Delfi\" informēja policijā. 2021. gada 31.decembrī ap pulksten 9.20 rītā VP saņēma informāciju no Neatliekamās medicīniskās palīdzības dienesta ( NMPD ), ka Liepājā, kādā dzīvoklī ir atrasts divgadīga bērna līķis ar redzamām hematomām uz ķermeņa. Policisti notikuma vietā uz aizdomu pamata par noziedzīga nodarījuma izdarīšanu aizturēja zēna mātes dzīvesbiedru. Par notikušo likumsargi uzsāka kriminālprocesu un devās uz tiesu lūgt piemērot vīrietim drošības līdzekli – apcietinājumu. Vīrietis iepriekš ir nonācis policijas redzeslokā par mantiska rakstura noziedzīgiem nodarījumiem. Izmeklēšanas laikā vīrietis atzina, ka, audzinot dzīvesbiedres bērnus, pielietojis fizisku spēku, jo uzskatījis, ka bērna māte nav tikusi galā ar bērnu audzināšanu, taču savu vainu zēna nāvē vīrietis noliedz. Bērna līķis tika nosūtīts ekspertīzes veikšanai, lai noteiktu nāves iemeslu un ekspertīzes atzinumā minēts, ka zēns bija guvis vairākas ķermeņa traumas, tostarp vairākas galvas traumas, kā rezultātā iestājusies nāve. Saskaņā ar Krimināllikumu, par tīša smaga miesas bojājuma nodarīšanu, kas vainīgā neuzmanības dēļ bijis par iemeslu cietušā nāvei, soda ar brīvības atņemšanu uz laiku no trim līdz piecpadsmit gadiem, konfiscējot mantu vai bez mantas konfiskācijas, un ar probācijas uzraudzību uz laiku līdz trim gadiem vai bez tās.", "link": "https://www.delfi.lv/161/criminal/55174378/par-divgadnieka-nosisanu-liepaja-ludz-apsudzet-vina-mates-dzivesbiedru"},
{"title": "Pirmdien avārijās cietuši 23 cilvēki", "category": "Kriminālziņas", "body": "Pirmdien Latvijā reģistrētas 150 avārijas un tajās kopumā cietuši 23 cilvēki. To vidū seši ceļu satiksmē piedalījās kā gājēji, liecina  Valsts policijas  (VP) apkopotā statistika. Kopumā ceļu satiksmes jomā pieņemti 446 administratīvo pārkāpumu lēmumi, tajā skaitā 142 par ātruma pārsniegšanu un viens par agresīvu braukšanu. Savukārt par transportlīdzekļa vadīšanu alkohola reibumā ir uzsākti divi administratīvo pārkāpumu procesi un divi kriminālprocesi, tāpat ir uzsākti divi kriminālprocesi par transportlīdzekļa vadīšanu iespējamā narkotisko vielu iespaidā.", "link": "https://www.delfi.lv/161/criminal/55175914/pirmdien-avarijas-cietusi-23-cilveki"},
{"title": "Filai-Roķei piemērots personas, pret kuru sākts kriminālprocess, statuss", "category": "Kriminālziņas", "body": "Iekšējās drošības biroja (IDB) izmeklētajā kriminālprocesā arī otrai  Valsts policijas  (VP) priekšnieka vietniecei Renātei Filai-Roķei piemērots personas, pret kuru sākts kriminālprocess, statuss. Fila-Roķe teica, ka IDB paustās aizdomas ir negaidītas un raisījušas lielu apmulsumu. \"Uzskatu, ka, darbojoties iepirkuma komisijā kā tās vadītāja, neesmu pieļāvusi bezdarbību un vienmēr esmu rīkojusies tā, lai tiktu izdarīts maksimāli labākais darbs,\" norādīja amatpersona. Savukārt VP priekšnieka pienākumu izpildītājs Andrejs Grišins teica, ka patlaban nav pamata atstādināt no amata pienākumiem Filu-Roķi un otru IDB izmeklētajā kriminālprocesā iesaistīto amatpersonu - VP priekšnieku Normundu Krapsi. Grišins vērsa uzmanību, ka formastērpu iepirkums ir diezgan sarežģīts, taču pērn veiktais neatkarīgais audits liecināja, ka iepirkums organizēts tiesiski un likumīgi. Arī iekšlietu nozares amatpersonas, kas piedalās iepirkuma saņemšanas procesā, apgalvo, ka saņemtā produkcija atbilst paraugam un marķējumam. No plašākiem secinājumiem Grišins atturas, taču VP turpinot rūpīgi sekot līdzi IDB veiktajai izmeklēšanai. Tāpat VP vērtēs, vai turpmāk abām amatpersonām nepieciešams piedalīties iepirkumā par apavu piegādi policistiem. Jau ziņots, ka IDB sācis kriminālprocesu par iespējamu krāpšanos VP izsludinātajos formastērpu iepirkumos, un šajā lietā iesaistīti VP priekšnieka vietnieki -  Normunds Krapsis  un Renāte Fila-Roķe. IDB paziņojis, ka sācis kriminālprocesu par iespējamu krāpšanu divos VP izsludinātajos iepirkumos, kas saistīti ar VP formastērpu un reprezentācijas un parādes formas tērpu iegādi. Šajā kriminālprocesā tiek izvērtēta VP amatpersonu iespējama bezdarbība, kā arī iesaistīto uzņēmēju veiktās iespējamās krāpnieciskās darbības, un IDB ir veicis kriminālprocesuālās darbības VP, kā arī vairākos citos uzņēmumos. Kriminālprocesā par iespējamu krāpšanu VP izsludinātajos iepirkumos ir vairākas personas, kurām ir tiesības uz aizstāvību, tai skaitā ir aizturētas divas privātpersonas - uzņēmumu pārstāvji. Patlaban izmeklēšana turpinās par iespējamu krāpšanu un iespējamu bezdarbību. VP Sabiedrisko attiecību nodaļā apstiprināja, ka IDB veicis procesuālās darbības VP telpās. Ar pašu amatpersonu piekrišanu VP apstiprina, ka procesuālās darbības veiktas arī pie VP priekšnieka vietniekiem - Galvenās administratīvās pārvaldes priekšnieces Filas-Roķes un Galvenās kārtības policijas pārvaldes priekšnieka Krapša. VP rīcībā nav informācijas, ka personām būtu piemērots jebkāds drošības līdzeklis, un tās turpina dienestu. Krapsis apstiprināja, ka IDB viņam piemērojis personas, pret kuru sākts kriminālprocess, statusu, taču viņš kategoriski noraida IDB inkriminētās aizdomas. Viņš arī apliecināja, ka no amata nav atstādināts, arī IDB viņu nav nopratinājis un nekādus drošības līdzekļus nav piemērojis. \"Ņemot vērā, ka esmu publiska persona, es par savu cieņu un godu iestāšos līdz galam,\" piebilda amatpersona. Jau ziņots, ka VP saņēmusi jaunā dizaina formastērpus un patlaban pakāpeniski tie tiek izsniegti policistiem. Sākotnēji modes mākslinieka Bruno Birmaņa izstrādāto formastērpu komplektu apņēmās izgatavot divi pretendenti, taču beigās viens atteicās. Turklāt iepirkuma organizēšanā tika saņemta sūdzība, kuras izskatīšana aizņēma laiku, tāpēc tikai pērn oktobrī iepirkuma komisija par iepirkuma uzvarētāju atzina uzņēmumu \"SRC Brasa\". Publiski pieejamā informācija liecina, ka plānotā līguma summa ir līdz 2,4 miljoniem eiro. Fila-Roķe pērn Saeimas Publisko izdevumu un revīzijas komisijā skaidroja, ka pirmie jaunā dizaina formas saņems patruļpolicisti un ceļu policisti. Pāreja uz jaunā dizaina formām notiks vairāku gadu laikā.", "link": "https://www.delfi.lv/161/criminal/52239067/filai-rokei-piemerots-personas-pret-kuru-sakts-kriminalprocess-statuss"},
{"title": "Policijas jauno formu skandāls: ražotājs kriminālprocesu uzskata par nepamatotu", "category": "Kriminālziņas", "body": "Uzņēmumā apstiprina, ka otrdien, 16. jūnijā, uzņēmumā ir veiktas procesuālās darbības. Uzsāktā kriminālprocesa ietvaros ne uzņēmuma akcionāriem, ne darbiniekiem nav piemērots aizdomās turamā statuss. \"SRC  Brasa \" vadība norāda, ka savā darbībā uzņēmums ir likuma paklausīgs. Tas arī sola sadarboties ar tiesībsargājošām iestādēm, lai lieta tiktu izskatīta pēc iespējas ātrāk, noņemot jebkādu aizdomu ēnu par uzņēmuma īstenoto biznesa praksi. \"Mēs esam nozīmīgs militārā ekipējuma ražošanas uzņēmums Latvijā. Regulāri piedalāmies iepirkumos gan Latvijā, gan citās  NATO  dalībvalstīs. Piedaloties  Valsts policijas  iepirkumā, mēs piedāvājām konkurētspējīgu cenu, līdz ar to neredzam pamatu apsūdzībām. Turklāt  Iepirkumu uzraudzības birojs  jau ir veicis konkrētā iepirkuma pārbaudi, nekonstatējot pārkāpumus, tāpēc ceram, ka šis jautājums tiks maksimāli ātri izskatīts,\" norāda \"SRC Brasa\" valdes loceklis Kristiāns Brēdermanis. Jau vēstīts, ka policijas IDB trešdien, 17. jūnijā, informēja, ka ir uzsācis kriminālprocesu par iespējamu krāpšanu divos  Valsts policijas  izsludinātajos iepirkumos, kas saistīti ar Valsts policijas formas tērpu, reprezentācijas un parādes formas tērpu iegādi. Publiski pieejamā informācija liecināja, ka plānotā līguma summa par jauna dizaina formas tērpu iegādi bija ap 2,4 miljoniem eiro. Sākotnēji modes mākslinieka Bruno Birmaņa izstrādāto formastērpu komplektu apņēmās izgatavot divi pretendenti, taču beigās viens atteicās. Turklāt iepirkuma organizēšanā tika saņemta sūdzība, kuras izskatīšana aizņēma laiku, tāpēc tikai pērn oktobrī iepirkuma komisija par iepirkuma uzvarētāju atzina uzņēmumu \"SRC Brasa\". Jaunā dizaina formastērpus Valsts policija saņēma šā gada jūnija sākumā. Valsts policijā portālam \"Delfi\" apstiprināja, ka IDB veicis procesuālās darbības Valsts policijas telpās. Procesuālās darbības veiktas arī pie Valsts policijas priekšnieka vietnieces, Galvenās administratīvās pārvaldes priekšnieces Renātes Filas-Roķes un pie Valsts policijas priekšnieka vietnieka, Galvenās kārtības policijas pārvaldes priekšnieka Normunda Krapša. Abām amatpersonām noteikts personas, pret kurām sākts kriminālprocess, statuss. Krapsis kategoriski noraidīja IDB inkriminētās aizdomas uzsverot, ka viņam \"nav zināms, kādas precīzi it kā nelikumības\" viņš varētu būtu veicis. \"Nenoliegšu, ka IDB paustās aizdomas met ēnu uz policijas dienestu, manu un manas ģimenes reputāciju neatkarīgi no tā, vai šim kriminālprocesam tuvā vai tālā nākotnē vispār būs kāda tālāka virzība. Jebkurā gadījumā varu skaidri apgalvot, ka mana sirdsapziņa ir tīra un nekāda personīga savtība iepirkumos nav bijusi. Esmu ieguldījis lielu enerģiju, lai policistiem tiktu sagādāti jauni un kvalitatīvi formastērpi,\" uzsvēra Krapsis. Fila-Roķe teica, ka IDB paustās aizdomas ir negaidītas un raisījušas lielu apmulsumu. \"Uzskatu, ka, darbojoties iepirkuma komisijā kā tās vadītāja, neesmu pieļāvusi bezdarbību un vienmēr esmu rīkojusies tā, lai tiktu izdarīts maksimāli labākais darbs,\" norādīja amatpersona. Policijā norādīja, ka, lai objektīvi noskaidrotu apstākļus, vai Valsts policijas organizēto iepirkumu par jaunā parauga (dizaina) dienesta formas tērpu iegādēm procesā nav pieļauti pārkāpumi, Valsts policijas Iekšējā kontroles birojā ir uzsākta dienesta pārbaude. Gan Valsts policija, gan pašas amatpersonas sadarbojas ar IDB, sniedzot visu nepieciešamo informāciju. IDB šajā kriminālprocesā vērtē Valsts policijas amatpersonu iespējamu bezdarbību, kā arī iesaistīto uzņēmēju veiktās iespējamās krāpnieciskās darbības. IDB veicis kriminālprocesuālās darbības Valsts policijā, kā arī vairākos uzņēmumos. Kriminālprocesā par iespējamu krāpšanu Valsts policijas izsludinātajos iepirkumos ir vairākas personas, kurām ir tiesības uz aizstāvību, tai skaitā ir aizturētas divas privātpersonas – uzņēmumu pārstāvji. IDB atgādina, ka nevienu personu nevar uzskatīt par vainīgu noziedzīga nodarījuma izdarīšanā, kamēr tās vaina nav pierādīta Kriminālprocesa likumā paredzētajā kārtībā.", "link": "https://www.delfi.lv/161/criminal/52240043/policijas-jauno-formu-skandals-razotajs-kriminalprocesu-uzskata-par-nepamatotu"},
{"title": "Pēc IDB lūguma no amata uz laiku atstādināts Normunds Krapsis (plkst. 12.29)", "category": "Kriminālziņas", "body": "No šodienas, 11. maija, izpildot Iekšējā drošības biroja saņemto lēmumu par drošības līdzekļa – aizliegumu ieņemt konkrētu amatu – piemērošanu, šobrīd no amata pienākumu pildīšanas atstādināts  Valsts policijas  priekšnieka vietnieks, Galvenās kārtības policijas pārvaldes priekšnieks  Normunds Krapsis , portāls \"Delfi\" uzzināja Valsts policijā (VP). Policijas preses paziņojumā citēts VP priekšnieks  Armands Ruks , kurš norādījis, ka zināms, ka izmeklēšana notiek jau kādu laiku un informācija saistībā ar to no IDB ir arī sniegta publiski. Pērn publiski izskanēja informācija, ka IDB veicis kratīšanu pie Krapša  saistībā ar jauno VP formas tērpu iepirkumu . Iekšlietu ministrs Sandis Ģirģens (KPV LV) 2019. gada jūnija vidū uzdeva Iekšlietu ministrijas audita nodaļai veikt auditu policijā par iespējamiem konkurences ierobežojumiem jaunā dizaina formas tērpu iepirkuma specifikācijā un iepirkumiem kopumā. Pērn maija beigās iepirkumu komisija nolēma pārtraukt iepirkuma otro daļu, jo nepieciešams veikt būtiskus grozījumus tehniskajā specifikācijā lai nodrošinātu atklātumu, piegādātāju brīvu konkurenci, kā arī vienlīdzīgu attieksmi pret tiem. \"Acīmredzot izmeklēšanas procesā ir parādījušies jauni virzieni. Līdz ar to, ņemot vērā no šī dienesta saņemto lēmumu, no amata pildīšanas ir atstādināts mans vietnieks. Esam sarūgtināti par šo situāciju, un Iekšējā drošības biroja paustās aizdomas nenoliedzami met ēnu gan uz Valsts policijas, gan amatpersonas reputāciju,\" sacīja Ruks. \"Kopš esmu Valsts policijas priekšnieka amatā, ikdienas sadarbību ar Krapša kungu, attieksmi pret dienestu un ieguldījumu policijā varu vērtēt tikai pozitīvi. Viņš ir sniedzis būtisku atbalstu un ieguldījumu policijas modernizēšanā, darba organizēšanā un uzlabošanā, īpaši saistībā ar Covid-19 ierobežojumu uzraudzību un sabiedriskās kārtības un drošības uzturēšanu. Savu darbu veicis atbildīgi, izrādījis iniciatīvu. Tāpat vēlos atgādināt, ka pastāv nevainīguma prezumpcija, tāpēc šobrīd no pārsteidzīgiem secinājumiem atturēšos. Mēs uzticamies Iekšējās drošības biroja, kas veic savas funkcijas, veiktajai izmeklēšanai, un sagaidām taisnīgu krimināltiesisko attiecību noregulējumu,\" citēts Ruks. Uz šo laiku kā Valsts policijas Galvenās kārtības policijas priekšnieka pienākumu izpildītājs nozīmēts Valsts policijas Galvenās kārtības policijas priekšnieka vietnieks Lauris Arājs. Valsts amatpersonu deklarācija par 2019. gadu liecina, ka Krapša kopējie ienākumi aizpērn bijuši 60 111,78 eiro. Krapsim ir parādsaistības 43 207,83 eiro apmērā. Viņa valdījumā ir 2006. gada automašīna ‘BMW X5’, kā arī pieder zeme Mārupes novadā un nomā dzīvoklis Jūrmalā. Krapsis dzimis 1969. gadā. Dienesta gaitas VP Krapsis uzsāka 1992. gadā kā VP Jūrmalas pilsētas policijas pārvaldes Ceļu policijas nodaļas jaunākais inspektors. Kopš tā laika Krapsis ieņēmis amatus, kas lielākoties saistīti ar satiksmes uzraudzību un kontroli. Tāpat viņš ir guvis pieredzi citos ar kārtības policijas jomu saistītos jautājumos, kas palīdzēs nākotnes izaicinājumos. No 1993. līdz 1996. gadam Krapsis ieņēma amatu kā VP Jūrmalas pilsētas policijas pārvaldes Ceļu policijas nodaļas inspektors – ceļu policijas dežurants. No 1996. gada līdz 2000. gadam turpinājis dienestu kā VP Rīgas pilsētas Galvenās policijas pārvaldes Ceļu policijas bataljona inspektors, bet no 2000. līdz 2003. gadam kā šī bataljona rotas komandiera vietnieks. Krapsis no 2003. gada strādājis kā Valsts policijas Jūrmalas pilsētas policijas pārvaldes Ceļu policijas nodaļas priekšnieks. Bet no 2007. līdz 2008. gadam bijis Valsts policijas Rīgas pilsētas Galvenās policijas pārvaldes Ceļu policijas nodaļas priekšnieks. No 2008. gada līdz 2011. gadam viņš ieņēma amatu Valsts policijas Rīgas reģiona pārvaldes Kārtības policijas pārvaldes Satiksmes administratīvo pārkāpumu izskatīšanas birojā kā biroja priekšnieks. Savukārt no 2013. gada 1. jūnija Krapsis tika iecelts par Valsts policijas Galvenās kārtības policijas pārvaldes priekšnieka vietnieku, Satiksmes drošības pārvaldes priekšnieku. Dienesta laikā Krapša ieguldījums darbā novērtēts ar vairākiem augstiem apbalvojumiem, tostarp par ieguldījumu Latvijas valsts iekšējās drošības un sabiedriskās kārtības uzturēšanā un nostiprināšanā viņš apbalvots ar III šķiras Viestura ordeni, liecina VP mājaslapas publicētā informācija. No 2012. gada marta Krapsis pasniedz lekcijas Valsts policijas koledžas Tiesību zinātņu katedrā. Viņš ir ieguvis sociālo zinātņu maģistra grādu tiesību zinātnē Latvijas Universitātē.", "link": "https://www.delfi.lv/161/criminal/53186949/pec-idb-luguma-no-amata-uz-laiku-atstadinats-normunds-krapsis-plkst-1229"},
{"title": "Rosina sākt kriminālvajāšanu pret policistu par avārijas izraisīšanu alkohola reibumā", "category": "Kriminālziņas", "body": "Iekšējās drošības birojs  (IDB) prokuratūrai nosūtījis kriminālprocesu kriminālvajāšanas uzsākšanai pret  Valsts policijas  (VP)  Latgales  reģiona pārvaldes policistu, kurš, vadot transportlīdzekli alkohola ietekmē, izraisīja avāriju un tādējādi cietušajam nodarīja vidēji smagus miesas bojājumus, portālu \"Delfi\" informēja IDB. IDB pirmstiesas izmeklēšanas gaitā noskaidroja, ka policists, atrodoties alkoholisko dzērienu ietekmē, izraisīja sadursmi, uzbraucot citam stāvošam transportlīdzeklim, kura pasažieris guva vidēja smaguma miesas bojājumus un tika nogādāta slimnīcā. Par policista izdarīto noziegumu prokuratūrai ir nodots kriminālprocess ar ierosinājumu uzsākt kriminālvajāšanu par Krimināllikuma 262. panta trešajā daļā paredzētā noziedzīgā nodarījuma izdarīšanu. Par to vainīgajam kā sods paredzēta brīvības atņemšana uz laiku līdz pieciem gadiem vai īslaicīga brīvības atņemšana, vai probācijas uzraudzība, vai sabiedriskie darbi, vai naudas sods, atņemot transportlīdzekļa vadīšanas tiesības uz laiku no pieciem līdz septiņiem gadiem.", "link": "https://www.delfi.lv/161/criminal/55020338/rosina-sakt-kriminalvajasanu-pret-policistu-par-avarijas-izraisisanu-alkohola-reibuma"},
{"title": "Par krāpšanu lielā apmērā rosina sākt kriminālvajāšanu pret diviem Jēkabpils domniekiem", "category": "Kriminālziņas", "body": "Korupcijas  novēršanas un apkarošanas birojs ( KNAB ) rosina uzsākt kriminālvajāšanu pret divām Jēkabpils pilsētas pašvaldības amatpersonām un divām fiziskām personām par iespējamu liela apmēra krāpšanu organizētā grupā, portāls \"Delfi\" uzzināja KNAB. Tāpat KNAB rosinājis uzsākt kriminālvajāšanu pret vienu no amatpersonām arī par iespējamu dienesta stāvokļa ļaunprātīgu izmantošanu mantkārīgā nolūkā un prettiesisku svešas mantas piesavināšanos. Kā šī gada sākumā ziņoja LETA, KNAB kriminālprocesā par  Jēkabpils  pilsētas pašvaldības iepirkumiem aizdomās turētajam pašvaldības vadītājam Aivaram Krapam (LA) liedzis ieņemt mēra amatu. Portāls \"Delfi\" jau vēstīja, ka 21.janvārī KNAB iepriekš uzsākta kriminālprocesā, kas sākts uz aizdomu pamata par iespējamu krāpšanu un dienesta stāvokļa ļaunprātīgu izmantošanu Jēkabpils domē,  veica tiesas sankcionētas neatliekamās kriminālprocesuālās darbības . Kā pirmdien, 20. decembrī, ziņo birojs, krimināllietā iegūtie pierādījumi liecina, ka divas Jēkabpils pilsētas pašvaldības amatpersonas organizētā grupā ar divām fiziskām personām, iespējams, vienojās par Jēkabpils pilsētas pašvaldības budžeta līdzekļu izkrāpšanu lielā apmērā. Fiziskās personas, kuru pārstāvētajam uzņēmumam noslēgts pakalpojumu līgums ar Jēkabpils pilsētas pašvaldības kapitālsabiedrību, rēķinos, iespējams, norādīja nepatiesu informāciju par piegādāto materiālu un veikto darbu apjomu, tādējādi saņemot samaksu no kapitālsabiedrības par faktiski neveiktiem darbiem. Izmeklētais noziedzīgais nodarījums, par ko paredzēta atbildība Krimināllikuma 177. panta trešajā daļā un 21. panta pirmajā un otrajā daļā, īstenots 2020. gadā laika posmā no aprīļa līdz decembrim. Tā rezultātā pašvaldībai radīts ne mazāk kā 124 676,86 eiro mantiskais zaudējums. Papildus KNAB rosināja uzsākt kriminālvajāšanu pret vienu no iepriekšminētajām amatpersonām arī par iespējamu dienesta stāvokļa ļaunprātīgu izmantošanu un svešas mantas piesavināšanos, par ko paredzēta atbildība Krimināllikuma 318. panta trešajā daļā un 179. panta pirmajā daļā. KNAB iegūtie pierādījumi liecina, ka amatpersona citā noziedzīga nodarījuma epizodē mantkārīgu motīvu vadīts, iespējams, piesavinājās 3 500 eiro, kas ir daļa no kapitālsabiedrībai pienākošās atlīdzības par privātpersonas īpašumā īstenotiem labiekārtošanas darbiem. Saskaņā ar KNAB rīcībā esošo informāciju konkrētā persona vairs neieņem valsts amatpersonas amatu. KNAB, nosūtot 2020. gada 21. septembrī uzsāktās krimināllietas materiālus Ģenerālprokuratūras Krimināltiesiskā departamenta Korupcijas apkarošanas koordinācijas nodaļai, noslēdz attiecīgo pirmstiesas izmeklēšanu. Turpmāk prokuratūrai kā procesa virzītājai jālemj par krimināllietas virzību. KNAB vērš uzmanību, ka neviena persona netiek uzskatīta par vainīgu, kamēr tās vaina noziedzīga nodarījuma izdarīšanā tiek konstatēta likumā noteiktajā kārtībā.", "link": "https://www.delfi.lv/161/criminal/53886429/par-krapsanu-liela-apmera-rosina-sakt-kriminalvajasanu-pret-diviem-jekabpils-domniekiem"},
{"title": "Covid-19 vakcīnu iepirkuma kriminālprocesā drīzumā gaidāmas apsūdzības, saka Stukāns", "category": "Kriminālziņas", "body": "Kriminālprocesā, kas pērnā gada maijā tika sākts saistībā ar amatpersonu bezdarbību Covid-19 vakcīnu iepirkuma lietā, drīzumā varētu būt gaidāmas apsūdzības, intervijā laikrakstam “Diena” pirmdien atzinis ģenerālprokurors  Juris Stukāns . 2021. gada maijā prokuratūra  sāka kriminālprocesu  par iespējamo amatpersonu bezdarbību saistībā ar vakcīnu pret Covid-19 pirmo iepirkumu, un šajā lietā tiks vērtēta arī ministru iespējamā atbildība. Iepriekš Stukāns prognozēja, ka izmeklētāja lēmums šajā lietā  varētu būt līdz pērnā gada beigām . Intervijā laikrakstam \"Diena\" Stukāns sacījis, ka šajā kriminālprocesā \"principā tuvākajā laikā vajadzētu būt rezultātam. Un šobrīd, es saprotu, ir iespējams, ka vairākām amatpersonām tiks izvirzītas apsūdzības\". Viņš apliecinājis, ka tās varētu būt pēc Krimināllikuma 319. panta par amatpersonas bezdarbību. \"Ne par ko citu man nav nekādas informācijas, ka būtu kādi citi noziedzīgi nodarījumi,\" viņš izteicies. Lūgts skaidrots, vai apsūdzības gaidāmas arī politiķiem, piemēram, bijušajai veselības ministrei  Ilzei Viņķelei , Stukāns atzinis, ka Viņķele procesā nopratināta, \"attiecīgi ir saņemta informācija un izvērtēta\". \"Visi tika vērtēti. Es neprecizēšu, jo drīzumā, es domāju, janvārī, rezultātam vajadzētu būt, jo laiks bija pietiekošs. Lai nebūtu pēc tam atkal kaut kādu pārmetumu. Bet, apspriežoties ar procesa virzītāju, ar prokuroriem, viņi lietā saskata šo te bezdarbību,\" sacījis Stukāns. Ģenerālprokurors intervijā arī atzinis, ka citi \"Covid laika\" iepirkumi netiek pārbaudīti, jo \"mums nav ne iesniegumu, ne informācijas\". \"Šobrīd man nav zināms, ka būtu vēl kāds kriminālprocess sākts saistībā ar iepirkumiem. Varbūt kaut kas ir izstrādē,\" viņš atzinis. Jau ziņots, ka līdz ar prokuratūras lēmumu par iepriekšminētā kriminālprocesa sākšanu tika atcelts Korupcijas novēršanas un apkarošanas biroja ( KNAB ) lēmums par atteikšanos sākt kriminālprocesu saistībā ar Covid-19 vakcīnu iepirkumu. Kriminālprocess sākts pēc Krimināllikuma 319. panta 1. daļas, kas par amatpersnas bezdarbību paredz brīvības atņemšanu līdz trim gadiem, piespiedu darbu, vai naudas sodu. Pirmajā vakcīnu iepirkumā, līdz 2020. gada 19. novembrim, Latvija varēja pieteikties līdz 860 000 \"Pfizer\" vakcīnu devām, bet faktiski tika pieņemts lēmums par 97 500 vakcīnu devu iepirkšanu. Nākamajā kārtā, kad tika piedāvātas 430 000 šī ražotāja vakcīnu devas, Latvija pieteicās uz 100 000. Latvijas Televīzija iepriekš ziņoja, ka neformālā veselības aprūpes nozares ierēdņu darba grupa iepriekš nolēmusi pasūtīt arī tikai pusi no piedāvātā augsti efektīvas Covid-19 vakcīnas \"Moderna\" daudzuma – 336 566 devu. KNAB skaidroja, ka ne publiski paustā informācija, ne fakts, ka  Veselības ministrija  sākusi dienesta pārbaudi saistībā ar vakcīnu pirkšanu vai nepirkšanu pagājušā gada nogalē, nenorāda uz iespējamiem koruptīviem darījumiem.", "link": "https://www.delfi.lv/161/criminal/53938453/covid-19-vakcinu-iepirkuma-kriminalprocesa-drizuma-gaidamas-apsudzibas-saka-stukans"},
{"title": "Bezzubova slepkavība: trīs vīriešus lūdz apsūdzēt nozieguma piesegšanā", "category": "Kriminālziņas", "body": "Valsts policija  (VP) šonedēļ prokuratūrai nosūtījusi krimināllietu, kurā trīs vīriešus lūdz apsūdzēt tajā, ka palīdzējuši piesegt futbola aģenta Romāna Bezzubova slepkavību, portāls \"Delfi\" uzzināja VP. Konkrētais kriminālprocess izdalīts no kriminālprocesa par Bezzubova slepkavību. Veicot nepieciešamās procesuālās darbības, VP amatpersonas noskaidroja trīs Latvijas valsts piederīgo saistību ar izmeklēto noziegumu – 1982., 1983. un 1991. gadā dzimušus vīriešus. 1983. gadā dzimušais vīrietis atzīts par aizdomās turēto par neziņošanu, ja ir zināms, ka izdarīts sevišķi smags noziegums, savukārt pārējie divi vīrieši turēti aizdomās par nozieguma izdarīšanas rīku, līdzekļu un nozieguma pēdu iepriekš neapsolītu slēpšanu, ja slēpjamais noziegums ir sevišķi smags. Par šādiem nodarījumiem draud līdz pat diviem gadiem aiz restēm. Jau ziņots, ka Bezzubovs tika nošauts 2021.gada 14.aprīļa rītā Rīgā, Purvciemā. Izbraucot uz Gunāra Astras ielas, Bezzubova vadītajai automašīnai tika aizšķērsots ceļš un futbola aģenta virzienā no automātiskā ieroča tika raidīti vairāki šāvieni. Nākamajā naktī Mežaparkā tika atrasta sadedzināta uzbrukumā izmantotā automašīna \"BMW X5\". Šī gada sākumā Rīgas tiesas apgabala prokuratūra pieņēma lēmumus par sešu personu saukšanu pie kriminālatbildības par pērn aprīlī izdarīto futbola aģenta Romāna Bezzubova slepkavību. Krievijas  Iekšlietu ministrijas  darbinieki pēc Valsts policijas pieprasījuma februārī Maskavā aizdomās par futbola aģenta Bezzubova slepkavību aizturējuši starptautiskajā meklēšanā izsludinātos Ivanu Agapitovu un Denisu Koņaškinu. Policija pērn paziņoja, ka nozieguma motīvus ir apzinājusi un strādā ar divām versijām, taču likumsargi sliecas uzskatīt, ka noziegums nav saistīts ar Bezzubova profesionālo darbību. Policija gan nav precizējusi, tieši ar kādām versijām tiek strādāts.", "link": "https://www.delfi.lv/161/criminal/55042296/bezzubova-slepkaviba-tris-viriesus-ludz-apsudzet-nozieguma-piesegsana"},
{"title": "Ceturtdien avārijās cietuši pieci cilvēki, tostarp divi gājēji", "category": "Kriminālziņas", "body": "Aizvadītajā diennaktī valstī reģistrēti 158 ceļu satiksmes negadījumi, tajos cietuši pieci cilvēki, tostarp divi gājēji, liecina  Valsts policijas  (VP) apkopotā statistika. Kopumā ceļu satiksmes jomā pieņemti 328 administratīvo pārkāpumu lēmumi, tajā skaitā 88 par ātruma pārsniegšanu un septiņi par agresīvu braukšanu. Savukārt par transportlīdzekļa vadīšanu alkohola reibumā ir uzsākts viens administratīvā pārkāpuma process un pieci kriminālprocesi, portālu \"Delfi\" informēja policijā.", "link": "https://www.delfi.lv/161/criminal/55044410/ceturtdien-avarijas-cietusi-pieci-cilveki-tostarp-divi-gajeji"},
{"title": "Melnajā sarakstā iekļauts ar Sparānu saistītais noziedzīgās vides pārstāvis Osipjans", "category": "Kriminālziņas", "body": "\"Delfi\" avoti norādījuši, ka Osipjans ilgstoši saistīts ar Latvijas organizētās noziedzības pasauli. Viņu uzskata par Krievijas kriminālās autoritātes Vjačeslava Šestakova, kurš pazīstams arī kā \"Sļiva\", uzticības personu. Krievijā \"Sļivam\" piešķirts \"likumīgā zagļa\" tituls, proti, viņš tiek uzskatīts par vienu no augstākajām autoritātēm noziedzīgajā pasaulē. Zināms, ka tieši Osipjans organizējis \"Sļivam\" piederošo nekustamo īpašumu pārdošanu. Jāpiebilst, ka pats Šestakovs Latvijas melnajā sarakstā atrodas jau kopš 2012. gada. Tāpat \"Delfi\" zināms, ka Osipjans bijis cieši saistīts ar Sparānu, kurš šobrīd tiek turēts aizdomās gan par spiegošanu, gan par kukuļņemšanu. Jāatzīmē, ka Sparāns 2020. gadā tika aizturēts pēc tam, kad restorānā \"Erebuni\" bija ticies ar Osipjanu. \"Erebuni\" vērā ņemams arī tamdēļ, ka 2020. gadā Latvijas Televīzijas (LTV) raidījumā \"Aizliegtais paņēmiens\" tika noskaidrots, ka tieši no turienes tika piegādātas kontrabandas cigaretes pārdošanai Rīgas Centrāltirgū. Turklāt tur ar savu Krievijas specdienestu kuratoru regulāri tikās bijušais Saeimas deputāts Jānis Ādamsons, kurš apsūdzēts spiegošanā Krievijas labā. \"Lursoft\" informācija liecina, ka Osipjans kopš 2019. gada ir apsardzes uzņēmuma SIA \"Grand Force Security\" viens no īpašniekiem. Jāatzīmē, ka 2018. gadā viens no šī uzņēmuma dibinātājiem bija \"Konservatīvie\" deputāts Juris Jurašs. Osipjanam uzņēmumā pieder 30% kapitāldaļu, bet atlikušie 70% pieder Danielai Kočetkovai. Jurašs apsardzes uzņēmumā darbojās no 2018. gada 23. janvāra līdz tā paša gada 3. septembrim, bet Osipjans kapitāldaļas ieguva 2019. gada 1. martā. Portāls \"Delfi\" neizdevās sazināties ar Jurašu, lai iegūtu viņa komentāru. Jau vēstīts, ka Sparāns un viņa sieva tiek apsūdzēti spiegošanā. Sākotnēji Sparāns tika aizturēts par kukuļņemšanu. LTV raidījums \"de facto\" iepriekš noskaidroja, ka Sparānam inkriminēta 35 000 eiro kukuļņemšana. Raidījums ziņoja, ka liecības pret Sparānu kukuļošanas lietā sniedzis Tukuma lidostas līdzīpašnieks, dažādās ieroču un stratēģisko preču tirdzniecības krimināllietās pavīdējušais Konstantīns Soloduha. Savukārt 2020. gada 1. oktobrī 1. oktobrī Sparānam un viņa sievai izsniegta galīgā apsūdzība pēc Krimināllikuma panta par spiegošanu. Apsūdzības izvirzītas, jo Sparāna mājās kratīšanas laikā tika atrasti atsevišķi valsts noslēpumu saturoši materiāli, kurus viņš bija ieguvis, vēl strādājot SAB.", "link": "https://www.delfi.lv/161/criminal/54599524/melnaja-saraksta-ieklauts-ar-sparanu-saistitais-noziedzigas-vides-parstavis-osipjans"},
{"title": "Vīrietim par spiegošanu Krievijas labā piespriež piecus gadus cietumā", "category": "Kriminālziņas", "body": "Rīgas pilsētas  Vidzemes  priekšpilsētas tiesa otrdien Valentīnam Frolovam par spiegošanu  Krievijas  labā piesprieda piecus gadus cietumā. Spriedums tika pasludināts slēgtā tiesas sēdē. Frolovs apsūdzēts pēc Krimināllikuma panta par ziņu nelikumīgu vākšanu un to tiešu nodošanu ārvalsts izlūkdienestam. Apsūdzētais ziņas vācis izlūkdienesta uzdevumā, informēja Tiesu administrācija. Tiesa nosprieda atzīt apsūdzēto par vainīgu noziedzīga nodarījuma izdarīšanā un sodīt ar brīvības atņemšanu uz pieciem gadiem un ar probācijas uzraudzību uz trīs gadiem. Soda laikā ieskaitīs laiku, ko vīrietis pavadīja apcietinājumā, – sešus mēnešus. Līdz sprieduma spēkā stāšanās brīdim tiesa atstāja negrozītu Frolovam piemēroto drošības līdzekli - drošības naudu. Turklāt viņam piemērots papildu drošības līdzeklis – aizliegums izbraukt no valsts. Lietas dalībnieki 10 dienu laikā no saīsinātā sprieduma pasludināšanas dienas rakstveidā var iesniegt tiesai lūgumu par pilna sprieduma sagatavošanu. Pilno spriedumu var pārsūdzēt vai noprotestēt Rīgas apgabaltiesā desmit dienu laikā no tā pieejamības dienas. Prokuratūra ar spriedumu ir apmierināta un neplāno iesniegt protestu, apstiprināja prokuratūras preses sekretāre Aiga Eiduka. Latvijas Televīzijas  raidījums \"De facto\" 8. maijā vēstīja, ka Pierīgā dzīvojošais būvuzņēmējs Frolovs, kurš 80. gados dienējis Padomju armijā, ilgstoši spiegojis Krievijas interesēs. No Valsts drošības dienesta (VDD) gada pārskata varot izsecināt, ka Frolovs vācis izlūkziņas par  NATO  spēku ierašanos un izvietojumu Baltijā, militārajai loģistikai izmantotajām lidostām, Latvijas aizsardzības spējām un iekšpolitiku, vēstīja \"De facto\". Frolovam pērn tika noteikts apcietinājums kā drošības līdzeklis. Viņa advokāts Egons Rusanovs lūdza apcietinājumu nomainīt pret drošības naudu, un nesen izmeklēšanas tiesnese Biruta Horuna viņu atbrīvoja pret 30 000 eiro. Jau rakstīts, ka VDD līdz šim izmeklējis un turpina izmeklēt astoņus kriminālprocesus pret deviņām personām par spiegošanu. Pēdējā no sāktajām lietām februārī aizdomās par spiegošanu  Baltkrievijas  specdienesta interesēs aizturēts Baltkrievijas pilsonis. Savukārt pārējos kriminālprocesos vai nu stājies spēkā notiesājošs spriedums, vai arī tie atrodas prokuratūrā vai tiesā un VDD vairs nav to virzītājs.", "link": "https://www.delfi.lv/161/criminal/54357008/virietim-par-spiegosanu-krievijas-laba-piespriez-piecus-gadus-cietuma"},
{"title": "Garnadži caur logu iekļūst mājā Iecavas pagastā – nozog pārtiku un sadzīves tehniku", "category": "Kriminālziņas", "body": "Pagājušajā nedēļas nogalē  Bauskas  novada  Iecavas  pagastā, caur logu iekļūstot mājā, nozagti pārtikas produkti, sadzīves preces un sadzīves tehnika, portālam \"Delfi\" pavēstīja  Valsts policijas  (VP) pārstāve Dace Kalniņa. Nodarīts materiālais zaudējums – 95,90 eiro. Policijā par notikušo sākts kriminālprocess. Savukārt Vecumniekos laikā no 23. līdz 24. maijam tika nozagta automašīna \"Toyota\" \"Rav4\". Arī šajā gadījumā policija sāka kriminālprocesu. Kopumā pagājušajā diennaktī VP Bauskas iecirknī saņemta informācija 12 gadījumiem, kad iedzīvotāji vērsušies pēc palīdzības policijā, vai konstatēts, ka noticis noziedzīgs nodarījums. Ceļu satiksmes  uzraudzības jomā pieņemti deviņi administratīvo pārkāpumu lēmumi, tai skaitā septiņi par atļautā braukšanas ātruma pārsniegšanu. Reģistrēts viens ceļu satiksmes negadījums bez fiziski cietušām personām, liecina VP apkopotā statistika.", "link": "https://www.delfi.lv/161/criminal/54384572/garnadzi-caur-logu-ieklust-maja-iecavas-pagasta-nozog-partiku-un-sadzives-tehniku"},
{"title": "Par 3000 eiro nolaupīšanu un apsarga ievainošanu ar cirvi – deviņi gadi cietumā", "category": "Kriminālziņas", "body": "Saskaņā ar apsūdzību 2023. gada 19. februārī apsūdzētajam, mantkārīgu motīvu vadītam, radās nodoms izdarīt svešas kustamas mantas nolaupīšanu. Realizējot savu noziedzīgo nodomu, apsūdzētais uzvilka masku un cimdus, paņēma cirvi un devās uz kādu azartspēļu zāli Rīgā. Ieejot azartspēļu zāles telpās, apsūdzētais tajās ieraudzīja apsardzes darbinieku un, nevēlēdamies, lai tiktu traucēta un pārtraukta viņa iepriekš izplānotā laupīšana, ar līdzi paņemto cirvi izdarīja vienu tīšu, mērķtiecīgu sitienu apsardzes darbiniekam pieres rajonā, norāda prokuratūra. Ar savām prettiesiskajām darbībām apsūdzētais nodarīja cietušajam apsargam miesas bojājumus, kas pēc sava rakstura pieskaitāmi smagiem miesas bojājumiem, kas bīstami cietušā dzīvībai. Turpinot savu noziedzīgo nodomu, apsūdzētais aizgāja aiz azartspēļu zāles bāra letes, atvēra zem bāra letes esošo atvilktni un paņēma no tās skaidru naudu 3337 eiro apmērā. Tad viņš notikuma vietu pameta. Kā norāda Rīgas Pārdaugavas prokuratūras prokurore, tad minētā krimināllieta izskatīta raiti, bez vilcināšanās un saprātīgā termiņā rezultējusies ar pirmās instances tiesas notiesājošu spriedumu. Tiesas piespriesto soda mēru tiesas debatēs lūdza piemērot arī valsts apsūdzības uzturētājs, tāpēc netiek plānots lūgt tiesai sagatavot pilnu spriedumu. Savukārt apsūdzētais, cietušais, aizstāvis vai pārstāvis desmit dienu laikā no saīsinātā sprieduma pasludināšanas dienas var rakstveidā iesniegt tiesai lūgumu par pilna sprieduma sagatavošanu. Ja šāds lūgums tiek iesniegts, tiesa sagatavo pilnu spriedumu, kuru var pārsūdzēt desmit dienu laikā no tā pieejamības dienas. Prokuratūra norāda, ka neviena persona netiek uzskatīta par vainīgu, kamēr viņas vaina noziedzīga nodarījuma izdarīšanā netiek konstatēta Kriminālprocesa likumā noteiktajā kārtībā.", "link": "https://www.delfi.lv/161/criminal/55448964/par-3000-eiro-nolaupisanu-un-apsarga-ievainosanu-ar-cirvi-devini-gadi-cietuma"},
{"title": "Par dokumentu viltošanu un kukuļņemšanu tiesās divus policistus", "category": "Kriminālziņas", "body": "Rīgas tiesas apgabala prokuratūras prokurors tiesai nodevis krimināllietu, kurā apsūdzētas divas  Valsts policijas  (VP) amatpersonas par to, ka, būdamas valsts amatpersonas, izmantojot savu dienesta stāvokli, personu grupā pēc iepriekšējas vienošanās pieņēma kukuļus, kā arī viltoja dokumentus. Pie kriminālatbildības sauktas arī deviņas fiziskas personas, kuras deva policistiem kukuļus, portālu \"Delfi\" informēja prokuratūras pārstāve Aiga Eiduka. No apsūdzības izriet, ka minētās amatpersonas pieņēma kukuļus no privātpersonām, kurām citos kriminālprocesos bija piemērots drošības līdzeklis – pieteikšanās noteiktā laikā policijas iestādē. Privātpersonas pienācīgi un laicīgi nepildīja viņām ar procesa virzītāja lēmumu uzlikto pienākumu – noteiktajā laikā pieteikties konkrētajā VP struktūrvienībā –, pēc kā deva kukuļus policistiem, lai viņas, izmantojot savu dienesta stāvokli, izdarītu patiesībai neatbilstošus ierakstus kontrollietās. Pieņemtie kukuļi bija gan nauda, gan konfekšu un kafijas pakas. Turklāt viena no apsūdzētajām VP amatpersonām, izmantojot viņai dienesta pienākumu veikšanai piešķirtās piekļuves tiesības informācijas sistēmām, ieguva neizpaužamas ziņas, kas nav valsts noslēpums, kuras tālāk nodeva citai personai, kurai nav tiesību ar tām iepazīties. Prokurors vienu apsūdzēto policistu pie kriminālatbildības saucis pēc Krimināllikuma 320. panta pirmās un trešās daļas, 327. panta pirmās un otrās daļas un 329. panta. Savukārt otra apsūdzētā amatpersona pie kriminālatbildības saukta pēc Krimināllikuma 320. panta otrās un trešās daļas un 327. panta pirmās un otrās daļas. Par kukuļņemšanu, ko izdarījusi amatpersona, Krimināllikums paredz sodu ar brīvības atņemšanu uz laiku līdz pieciem gadiem vai ar īslaicīgu brīvības atņemšanu, vai ar probācijas uzraudzību, vai ar sabiedrisko darbu, vai ar naudas sodu, atņemot tiesības uz noteiktu nodarbošanos vai tiesības ieņemt noteiktu amatu uz laiku līdz diviem gadiem. Savukārt par dienesta viltojumu amatpersonai draud sods ar brīvības atņemšanu uz laiku līdz četriem gadiem vai ar īslaicīgu brīvības atņemšanu, vai ar probācijas uzraudzību, vai ar sabiedrisko darbu, vai ar naudas sodu, atņemot tiesības ieņemt noteiktu amatu uz laiku līdz pieciem gadiem. Apsūdzētās privātpersonas pie kriminālatbildības sauktas pēc Krimināllikuma 323. panta attiecīgās daļas par kukuļdošanu. Lieta izskatīšanai nosūtīta  Ekonomisko lietu tiesai , kur pirmā tiesas sēde paredzēta šī gada 31. maijā.", "link": "https://www.delfi.lv/161/criminal/54390854/par-dokumentu-viltosanu-un-kukulnemsanu-tiesas-divus-policistus"},
{"title": "Tukumā vilciena pasažiera čipsu pakā policija uziet marihuānu", "category": "Kriminālziņas", "body": "Pagājušās nedēļas izskaņā  Valsts policija  (VP) sadarbībā ar Tukuma novada pašvaldības policistiem dzelzceļa stacijā sagaidīja elektrovilciena pasažieri, kurš čipsu pakā glabāja apmēram 15 gramus marihuānas, portālu \"Delfi\" informēja policijas pārstāve Dace Kalniņa. Likumsargi par narkotisko vai psihotropo vielu neatļautu glabāšanu, pārvadāšanu bez nolūka tās realizēt sāka kriminālprocesu, un 1997. gadā dzimušā vīrieša dzīvesvietā veica sankcionētu kratīšanu, pēc kā vīrietis tika aizturēts un nogādāts īslaicīgās aizturēšanas vietā. Kriminālprocesā turpinās pirmstiesas izmeklēšana, un vīrietim ir piemērots drošības līdzeklis, kas nav saistīts ar brīvības atņemšanu. Policija piebilst, ka 24 gadus vecais vīrietis jau iepriekš ir nonācis policijas redzeslokā par noziedzīgiem nodarījumiem, kas saistīti ar narkotisko vielu lietošanu. Par narkotisko vai psihotropo vielu neatļautu glabāšanu, pārvadāšanu bez nolūka tās realizēt vīrietim draud brīvības atņemšana uz laiku līdz trim gadiem vai īslaicīga brīvības atņemšana, vai probācijas uzraudzība, vai sabiedriskais darbs, vai naudas sods. Valsts policija atgādina, ka neviena persona netiek uzskatīta par vainīgu, kamēr tās vaina noziedzīga nodarījuma izdarīšanā netiek pierādīta likumā noteiktajā kārtībā.", "link": "https://www.delfi.lv/161/criminal/54391016/tukuma-vilciena-pasaziera-cipsu-paka-policija-uziet-marihuanu"},
{"title": "Apcietina Bunkus slepkavības lietā aizdomās turēto uzņēmēju Babenko", "category": "Kriminālziņas", "body": "Babenko tiesas lēmumu varēs pārsūdzēt Rīgas apgabaltiesā. Viņa aizstāve Helēna Purviņa žurnālistiem teica, ka tiesas lēmumu pārsūdzēs. Vienlaikus advokāte apliecināja, ka apgabaltiesā, iespējams, uzstāšot uz drošības naudas piemērošanu. Saskaņā ar likumu apcietinājumam maksimālais termiņš par sevišķi smagu noziegumu līdz pirmās tiesu instances spriedumam ir 24 mēneši. Pēc katriem diviem mēnešiem notiek kontrole par šādu drošības līdzekli, kuras laikā tiesnesis var mainīt savu viedokli, skaidroja advokāte. Ņemot vērā, ka sēde bija slēgta un arī klients nevēloties sniegt komentārus, advokāte nevarēja komentēt, kādi bijuši policijas argumenti ierosinājumam par apcietinājumu. Tāpat viņa nekomentēja, kas tieši klientam tiek inkriminēts. \"Mēs norādām, ka aizdomas nav pamatotas, es ceru, ka tas ir pārpratums un mēs ceram uz ātru, objektīvu policijas darbu un objektīvu izmeklēšanu,\" uzsvēra advokāte. Babenko pēc tiesas sēdes konvojēja policisti maskās, bet pats apcietinātais seju slēpa zem jakas. Par drošības līdzekli citam šajā slepkavības lietā aizturētajam uzņēmējam Mihailam Uļmanam vēl nav lemts. Likums dod tiesības personu aizturēt uz laiku līdz 48 stundām. Ja personu atzīst par aizdomās turēto un ir nepieciešams, personai var piemērot drošības līdzekli, no kuriem bargākais ir apcietinājums. Valsts policija  otrdien paziņoja, ka policijai izdevies noskaidrot minētajā noziegumā faktiski visu iesaistīto personu ķēde sākot no pasūtītāja līdz organizētājam un izpildītājam. 24.maijā tikušas aizturētas vairākas personas, tostarp izpildītājs un pasūtītājs. Patlaban lieta pārkvalificēta pēc Krimināllikuma panta par slepkavību sevišķi pastiprinošos apstākļos, ja to izdarījusi organizēta grupa. Par šādu noziedzīgu nodarījumu var piemērot mūža ieslodzījumu vai brīvības atņemšanu no 15 līdz 20 gadiem. Vienlaikus policija aicina vēl arī tās personas, kuras šīs lietas izmeklēšanas saistībā nav sniegušas visu tām zināmo informāciju, vai personas, kuras var vēl ko liecināt, pieteikties pašām labprātīgi un sadarboties ar policiju. Policija aicina negaidīt, kad šajā lietā likumsargi pieklauvēs pie durvīm, un sola garantēt anonimitāti. Uļmans un Babenko ir bijuši biznesa partneri. Bunkus ģimenes pārstāvji Uļmana vārdu jau iepriekš bija minējuši Mārtiņa Bunkus slepkavības kontekstā, turklāt pats  Mārtiņš Bunkus  2016. gadā tika vērsies policijā, ka saņēmis nāves draudus, taču lieta tika izbeigta. Uļmanam 2016. gadā esot radušās domstarpības ar maksātnespējas administratoru Mārtiņam Bunkus uzņēmuma \"Rego Trade\" maksātnespējas lietā, kurā administrators prasīja tiesas ceļā no uzņēmēja vairākus simtus tūkstošus. Pārtikas vairumtirgotājs \"Rego Trade\" par maksātnespējīgu tika atzīts 2008. gada pavasarī. Pēc stāšanās amatā administrators Bunkus konstatējis, ka uzņēmuma bijušie valdes locekļi - Uļmans, Aleksandrs Budovskis un Dans Vapne - pirms maksātnespējas pasludināšanas izsaimniekojuši \"Rego Trade\" aktīvus, tādēļ administrators pret viņiem vērsās tiesā ar prasībām par līdzekļu piedziņu. Augstākās tiesas (AT) Civillietu tiesu palāta 2012. gadā apmierināja administratora prasību un no Uļmana par labu uzņēmumam piedzina 265 626 latus (377 952 eiro). \"Rego Trade\" maksātnespēja bija vienīgais aktīvais maksātnespējas process, kurā 2018. gadā Rīgā noslepkavotais Bunkus bija administrators. Uļmans par Bunkus ģimenes pārstāvju izteikumiem bija vērsies tiesā, prasot godu un cieņu aizskarošu ziņu atsaukšanu un kompensācijas piedziņu, taču tiesā zaudēja. 2021. gada maijā Augstākā tiesa atteica ierosināt kasācijas tiesvedību Uļmana prasībā, un šī bija trešā tiesu instance, kas pieņem lēmumu neierosināt tiesvedību šajā lietā.  Rīgas apgabaltiesa  šajā lietā tika secinājusi, ka Bunkus ģimenei bijis pamats paust viedokli par to, ka Uļmans aktīvi ar dažādām metodēm mēģinājis piespiest jeb pamudināt Bunkus atteikties no SIA \"Rego trade\" vārdā celtajām prasībām. Noslepkavotā administratora brālis Kristaps Bunkus 2022. gada sākumā bija izplatījis publisku paziņojumu, kurā pauda aizdomas par Uļmana saitēm ar bijušo augsta ranga policijas darbinieku Andreju Sozinovu. \"2016. gadā zvērināts advokāts Mārtiņš Bunkus cēla trauksmi, brīdinot tiesībsargājošās institūcijas par aizdomīgām sakritībām toreizējā Kriminālpolicijas pārvaldes priekšnieka Sozinova karjerā. M.Bunkus ziņoja gan Finanšu un ekonomisko noziegumu prokuratūrai, gan  KNAB , gan  ENAP , gan  Ģenerālprokuratūras  Krimināltiesiskā departamenta Sevišķi svarīgu lietu izmeklēšanas nodaļai par Sozinova saistību ar Latvijas Pasta bankas (šobrīd \"LPB Bank\") īpašnieku un labi zināmo deviņdesmito gadu darboni Mihailu Uļmanu un šo abu personu sadarbības iespējamo raksturu. Proti, laikā, kad Sozinovs ieņēma Rīgas reģiona Kriminālpolicijas pārvaldes priekšnieka krēslu, viņš iemanījās to apvienot ar darbu Uļmana kontrolētajā bankā, sākotnēji oficiāli, vēlāk, iespējams, arī neoficiāli. Vienlaikus šai amatpersonai bija gana lielas iespējas ietekmēt smagu noziegumu izmeklēšanas virzību. Tas raisīja aizdomas, ka Sozinovs, ilgstoši ieņemot Kriminālpolicijas priekšnieka amatu, veica darbības atsevišķu uzņēmēju interesēs,\" rakstīja K.Bunkus. \"Firmas.lv\" informācija liecina, ka Uļmans darbojas daudzos uzņēmumos. Laikā no 2015. līdz 2017. gadam viņš bija uzņēmuma \"Mego\" līdzīpašnieks. Patlaban 60% \"Mego\" kapitāldaļu pieder SIA \"Gruodis\", kura vienīgais īpašnieks ir Babenko. AS \"LPB Bank\" vienīgais īpašnieks ir SIA \"Mono\". Savukārt \"Mono\" īpašnieki ir Uļmans (49,4%), ASV pilsonis Aleksandrs Plotkins (32,7%) un Kajems Biomins (17,9%), liecina \"Firmas.lv\" informācija. Pēc aktīvu apmēra \"LPB Bank\" 2020. gada beigās bija 10. lielākā banka Latvijā. \"LPB Bank\" pagājušajā gadā, pēc provizoriskiem datiem, strādāja ar peļņu 5,4 miljonu eiro apmērā. Bunkus tika nošauts 2018. gada 30. maija rītā, kad viņš ar automašīnu brauca garām Rīgas Meža kapiem. Īsi pēc slepkavības netālu no notikuma vietas tika atrasta sadedzināta ar viltotiem valsts numuriem aprīkota automašīna, kura, visticamāk, bija saistīta ar slepkavību. 2021. gada vasarā tapa zināms, ka viens no iespējamajiem maksātnespējas administratora Mārtiņa Bunkus slepkavības izpildītājiem ticis apcietināts Ukrainā saistībā ar kādu citu noziegumu. Kā vēstīja LTV, aizdomās turētais Ukrainā ticis aizturēts par citu noziegumu, kas nav saistīts ar Latviju, taču izmeklēšanas laikā viņš esot sācis liecināt arī saistībā ar Bunkus slepkavību.", "link": "https://www.delfi.lv/161/criminal/54386334/apcietina-bunkus-slepkavibas-lieta-aizdomas-tureto-uznemeju-babenko"},
{"title": "Vienā no versijām policija Bunkus slepkavību saista ar kāda uzņēmēja pazušanu", "category": "Kriminālziņas", "body": "Bojārs pazuda 2017. gada novembra beigās, kad izgāja no sava dzīvokļa Rīgā, Skolas ielā 20. Advokātu Sergeju Lukašinu 27. novembrī tiesa bija iecēlusi par maksātnespējas administratoru vienai no Bojāra firmām - “AB Build”, un tā bijusi pēdējā reize, kad abi runājuši. Bojāra tuvinieki vērsās Valsts policijā, un Kriminālpolicijas pārvaldes priekšnieks Andrejs Grišins raidījumam apstiprina, ka materiālu un faktu kopums, kas iegūts izmeklēšanā varētu norādīt, ka notikusi slepkavība. Atsaucoties uz saviem avotiem, raidījums skaidro, ka Bojāra pazušana saistīta ar nekustamo īpašumu biznesu, jo Bojārs pircis mājas, tās atjaunojis un tirgojis uzturēšanās atļaujas ārzemniekiem. Biznesā Bojārs atradis partneri Krievijas pilsoni Andreju Šaļapinu. Abi plānoja vairāku miljonu vērtu apartamentu celtniecību Jūrmalā, Ceriņu ielā 3, taču sastrīdējās, un sākās cīņa par īpašumiem caur maksātnespējas procesiem. Šaļapina intereses pārstāvēt tika nolīgts Bunkus. Atrisinot strīdu, Jūrmalas īpašums palika Bojāra kompānijas “Ceriņu apartments” rīcībā, bet vairāki dzīvokļi 850 tūkstošu eiro vērtībā nonāca pie uzņēmuma “Immocomfort.lv”. Viens no strīdam tuvu stāvošiem juristiem raidījumam neoficiāli atzinis, ka Krievijas investors palicis bešā. Redzams, ka viens dzīvoklis nodots kompānijai “Adelo Commerce”, kurā patiesā labuma guvēja ir Bunkus biroja juriste Jekaterina Galuška. Raidījums norāda, ka, ja Bojārs un Bunkus atstājuši Krievijas uzņēmēju ar garu degunu, tad pazušanas un slepkavības lietas, iespējams, ir saistītas. To neizslēdzot arī policija. Aģentūra LETA rīcībā esoša neoficiāla informācija liecina, ka Bunkus 2016. gadā bija vērsies policijā ar iesniegumu par viņam izteiktiem draudiem no Bojāra puses. Oficiālu apstiprinājumu tam gan nav izdevies gūt. Savukārt portālam \"Delfi\" Valsts policijā apstiprināja, ka Valsts policijā pērn saņemts kāda Andra Bojāra iesniegums par organizētas grupas, kuru it kā organizējis nelaiķis Bunkus, ielaušanos viņa dzīvesvietā. Saistībā ar to policijas lietvedībā ir kriminālprocess, kas ierosināts pēc Krimināllikuma 175. panta 1. daļas, proti, par svešas kustamas mantas slepenu vai atklātu zādzību. Jau ziņots, ka trešdienas, 30. maija, rītā pie  Brāļu kapiem   Rīgā ar vairākiem šāvieniem nogalināts maksātnespējas administrators Mārtiņš Bunkus . Policija  par notikušo sāka kriminālprocesu  pēc Krimināllikuma 116. panta par slepkavību.", "link": "https://www.delfi.lv/161/criminal/50132766/viena-no-versijam-policija-bunkus-slepkavibu-saista-ar-kada-uznemeja-pazusanu"},
{"title": "Bunkus slepkavības lietā policija saņēmusi vairākus desmitus ziņu no iedzīvotājiem", "category": "Kriminālziņas", "body": "Valsts policija  (VP) noslepkavotā maksātnespējas administratora, advokāta Mārtiņa Bunkus slepkavības izmeklēšanā saņēmusi vairākus desmitus ziņu no iedzīvotājiem, tostarp videoreģistratoru ierakstus, apliecināja VP preses pārstāve Ilze Jurēvica. Bunkus slepkavības izmeklēšanā notiek aktīvs darbs, tai skaitā, rūpīgi pārbaudot policijas rīcībā esošo informāciju, iedzīvotāju sniegtās ziņas, kā arī pieprasot izmeklēšanai nepieciešamo informāciju starptautiskās sadarbības ietvaros, viņa norādīja. \"Izmeklētāju rīcībā ir liels apjoms informācijas, kas rūpīgi tiek pārbaudīta. Saņemti arī vairāki desmiti ziņu no iedzīvotājiem, tostarp videoreģistratoru fiksētie ieraksti, kuros redzamā informācija tiek izmantota izmeklēšanā,\" norādīja Jurēvica. Policija nekomentēja, vai izmeklēšanā pieprasījusi tiesiskās palīdzības lūgumus ārvalstu kolēģiem. Tikmēr iekšlietu ministrs  Rihards Kozlovskis  (V) šorīt LNT raidījumam \"900 sekundes\" norādīja, ka policija tagad aktīvi sadarbojas ar kaimiņvalstīm - Lietuvu, Igauniju, Poliju un Vāciju. VP joprojām mudina iedzīvotājus pārskatīt savu video reģistratoru ierakstus, kuri 30.maija rītā, laikā posmā no plkst.8 līdz 9, atradās rajonā Mežaparks - Sarkandaugava - Brāļu kapi. Tāpat policija lūdz atsaukties visus, kuri redzējuši bruņotajā uzbrukumā izmantoto automašīnu \"Volkswagen LT\" oranži sarkanā krāsā ar dubultkabīni un kravas kasti, kurai bija uzmontēts sarkanas vai oranžas krāsas tents vai jebkādu citu informāciju, kas varētu būt noderīga izmeklēšanā. Informāciju policija lūdz sniegt pa tālruņu numuriem 110, 67 014 002 vai sūtīt uz e-pastu \"izmekletajiem@vp.gov.lv\". Policija uzsver, ka anonimitāte ir garantēta. Kā ziņots, Bunkus tika nošauts 30.maija rītā, kad viņš ar automašīnu brauca garām Rīgas Meža kapiem. Īsi pēc slepkavības netālu no notikuma vietas tika sadedzināta ar viltotiem valsts numuriem aprīkota automašīna, kura, visticamāk, bija saistīta ar slepkavību. Par notikušo policijā sākts kriminālprocess un notiek izmeklēšana.", "link": "https://www.delfi.lv/161/criminal/50141120/bunkus-slepkavibas-lieta-policija-sanemusi-vairakus-desmitus-zinu-no-iedzivotajiem"},
{"title": "Kopš aprīļa policijā vērsušies desmitiem iedzīvotāju, kuriem viltus 'Luminor' internetbanku izkrāpta nauda", "category": "Kriminālziņas", "body": "Kopš aprīļa Valsts policijā vērsušies vairāki desmiti iedzīvotāji, kuriem izkrāpta nauda, izmantojot viltus \" Luminor \" internetbanku. Jau iepriekš ziņots, ka kopš šā gada aprīļa valstī izplatījies krāpšanas fenomens - bankas kontu datu izkrāpšana, izmantojot viltus \"Luminor\" internetbanku. Proti, krāpnieki ir izveidojuši viltus \"Luminor\" internetbankas mājaslapu \"Google\" meklētājā. Šī reklāma parādās lietotājam meklēšanas rezultātu augšpusē. Sekojot reklāmas saitei, lietotājs nonāk mājaslapā, kas līdzinās \"Luminor\" internetbankai, kur iespējams ievadīt savus bankas datus. Aprīlī Valsts policijā vērsās apmēram desmit iedzīvotāji, kuriem šādā veidā izkrāpta nauda, taču šomēnes, no 1.maija līdz 24.maijam, policijā saņemti jau vairāki desmiti iesniegumu no cietušajiem. Tā piemēram, 2.maijā  Daugavpils  iecirknī saņemts iesniegums no vīrieša, kurš, izmantojot interneta pārlūku, bija atvēris viltus internetbankas lapu un tajā autorizējies, apstiprinot pieprasījumu ar \"Smart-ID\" PIN kodiem. Tādējādi no vīrieša bankas konta krāpnieki noņēmuši 9816 eiro. 13.maijā Rīgas Ziemeļu iecirknī saņemts iesniegums no vīrieša, kurš ziņoja, ka no uzņēmuma, kurā viņš ir valdes loceklis, bankas konta uz nezināmas personas ārvalstu bankas kontu ir pārskaitīti 9800 eiro. Policija noskaidroja, ka maija sākumā iesniedzējs vēlējies no minētā uzņēmuma viena bankas kontu uz otru pārskaitīt 5000 eiro. Taču interneta pārlūkā viņš nejauši uzgājis krāpniecisko internetbanku. Domādams, ka tā ir īstā bankas internetbanka, viņš ievadījis tajā bankas paroles un mēģinājis pārskaitīt naudu uz uzņēmuma citu bankas kontu, darbības apstiprinot ar \"SmartID\" kodiem. Pārskaitījums uz otru uzņēmuma kontu nav izdevies, taču vēlāk vīrietis konstatējis, ka no konta ir noņemta visa nauda - 9800 eiro. Saistībā ar notikušo  Valsts policijas  Rīgas Ziemeļu iecirknī ir uzsākts kriminālprocess. Savukārt kādam sirmgalvim Grobiņā izkrāpti 4940 eiro. 17.maijā vīrietis vēlējies pieslēgties internetbankai, ievadījis interneta pārlūkā \"Luminor\" un atvēris lapu, kas pēc izskata līdzinās \"Luminor\" internetbankas lapai. Nepievēršot uzmanību, ka viltus internetbankas saite atšķiras no oriģinālās, seniors ir ievadījis savus kartes datus un PIN kodus, kā rezultātā šī informācija nonākusi krāpnieku rīcībā. Viņš gan novēroja, ka PIN1 vietā viņam tika prasīts PIN2 apstiprinājums, taču nodomāja, ka kaut kas ir mainījies saistībā ar pieslēgšanos internetbankai un kodu apstiprināja, kā rezultātā saņēma īsziņu par to, ka no viņa konta ir noņemti 4940 eiro. Bauskas novadā kādam vīrietim ir izdevies atgūt izkrāpto naudu. Proti, 13.maijā viņš iegājis viltus \"Luminor\" internetbankā, nepievēršot uzmanību saites nosaukumam, kā arī tam, ka viņam tiek prasīts PIN2 kods. Pēc kāda laika viņam uz ekrāna parādījies uzraksts, ka 15 līdz 20 minūtes nebūšot pieejama internetbanka, taču, lai nesatraucoties, un ar banku sazināties nevajagot. Vīrietim tas šķitis aizdomīgi un viņš piezvanījis \"Luminor\" bankai. Atklājies, ka no viņa konta noņemti 3500 eiro. Pateicoties tam, ka vīrietis ātri sazinājās ar banku, viņam atgriezti 3475 eiro. Līdz ar to vīrietis zaudējis vien naudu, kas pārskaitīta kā banku komisijas maksājums ārvalstu bankai. Policijā par šo gadījumu ir sākts kriminālprocess. Policija atgādina būt piesardzīgiem un pirms savu personīgo datu un PIN kodu ievadīšanas internetbankas mājaslapā vienmēr pārliecināties par tās patiesumu, pievēršot uzmanību vai saite pilnībā atbilst oriģinālajai lapai. Valsts policijā ir konstatēti gadījumi, kad krāpnieki izveidojuši viltus lapas, kuru saite krasi atšķiras no īstās internetbankas, taču citkārt tā no oriģinālā var atšķirties arī tikai par vienu burtu. Lai steigā neatvērtu krāpniecisko saiti, risinājums varētu būt oriģinālo internetbankas adresi saglabāt, piemēram, interneta pārlūka grāmatzīmēs. Gadījumā, ja ir izkrāpta nauda, vispirms nekavējoties jāsazinās ar savu banku, bet pēc tam jāvēršas ar iesniegumu tuvākajā policijas iecirknī.", "link": "https://www.delfi.lv/161/criminal/54386978/kops-aprila-policija-versusies-desmitiem-iedzivotaju-kuriem-viltus-luminor-internetbanku-izkrapta-nauda"},
{"title": "Baltkrievijas pilsoni lūdz tiesāt par spiegošanu šīs valsts militāristu uzdevumā", "category": "Kriminālziņas", "body": "Ģenerālprokuratūra  nodevusi Rīgas pilsētas tiesai krimināllietu pret Baltkrievijas pilsoni par spiegošanu Baltkrievijas militārā izlūkdienesta uzdevumā, noskaidroja aģentūra LETA. Tiesas sēde paredzēta 28. oktobrī. Apsūdzība celta pēc Krimināllikuma panta par spiegošanu pirmās daļas. Par šādu nodarījumu var piemērot brīvības atņemšanu līdz desmit gadiem un probācijas uzraudzību uz laiku līdz trim gadiem. Jau ziņots, ka apsūdzību rosināja celt  Valsts drošības dienests  (VDD). Minēto Baltkrievijas pilsoni aizdomās par spiegošanu VDD ciešā sadarbībā ar Militārās izlūkošanas un drošības dienestu (MIDD) aizturēja šogad 15.februārī. VDD iepriekš izplatītā informācija liecina, ka minētā persona Baltkrievijas militārā izlūkdienesta uzdevumā slēpti fotografējusi un filmējusi Latvijas aizsardzības sistēmas objektus, elektroapgādes kritisko infrastruktūru, kā arī nozīmīgus civilās infrastruktūras objektus. Dienesta izmeklēšanas gaitā iegūtā informācija liecina, ka persona ieguvusi izlūkinformāciju par vismaz 17 valstiski svarīgiem objektiem. VDD vērtējumā šāda rakstura informācija Baltkrievijai, kā arī tās sabiedrotajai Krievijai varētu būt noderīga iespējama militāra konflikta gadījumā ar  NATO , tajā skaitā Latviju, lai plānotu diversijas vai uzbrukumus militāriem objektiem un valsts kritiskajai infrastruktūrai. Tādējādi personas nelikumīgā veidā iegūtā un Baltkrievijas militārajam izlūkdienestam nodotā informācija potenciāli varētu nodarīt būtisku kaitējumu Latvijas valsts pamatfunkciju nodrošināšanai un aizsardzības spējām militāra konflikta apstākļos. Izmeklēšanas gaitā noskaidrots, ka Baltkrievijas pilsonis slepenai sadarbībai savervēts un apmācīts Baltkrievijas teritorijā. Minētajai personai kā drošības līdzeklis ir piemērots apcietinājums. Pēdējos gados VDD aizturējis un rosinājis prokuratūrai apsūdzēt vairākus Latvijas valstspiederīgos par spiegošanu Krievijas labā. Pazīstamākais no iespējamiem spiegotājiem ir nu jau bijušais  Saeimas  deputāts  Jānis Ādamsons , kura lieta patlaban atrodas  pirmās instances tiesā .", "link": "https://www.delfi.lv/161/criminal/54871076/baltkrievijas-pilsoni-ludz-tiesat-par-spiegosanu-sis-valsts-militaristu-uzdevuma"},
{"title": "VDD konstatējis kritiskās infrastruktūras neatļautu fotografēšanu un filmēšanu", "category": "Kriminālziņas", "body": "Šogad, tāpat kā iepriekšējos gados,  Valsts drošības dienests  (VDD) ir konstatējis atsevišķus kritiskās infrastruktūras un citu valstiski nozīmīgu objektu neatļautas fotografēšanas un filmēšanas gadījumus, atzina VDD. VDD rūpīgi pārbauda katru šādu gadījumu savā pārraudzībā esošajos objektos. Lielākajā daļā gadījumu pēc pārrunu veikšanas nesankcionēto darbību veicēji, skaidrojot savu rīcību ar nezināšanu vai citiem iemesliem, bez ierunām ir pakļāvušies apsardzes darbinieku prasībām un izdzēsuši uzņemtos foto vai videomateriālus. VDD sadarbībā ar abām pārējām valsts drošības iestādēm – Militārās izlūkošanas un drošības dienestu (MIDD) un  Satversmes  aizsardzības biroju – pastāvīgi vērtē drošības situāciju kritiskās infrastruktūras objektu un citu valstiski nozīmīgu objektu apkārtnē. Kā liecina VDD veiktā ārvalstu gadījumu analīze, plānojot diversijas, sabotāžas, terora aktus un citus incidentus pret valstiski nozīmīgiem objektiem, par tiem sākotnēji tiek iegūta iespējami detalizēta izlūkinformācija, tajā skaitā filmējot un fotografējot šos objektus. Lai identificētu un novērstu mēģinājumus ļaunprātīgā nolūkā iegūt informāciju par valstiski nozīmīgiem objektiem, Latvijā ir ieviesti kritiskās infrastruktūras objektu un valsts aizsardzības objektu filmēšanas un fotografēšanas ierobežojumi. VDD ikdienā cieši sadarbojas ar šo objektu apsardzes personālu, iegūstot informāciju par savā pārraudzībā esošo objektu tuvumā konstatētiem drošības incidentiem un aizdomīgām aktivitātēm, tajā skaitā neatļautu objektu fotografēšanu un filmēšanu. Ņemot vērā drošības riskus, objektu apsardzes personālam ir pienākums pārbaudīt ikvienu personu, kas veic nesankcionētu objekta fotografēšanu, filmēšanu vai citas aizdomīgas darbības tā tuvumā. Šādos gadījumos tiek noskaidrota personu identitāte un ar tām veiktas pārrunas, lai noskaidrotu rīcības motīvus. Vienlaikus dienests atgādināja, ka šogad 15. februārī VDD ciešā sadarbībā ar MIDD uz aizdomu pamata par spiegošanu aizturēja kādu Baltkrievijas pilsoni, kurš bija slēpti fotografējis un filmējis Latvijas aizsardzības sistēmas objektus, elektroapgādes kritisko infrastruktūru, kā arī nozīmīgus civilās infrastruktūras objektus. VDD izmeklēšanas gaitā iegūtā informācija liecina, ka persona neatļautās darbības bija veikusi  Baltkrievijas  militārā izlūkdienesta uzdevumā. Patlaban Baltkrievijas pilsonis jau ir apsūdzēts un viņa krimināllietu prokuratūra nesen ir  nodevusi tiesai . Kritiskā infrastruktūra ir Latvijā izvietoti objekti, sistēmas vai to daļas un pakalpojumi, kuri ir būtiski svarīgu sabiedrības funkciju īstenošanas, kā arī cilvēku veselības aizsardzības, drošības, ekonomiskās vai sociālās labklājības nodrošināšanai un kuru iznīcināšana vai darbības traucējumi būtiski ietekmētu valsts un sabiedrības pamatfunkciju īstenošanu. Jau ziņots, ka, piemēram, nesen Norvēģijā aizturēti septiņi Krievijas pilsoņi par dronu lidojumu nelegālu veikšanu vai fotogrāfiju uzņemšanu apvidos, kur noteikti ierobežojumi. Aiz nelegālajiem dronu lidojumiem stāv ārvalsts izlūkdienests, paziņojis  Norvēģijas  premjerministrs Jūnass Gārs Stēre, netieši norādot uz Krieviju.", "link": "https://www.delfi.lv/161/criminal/54878074/vdd-konstatejis-kritiskas-infrastrukturas-neatlautu-fotografesanu-un-filmesanu"},
{"title": "Tiesa skatīs krimināllietu pret astoņiem izspiedējiem (papildināts 2018. gada 6. decembrī)", "category": "Kriminālziņas", "body": "Uz apsūdzēto sola šajā lietā sēdušies Mihails Višņevskis, Sergejs Špikovs, Igors Vetcels, Māris Kazbuķis, Jānis Ivars Jūrmalnieks, Arturs Beļskis, Haiks Zakojans, Romans Askerovs, Viktors Artamonovs un Arvils Pūpols. Lietu atklātā tiesas sēdē skatīs tiesnese Vivita Voronova. Saskaņā ar \"Delfi\" redakcijas rīcībā esošo informāciju apsūdzība pret Arvilu Pūpolu netiek vairs uzturēta saskaņā ar 2018.gada 11.janvāra prokurora atteikumu no apsūdzības, jo iztiesāšanas gaitā viņam izvirzītā apsūdzība nav apstiprinājusies. Pagājušā gada septembrī Kriminālpolicija kopā ar specvienību kaujiniekiem realizēja iespaidīgu aizturēšanas operāciju, aizdomās par divu Zviedrijas un Īrijas uzņēmēju nolaupīšanu tika aizturētas septiņas personas. Pieciem aizturētajiem kā drošības līdzeklis tika piemērots apcietinājums, bet diviem - ar brīvības atņemšanu nesaistīts drošības līdzeklis. Policija pārtvēra uzbrucēju automašīnas brīdī, kad nolaupītie uzņēmēji tika transportēti. Pie uzbrucējiem tika atrasts policista formastērps, bruņu veste, traumatiskais ierocis un viltota policista apliecība. Masu medijos un sociālajos tīklos tika izplatīti aizturēto personu fotoattēli, jo bija aizdomas, ka no viņu pretlikumīgajām darbībām cietuši vēl citi cilvēki. LETA jau ziņoja, ka medijiem izplatītās aizturēto personu fotogrāfijas bija līdzīgas \"Arvik\" darbinieku fotogrāfijām. Šis uzņēmums sevi pozicionē kā ārpustiesas parādu piedziņas kompāniju. Divas aizturēto personu fotogrāfijas bija līdzīgas \"Arvik\" mājaslapā atrodamā uzņēmuma galvenā konsultanta Jāņa Jūrmalnieka un konsultanta Mihaila Višņevska fotogrāfijām. Izmeklējot ārvalstu uzņēmēju nolaupīšanu, policistiem tapa zināms, ka nolaupīšanā bijis iesaistīts vēl viens vīrietis. Šis agrāk tiesātais līdzdalībnieks, uzzinot par pārējās organizētās grupas aizturēšanu, mērķtiecīgi slēpās no policijas. Novembra sākumā policija izskaitļoja viņa atrašanās vietu un aizturēja. Vēlāk tiesa astoto organizētās grupas locekli apcietināja. Pa to laiku policijā bija vērsušies vairāki cietušie, kas izplatītajos fotoattēlos bija atpazinuši savus pāridarītājus. Pārbaudot šo informāciju, VP ieguva pierādījumus, ka šis grupējums saistīts ar vēl vismaz četriem noziegumiem. Trīs gadījumos banda vainojama īpašuma bojāšanā un iznīcināšanā ar dedzināšanu, bet vienā gadījumā veikta naudas izspiešana. 2015.gada novembra pēdējā dienā izmeklētāji nosūtījuši kriminālprocesa materiālus par šīm piecām noziedzīgajām epizodēm prokuratūrai ar lūgumu sākt kriminālvajāšanu pret astoņiem vīriešiem. Lai arī šie kriminālprocesa materiāli nosūtīti prokuratūrai, policija joprojām turpina pārbaudīt šo personu iespējamo saistību ar vēl citiem noziegumiem.", "link": "https://www.delfi.lv/161/criminal/46948295/tiesa-skatis-kriminallietu-pret-astoniem-izspiedejiem-papildinats-2018-gada-6-decembri"},
{"title": "Lūdz sākt kriminālvajāšanu pret parādu piedzinējiem 'Arvik' par vardarbīgu izspiešanu", "category": "Kriminālziņas", "body": "Jūnijā  Valsts policija  (VP) nodeva prokuratūrai kriminālvajāšanas uzsākšanai kriminālprocesu pret sešiem parādu piedziņas kompānijas \"Arvik\" darbiniekiem par izspiešanu organizētā grupā, ja izspiešana izdarīta, lietojot vardarbību vai draudus, portāls \"Delfi\" uzzināja VP. Izmeklēšanas laikā tika noskaidrots, ka noziedzīgās grupas dalībnieki piedzinuši parādus no iedzīvotājiem izspiešanas ceļā, iedzīvotājus iebiedējot un pielietojot vardarbību. Turklāt policijai ir informācija par gadījumiem, kad šīs personas savās interesēs nepamatoti no parādniekiem, iespējams, piedzinušas lielāku naudas summu nekā viņi bijuši parādā. Policijā atzīmēja, ka \"Arvik\" nebija iegūta atļauja veikt parādu piedziņu. Tāpat policijas rīcībā esošā informācija liecina, ka tikai vienam no aizdomās turētajiem darbiniekiem bija noslēgts darba līgums ar uzņēmumu, bet pārējie tur strādājuši neoficiāli. 2021. gada 24. novembrī VP aizturēja četrus uzņēmuma darbiniekus, bet drīz pēc tam – vēl divus darbiniekus. Tostarp aizturēts arī uzņēmuma direktors. Divi no aizdomās turētajiem vīriešiem ir dzimuši 1960. gadā, bet pārējie 1959., 1971., 1979. un 1986. gadā. Turklāt VP darbinieki jau pirms vairākiem gadiem bija aizturējuši vairākus uzņēmuma \"Arvik\" darbiniekus  saistībā ar personu nolaupīšanu , un minētie vīrieši par šo noziegumu jau ir izcietuši cietumsodu. Veicot kratīšanas aizturēto personu piekritīgajās adresēs un automašīnās, tika konstatētas un atsavinātas beisbola nūjas, taktiskie cimdi un gumijas āmuri. Tiesa gan, to glabāšanas mērķis kriminālprocesa ietvaros netika noskaidrots. Kriminālprocesā tika izmeklētas divas noziedzīgā nodarījuma epizodes, kas izdarītas pērn laika posmā no jūlija līdz oktobrim pret vienu personu, pielietojot vardarbību un draudus, lai atgūtu parādu. Šā gada 16. jūnijā VP Galvenās kriminālpolicijas pārvaldes Kriminālizmeklēšanas pārvaldes 2. nodaļas likumsargi nodeva kriminālprocesu Rīgas Ziemeļu prokuratūrai kriminālvajāšanas uzsākšanai pret sešām personām pēc Krimināllikuma 184. panta otrās daļas – par izspiešanu organizētas grupas sastāvā, ja izspiešana izdarīta, lietojot vardarbību vai draudus, ieročus vai sprāgstošas vielas. Par šādu noziegumu likumā paredzēta brīvības atņemšana uz laiku no trim līdz 12 gadiem, konfiscējot mantu vai bez mantas konfiskācijas, un ar probācijas uzraudzību uz laiku līdz trim gadiem. Kriminālprocesa ietvaros ir uzlikts arests uzņēmuma kontam, kurā atradās 2466,93 eiro; kratīšanu laikā izņemtajai naudai un naudai, kas atradās pie grupas dalībnieka – kopumā 1475,70 eiro, kā arī zeltlietām, kuru kopējā vērtība varētu būt no 2080 līdz 2200 eiro. \"Lursoft\" informācija liecina, ka \"Arvik\" 2020. gadā strādāja ar 28 460 eiro lielu apgrozījumu un 4070 eiro lielu peļņu. Uzņēmumam ir viens dalībnieks – 1960. gadā dzimušais Viktors Artamonovs.", "link": "https://www.delfi.lv/161/criminal/54518660/ludz-sakt-kriminalvajasanu-pret-paradu-piedzinejiem-arvik-par-vardarbigu-izspiesanu"},
{"title": "Par ārzemnieku nolaupīšanu aizturētais darbojies motoklubā, kuru savulaik vadījis par narkotiku glabāšanu notiesātais Gavars", "category": "Kriminālziņas", "body": "Arī sociālās saziņas vietnē \" Facebook \" ievietotās fotogrāfijas liecina, ka Jūrmalnieks iecienījis motociklus. Kādā fotogrāfijā viņš pozējis ar savu līgavu un vēl četriem vīriem, kuriem uz vestēm rakstīts \"Hells Angels Latvia\". Viens no šiem vīriem ir spēkavīrs  Raivis Vidzis . Presē atrodamās ziņas liecina, ka motociklu kluba \"Hells Angels\" pārstāvji Eiropā nodarbojušies ar narkotiku tirdzniecību, izspiešanu un citiem noziegumiem. Kā liecina uzņēmuma \"Arvik\" mājaslapā atrodamā informācija, Jūrmalnieks ir firmas galvenais konsultants, bet vēl viens ārvalstu uzņēmēju nolaupīšanas lietā iesaistītais ir šī uzņēmuma konsultants Mihails Višņevsks. \"Firmas.lv\" informācija liecina, ka \"Arvik\" pieder Viktoram Artamonovam, kurš saskaņā ar \"Arvik\" mājaslapu ir uzņēmuma direktors. Uzņēmuma apgrozījums pērn bijis 42 975 eiro, bet peļņa 1450 eiro. Portālā \"sudzibas.lv\" anonīmi cilvēki veltījuši neglaimojošas atsauksmes par \"Arvik\". Kāda persona, piemēram, raksta, ka pie tās atbraukuši \"pāris džeki\", kas sākuši draudēt, taču viņam izdevies draudētājus padzīt. Cits atkal raksta, ka \"Arvik\" \"nestrādā neviens sertificēts jurists, metodes ir primitīvas un bez jebkādas smalkjūtības. \"Neiesaku ielaisties, bet gan uzreiz ziņot policijai,\" mudinājis ieraksta autors. Kā ziņots,  Valsts policija  aizdomās par divu ārvalstu uzņēmēju nolaupīšanu aizturējusi septiņas personas, tostarp noziedzīgajā vidē plaši  pazīstamas personas ar lielu ietekmi uz Latvijas kriminālajām aprindām , informēja Valsts policijā. Pagājušajā piektdienā Rīgā pie kādas viesnīcas vairāki vīrieši nolaupīja divus ārvalstu - Zviedrijas un Īrijas - uzņēmējus. Policija tajā pašā dienā vērienīgā aizturēšanas operācijā pārtvēra uzbrucēju automašīnas brīdī, kad nolaupītie uzņēmēji tika transportēti. Visi septiņi uzbrucēji aizturēti, un pie viņiem tika atrasts policista formastērps, bruņu veste, traumatiskais ierocis un viltota policista apliecība. Noskaidrots, ka noziedzīgās grupas dalībnieki pārģērbušies par policistiem un pie kādas viesnīcas Rīgā imitējuši aizturēšanu - rokudzelžos saslēguši divus ārvalstu uzņēmējus un, izmantojot šaujamieroci, likuši tiem sēsties savās automašīnās. Izmeklētāju rīcībā esošā informācija liecina, ka nolaupīšanas mērķis, iespējams, bijusi naudas izspiešana, taču precīzs nozieguma motīvs tiks noskaidrots izmeklēšanā. Aizturētie ir 26-56 gadus veci vīrieši, viņu vidū ir arī noziedzīgajā vidē plaši pazīstamas personas ar lielu ietekmi uz Latvijas kriminālajām aprindām. Daļa no aizturētajiem jau agrāk sodīti par līdzīgiem noziegumiem, pieciem no viņiem tiesa kā drošības līdzekli piemērojusi apcietinājumu.", "link": "https://www.delfi.lv/161/criminal/46478953/par-arzemnieku-nolaupisanu-aizturetais-darbojies-motokluba-kuru-savulaik-vadijis-par-narkotiku-glabasanu-notiesatais-gavars"},
{"title": "Jelgavā pie tirdzniecības centra 'Vivo centrs' piekauts cilvēks", "category": "Kriminālziņas", "body": "Valsts policijas  pārstāve Gita Gžibovska informēja, ka izsaukums saņemts sestdienas vakarpusē 20:41. Pēc notikušā ir uzsākts kriminālprocess. Iespējamās vainīgās personas ir aizturētas, bet cietušais ir nogādāts ārstniecības iestādē. Savukārt \" Rimi  Latvia\" ārējās komunikācijas vadītāja Inga Bite sacīja: \"Kā liecina videonovērošanas kameru ieraksti, vakar Jelgavā \"Vivo centra\" ārpusē vairākas personas uzvedās nepieļaujami agresīvi un vardarbīgi, piekaujot citu personu. Diemžēl šajā dažu minūšu ilgajā situācijā, lai palīdzētu to risināt, līdzcilvēki neizmantoja iespēju vērsties pie tuvākā \"Rimi\" apsarga, kas darbojas veikala telpās. Līdz ar operatīvo Valsts policijas un ātrās medicīniskās palīdzības ierašanos mūsu apsardzes darbinieki sniedza visu nepieciešamo atbalstu un gatavību izmeklēšanas vajadzībām nodot informāciju un video ierakstus.\" \"Mēs strikti iestājamies pret vardarbību, un mums ir ārkārtīgi žēl par notikušo, tāpēc aicinām ikvienu cilvēku, saskaroties ar jebkuru agresīvu uzvedību \"Rimi\" veikalos vai netālu no tiem, nekavējoties ziņot Valsts policijai vai vērsties pie tuvākā \"Rimi\" apsarga, kurš operatīvi varēs sniegt atbalstu, kā arī sazināsies ar atbildīgajiem dienestiem,\" piebilst mazumtirgotāja pārstāve.", "link": "https://www.delfi.lv/161/criminal/55171862/jelgava-pie-tirdzniecibas-centra-vivo-centrs-piekauts-cilveks"},
{"title": "Svētdien avārijās uz ceļiem cietuši seši cilvēki", "category": "Kriminālziņas", "body": "Avārijās Rīgā, Zemgalē un Latgalē cietuši divi cilvēki katrā reģionā. No tiem Rīgā viens bijis elektriskā skrejriteņa vadītājs, bet Zemgalē – gājējs. Kopumā ceļu satiksmes jomā pieņemti 523 administratīvo pārkāpumu lēmumi, tajā skaitā 215 par ātruma pārsniegšanu un divi par agresīvu braukšanu. Savukārt par transportlīdzekļa vadīšanu alkohola reibumā ir uzsākti četri administratīvo pārkāpumu procesi un viens kriminālprocess. Tāpat ir uzsākts viens kriminālprocess par transportlīdzekļa vadīšanu iespējamā narkotisko vielu iespaidā, liecina policijas apkopotie dati.", "link": "https://www.delfi.lv/161/criminal/55172320/svetdien-avarijas-uz-celiem-cietusi-sesi-cilveki"},
{"title": "Ārzemju uzņēmējus nolaupījuši 'parādu piedziņas uzņēmuma konsultanti'", "category": "Kriminālziņas", "body": "Divi no uzņēmuma konsultantiem - Jānis Jūrmalnieks un Mihails Višņevskis, kuru fotogrāfijas izvietotas  interneta mājaslapā sadaļā \"Mūsu komanda\" , ļoti atgādina divas personas no  Valsts policijas  izplatītajām fotogrāfijām, kurās redzami par nolaupīšanu aizturētie. Iespējams, vienam no viņiem gan korporatīvo fotogrāfiju uzņemšanas dienā, gan aizturēšanas brīdī mugurā bijis viens un tas pats džemperis, liecina fotogrāfijas. Kā liecina \"Arvik\" mājaslapā publicētā informācija, uzņēmums sola \"infividuālu pieeju katram klientam\", klientu \"interešu efektīvu aizstāvēšanu ārpustiesās un citās situācijās\", kā arī \"aktīvu darbību piemērošanu\".  Zvanot uz mājaslapā norādītajiem uzņēmuma vadības kontakttālruņiem, portālam \"Delfi\" neizdevās sazināties ar \"Arvik\" pārstāvjiem. Saskaņā ar \"Lursoft\" datu bāzē pieejamo informāciju vienīgais firmas īpašnieks ir Viktors Artamonovs. Kā vēstīts,  11. septembrī Rīgā pie kādas viesnīcas vairāki vīrieši nolaupīja divus ārvalstu - Zviedrijas un Īrijas – uzņēmēju s. Īsi pēc personu nolaupīšanas Valsts policija (VP) realizēja iespaidīgu aizturēšanas operāciju, kurā bija iesaistīti gan kriminālpolicijas darbinieki, gan specvienību kaujinieki. Policijai ir pamatotas aizdomas, ka no aizturēto vīriešu pretlikumīgajām darbībām cietuši arī citi.", "link": "https://www.delfi.lv/161/criminal/46476017/arzemju-uznemejus-nolaupijusi-paradu-piedzinas-uznemuma-konsultanti"},
{"title": "Šogad Latvijā aizturētas 25 organizētās noziedzības grupas", "category": "Kriminālziņas", "body": "Šogad pirmajā pusgadā Latvijā aizturētas vairāk nekā 25 organizētās noziedzības grupas, trešdien  Saeimas  Aizsardzības, iekšlietu un korupcijas novēršanas komisijas sēdē pastāstīja  Valsts policijas  Organizētās noziedzības apkarošanas pārvaldes ( ONAP ) priekšnieks Andrejs Siņavins. Visvairāk organizētās noziedzības pārstāvji nodarbojas ar narkotiku noziegumiem. Tomēr noziedznieki ir daudzfunkcionāli un iesaistījušies arī citās jomās, kur var labi nopelnīt, - akcizēto preču jomā, krāpšanās gadījumos, kā arī parādu piedziņā, stāstīja Siņavins. ONAP arī konstatējusi, ka divos gadījumos organizētās noziedzības pārstāvji piedalījušies nelegālo imigrantu pārvietošanā pāri Latvijas robežai. Taču pārsvarā ar šo biznesu nodarbojoties pierobežu iedzīvotāji. Novērots, ka Latvijas organizētās noziedzības grupas ļoti aktīvi darbojas starptautiskā līmenī, jo nav noslēpums, ka daudzi noziedznieki no bijušajām padomju republikām pārcēlušies uz Eiropas valstīm, izveidojot diezgan nopietnas un plašas struktūras, skaidroja Siņavins. \"Ņemot vērā, ka Latvija atrodas ES telpā, viņi sadarbojas un kontaktējas ar mūsu organizētās noziedzības pārstāvjiem. Mums tagad notiek trīs lielas operācijas ar Vācijas un Zviedrijas pārstāvjiem,\" sacīja Siņavins, neatklājot operāciju detaļas. Saeimas komisijā šodien tika analizēts iepriekš valdībā uzklausītais ziņojums par Organizētās noziedzības novēršanas un apkarošanas plāna 2014.-2016.gadam izpildi, no kā izriet, ka vairāki svarīgi punkti naudas trūkuma dēļ pagaidām netiks īstenoti. Neskatoties uz to, par plāna uzdevumu izpildi atbildīgās institūcijas savu iespēju robežās nodrošinājušas atsevišķu uzdevumu izpildi, piemēram, likumsargu apmācību dažādos kursos. Valsts policijas amatpersonas apmācītas jaunāko tehnoloģiju izmantošanā operatīvajā darbā un elektronisko sakaru komersantu rīcībā esošo datu izmantošanā noziedzīgu nodarījumu izmeklēšanā. Tāpat policijas ekspertiem ir iegādāts nepieciešamais aprīkojums.", "link": "https://www.delfi.lv/161/criminal/46500483/sogad-latvija-aizturetas-25-organizetas-noziedzibas-grupas"},
{"title": "Policija autobusa pieturā Codes pagastā atrod nepieskatītu četrgadnieku un sāk lietvedību", "category": "Kriminālziņas", "body": "Valsts policija  (VP) ceturtdien, 10. novembrī  Bauskas  novada Codes pagastā sabiedriskā autobusa pieturā atrada nepieskatītu četrus gadus vecu bērnu. Likumsargi noskaidroja, ka bērna māte atstāja atvasi pieskatīt kādam 1998. gadā dzimušam jaunietim, kurš iemidzis un nav pamanījis, ka bērns ir aizgājis. Par notikušo policija sāka administratīvā pārkāpuma procesu, portāls \"Delfi\" noskaidroja VP. Par septiņu gadu vecuma nesasnieguša bērna atstāšanu bez uzraudzības, ja to izdarījusi persona, kura atbildīga par bērna uzraudzību, likums paredz sodu ar brīdinājumu vai naudas sodu līdz 210 eiro, informē VP.", "link": "https://www.delfi.lv/161/criminal/54934020/policija-autobusa-pietura-codes-pagasta-atrod-nepieskatitu-cetrgadnieku-un-sak-lietvedibu"},
{"title": "Svētdien pieķerti 12 dzērājšoferi un trīs narkotiku apreibināti autovadītāji", "category": "Kriminālziņas", "body": "Aizvadītajā diennaktī  Valsts policija  (VP) par auto vadīšanu alkohola reibumā sodīja 12 cilvēkus, savukārt par braukšanu narkotisko vielu ietekmē – trīs, liecina VP apkopotā statistika. Visi trīs par narkotiku lietošanu sodītie autovadītāji pieķerti Rīgas reģionā. Tāpat visvairāk dzērājšoferu – seši – sodīti Rīgā un tās apkārtnē. Pa diviem dzērumā esošiem šoferiem sodīti  Zemgales ,  Latgales  un  Vidzemes  reģionos. Kopumā ceļu satiksmes jomā pieņemti 348 administratīvo pārkāpumu lēmumi, tajā skaitā 129 par ātruma pārsniegšanu un pieci par agresīvu braukšanu. Svētdien Latvijā reģistrēti 74 ceļu satiksmes negadījumi, tajos cietuši desmit cilvēki, tostarp trīs gājēji, viens velosipēda vadītājs un viens cilvēks, kurš braucis ar elektroskrejriteni.", "link": "https://www.delfi.lv/161/criminal/54938540/svetdien-piekerti-12-dzerajsoferi-un-tris-narkotiku-apreibinati-autovaditaji"},
{"title": "Policija lūdz palīdzību Kristera Dzintara meklēšanā; iesaistās brīvprātīgie", "category": "Kriminālziņas", "body": "Valsts policija  trešdienas vakarā lūdza palīdzību bezvēsts prombūtnē esošā 2000. gadā dzimušā Kristera Dzintara meklēšanā. Jaunais vīrietis 7. decembrī ap pulksten 9.30 no rīta aizgāja no savas darba vietas Rīgā,  Zaķusalas  krastmalā un līdz vakaram nebija atgriezies savā dzīvesvietā Rīgā, Ģertrūdes ielā, un viņa atrašanās vieta nebija zināma. Viņš bija ģērbies tumši zaļā ziemas jakā, tumšās biksēs, botēs, iespējams, baltā vai citas krāsas cepurē. Nēsā brilles. Valsts policija aicina apskatīt jaunieša fotogrāfiju un atsaukties ikvienu, kurš zina viņa iespējamo atrašanās vietu, vai kuram ir cita meklēšanā noderīga informācija. Sazināties ar policiju iespējams, zvanot pa tālruni 110. Savukārt ceturtdien Dzintara kolēģi no  Latvijas Televīzijas  sociālajā vietnē \" Facebook \" informēja, ka tiek organizēta un dienas vidū sākta viņa meklēšana. Līdz ceturtdienas vidum viņš vēl nebija atradies.", "link": "https://www.delfi.lv/161/criminal/55018632/policija-ludz-palidzibu-kristera-dzintara-meklesana-iesaistas-brivpratigie"},
{"title": "KNAB aizliedzis Krapam ieņemt Jēkabpils mēra amatu", "category": "Kriminālziņas", "body": "Korupcijas  novēršanas un apkarošanas birojs ( KNAB ) kriminālprocesā par  Jēkabpils  pilsētas pašvaldības iepirkumiem aizdomās turētajam pašvaldības vadītājam Aivaram Krapam (LA) liedzis ieņemt mēra amatu. Ar pašvaldības politiķi aģentūrai LETA nav izdevis sazināties divas dienas, jo viņa tālrunis ir izslēgts, taču \"jekabpilslaiks.lv\" vēsta, ka Krapam ir liegums izbraukt no valsts un kontaktēties ar konkrētām personām, bet viņš drīkst turpināt pildīt domes deputāta pienākumus. Kraps apliecinājis, ka nākamnedēļ plānotajā domes sēdē, kurā paredzēts pieņemt pilsētas 2021.gada budžetu, viņš piedalīsies. Kraps pieļāvis, ka aptuveni vienas nedēļas laikā pārdomās visu un tad pieņems lēmumu par to, vai turpināt politisko karjeru, vai nē. KNAB izvirzītajām aizdomām Kraps nepiekrīt un paudis pieņēmumu, ka notikušais, bijis \"pirmsvēlēšanu šovs\", ko esot sarīkojuši kādi viņa nelabvēļi, vēsta \"jekabpilslaiks.lv\". Jau ziņots, ka KNAB izmeklētajā kriminālprocesā par Jēkabpils pašvaldības iepirkumiem kopumā iesaistītas sešas personas, tostarp Kraps. KNAB 21.janvārī veica tiesas sankcionētas neatliekamās kriminālprocesuālās darbības Jēkabpils pilsētas pašvaldībā un tās kapitālsabiedrībā, tai skaitā 24 kratīšanas un sešas izņemšanas. Kopumā kriminālprocesā iesaistītas sešas personas, kurām ir tiesības uz aizstāvību. Kriminālprocesā KNAB aizturēja četras personas, kuras patlaban ir atbrīvotas, piemērojot ar brīvības atņemšanu nesaistītus drošības līdzekļus - noteiktas nodarbošanās aizliegumu, aizliegumu izbraukt no valsts un aizliegumu tuvoties noteiktām personām. LETA jau rakstīja, ka starp aizturētajiem bija Kraps, Jēkabpils domes deputāts Nikolajs Anuškevičs ( Latgales  partija) un pašvaldības SIA \"Jēkabpils pakalpojumi\" vadītājs Guntars Leitāns. KNAB informēja, ka atbrīvotajām personām piemērots aizdomās turētā statuss. Vēl divām personām noteikts statuss - persona, pret kuru sākts kriminālprocess. KNAB kriminālprocesu sāka pērn 21.septembrī par dienesta stāvokļa ļaunprātīgu izmantošanu mantkārīgā nolūkā un krāpšanu. Krimināllietas materiāli satur ziņas par to, ka Jēkabpils pilsētas domes un tās kapitālsabiedrības valsts amatpersonas, iespējams, ļaunprātīgi izmantojušas savu dienesta stāvokli mantkārīgā nolūkā saistībā ar attiecīgās kapitālsabiedrības veiktajiem iepirkumiem, kā arī izkrāpušas pašvaldības finanšu līdzekļus. Publiskas personas institūcijai nodarītos zaudējumus KNAB aprēķinās krimināllietas izmeklēšanas gaitā. Aģentūras LETA rīcībā esošā informācija liecina, ka KNAB darbības saistītas ar pašvaldības SIA \"Jēkabpils pakalpojumi\". Leitāns kopā ar Krapu 2017.gada pašvaldību vēlēšanās startēja no partijas \"Gods kalpot mūsu Latvijai\" saraksta, bet pērnā gada novembrī Kraps pievienojās \"Latvijas attīstībai\". Par pašvaldības uzņēmuma vadītāju 2019.gadā Leitāns kļuva, Krapu ievēlot par mēru.", "link": "https://www.delfi.lv/161/criminal/52869229/knab-aizliedzis-krapam-ienemt-jekabpils-mera-amatu"},
{"title": "Prokuratūra sāk kriminālprocesu par Covid-19 vakcīnu iepirkumu", "category": "Kriminālziņas", "body": "Prokurors 27. maijā pieņēmis lēmumu uzsākt kriminālprocesu par vakcīnu iepirkumu, ceturtdien notikušajā valdības sēdē atklāja ģenerālprokurors  Juris Stukāns . Kriminālprocess uzsākts par iespējamu amatpersonu bezdarbību un tajā tiks vērtēta arī ministru rīcība, norādīja Stukāns. Līdz ar šo prokurora lēmumu, atcelts  Korupcijas  novēršanas un apkarošanas biroja ( KNAB ) lēmums neierosināt kriminālprocesu. Izmeklēšana nodota atbildīgajām iestādēm. Kā informē prokuratūrā, kriminālprocess sākts par noziedzīgu nodarījumu, kas paredzēts Krimināllikuma 319. panta pirmajā daļā par valsts amatpersonas pienākumu nepildīšanu, tas ir, ja valsts amatpersona tīši vai aiz nolaidības neizdara darbības, kuras tai pēc likuma vai uzlikta uzdevuma jāizdara, lai novērstu kaitējumu valsts varai vai pārvaldības kārtībai vai ar likumu aizsargātām personas interesēm, un ja ar to valsts varai, pārvaldības kārtībai vai ar likumu aizsargātām personas interesēm radīts būtisks kaitējums. Krimināllikums par šādu nodarījumu kā sodu paredz piemērot brīvības atņemšanu uz laiku līdz trim gadiem vai īslaicīgu brīvības atņemšanu, vai piespiedu darbu, vai naudas sodu. Vērtējot KNAB 2021. gada atteikuma materiālu uzsākt kriminālprocesu tika secināts, ka atteikums ir pamatots ar KNAB pārbaudi savas kompetences ietvaros, norāda prokuratūrā. Prokurora pārbaude tika veikta plašāk par KNAB noteikto kompetenci, tāpēc KNAB atteikums rezolūcijas formā uzsākt kriminālprocesu pēc Krimināllikuma 317., 318. un 320. pantiem tika atcelts, jo tas var traucēt šī kriminālprocesa pirmstiesas izmeklēšanas gaitu. KNAB 2021. gada atteikuma materiāls tika pievienots pie uzsāktā kriminālprocesa materiāliem. Kriminālprocess ir nosūtīts Valsts policijas priekšniekam pirmstiesas izmeklēšanas organizēšanai. Jau ziņots, ka KNAB iepriekš bija pabeidzis resorisko pārbaudi par Latvijas amatpersonu pieņemto lēmumu sākotnēji atteikties no lielākām \"Pfizer\" vakcīnu piegādēm un  nolēmis par to nesākt kriminālprocesu . Resoriskās pārbaudes gaitā KNAB iepazinās gan ar iestādes rīcībā esošiem, gan ar papildus iegūtiem dokumentiem, kā arī iesaistīto personu paskaidrojumiem. KNAB pārbaudē nekonstatēja faktus, kas liecinātu par publiskas personas institūciju darbinieku, tostarp, valsts amatpersonu koruptīvām darbībām vai rīcību interešu konflikta situācijā. KNAB secināja, ka amatpersonas nav izdarījušas noziedzīgus nodarījumus, par kuriem atbildība paredzēta Krimināllikumā, proti, nav pārsniegušas dienesta pilnvaras, ļaunprātīgi izmantojušas savu dienesta stāvokli vai ņēmušas kukuli. Ņemot vērā minēto birojs 9. martā pieņēma lēmumu par atteikšanos sākt kriminālprocesu. Jau vēstīts, ka pirmajā iepirkumā, līdz 2020. gada 19. novembrim, Latvija varēja pieteikties līdz 860 000 \"Pfizer\" vakcīnu devām, bet faktiski tika pieņemts lēmums par 97 500 vakcīnu devu iepirkšanu. Nākamajā kārtā, kad tika piedāvātas 430 000 šī ražotāja vakcīnu devas, Latvija pieteicās uz 100 000. Saistībā ar iepirkumiem  amatu zaudēja  Veselības ministrijas valsts sekretāre Daina Mūrmane-Umbraško, kā arī Zāļu valsts aģentūras direktors Svens Henkuzens.", "link": "https://www.delfi.lv/161/criminal/53239011/prokuratura-sak-kriminalprocesu-par-covid-19-vakcinu-iepirkumu"},
{"title": "Policija pret divām personām izbeigusi kriminālprocesu futbola aģenta Bezzubova slepkavības izmeklēšanā", "category": "Kriminālziņas", "body": "Valsts policija  (VP) pret divām personām izbeigusi kriminālprocesu futbola aģenta Romāna Bezzubova slepkavības izmeklēšanā. Patlaban kriminālprocesā ir sešas aizdomās turētas personas, bet attiecībā pret četrām personām ir izdalīts atsevišķs kriminālprocess par noziedzīga nodarījuma pēdu iepriekš neapsolītu slēpšanu un neziņošanu par noziegumu, informēja VP Sabiedrisko attiecību nodaļā. Pret divām personām kriminālprocess izbeigts, jo izmeklēšanas laikā pārbaudot informāciju, šo personu saistība ar notikušo neapstiprinājās. Tāpat policija par nozieguma izdarīšanu turpina meklēt Ivanu Agapitovu un Denisu Konaškinu un aicina atsaukties ikvienu, kura rīcībā ir informācija par viņu atrašanās vietu. Informēt policiju iespējams, zvanot pa tālruņa numuru 28 601 498 vai rakstot e-pastu uz adresi \"kipinfo21@vp.gov.lv\". Anonimitāte ir garantēta. Pērnā gada nogalē abi vīrieši pat tika iekļauti Eiropas meklētāko noziedznieku kampaņā. Policija pērn publiski paziņoja, ka nozieguma motīvus ir apzinājusi un strādā ar divām versijām, taču likumsargi sliecas uzskatīt, ka noziegums nav saistīts ar Bezzubova profesionālo darbību. Tagad VP Sabiedrisko attiecību nodaļā neprecizēja, tieši ar kādām versijām tiek strādāts. \"Aizdomās turēto personu lomas ir dažādas. Nozieguma motīvi vēl tiek skaidroti, ir vairākas versijas, kuras tiek pārbaudītas,\" norādīja nodaļā. Patlaban nav zināms, kad lietu nodos prokuratūrai kriminālvajāšanai. Bezzubovs tika nošauts 2021. gada 14. aprīļa rītā Rīgā, Purvciemā. Izbraucot uz Gunāra Astras ielas, Bezzubova vadītajai automašīnai tika aizšķērsots ceļš un futbola aģenta virzienā no automātiskā ieroča tika  raidīti vairāki šāvieni . Nākamajā naktī  Mežaparkā tika atrasta sadedzināta  uzbrukumā izmantotā automašīna \"BMW X5\".", "link": "https://www.delfi.lv/161/criminal/53995570/policija-pret-divam-personam-izbeigusi-kriminalprocesu-futbola-agenta-bezzubova-slepkavibas-izmeklesana"},
{"title": "Prokuratūra pie atbildības par Bezzubova slepkavību sauc sešas personas", "category": "Kriminālziņas", "body": "Prokuratūrā norādīja, ka šī gada 7. martā Rīgas tiesas apgabala prokuratūrā tika saņemts  Valsts policijas  Rīgas reģiona pārvaldes kriminālpolicijas pārvaldes 1. biroja 1. nodaļas ierosinājums uzsākt kriminālvajāšanu par pērn 14. aprīlī izdarīto Bezzubova slepkavību. Šobrīd turpinās pirmstiesas kriminālprocess, kura ietvaros tiek veiktas nepieciešamās procesuālās darbības, tādēļ, lai neietekmētu tālāku izmeklēšanu, plašāki komentāri no prokuratūras puses netiek sniegti. Jau vēstīts, ka februāra beigās  Krievijas  galvaspilsētā Maskavā tika aizturēti divi par futbola aģenta Romāna Bezzubova slepkavību aizdomās turētie – Ivans Agapitovs un Deniss Koņaškins. Uzbrukums Bezzubovam notika Purvciemā 2021. gada 14. aprīlī brīdī, kad viņš vēlējās izbraukt uz Gunāra Astras ielu. Uzbrucēji pārvietojās ar melnas krāsas \"BMW X5\" markas automašīnu ar tonētiem aizmugurējiem stikliem. Brīdī, kad Bezzubova \"Volkswagen Touareg\" no sānielas vēlējās nokļūt uz Gunāra Astras ielu, ceļu viņam nobloķējis minētais \"BMW X5\". No uzbrucēju auto tika raidīti šāvieni un Bezzubovs centies \"BMW X5\" taranēt no sāniem. Pēc tam abas automašīnas aizbraukušas no kameru redzamības lauka. Vasarā policija paziņoja, ka meklēšanā izsludināti 1967. gadā dzimušais Ivans Agapitovs un 1975. gadā dzimušais Deniss Koņaškins, kuri ir galvenie aizdomās turamie Bezzubova slepkavībā.", "link": "https://www.delfi.lv/161/criminal/54158708/prokuratura-pie-atbildibas-par-bezzubova-slepkavibu-sauc-sesas-personas"},
{"title": "Prokuratūra bijušo SAB darbinieku Sparānu un viņa sievu apsūdz par spiegošanu", "category": "Kriminālziņas", "body": "Prokuratūra bijušo  Satversmes  aizsardzības biroja (SAB) darbinieku Aigaru Sparānu un viņa sievu apsūdzējusi par spiegošanu. Valsts drošības dienests  (VDD) 2020. gada aprīlī aizturēja Sparānu par kukuļņemšanu. Kā toreiz ziņoja Latvijas Televīzijas (LTV) raidījums \"de facto\", dienests Sparānam bija inkriminējis 35 000 eiro kukuļņemšanu. Raidījums ziņoja, ka liecības pret Sparānu kukuļošanas lietā sniedzis Tukuma lidostas līdzīpašnieks, dažādās ieroču un stratēģisko preču tirdzniecības krimināllietās pavīdējušais Konstantīns Soloduha. Sparāna advokāts Aleksandrs Berezins apstiprināja, ka iespējamā kukuļņemšana tiek izmeklēta atsevišķā kriminālprocesā un šajā lietā VDD izmeklēšanu turpinot. Sparānam šajā lietā joprojām esot aizdomās turētā statuss. VDD šogad pavasarī Sparānu rosināja apsūdzēt citā lietā un 1. oktobrī Sparānam un viņa sievai izsniegta galīgā apsūdzība pēc Krimināllikuma panta par spiegošanu. Apsūdzības izvirzītas, jo Sparāna mājās kratīšanas laikā tika atrasti atsevišķi valsts noslēpumu saturoši materiāli, kurus viņš bija ieguvis, vēl strādājot SAB. \"Manam klientam netiek inkriminēta sadarbība jebkādas ārvalsts labā. Ar spiegošanu prokurors saprot pašu faktu, ka pie mana klienta bija atrasti šādi materiāli. Mēs esam vairākkārt iesnieguši sūdzības par to, ka apsūdzība ir celta nelikumīgi un spiegošana pati par sevi nozīmē sadarbību ar ārvalsti, darbošanos ārvalsts interesēs. Taču sūdzības noraidītas, uzsverot, ka prokurors ir neatkarīgs un pats visu izlemj,\" teica Berezins. Aizstāvība uzskata, ka apsūdzības celtas par darbībām, par kurām kriminālatbildība vispār nav paredzēta, jo valsts noslēpuma iegūšana un glabāšana neesot sodāma. Saskaņā ar Krimināllikumu par Sparānam un viņa dzīvesbiedrei inkriminēto nodarījumu var piemērot brīvības atņemšanu uz laiku no trim līdz 20 gadiem. Berezins apstiprināja aģentūras LETA rīcībā esošo informāciju, ka šogad veikta dedzināšana Sparāna dzīvesvietā. Par notikušo informēta  Valsts policija , kas sākusi kriminālprocesu. Sparāns dedzināšanu saista ar savu iepriekšējo profesionālo darbību SAB un uzskata, ka tajā iesaistīts VDD un \"starptautisks ieroču tirgotājs\". Tirgotāja vārdu gan Sparāns neminēja. VDD iepriekš paziņojumā presei rakstīja, ka 2020. gada 28. aprīlī un 29. aprīlī dienests veica tiesas sankcionētas procesuālās darbības ar trīs personām saistītos objektos Rīgā. Procesuālās darbības, tajā skaitā kratīšanas, norisinājās VDD izmeklētā kriminālprocesā par kukuļņemšanu lielā apmērā. Toreiz VDD neko nebija medijiem minējis par iespējamu spiegošanu. Vairākos objektos veikto kratīšanu laikā VDD izņēma dažāda veida datu nesējus un dokumentus. Tāpat VDD aizturēja trīs personas. Sparānam kā drošības līdzekli tiesa piemēroja apcietinājumu, taču vēlāk viņš tika atbrīvots pret 50 000 eiro drošības naudu. Naudu vairāku dienu laikā savācis Sparāna tuvs draugs, pērn mūžībā aizgājušās  Saeimas  Juridiskās komisijas vadītājas  Jutas Strīķes  (JKP) dzīvesbiedrs un bijušais Militārās izlūkošanas un drošības dienesta darbinieks Maigurs Strīķis. Daļu naudas tika atvēlējis Berezina pārstāvētais advokātu birojs. Strīķis vēlāk izplatīja paziņojumu, kurā pauda viedokli, ka lieta pret Sparānu lemta izjukšanai. Latvijas Televīzijas (LTV) raidījums \"de facto\" pērn ziņoja, ka iespējamās kukuļošanas lietā Soloduha kā starpniekus esot minējis uzņēmēju Edvīnu Inkēnu un bijušo politiķi Andreju Panteļējevu, kurš pa vidu politiskajai darbībai paspēja pastrādāt arī SAB. Vairākos maksājumos Soloduha it kā nodevis Sparānam kopumā 35 000 eiro.", "link": "https://www.delfi.lv/161/criminal/53720143/prokuratura-bijuso-sab-darbinieku-sparanu-un-vina-sievu-apsudz-par-spiegosanu"},
{"title": "VDD pērn aizturējis vēl divas personas par spiegošanu Krievijas labā", "category": "Kriminālziņas", "body": "Valsts drošības dienests  (VDD) sadarbībā ar Militārās izlūkošanas un drošības dienestu (MIDD) pērn aizturējis divas personas, kuras tiek turētas aizdomās par ilgstošu sadarbību ar  Krievijas  militāro izlūkdienestu, sniedzot tam neizpaužamas ziņas par valsts aizsardzības sektoru, portāls \"Delfi\" uzzināja VDD. Aizdomās turēto personu aizturēšana notika vēl 2021. gadā divu kriminālprocesu ietvaros, kurus VDD aizvadītajā gadā uzsāka saistībā ar aizdomām par Krimināllikuma 85. panta pirmajā daļā paredzēto noziedzīgo nodarījumu – spiegošanu. VDD iegūtā informācija liecina, ka personas ar Krievijas militārā izlūkdienesta pārstāvjiem tikās Krievijas teritorijā. Abām personām piemērots aizdomās turētā statuss un drošības līdzeklis – apcietinājums. 2021. gada 30. decembrī VDD viena kriminālprocesa materiālus nodeva prokuratūrai, rosinot pret aizdomās turēto personu uzsākt kriminālvajāšanu. VDD izmeklēšanas gaitā iegūtā informācija liecina, ka persona izmantoja savā profesionālajā darbībā izveidoto kontaktpersonu loku, lai iegūtu, apkopotu, analizētu un Krievijas militārajam izlūkdienestam nodotu informāciju par Nacionālo bruņoto spēku kaujas spējām, procedūrām, plāniem un mācībām, aizsardzības sistēmas iepirkumiem, kā arī  NATO  paplašinātās klātbūtnes (eFP) spēku aktivitātēm Latvijas teritorijā. VDD veikto procesuālo darbību rezultātā ir ieguvis ievērojamu daudzumu pierādījumu, tajā skaitā dokumentu un datu nesēju, kas VDD vērtējumā apliecina aizdomās turētās personas vainu inkriminētā noziedzīgā nodarījuma izdarīšanā. Arī otrā kriminālprocesā persona tiek turēta aizdomās par ilgstošu sadarbību ar Krievijas militāro izlūkdienestu, sniedzot Krievijas militārajām interesēm būtisku informāciju. Izmeklēšanas interesēs VDD pašlaik atturas sniegt plašāku informāciju par šo kriminālprocesu. \"Veiktās pretizlūkošanas operācijas ir ciešās un produktīvās VDD un MIDD sadarbības rezultāts un, tās īstenojot, ir novērsta šo personu turpmāka iesaistīšanās pret Latvijas valsti vērstās darbībās,\" uzsver VDD priekšnieks Normunds Mežviets. VDD atgādina, ka neviena persona nav uzskatāma par vainīgu, kamēr tās vaina nav atzīta likumā noteiktajā kārtībā. Portāla \"Delfi\" rīcībā esošā informācija liecina, ka šie divi aizturētie nav saistīti ar kriminālprocesu, kurā par spiegošanu aizturēts Saeimas deputāts Jānis Ādamsons.", "link": "https://www.delfi.lv/161/criminal/53942497/vdd-pern-aizturejis-vel-divas-personas-par-spiegosanu-krievijas-laba"},
{"title": "Otrdien ceļu satiksmes negadījumā Latgalē bojā gājis cilvēks", "category": "Kriminālziņas", "body": "Pagājušajā diennaktī  Valsts policija  (VP) reģistrējusi 143 avārijas, kurās kopumā cietis 21 cilvēks.  Ceļu satiksmes  negadījumā  Latgales  reģionā viens cilvēks gājis bojā, portālu \"Delfi\" informēja policijā. No aizvadītājā diennaktī avārijās cietušajiem cilvēkiem trīs ceļu satiksmē piedalījās kā gājēji, vēl trīs – velosipēdisti. Cietuši arī divi elektroskrejriteņu vadītāji, liecina VP apkopotā statistika. Kopumā ceļu satiksmes jomā pieņemti 388 administratīvo pārkāpumu lēmumi, tajā skaitā 145 par ātruma pārsniegšanu, pieci par automašīnas vadīšanu alkohola reibumā un divi par agresīvu braukšanu.", "link": "https://www.delfi.lv/161/criminal/54383678/otrdien-celu-satiksmes-negadijuma-latgale-boja-gajis-cilveks"},
{"title": "Policijas paviršība – tiesa skaidro atteikumu apcietināt Rīgā skolasbiedru sadūrušo pusaudzi", "category": "Kriminālziņas", "body": "\"Delfi\" jau rakstīja, ka Imantā esošajā Rīgas Mākslas un mediju tehnikumā kāds  17gadus vecs jaunietis, iespējams, greizsirdības uzplūdā ar nazi sadūra savu skolasbiedru . Incidents noticis uzreiz pēc nodarbībām. Upuris sēdējis kopā ar meiteni tehnikuma sporta zāles ģērbtuvē, kad pēkšņi durvīs parādījies seju zem maskas paslēpis svešinieks, kurš izvilcis nazi un mērķtiecīgi devies skolasbiedra virzienā. Pēc audzēkņu atstāstītā, varmāka upurim iedūris trīs reizes vēderā un vienu reizi rokā. Cietušais nogādāts slimnīcā. Varmāka sākotnēji esot aizturēts, bet pēc tam palaists brīvībā. Aizturētajam jaunietim šā gada 8. aprīlī Valsts policijas (VP) Rīgas Kurzemes iecirkņa Kriminālpolicijas nodaļas inspektore Olga Stepanova lūgusi tiesu piemērot drošības līdzekli – apcietinājumu. Sākotnēji procesa virzītāja Stepanova apcietinājuma piemērošanu balstīja uz vienīgo pamatojumu – jaunu noziegumu izdarīšanas varbūtību, informē Tiesu administrācijā. Tiesnese, izvērtējot informāciju par viņa personību, secināja, ka jaunietis nekad iepriekš nebija nonācis policijas redzeslokā saistībā ar jebkādu noziegumu izdarīšanu, nav bijis nevienā uzskaitē, dzīvo labvēlīgā ģimenē. Tiesas sēdes laikā policijas darbiniece pēkšņi izvirzījusi vēl divus apcietinājuma piemērošanas pamatojumus – iespējamā izvairīšanās no kriminālprocesa un patiesības noskaidrošanas traucēšana. Tāpat viņa norādījusi, ka aizdomās turētais neatzīst vainu. Nevienu faktu par šādu iespējamo risku varbūtību procesa virzītāja tiesai neiesniedza. Uzklausot izmeklētājas nostāju, tiesa secināja, ka apcietinājums pieprasīts nevis lai nodrošinātu kriminālprocesa intereses, bet lai jau sāktu izpildīt brīvības atņemšanas sodu. Vērtējot krimināllietu, tiesa saskatīja vairākas nepilnības un paviršības procesa virzītājas darbā, un tas arī bija pamats, kāpēc apcietinājuma piemērošana atteikta. \"Nepilngadīgā aizturēšanas protokolā nebija konkrēti norādīts, kāds bijis aizturēšanas pamats, vai uz personu kā noziedzīga nodarījuma izdarītāju norādīja cietušais vai kāda cita persona. Apcietinājumu var piemērot tikai tad, ja kriminālprocesā iegūtās konkrētās ziņas par faktiem rada pamatotas aizdomas, ka persona ir izdarījusi noziedzīgu nodarījumu. Procesa virzītājas iesniegtajos materiālos tas neatspoguļojas un iegūtās ziņas bija nepietiekamas, lai nepilngadīgo turētu aizdomās par slepkavības mēģinājumu,\" norāda Rīgas pilsētas tiesas tiesnese Irēna Krastiņa. Vērtējot krimināllietas materiālos esošos procesuālos dokumentus par pamatotu aizdomu esību, tiesnese konstatēja pretrunas liecībās un nepilnības nopratināšanas protokolos. Procesuālie dokumenti satur haotiskas, pretrunīgas, reizēm nepilnīgas ziņas par faktiem. Tiesneses ieskatā krimināllietas materiālos ir nederīgi procesuālie dokumenti, kuri neatbilst Kriminālprocesa likuma noteiktajām prasībām. \"Ir neparakstīti protokoli, kuros nav norādīts procesuālās darbības veicēja amats un uzvārds, procesuālās darbības veikšanas laiks, nav amatpersonu parakstu. Tāpat nav zināms, kurš veica nepilngadīgo personu nopratināšanu – to darīja procesa virzītāja vai kāda cita persona un uz kāda pamata,\" norādīja Krastiņa. Kā portālam \"Delfi\" teica tehnikuma direktors Gvido Zilūzis, šobrīd skolu neapmeklē abi – gan par saduršanu aizdomās turamais, gan pats cietušais. Iespējamais vainīgais mācoties attālināti, bet cietušais ārstējoties, Plašākus komentārus viņš gan nedrīkstot sniegt, jo notiekot izmeklēšana. Zilūzis arī sacīja, ka policijas darbu šajā lietā nevar vērtēt, turklāt arī pats uz vietas skolā tajā brīdī nav bijis.", "link": "https://www.delfi.lv/161/criminal/55447300/policijas-pavirsiba-tiesa-skaidro-atteikumu-apcietinat-riga-skolasbiedru-saduruso-pusaudzi"},
{"title": "Prokuratūrai nodota lieta par zeltlietu zagli no lombarda Liepājā", "category": "Kriminālziņas", "body": "Valsts policija  (VP) pabeigusi izmeklēšanu kriminālprocesā par laupīšanu kādā lombardā Liepājā, kur šī gada janvārī vīrietis uzbruka tā darbiniecei un nozaga zeltlietas. Policija krimināllietas materiālus nodeva prokuratūrai kriminālvajāšanas uzsākšanai, portālu \"Delfi\" informēja VP. 26. janvārī ap pulksten 18.20 VP tika saņemta informācija, ka  Liepājas  centrā, lombardā notikusi laupīšana. Policisti ieradās notikuma vietā un noskaidroja, ka vīrietis, pielietojot fizisku spēku, uzbruka lombarda darbiniecei, pagrūžot viņu un iepūšot sejā piparu gāzi. Vīrietis no lombarda telpām nolaupīja divas paletes ar zeltlietām un vienu statīvu ar rokassprādzēm, pēc tam devās prom. Neatliekamās medicīniskās palīdzības dienesta darbinieki lombarda darbiniecei uz vietas sniedza medicīnisko palīdzību. Par notikušo policija sāka kriminālprocesu un, veicot operatīvās darbības, pēc divām dienām aizturēja iespējamo vainīgo personu. Vīrietis tika atzīts par aizdomās turēto un uz izmeklēšanas laiku viņam tika piemērots drošības līdzeklis – apcietinājums. Vīrietis jau iepriekš ir nonācis policijas redzeslokā par mantiska rakstura noziedzīgu nodarījumu izdarīšanu un nesen atbrīvojies no ieslodzījuma vietas, izciešot sodu par nozieguma izdarīšanu, kas vērsts pret tikumību un dzimumneaizskaramību. Likumsargi pie vīrieša atrada nolaupītās zeltlietas, taču dažas lietas viņš jau bija paspējis realizēt Latvijā un Lietuvā, no kurām daļu likumsargi atguva. Saskaņā ar Krimināllikumu, par laupīšanu, ja tā izdarīta ievērojamā apmērā, soda ar brīvības atņemšanu uz laiku līdz astoņiem gadiem, konfiscējot mantu vai bez mantas konfiskācijas un ar probācijas uzraudzību uz laiku līdz trim gadiem. Soda apmēru noteiks tiesa. Valsts policija atgādina, ka neviena persona netiek uzskatīta par vainīgu, kamēr tās vaina noziedzīga nodarījuma izdarīšanā netiek pierādīta likumā noteiktajā kārtībā.", "link": "https://www.delfi.lv/161/criminal/54384490/prokuraturai-nodota-lieta-par-zeltlietu-zagli-no-lombarda-liepaja"},
{"title": "Spiegošanā Krievijas militārā izlūkdienesta labā apsūdzēts Latvijas pilsonis", "category": "Kriminālziņas", "body": "Šonedēļ spiegošanā  Krievijas  militārā izlūkdienesta labā apsūdzētā persona ir Latvijas pilsonis, aģentūra LETA noskaidroja prokuratūrā. Plašākus komentārus prokuratūrā joprojām nesniedza, tostarp nav zināms, vai apsūdzētā persona iepriekš bijusi amatpersona. Aizsardzības ministrs  Artis Pabriks  (AP) nekomentēja, kāds kaitējums nodarīts Latvijas aizsardzības sektoram šīs un vēl vienas Valsts drošības dienesta (VDD) pērn aizturētās personas darbības rezultātā. Tomēr ministrs pauda gandarījumu par VDD un Militārās izlūkošanas un drošības dienesta (MIDD) savstarpējo sadarbību šādu nodarījumu atklāšanā. Jau ziņots, ka šonedēļ Rīgas tiesas apgabala prokuratūrā minēto Latvijas pilsoni nolemts saukt pie kriminālatbildības pēc diviem Krimināllikuma pantiem – spiegošanu, proti, par ziņu nelikumīgu vākšanu un to tiešu nodošanu ārvalsts izlūkdienestam tā uzdevumā, kā arī par šaujamieroča un munīcijas iegādāšanos, glabāšanu un nēsāšanu bez attiecīgas atļaujas. Apsūdzētajai personai joprojām ir spēkā drošības līdzeklis – apcietinājums. VDD pērn sadarbībā ar Militārās izlūkošanas un drošības dienestu (MIDD) divās atsevišķās lietās pērn aizturējis divas personas aizdomās par ilgstošu sadarbību ar Krievijas militāro izlūkdienestu, sniedzot tam neizpaužamas ziņas par valsts aizsardzības sektoru. VDD iegūtā informācija liecina, ka personas ar Krievijas militārā izlūkdienesta pārstāvjiem tikās Krievijas teritorijā. Pērn 30. decembrī VDD viena kriminālprocesa materiālus nodeva prokuratūrai, rosinot pret vienu personu sākt kriminālvajāšanu. VDD izmeklēšanas gaitā iegūtā informācija liecina, ka šī persona izmantoja savā profesionālajā darbībā izveidoto kontaktpersonu loku, lai iegūtu, apkopotu, analizētu un Krievijas militārajam izlūkdienestam nodotu informāciju par Nacionālo bruņoto spēku kaujas spējām, procedūrām, plāniem un mācībām, aizsardzības sistēmas iepirkumiem, kā arī  NATO  paplašinātās klātbūtnes spēku aktivitātēm Latvijas teritorijā. VDD veikto procesuālo darbību rezultātā ir ieguvis ievērojamu daudzumu pierādījumu, tajā skaitā dokumentu un datu nesēju, kas VDD vērtējumā apliecina personas vainu inkriminētā noziedzīgā nodarījuma izdarīšanā. Arī otrā kriminālprocesā persona tiek turēta aizdomās par ilgstošu sadarbību ar Krievijas militāro izlūkdienestu, sniedzot Krievijas militārajām interesēm būtisku informāciju. Tāpat ziņots, ka VDD citā kriminālprocesā pērn vasarā aizdomās par spiegošanu Krievijas labā aizturēja  Saeimas  deputātu Jāni Ādamsonu. Pēc aizturēšanas tiesa politiķim piemēroja apcietinājumu, bet pagājušā gada nogalē tiesa deva iespēju samaksāt 30 000 eiro drošības naudu, lai viņš varētu izkļūt brīvībā. Nauda tika iemaksāta 5.janvārī. Ādamsons patlaban ir apsūdzētā statusā. Tāpat šajā lietā par neizpaužamu ziņu nelikumīgu vākšanu nolūkā tās nodot ārvalsts izlūkdienestam tieši, kā arī citu ziņu nelikumīgu vākšanu ārvalsts izlūkdienestam tā uzdevumā apsūdzēts arī Krievijas pilsonis, bijušais valsts drošības komitejas (VDK) darbinieks Genādijs Silonovs. \"TV3\" raidījums \"Nekā personīga\" pērn vasarā ziņoja, ka Ādamsona lietā apcietinājums varētu būt piemērots arī bijušajam Latvijas PSR VDK Izmeklēšanas daļas nodaļas priekšniekam, VDD priekšteča - Drošības policijas darbiniekam un bijušā iekšlietu ministra Mareka Segliņa padomniekam Andrim Strautmanim un kādas pilsētas pašvaldības policijas priekšniekam. Neminot personu vārdus, VDD iepriekš aģentūrai LETA apliecināja, ka pret divām personām ir izdalīts atsevišķs kriminālprocess, un izmeklēšana lietā turpinās.", "link": "https://www.delfi.lv/161/criminal/53968181/spiegosana-krievijas-militara-izlukdienesta-laba-apsudzets-latvijas-pilsonis"},
{"title": "Par spiegošanu Krievijas labā Latvijas pilsonim piespriež piecu gadu cietumsodu", "category": "Kriminālziņas", "body": "Rīgas pilsētas Vidzemes priekšpilsētas tiesa šodien Andri Birzgali atzina par vainīgu apsūdzībās par spiegošanu  Krievijas  labā un piesprieda piecu gadu cietumsodu, aģentūra LETA noskaidroja tiesā. Aģentūrai LETA zināms, ka lietā apsūdzēts ir 1955. gadā dzimušais Latvijas pilsonis Birzgalis. Detalizētas publiskas informācijas par šādu personu nav, vien \"firmas.lv\" dati rāda, ka līdz 2009. gadam viņš darbojies sporta klubā \" Bauskas  Zemgaļi\". Tiesa lēma apstiprināt Rīgas tiesas apgabala prokuratūras prokurores Baibas Balodes un apsūdzētā 23. februārī noslēgto vienošanos. Birzgalis atzīts par vainīgu noziedzīgā nodarījuma izdarīšanā, kas paredzēts Krimināllikuma 85. panta pirmajā daļā, proti par neizpaužamu ziņu nelikumīgu vākšanu nolūkā tās nodot ārvalstij. Par šo likuma pārkāpumu viņš sodīts ar brīvības atņemšanu uz četriem gadiem un sešiem mēnešiem ar probācijas uzraudzību uz trīs gadiem. Tāpat viņš atzīts par vainīgu noziedzīgā nodarījuma izdarīšanā, kas paredzēts Krimināllikuma 233. panta otrajā daļā par šaujamieroču un munīcijas glabāšanu bez attiecīgas atļaujas. Tiesa par šo nodarījumu lēma viņu sodīt ar brīvības atņemšanu uz vienu gadu. Saskaņā ar Krimināllikumu galīgais sods Birzgalim tika noteikts pēc noziedzīgu nodarījumu kopības, daļēji saskaitot piespriestos sodus, līdz ar to piemērojot brīvības atņemšanu uz pieciem gadiem ar probācijas uzraudzību uz trīs gadiem. Saskaņā ar Krimināllikuma 52. pantu, tiesa lēma soda izciešanas termiņā ieskaitīt apsūdzētā aizturēšanā pavadīto laiku no 2021. gada 3. līdz 5. septembrim un apcietinājumā pavadīto laiku no 2021. gada 5. septembra līdz sprieduma spēkā stāšanās dienai. Drošības līdzekli apcietinājumu tiesa lēma atstāt negrozītu. Prokurors, apsūdzētais, aizstāvis un cietušais desmit dienu laikā no saīsinātā sprieduma pieejamības dienas var rakstveidā iesniegt Rīgas pilsētas Vidzemes priekšpilsētas tiesā lūgumu par pilna sprieduma sagatavošanu. Saīsinātais spriedums nav pārsūdzams un stājas spēkā pēc tam, kad beidzies termiņš lūguma iesniegšanai par pilna sprieduma sastādīšanu, un lūgums nav iesniegts. Kā ziņots, janvārī Rīgas tiesas apgabala prokuratūra vīrieti sauca pie kriminālatbildības pēc diviem Krimināllikuma pantiem - par spiegošanu, proti, par ziņu nelikumīgu vākšanu un to tiešu nodošanu ārvalsts izlūkdienestam tā uzdevumā, kā arī par šaujamieroča un munīcijas iegādāšanos, glabāšanu un nēsāšanu bez attiecīgas atļaujas. Prokurore 23.februārī ar apsūdzēto noslēdza vienošanos par vainas atzīšanu un sodu. Tas darīts, izvērtējot izdarītā nozieguma smagumu, raksturu, kaitīgumu un apsūdzētā personību, kā arī ņemot vērā to, ka apsūdzētais pilnībā atzina savu vainu un izmantoja likumā paredzētās tiesības uz sadarbību, kas izpaudās vienkāršāka procesa veida izvēlē. Vienošanās paredz, ka prokurore lūdz tiesu atzīt apsūdzēto par vainīgu minēto noziegumu izdarīšanā un kā galīgo sodu viņam noteikt brīvības atņemšanu uz pieciem gadiem ar probācijas uzraudzību uz trīs gadiem. Jau ziņots, ka šis vīrietis bija viens no diviem cilvēkiem, kurus divās atsevišķās lietās pērn aizturēja  Valsts drošības dienests  (VDD) sadarbībā ar Militārās izlūkošanas un drošības dienestu (MIDD) par ilgstošu sadarbību ar Krievijas militāro izlūkdienestu, sniedzot tam neizpaužamas ziņas par valsts aizsardzības sektoru. VDD iegūtā informācija liecina, ka personas ar Krievijas militārā izlūkdienesta pārstāvjiem tikās Krievijas teritorijā. VDD izmeklēšanas gaitā iegūtā informācija liecina, ka vīrietis izmantoja savā profesionālajā darbībā izveidoto kontaktpersonu loku, lai iegūtu, apkopotu, analizētu un Krievijas militārajam izlūkdienestam nodotu informāciju par Nacionālo bruņoto spēku kaujas spējām, procedūrām, plāniem un mācībām, aizsardzības sistēmas iepirkumiem, kā arī NATO paplašinātās klātbūtnes spēku aktivitātēm Latvijas teritorijā. Tāpat ziņots, ka VDD citā kriminālprocesā pērn vasarā aizdomās par spiegošanu Krievijas labā aizturēja Saeimas deputātu Jāni Ādamsonu. Pēc aizturēšanas tiesa politiķim piemēroja apcietinājumu, bet pagājušā gada nogalē tiesa deva iespēju samaksāt 30 000 eiro drošības naudu, lai viņš varētu izkļūt brīvībā. Nauda tika iemaksāta 5.janvārī. Ādamsons patlaban ir apsūdzētā statusā. Tāpat šajā lietā par neizpaužamu ziņu nelikumīgu vākšanu nolūkā tās nodot ārvalsts izlūkdienestam tieši, kā arī citu ziņu nelikumīgu vākšanu ārvalsts izlūkdienestam tā uzdevumā apsūdzēts arī Krievijas pilsonis, bijušais valsts drošības komitejas (VDK) darbinieks Genādijs Silonovs.", "link": "https://www.delfi.lv/161/criminal/54176560/par-spiegosanu-krievijas-laba-latvijas-pilsonim-piespriez-piecu-gadu-cietumsodu"},
{"title": "Bunkus slepkavības lietā izmeklētāji turpina ļoti intensīvu darbu, atzīst policijas priekšnieks", "category": "Kriminālziņas", "body": "Maksātnespējas administratora, advokāta Mārtiņa Bunkus slepkavības lietā izmeklētāji turpina ļoti intensīvu darbu, intervijā LNT raidījumā \"900 sekundes\" apliecināja Valsts policijas (VP) priekšnieks  Ints Ķuzis . Viņš norādīja, ka aizvien turpinās apjomīgs darbs, kas saistīts ar notikuma vietu. Tiek fiksēta, monitorēta un sistematizēta visa informācija, kas nonākusi policijas rīcībā, lai saprastu, kāpēc un kas pastrādājis šo slepkavību, apliecināja Ķuzis. Vaicāts, kādēļ iedzīvotājus iesūtīt video reģistratora ierakstus policija lūdza vien nākamajā dienā pēc nozieguma, Ķuzis skaidroja, ka informācijas tehnoloģiju laikmets sniedz ļoti plašas iespējas un likumsargu redzeslokā jau bija plaša informācija, kas saistīta ar video novērošanas sistēmām. Savukārt vēršanās pie fiziskām personām ir \"pēdējais brīdis\". \"Nezinām, vai tas noderēs mums šodien, bet varbūt noderēs rīt,\" skaidroja policijas priekšnieks. Kā uzsvēra Ķuzis, nevar noliegt, ka slepkavība tikusi izplānota un viennozīmīgi ir saistīta ar organizēto noziedzību. Kā ziņots, Bunkus tika  nošauts 30. maija rītā , kad viņš ar automašīnu brauca garām Rīgas Meža kapiem. Īsi pēc slepkavības netālu no notikuma vietas tika sadedzināta ar viltotiem valsts numuriem aprīkota automašīna, kura, visticamāk, bija saistīta ar slepkavību. Par notikušo policijā sākts kriminālprocess un notiek izmeklēšana. Viena no galvenajām versijām ir, ka slepkavība  saistīta ar upura profesionālo darbību  un iepriekš tā rūpīgi izplānota. Tāpat vēstīts, ka Valsts policijā jau iepriekš sākts kriminālprocess par draudiem Bunkum. Kriminālprocess sākts 2016. gadā pēc iesnieguma par draudiem. Šajā lietā aizdomās turēto nav.", "link": "https://www.delfi.lv/161/criminal/50105365/bunkus-slepkavibas-lieta-izmekletaji-turpina-loti-intensivu-darbu-atzist-policijas-prieksnieks"},
{"title": "Bunkus slepkavību varēja pasūtīt Azerbaidžānas 'biznesmeņi', spekulē raidījums", "category": "Kriminālziņas", "body": "Maksātnespējas administratora Mārtiņa Bunkus slepkavību varēja pasūtīt \" Trasta komercbankas \" likvidācijā prāvas naudas summas zaudējuši \"biznesmeņi\" no postpadomju valstīm, piemēram,  Azerbaidžānas , minējumu izsaka raidījums \"TV3 Ziņas\". Lai gan \"Trasta komercbankas\" likvidāciju oficiāli vadīja maksātnespējas administrators Armands Rasa un Bunkus piesaistīts vien kā eksperts, kuluāros par patieso \"arhitektu\" lietā dēvēts tieši Bunkus, norāda raidījums. Rasu likvidējamās bankas administratora amatam piedāvāja Finanšu un kapitāla tirgus komisija pēc tam, kad iepriekšējais administrators Ilmārs Krūms tika aizturēts kopā ar maksātnespējas procesa administratoru Māri Sprūdu, kā arī administratoru Nauri Durevski un finansistu Jorenu Raitumu. \"Trasta komercbankai\" bija pārstāvniecības Krievijā, Ukrainā, Kazahstānā, Tadžikistānā, Azerbaidžānā. \"TV3 Ziņas\" klāsta, ka šajās valstīs aktīvi darbojas grupējumi, kas ir ārkārtīgi bagāti, ietekmīgi un labprāt slēpj naudu ārzemju bankās un ofšoros. Vairāki informācijas avoti \"TV3 Ziņām\" pauduši versiju, ka pasūtītāji varētu būt tieši Azerbaidžānas \"biznesmeņi\", kas ļoti nepatīkami pārsteigti par naudas iesprūšanu bankā un niecīgajām cerībām zaudēto atgūt. \"Trasta komercbankā\" lauvas tiesu noguldījumu zaudēja 206 nerezidenti, tostarp 52 privātpersonas un 154 juridiskas personas. Raidījuma aizdomas stiprina fakts, ka martā kādu azerbaidžāņu izcelsmes uzņēmēju nošāva Maskavā, kas tiek uzskatīta par azerbaidžāņu mafijas darbības epicentru. Slepkavas rīkojās profesionāli, arī nozieguma raksturs līdzīgs – upuris nāvējoši ievainots savā lepnajā džipā. Līdzīgi kā Bunkus slepkavībā, arī Maskavā šāvēji izvēlējās vietu, kur nav novērošanas kameru. Valsts policija pagaidām atturas no komentāriem par slepkavības izmeklēšanas gaitu un sola sniegt jaunu informāciju, tiklīdz tā parādīsies un būs publiskojama. Jau ziņots, ka trešdienas, 30. maija, rītā pie  Brāļu kapiem   Rīgā ar vairākiem šāvieniem nogalināts maksātnespējas administrators Mārtiņš Bunkus . Policija  par notikušo sāka kriminālprocesu  pēc Krimināllikuma 116. panta par slepkavību.", "link": "https://www.delfi.lv/161/criminal/50108509/bunkus-slepkavibu-vareja-pasutit-azerbaidzanas-biznesmeni-spekule-raidijums"},
{"title": "Video: Latvijā aiztur 82 viltus brokerus, kas katru mēnesi izkrāpuši 3 miljonus eiro", "category": "Kriminālziņas", "body": "Valsts policija  (VP) nesen pārtraukusi starptautiska organizēta noziedzīga grupējuma atzarojuma darbību Latvijā, kas īstenojis krāpnieciskas darbības finanšu ieguldījumu jomā. Preses konferencei par VP paveikto darbu bija iespējams sekot tiešraidē arī portālā \"Delfi\". Preses konferencē piedalījās VP priekšnieks  Armands Ruks , VP Ekonomisko noziegumu apkarošanas pārvaldes ( ENAP ) priekšnieks Pauls Krūmiņš, kā arī VP ENAP Kibernoziegumu apkarošanas nodaļas priekšnieks Ruslans Grigs. Policijā skaidroja, ka šā gada 24. martā vērienīgā starptautiskā operācijā vienlaicīgi Latvijā un Lietuvā tika aizturētas kopumā vairāk nekā 100 personas aizdomās par iesaistīšanos starptautiskā zvanu centru krāpniecības shēmu īstenošanā. Kopumā pārtraukta trīs krāpnieku zvanu centru darbība – divi no tiem darbojušies Latvijā un viens Lietuvā. Latvijā kopumā tika aizturētas 82 personas. 14 personas šobrīd ir atzītas par aizdomās turamām. No tām četrām personām piemērots drošības līdzeklis – apcietinājums. Provizoriskie aprēķini liecina, ka krāpnieki ik mēnesi guvuši nelikumīgu peļņu vairāk nekā trīs miljonu eiro apmērā. Izmeklēšana kriminālprocesā turpinās. Preses konferencē Ruks uzsvēra, ka pēdējo gadu laikā VP konstatēts, ka šāda veida noziegumu skaits ir būtiski pieaudzis. Policijā norādīja, ka kriminālprocesa izmeklēšanas laikā noskaidrots, ka Latvijas teritorijā darbojas organizēta noziedzīga personu grupa, kura īsteno krāpnieciskas darbības lielā apmērā interneta vidē. Proti, izmantojot dažādas interneta vietnes, krāpnieki piedāvā iedzīvotājiem iegādāties reāli neeksistējošus finanšu instrumentus, tajā skaitā arī virtuālo valūtu un pakalpojumus, kas ir saistīti ar darījumiem ar šiem finanšu instrumentiem. Krāpnieki potenciālos klientus meklēja un uzrunāja valstīs, kas pārvalda krievu, angļu, hindi, kā arī poļu valodu. Saziņa notika telefoniski, kā arī izmantojot citus saziņas kanālus. Ruks arī uzsvēra, ka pagaidām nav informācijas, ka starp cietušajiem būtu arī Latvijas pilsoņi. Viņu papildināja Grigs, skaidrojot, ka visiem zvanu centra darbiniekiem bijis īpaši uzsvērts, ka nedrīkst finanšu shēmā iesaistīt savus draugus, radus un paziņas. Tāpat vietnes, kurās veiktas krāpnieciskās darbības, tikušas bloķētas tajās valstīs, kurās atradušies zvanu centri. Grigs atzīmēja, ka šāda darbība veikta, lai konkrēto valstu tiesībsargājošajām iestādēm būtu grūtāk veikt izmeklēšanas darbības. Kamēr klienti, būdami pārliecināti, ka notiek tirdzniecībai biržās līdzīgas darbības, turpina iemaksāt naudas līdzekļus, šķirties no saviem iekrājumiem, it kā finanšu instrumentu un ar to saistīto pakalpojumu iegādei, krāpnieki – viltus brokeri – turpina uzturēt komunikāciju ar šiem klientiem, aktīvi aicina ieguldīt vēl, piesolot ārkārtīgi ienesīgus labumus. Tomēr tiklīdz klients paziņo, ka vēlas izņemt iemaksāto un nopelnīto naudu, viltus brokeri sāk izvairīties un pārtrauc komunikāciju ar tādu klientu. Arī naudas līdzekļus šim klientam neatmaksā. Izmeklēšanas laikā tika noskaidrots, ka organizētās noziedzīgās grupas sastāvā ietilpst vairāk nekā 15 personas. Prettiesisko darbību slēpšanai un maskēšanai, kā arī prettiesiski iegūto naudas līdzekļu legalizēšanai organizētās noziedzīgās grupas dalībnieki izmantoja arī Latvijā reģistrētus uzņēmumus. Īstenojot aktīvu starptautisko sadarbību, tika saņemtas vairākas atbildes no Eiropas Savienības valstu tiesībaizsardzības iestādēm, ka arī šajās valstīs ir saņemti cietušo iesniegumi par krāpšanas faktiem, kas saistīti ar finanšu platformu darbību. Vairākās no šīm valstīm notiek izmeklēšana saistība ar šādām krāpšanām. Pagājušajā nedēļā, 24. martā, sadarbībā ar Eiropola un Eurojust (Eiropas Savienības Aģentūra tiesu iestāžu sadarbībai krimināllietās) pārstāvjiem, VP ENAP Kibernoziegumu apkarošanas nodaļas amatpersonas, piesaistot kolēģus no vairākām Valsts policijas struktūrvienībām, starptautiskā operācijā veica organizētās noziedzīgās grupas dalībnieku aizturēšanu un kratīšanas vairākās adresēs, tajā skaitā divos zvanu centros Rīgā. Policijā atzīmē, ka vienlaikus koordinēti Lietuvas tiesībaizsardzības iestādes veica tādas pašas darbības Viļņā, Lietuvā. Kriminālprocesā veiktas kopumā 20 kratīšanas dažādās vietās Latvijā. Šo kratīšanu laikā izņemti dažādi objekti, kuriem ir nozīme kriminālprocesā, tajā skaitā serveri, portatīvie datori, mobilie telefoni, datu nesēji, atmiņas kartes, dokumenti, piezīmes un citi objekti. Izmeklēšanas laikā iegūtais pierādījumu kopums deva pamatu atzīt 14 personas, organizētās noziedzīgas grupas dalībniekus – 10 Latvijas pilsoņus, divus Baltkrievijas pilsoņus, vienu Ukrainas pilsoni un vienu Uzbekistānas pilsoni – par aizdomās turamiem un pārtraukt noziedzīgo nodarījumu. Četrām personām šī gada 25. un 26. martā tiesa piemēroja drošības līdzekli – apcietinājumu, bet pārējām 10 personām piemēroti drošības līdzekļi, kas nav saistīti ar brīvības atņemšanu. Papildu ir apzināti vairāk nekā 70 zvanu centra darbinieki, kuru pienākumos bija jauno klientu piesaistīšana. Iegūtā informācija tiek analizēta un tiks izmantota turpmākā izmeklēšanā. Izmeklēšanā noskaidrots, ka organizācijā bija strikts lomu sadalījums. Piemērām, ja persona, būdama uzņēmuma darbinieks, veica zvanu operatora funkcijas, tad, sazvanot potenciālos klientus, piedāvāja viņiem pirkt platformu pakalpojumus un veikt pirmo iemaksu. Pēc tam klientus pārņēma citi uzņēmuma darbinieki, kuru uzdevums bija pierunāt klientu veikt pēc iespējas vairāk pirkumu jeb izkrāpt pēc iespējas vairāk naudas no jau esošajiem klientiem. Darbinieki, saskaņā ar to pienākumiem, bija sadalīti grupās, kuras vadīja menedžeri, kuri risināja organizatoriskus jautājumus, sniedza ieteikumus un deva norādījumus, kā arī kontrolēja darba gaitu. Bez tam noskaidrots, ka uzņēmumos darbojās struktūrvienības, kas sadalītas atkarībā no valodām, kādas pārvalda potenciālie klienti. Tāpat izmeklēšanas laikā iegūtās ziņas policijai ļauj pieņemt, ka visticamāk visas personas, kuras šāda veida uzņēmumos ieņem vadošus un svarīgus gan oficiālus, gan neoficiālus amatus, piemēram, valdes loceklis, direktors, direktora vietnieks, komandas vadītāji, ir saistīti ar organizēto noziedzīgo grupu. Šī grupa mērķtiecīgi nodarbojas ar krāpnieciskām darbībām interneta vidē un noziedzīgu iegūto līdzekļu legalizāciju lielā apmērā. Sadarbībā ar Finanšu izlūkošanas dienestu izdevies iesaldēt ārvalstu kredītiestāžu kontos esošos līdzekļus, tādejādi nodrošinot iespēju izmeklēšanai nekavējoties uzlikt arestus ar organizētās noziedzības grupējumu saistītiem naudas līdzekļiem. Vienlaikus kriminālprocesa ietvaros uzsākti četri procesi par piespiedu ietekmēšanas līdzekļa piemērošanu juridiskajām personām, vienlaikus arestējot to kapitāldaļas. Izmeklēšanas laikā uzlikti aresti: Izmeklēšana kriminālprocesā turpinās. VP atkārtoti aicina iedzīvotājus būt piesardzīgiem, saņemot telefona zvanus no nezināmām personām, kuras runā tikai svešvalodā, sauc sevi par dažādu uzņēmumu finanšu brokeriem vai arī cita veida \"finanšu speciālistiem\". Tāpat nevajadzētu būt pārlieku uzticīgiem, komunicējot ar nepazīstamiem cilvēkiem vai iepazīstoties sociālos tīklos ar virtuālajiem lietotājiem. Policijā arī atgādina, ka nedrīkst nevienam izpaust savus personas vai elektronisko maksāšanas līdzekļu datus – tā iespējams sevi pasargāt no kļūšanas par krāpniecības upuriem.", "link": "https://www.delfi.lv/161/criminal/54192518/video-latvija-aiztur-82-viltus-brokerus-kas-katru-menesi-izkrapusi-3-miljonus-eiro"},
{"title": "Spiegošanā apsūdzētā Ādamsona krimināllietā mainīs tiesnesi", "category": "Kriminālziņas", "body": "Nākamā tiesas sēde būs zināma pēc tam, kad būs noteikts jauns tiesnesis, kurš skatīs šo lietu, informēja tiesā. Rīgas pilsētas tiesā pavēstīja, ka tiesnesis Dundurs pārcelts uz Rīgas apgabaltiesu, un tas saistīts ar viņa karjeras izaugsmi. Prokuratūrā iepriekš informēja, ka  Ādamsons tiek apsūdzēts  pēc trīs Krimināllikuma pantiem - par spiegošanu, krāpšanu nelielā apmērā un šaujamieroču munīcijas iegādāšanos un glabāšanu bez attiecīgas atļaujas. Deputātam tiek inkriminēta krāpšana nelielā apmērā, kas saistīta ar degvielas izdevumu atlīdzināšanu, un kopējā summa ir aptuveni 100 eiro. Tāpat atrasti vairāki desmiti patronu. Attiecībā uz iespējamo spiegošanu aģentūras LETA rīcībā esošā informācija liecina, ka likumsargiem par Ādamsonu bija aizdomas par vairāk nekā 40 epizodēm. Uz Ādamsonu krīt aizdomas par informācijas nodošanu  Krievijai  pēdējo četru gadu laikā. Neoficiāli zināms, ka Ādamsons nodevis gan publiski pieejamus dokumentus - dažādus likumu grozījumus, informāciju par armijas iepirkumiem un budžetu, gan sniedzis ziņas pēc valsts austrumu robežas apmeklēšanas, informējis par Baltijas asamblejas nostāju pret \"Nord Stream 2\". Tāpat saskaņā ar neoficiālu informāciju, ziņu nodošanai viņš izmantojis savu parlamenta datoru. Lietā apsūdzēts arī Krievijas pilsonis Genādijs Silonovs. Ādamsonu aizdomās par spiegošanu VDD aizturēja 2021. gada vasarā. Pēc aizturēšanas tiesa politiķim piemēroja apcietinājumu, bet pērn decembrī deva iespēju samaksāt 30 000 eiro drošības naudu, lai viņš varētu izkļūt brīvībā. Drošības nauda tika samaksāta 5. janvārī, un Ādamsons no apcietinājuma tika atbrīvots. Tagad prokurors politiķim ir noteicis papildu drošības līdzekļus, tostarp, noteikts ierobežojums uz kriminālprocesa izmeklēšanas un iztiesāšanas laiku pildīt  13. Saeimas  deputāta amata pienākumus. Saeimas vairākums pērn 9. decembrī pēc  Ģenerālprokuratūras  lūguma atļāva sākt kriminālvajāšanu pret Ādamsonu. Ādamsons pēc apcietināšanas nolēmis izstāties no partijas \" Saskaņa \" un šī politiskā spēka Saeimas frakcijas, taču nav nolicis Saeimas deputāta mandātu. Ādamsons parlamentā darbojās Aizsardzības, iekšlietu un korupcijas novēršanas komisijā, Pieprasījumu komisijā un Baltijas lietu apakškomisijā. Lai gan Ādamsonam nebija pielaides valsts noslēpumam, viņam bija tiesības piedalīties Saeimas Aizsardzības, iekšlietu un korupcijas novēršanas komisijas sēdēs, kurās amatpersonas prezentē ierobežotas pieejamības informāciju. Tāpat viņš darbojās vairākās deputātu grupās. Viņš kā parlamentārietis darbojās deputātu grupā sadarbības veicināšanai ar Izraēlas parlamentu, Ķīnas parlamentu un  Baltkrievijas  parlamentu. No 2019. gada janvāra Ādamsons bija deputātu grupas vadītājs sadarbības veicināšanai ar Krievijas parlamentu. Padomju laikā Ādamsons ieņēma dažādus posteņus PSRS Jūras kara flotē. Pēc Latvijas neatkarības atjaunošanas Ādamsons bija gan Latvijas Jūras spēku komandiera vietnieks, gan arī Robežsargu brigādes komandieris, bet vēlāk pievērsās politikai. Ādamsons aizvien saņem Krievijas maksāto militāro pensiju.", "link": "https://www.delfi.lv/161/criminal/54646690/spiegosana-apsudzeta-adamsona-kriminallieta-mainis-tiesnesi"},
{"title": "Izmantojot viltotu 'Luminor' internetbankas lapu, aprīlī izkrāpti jau ap 20 tūkstošiem eiro", "category": "Kriminālziņas", "body": "Rīgas reģionā ir reģistrēti jauni krāpšanas gadījumi un to mēģinājumi, krāpniekiem izmantojot viltus \" Luminor \" internetbankas lapu, ziņo  Valsts policija . Izmantojot \" Google \" interneta pārlūku, cilvēki bija nonākuši viltus lapā, kur ievadījuši savus bankas datus, tādējādi nododot tos starptautisku krāpnieku rīcībā. Šā gada aprīlī dažādos Valsts policijas iecirkņos Rīgas reģionā ir saņemti jau desmit iesniegumu par šādiem gadījumiem un iedzīvotājiem kopumā izkrāpti ap 20 tūkst. eiro. Dažos gadījumos zaudējuma apjoms vēl tiek precizēts. Policijas skaidro, ka iedzīvotāji interneta pārlūkā \"Google\" meklējuši piekļuves saiti savai internetbankai un atvēruši \"Google\" reklāmu, kas ved uz viltus internetbanku. Nepievēršot uzmanību, ka viltus internetbankas saite atšķiras no oriģinālās, iedzīvotāji ir ievadījuši savus kartes datus un PIN kodus, kā rezultātā šī informācija nonākusi krāpnieku rīcībā. Tā piemēram Valsts policijas Rīgas Latgales iecirknī 13. aprīlī tika saņemts iesniegums no kādas 1990. gadā dzimušas sievietes, kura interneta vietnē www.imbing.com ar uzrakstu \"Luminor-Homepage-imbing.com\" ievadīja savus personas datus un internetbankas paroles, apstiprinot pieprasījumu ar Smart-ID. Pēc tam iepriekš pieminētajā interneta portālā parādījās uzraksts \"Aizdomīgs darījums – karte bloķēta\" un mobilajā tālrunī saņemta īsziņa no oficiālā \"Luminor\" bankas numura, ka bankas karte ir pievienota \"Google Pay\". Ievadot īsziņā saņemto kodu, ar kuru it kā varot atbloķēt internetbankas kontu, saņemta ziņa, ka jāuzgaida aptuveni 30 minūtes. Tā rezultātā no cietušās bankas konta rezervēti naudas līdzekļi par kopējo summu 3656 eiro uz svešas personas vārda. Par laimi šajā gadījumā cietusī ātri sazinājās ar bankas darbiniekiem, kā rezultātā zaudējums nav nodarīts. Taču diemžēl ne visiem iedzīvotājiem ir izdevies atgūt savu naudu. Jau pieminētajā policijas iecirknī 20. aprīlī tika saņemts iesniegums no 1961. gadā dzimušas sievietes, kura arī caur \"Google\" meklētāju bija uzgājusi viltus internetbankas lapu un tajā autorizējusies, apstiprinot pieprasījumu ar Smart-ID. Tādējādi no sievietes bankas konta krāpnieki noņēmuši 3644 eiro. Rīgas Zemgales iecirknī 11. aprīlī tika saņemts iesniegums no 1987. gadā dzimušas sievietes, kurai pagaidām nenoskaidrotos apstākļos no \"Luminor\" bankas konta noņemti 3096 eiro, kas pārskaitīti uz ārvalsts bankas kontu. Savukārt 25. aprīlī Rīgas Ziemeļu iecirknī saņemts iesniegums no personas par 3500 eiro izkrāpšanu. Tāpat līdzīgi iesniegumi par mazāku summu izkrāpšanu saņemti citos iecirkņos. Saistībā ar šiem gadījumiem ir sākti kriminālprocesi. Valsts policija aicina iedzīvotājus būt uzmanīgiem un pirms savu personīgo datu un PIN kodu ievadīšanas internetbankas mājaslapā, vienmēr pārliecināties par tās patiesumu, pievēršot uzmanību vai saites nosaukums pilnībā atbilst oriģinālajai lapai. Gadījumā, ja ir aizdomas par krāpšanu, vispirms nekavējoties jāsazinās ar savu banku, pēc tam – jāvēršas ar iesniegumu tuvākajā Valsts policijas iecirknī. Tāpat tiek atgādināts, ka joprojām ir aktuāli arī citi starptautiski krāpšanas veidi – piedāvāšana ieguldīt naudu apšaubāmās finanšu platformās; krāpšanas, izmantojot uzņēmumu \" DPD Latvija \" un \" Omniva \" logo; telefonkrāpšanas, uzdodoties par banku darbiniekiem; krāpšanas ar e-pastu starpniecību u.c.", "link": "https://www.delfi.lv/161/criminal/54293586/izmantojot-viltotu-luminor-internetbankas-lapu-aprili-izkrapti-jau-ap-20-tukstosiem-eiro"},
{"title": "KNAB kriminālprocesā par Jēkabpils domes amatpersonu pārkāpumiem veic procesuālās darbības", "category": "Kriminālziņas", "body": "Ceturtdien, 21.janvārī,  Korupcijas  novēršanas un apkarošanas birojs ( KNAB ) iepriekš uzsākta kriminālprocesā, kas sākts uz aizdomu pamata par iespējamu krāpšanu un dienesta stāvokļa ļaunprātīgu izmantošanu Jēkabpils domē, veic tiesas sankcionētas neatliekamās kriminālprocesuālās darbības portāls \"Delfi\" uzzināja birojā. KNAB kriminālprocesu uzsāka 2020. gada 21. septembrī par Krimināllikuma 318. panta otrajā daļā un 177. panta otrajā daļā paredzētajiem noziedzīgajiem nodarījumiem, proti, par dienesta stāvokļa ļaunprātīgu izmantošanu mantkārīgā nolūkā un krāpšanu. Krimināllietas materiāli satur ziņas par to, ka  Jēkabpils  pilsētas domes un tās kapitālsabiedrības valsts amatpersonas, iespējams, ļaunprātīgi izmantojušas savu dienesta stāvokli mantkarīgā nolūkā saistībā ar attiecīgās kapitālsabiedrības veiktajiem iepirkumiem. KNAB izmeklēšanas interesēs detalizētāku informāciju par kriminālprocesu un tajā iesaistītajām personām šobrīd nevar sniegt. KNAB atgādina, ka neviena persona netiek uzskatīta par vainīgu, kamēr tās vaina noziedzīga nodarījuma izdarīšanā netiek pierādīta likumā noteiktajā kārtībā. Nevainīguma prezumpciju piemēro visos kriminālprocesa posmos, proti, sākot no brīža, kad persona tiek turēta aizdomās vai apsūdzēta, līdz brīdim, kamēr tās vaina noziedzīga nodarījuma izdarīšanā netiek konstatēta likumā noteiktajā kārtībā. Tāpat jebkurai kriminālprocesā iesaistītajai personai ir tiesības uz aizstāvību. Aģentūra LETA ziņo, ka Jēkabpils domes priekšsēdētāja Aivara Krapa (LA) tālrunis ceturtdienas vakarā ir izslēgts. Ar viņa vietnieci Kristīni Ozolu (NA) un pašvaldības izpilddirektoru Guntaru Goguli pagaidām sazināties neizdevās. Taču domē apstiprināja, ka KNAB ir veicis procesuālās darbības.", "link": "https://www.delfi.lv/161/criminal/52864243/knab-kriminalprocesa-par-jekabpils-domes-amatpersonu-parkapumiem-veic-procesualas-darbibas"},
{"title": "VP: kara ietekmē cilvēki par smieklīgi mazu samaksu varētu izpildīt vardarbīgus noziegumus", "category": "Kriminālziņas", "body": "Komentējot pasūtījuma slepkavību gadījumos prasītās samaksas apmērus, Bauska norādīja, ka pēc kara Ukrainā varētu veidoties ļoti lieli drošības riski saistībā ar cilvēkiem, kuriem nospriest sprūda mēlīti vai aktivizēt detonatoru \"ir tas pats, kas aizsmēķēt cigareti\". Šādi cilvēki to būs gatavi izdarīt par ļoti smieklīgu samaksu, norādīja Bauska. Jau ziņots, ka prokuratūra un  Valsts policija  ceturtdien žurnālistiem paziņoja par apsūdzību celšanu maksātnespējas administratora un advokāta Mārtiņa Bunkus slepkavības lietā. Atlīdzības apmērs par Bunkus slepkavību bija 300 000 eiro. Bauska gan vērsa uzmanību, ka šāda veida lietās nav nerakstītas takses, jo viss atkarīgs no pasūtītāju un izpildītāju vēlmēm.", "link": "https://www.delfi.lv/161/criminal/55019776/vp-kara-ietekme-cilveki-par-smiekligi-mazu-samaksu-varetu-izpildit-vardarbigus-noziegumus"},
{"title": "Policija meklē bezvēsts pazudušu 2004. gadā dzimušu jaunieti un viņas bērnu", "category": "Kriminālziņas", "body": "Valsts policija  (VP) meklē bezvēsts prombūtnē esošo 2004. gadā dzimušo Veroniku Butāni un viņas 11 mēnešus veco meitu Danielu Butāni, portālu \"Delfi\" informē policijā. Sieviete ar bērnu trešdien, 7. decembrī, pulksten 10.30 izgāja no savas dzīvesvietas Rīgā, Viļānu ielā, un nav atgriezusies. Bērna māte bija ģērbusies rozā krāsas virsjakā. Bērns, iespējams, ģērbts sarkanas krāsas kombinezonā ar baltiem punktiņiem. Bērna rati ir gaišas krāsas. VP aicina aplūkot sievietes fotogrāfiju un atsaukties ikvienu, kuram ir informācija par viņas un bērna iespējamo atrašanās vietu, zvanot pa tālruņa numuru 110.", "link": "https://www.delfi.lv/161/criminal/55019932/policija-mekle-bezvests-pazudusu-2004-gada-dzimusu-jaunieti-un-vinas-bernu"},
{"title": "Aizdomās par slepkavību Ventspilī aiztur vīrieti", "category": "Kriminālziņas", "body": "Valsts policija  (VP) aizdomās par kāda vīrieša vardarbīgu nonāvēšanu Ventspilī aizturēja vīrieti. Šobrīd viņam piemērots drošības līdzeklis – apcietinājums, portālu \"Delfi\" informēja likumsargi. Kā iepriekš vēstīja policija, naktī no 31. decembra uz 1. janvāri, ap pulksten 02.40 likumsargi saņēma ziņu, ka Ventspilī, Saules ielā  pie daudzdzīvokļu nama atrasts vardarbīgā nāvē miris vīrietis . Policisti par notikušo uzsāka kriminālprocesu, veica procesuālās un izmeklēšanas darbības, un noskaidroja iespējamo vainīgo. Aizdomās par slepkavību VP aizturēja vīrieti un devās uz tiesu lūgt vīrietim piemērot drošības līdzekli – apcietinājumu, kas ir stājies spēkā. Aizturētajam ar bojā gājušo bija savstarpējs konflikts, kas, visticamāk, pāraudzis fiziskā vardarbībā, kas rezultējies ar vīrieša nāvi, pieļauj policija. Šobrīd VP turpina izmeklēšanu kriminālprocesā par slepkavību. Saskaņā ar Krimināllikumu, par šādu noziedzīgu nodarījumu soda ar mūža ieslodzījumu vai ar brīvības atņemšanu uz laiku no pieciem līdz divdesmit gadiem un ar probācijas uzraudzību uz laiku līdz trim gadiem.", "link": "https://www.delfi.lv/161/criminal/55162318/aizdomas-par-slepkavibu-ventspili-aiztur-virieti"},
{"title": "Pagājušajā diennaktī satiksmes negadījumos cietušas 12 personas", "category": "Kriminālziņas", "body": "Aizvadītajā diennaktī valstī reģistrēti 119 ceļu satiksmes negadījumi. Tajos cietušas 12 personas, liecina  Valsts policijas  apkopotā informācija. Rīgas reģionā reģistrēti 74 ceļu satiksme negadījumi, Zemgales reģionā – 15, Vidzemes reģionā – 6, Kurzemes reģionā – 11, bet Latgales reģionā – 13. Kopumā ceļu satiksmes jomā pieņemti 442 administratīvo pārkāpumu lēmumi, tajā skaitā 118 par ātruma pārsniegšanu un trīs par agresīvu braukšanu. Savukārt par transportlīdzekļa vadīšanu alkohola reibumā ir uzsākti 8 kriminālprocesi un trīs administratīvo pārkāpumu procesi. Par transportlīdzekļa vadīšanu iespējamā narkotisko vielu reibumā uzsākti četri kriminālprocesi.", "link": "https://www.delfi.lv/161/criminal/55170146/pagajusaja-diennakti-satiksmes-negadijumos-cietusas-12-personas"},
{"title": "Šoferi pieķer ar pusotru kilogramu marihuānas un attur no mašīnas nosvilināšanas", "category": "Kriminālziņas", "body": "Aizvadītajā piektdienā  Valsts policija  (VP) savā rīcībā bija ieguvusi informāciju par personu, kura, iespējams, ir saistīta ar nelegālu marihuānas apriti. Operatīvo pasākumu laikā tika aizturēts vīrietis, pie kura tika atrasti 1,5 kilogrami marihuānas, portāls \"Delfi\" uzzināja VP. Piektdien, 20. janvārī, ap pulksten 22 Augšdaugavas novadā, Nīcgales pagastā uz autoceļa A6 tika apturēts transportlīdzeklis, kurā, pēc policijas rīcībā esošās informācijas, tika pārvadātas narkotiskās vielas. Transportlīdzekļa apskates laikā tika atrasti un izņemti 1,5 kilogrami augu izcelsmes vielas, kas visdrīzāk ir marihuāna. Turpat notikuma vietā aizturēts arī iespējamais vainīgais – 1968. gadā dzimis vīrietis, kurš mēģināja slēpt nozieguma pēdas, aizdedzinot transportlīdzekli. Pateicoties policijas darbinieku ātrajai reaģēšanai, vīrietim iecerētais neizdevās. Izmeklēšanas un operatīvo darbību rezultātā tika noskaidrots, ka persona ir ne tikai vairākkārt tiesāta par dažāda rakstura noziedzīgiem nodarījumiem, bet ir arī pamats uzskatīt, ka vīrietis ir organizētas noziedzīgas grupas līderis. 22. janvārī Rēzeknes tiesa aizturētajai personai piemēroja drošības līdzekli – apcietinājumu. Pašlaik policija turpina izmeklēšanu, lai noteiktu precīzu konfiscēto vielu daudzumu un sastāvu – nozīmētas nepieciešamās ekspertīzes, savukārt aizturētajam vīrietim par minētiem likumpārkāpumiem draud kriminālatbildība pēc Krimināllikuma 253.panta 2.daļas par narkotisko vai psihotropo vielu neatļautu izgatavošanu, iegādāšanos, glabāšanu, pārvadāšanu vai pārsūtīšanu bez nolūka tās realizēt, ja to izdarījusi personu grupa pēc iepriekšējas vienošanās vai ja tās izdarītas ar narkotiskajām vai psihotropajām vielām lielā apmērā, ar ko soda ar brīvības atņemšanu uz laiku no trim līdz desmit gadiem, konfiscējot mantu vai bez mantas konfiskācijas, un ar probācijas uzraudzību uz laiku līdz trim gadiem.", "link": "https://www.delfi.lv/161/criminal/55163996/soferi-pieker-ar-pusotru-kilogramu-marihuanas-un-attur-no-masinas-nosvilinasanas"},
{"title": "'Gan Bei' sāga: Līdz gada beigām krimināllietu nodos prokuratūrai, pārliecināts VID", "category": "Kriminālziņas", "body": "\" Gan Bei \" kasu aparātu grozīšanu lieta līdz gada beigām tiks nosūtīta kriminālvajāšanai uz prokuratūru, žurnālistiem ceturtdien pauda Valsts ieņēmumu dienesta ( VID ) Ģenerāldirektora vietnieks noziedzības apkarošanas jomā Kapars Černeckis. \"Diezgan droši, ja nenotiks neparedzēti apstākļi, \"Gan Bei\" lieta tiks nosūtīta kriminālvajāšanai uz prokuratūru līdz gada beigām,\" sacīja Černeckis. Šobrīd gandrīz ir noteikti zaudējumi apmēri, ko krāpšanās ēdināšanas uzņēmumā nesusi valsts budžetam, skaidroja VID pārstāvis.  Monitorings \"Gan Bei\" no VID puses tiek uzturēts regulāri, arī sabiedrība informē VID par pārkāpumiem ēdināšanas uzņēmumā, skaidroja VID ģenerāldirektore Ināra Pētersone. Kā vēstīts, VID pērn 11.decembrī, informēja, ka  tam ir informācija par diviem uzņēmumiem, kas izmantoja programmu, kas ļauj \"sagrozīt\" kases aprātus , un notiek aktīvs izmeklēšanas darbs un, visticamāk, apstiprināsies aizdomas par vēl citu uzņēmumu iesaistīšanos nelegālās programmatūras lietošanā. VID \"Gan Bei\" ķēdes   restorānos veica kratīšanas , tāpat ar  Saeimas  balsojumu tika atļauts veikt kratīšanu arī parlamenta deputāta  Sergeja Potapkina  (S) dzīvesvietā, jo viņa sieva Gaļina Karmača tiek saistīta ar izvairīšanos no nodokļu nomaksas.  Karmača tika aizturēta, un viņai tika piemērots drošības līdzeklis - apcietinājums.  Pēc tam drošības līdzeklis tika mainīts. Finanšu policijas  pārstāvji iepriekš pauda pārsteigumu par to, \"cik brutālā veidā tika apkrāpts katrs pircējs\", jo klients, saņemot čeku, bija pārliecināts, ka norādītā pievienotā vērtības summa aizies valstij, taču \"tā nonāca noziedznieku kabatās\". Programmatūru kases sistēmu uzņēmums pārdeva aptuveni par 1500 eiro un tā bija speciāli pielāgota katram kases aprātam. Taču tā gada laikā bija jāatjaunina vairāk nekā 10 reizes, un par katru reizi \"klienti\" atkārtoti maksāja IT uzņēmumam.", "link": "https://www.delfi.lv/161/criminal/46300615/gan-bei-saga-lidz-gada-beigam-kriminallietu-nodos-prokuraturai-parliecinats-vid"},
{"title": "Policija sākusi kriminālprocesu par Purvciemā pie skolas atrasto granātmetēju", "category": "Kriminālziņas", "body": "Valsts policija  sākusi kriminālprocesu par Rīgā, Purvciemā, pie skolas atrasto granātmetēju, informēja Valsts policijas Sabiedrisko attiecību nodaļā. Trešdien policija saņēma izsaukumu uz Purvciemu, Detlava Brantkalna ielu, kur skolas teritorijā zālē atrasts granātmetējs. Notikuma vieta norobežota, un noskaidrots, ka granātmetējam nav lādiņa, kas nozīmē, ka atrastais priekšmets nav sprādzienbīstams. Nacionālajos bruņotajos spēkos (NBS) informēja, ka atrastais priekšmets ir vienreizlietojamais granātmetējs \"RPG 22\" bez lādiņa, un šāda veida granātmetēja nav NBS bruņojumā. Par notikušo sākts kriminālprocess par šaujamieroča nelikumīgu apriti. Kriminālprocesā likumsargi skaidros notikušā apstākļus, kā arī to, kā granātmetējs konkrētajā vietā nonācis. Valsts policija aicina atsaukties aculieciniekus, kuri var sniegt jebkādu izmeklēšanai noderīgu informāciju, zvanot pa tālruņa numuru 67085980 vai 110. Internetā pieejamā informācija liecina, ka \"RPG-22\" ir padomju prettanku ierocis, kurš izstrādāts 1970. gadu beigās. Padomju armija to pieņēmusi 80. gados. Tas tika ražots apmēram desmit gadus.", "link": "https://www.delfi.lv/161/criminal/54928234/policija-sakusi-kriminalprocesu-par-purvciema-pie-skolas-atrasto-granatmeteju"},
{"title": "Ceturtdien avārijās Rīgā cietuši 17 cilvēki", "category": "Kriminālziņas", "body": "Gandrīz visi cilvēki ceturtdien avārijās cietuši Rīgā vai tās reģionā, izņemot vienu gājēju, kurš avārijā iekļuvis Vidzemē. No 17 Rīgā ceļu satiksmes negadījumos cietušajiem bijis pa trim gājējiem un elektrisko skrejriteņu vadītājiem, kā arī viens velosipēdists. Kopumā ceļu satiksmes jomā pieņemti 339 administratīvo pārkāpumu lēmumi, tajā skaitā 149 par ātruma pārsniegšanu, 11 par automašīnas vadīšanu alkohola reibumā, viens par automašīnas vadīšanu narkotisko vielu iespaidā un viens par agresīvu braukšanu, liecina policijas apkopotā statistika. Četrus autovadītājus kunga dūšā policija pieķērusi galvaspilsētā, bet pa diviem – Zemgalē, Vidzemē, Kurzemē. Vēl viens pieķerts Latgalē.", "link": "https://www.delfi.lv/161/criminal/54931738/ceturtdien-avarijas-riga-cietusi-17-cilveki"},
{"title": "Savervēja un ekspluatēja – policija konstatē cilvēktirdzniecību zivju pārstrādes uzņēmumā", "category": "Kriminālziņas", "body": "Valsts policija  (VP) pabeidza izmeklēšanu kriminālprocesā par vismaz trīs cilvēku ekspluatēšanu kādā zivju pārstrādes uzņēmumā Latvijā. Cilvēktirdzniecībā cietuši trīs cilvēki – sieviete un divi vīrieši, portālu \"Delfi\" informēja policijā. Darbam savervētie cilvēki vairākus mēnešus bija ekspluatēti, izmantojot viltu un viņu ievainojamību. Izmeklēšanā par aizdomās turētiem atzīti divi cilvēki – 1973. gadā dzimusi sieviete un 1971. gadā dzimis vīrietis, kuri vadīja konkrēto uzņēmumu. Šī gada 20. janvārī lieta nodota kriminālvajāšanas sākšanai Rīgas tiesas apgabala prokuratūrai. Izmeklēšanas laikā policija noskaidroja, ka pārbaudītajā uzņēmumā darba ekspluatācijai aizdomās turamie pakļāva trīs cilvēkus – sievieti un divus vīriešus vecumā no 40 līdz 55 gadiem. Divi no viņiem bija izmitināti uzņēmumā ofisa telpās, kurās bija iespējams nakšņot, nomazgāties un pagatavot ēst. Darba laikā upuri uzņēmuma cehā tika ieslēgti. Izmeklēšanā gūtā informācija liecina, ka cietušie savervēti, izmitināti un nodarbināti uzņēmumā bez darba līguma un darba samaksas, izmantojot viltu un personas ievainojamību – grūto materiālo stāvokli, un viņiem nebija citas reālas un pieņemamas izvēles, kā vien pakļauties ekspluatācijai. Darbaspēks tika meklēts caur sludinājumiem sociālo tīklu vietnēs, solot amata algu vairāk nekā tūkstoti eiro pēc nodokļu nomaksas, taču realitātē izmaksātā darba alga nesasniedza solītā apmērus, vienlaikus radot iespaidu, ka nesamaksātā naudas daļa tiks izmaksāta vēlāk. Visi trīs cietušie, nesaņemot solīto samaksu pilnā apmērā par nostrādātajiem diviem mēnešiem, darbu pameta. Turpinot skaidrot notikušā apstākļus, VP veica sankcionētu kratīšanu trīs adresēs, tostarp arī uzņēmumā, kuru laikā izņemti vairāki priekšmeti ar pierādījumu nozīmi un pagājušā gada 3. martā, aizdomās par cilvēku tirdzniecību, likumsargi aizturēja divus cilvēkus – 1973. gadā dzimušu sievieti un 1971. gadā dzimušu vīrieti, kuri divu dienu laikā kriminālprocesā atzīti par aizdomās turētajiem. Sākotnēji abiem tika piemērots drošības līdzeklis – apcietinājums, kas vēlāk mainīts uz citu ar brīvības atņemšanu nesaistītu drošības līdzekli. Abi uzņēmumā ieņēma vadošus amatus. Noziedzīgais nodarījums kvalificēts pēc Krimināllikuma 154.1 panta otrās daļas par cilvēku tirdzniecību, ja to izdarījusi personu grupa pēc iepriekšējas vienošanās. Par šādu noziegumu personas var tikt sodītas ar brīvības atņemšanu uz laiku no trim līdz 12 gadiem, konfiscējot mantu vai bez mantas konfiskācijas, un ar probācijas uzraudzību uz laiku līdz trim gadiem vai bez tās. Valsts policija izmeklēšanu kriminālprocesā pabeidza un šī gada 20. janvārī lietu nodeva Rīgas tiesas apgabala prokuratūrai kriminālvajāšanas sākšanai.", "link": "https://www.delfi.lv/161/criminal/55166344/saverveja-un-ekspluateja-policija-konstate-cilvektirdzniecibu-zivju-parstrades-uznemuma"},
{"title": "Kriminālprocesā par Jēkabpils pašvaldības iepirkumiem kopumā iesaistītas sešas personas", "category": "Kriminālziņas", "body": "Korupcijas  novēršanas un apkarošanas biroja ( KNAB ) izmeklētajā kriminālprocesā par  Jēkabpils  pašvaldības iepirkumiem kopumā iesaistītas sešas personas, tostarp Jēkabpils domes priekšsēdētājs Aivars Kraps (LA). KNAB 21.janvārī veica tiesas sankcionētas neatliekamās kriminālprocesuālās darbības Jēkabpils pilsētas pašvaldībā un tās kapitālsabiedrībā, tai skaitā 24 kratīšanas un sešas izņemšanas, informēja KNAB. Kopumā kriminālprocesā iesaistītas sešas personas, kurām ir tiesības uz aizstāvību. Kriminālprocesā KNAB aizturēja četras personas, kuras patlaban ir atbrīvotas, piemērojot ar brīvības atņemšanu nesaistītus drošības līdzekļus - noteiktas nodarbošanās aizliegumu, aizliegumu izbraukt no valsts un aizliegumu tuvoties noteiktām personām. Starp aizturētajiem bija Jēkabpils domes priekšsēdētājs Aivars Kraps (LA), Jēkabpils domes deputāts Nikolajs Anuškevičs ( Latgales  partija) un pašvaldības SIA \"Jēkabpils pakalpojumi\" vadītājs Guntars Leitāns. KNAB informēja, ka atbrīvotajām personām piemērots aizdomās turētā statuss. Vēl divām personām noteikts statuss - persona, pret kuru sākts kriminālprocess. Jau ziņots, ka KNAB kriminālprocesu sāka pērn 21.septembrī par dienesta stāvokļa ļaunprātīgu izmantošanu mantkārīgā nolūkā un krāpšanu. Krimināllietas materiāli satur ziņas par to, ka Jēkabpils pilsētas domes un tās kapitālsabiedrības valsts amatpersonas, iespējams, ļaunprātīgi izmantojušas savu dienesta stāvokli mantkārīgā nolūkā saistībā ar attiecīgās kapitālsabiedrības veiktajiem iepirkumiem, kā arī izkrāpušas pašvaldības finanšu līdzekļus. Publiskas personas institūcijai nodarītos zaudējumus KNAB aprēķinās krimināllietas izmeklēšanas gaitā. Aģentūras LETA rīcībā esošā informācija liecina, ka KNAB darbības saistītas ar pašvaldības SIA \"Jēkabpils pakalpojumi\". KNAB izmeklēšanas interesēs plašāku informāciju nesniedz. \"Firmas.lv\" informācija liecina, ka Anuškevičs līdz 2014.gadam bijis Jēkabpils uzņēmuma SIA \"Energoterms\" 50% kapitāldaļu īpašnieks, savukārt pēc tam līdz 2017.gadam starp uzņēmuma īpašniekiem bijusi kāda Vera Anuškeviča. Patlaban gan nav zināms vai KNAB kriminālprocess ir saistīts ar \"Energoterms\" un \"Jēkabpils pakalpojumi\" sadarbību, tomēr informācija \"Jēkabpils pakalpojumu\" mājaslapā liecina, ka \"Energoterms\" uzvarējis vairākos uzņēmuma rīkotos iepirkumos. Piemēram, pērn jūnijā par minerālmateriālu maisījumu iegādi ar līgumcenu 42 000 eiro bez pievienotās vērtības nodokļa ( PVN ), bet martā par tehnikas nomu darbam būvobjektos ar līgumcenu 165 000 eiro bez PVN un ceļu būvmateriālu (šķembas) piegādi par līgumcenu 42 000 eiro bez PVN. \"Firmas.lv\" dati liecina, ka Leitāns \"Jēkabpils pakalpojumi\" vada kopš 2019.gada 12.jūlija. Kapitālsabiedrības apgrozījums 2019.gadā bija 2,575 miljoni eiro, bet peļņa 273 109 eiro. Dati par pērno gadu vēl nav pieejami. Leitāns kopā ar Krapu 2017.gada pašvaldību vēlēšanās startēja no partijas \"Gods kalpot mūsu Latvijai\" saraksta, bet pērnā gada novembrī Kraps pievienojās \"Latvijas attīstībai\". Par pašvaldības uzņēmuma vadītāju 2019.gadā Leitāns kļuva, Krapu ievēlot par mēru.", "link": "https://www.delfi.lv/161/criminal/52868709/kriminalprocesa-par-jekabpils-pasvaldibas-iepirkumiem-kopuma-iesaistitas-sesas-personas"},
{"title": "Sestdien ceļu satiksmes negadījumos cietuši 14 cilvēki", "category": "Kriminālziņas", "body": "Sestdien Latvijā reģistrēti 74 ceļu satiksmes negadījumi, informē  Valsts policija . Tajos cietušas 14 personas. Kopumā ceļu satiksmes jomā pieņemti 489 administratīvo pārkāpumu lēmumi, t. sk. 186 par ātruma pārsniegšanu un viens par agresīvu braukšanu. Par braukšanu alkohola reibumā ir uzsākti desmit kriminālprocesi un divi administratīvo pārkāpumu procesi. Sestdien reģistrēta viena automašīnas zādzība – Zemgales reģionā, trīs zādzības no mājokļiem – Zemgales reģionā un Latgales reģionā.", "link": "https://www.delfi.lv/161/criminal/55171466/sestdien-celu-satiksmes-negadijumos-cietusi-14-cilveki"},
{"title": "Bezzubova slepkavībā iesaistītais BMW pirms sadedzināšanas atradies autoservisā Mežaparkā, ziņo raidījums", "category": "Kriminālziņas", "body": "Pirms nedēļas pastrādātajā futbola aģenta Romāna Bezzubova slepkavībā iesaistītais  BMW  spēkrats pirms sadedzināšanas atradies autoservisā Mežaparkā, svētdien ziņo raidījums \"Nekā personīga\". Raidījuma rīcībā ir informācija, ka automašīna, ar kuru tika pastrādāts noziegums, pirms sadedzināšanas veselu dienu atradās autoservisā \"X-ON\" Mežaparkā, blīvi apdzīvotā rajonā. Kā ziņo \"Nekā personīga\", nelielā iežogotā teritorija atrodas starp daudzstāvu mājām Mirdzas Ķempes ielā 5 b. Tas ir tikai kilometra attālumā no Saules dārza, kur atrada sadedzināto auto. Serviss pieder Latvijas pilsonei Guļnarai Ribakovai-Bricei. Raidījuma rīcībā esošā neoficiālā informācija liecina, ka policijai servisa īpašniece stāstījusi, ka sasisto BMW atvedis kāds patstāvīgais klients un servisa darbiniekiem neesot radušās nekādas aizdomas. Naktī servisa slēdzene esot nolauzta un auto no Ķempes ielas nozagts. Pagājušajā piektdienā policija servisa teritorijā veikusi apskati un aizturējusi servisa īpašnieci un vēl sešus darbiniekus. \"Nekā personīga\" pārliecinājās, ka serviss šonedēļ nedarbojas. To apliecina arī blakus esošā veikala darbinieks, sakot, ka servisa darbiniekus nav redzējis kopš piektdienas. Bijušais  Valsts policijas  (VP) slepkavību izmeklēšanas nodaļas darbinieks, kurš savu vārdu atklāt nevēlējās, uzskata, ka policijai nekavējoties bija jānoslēdz nozieguma vietas rajons. Bijušais izmeklētājs, kurš pārzina arī operatīvo darbu, raidījumam stāstīja, ka, pasūtījuma slepkavībās netiekot izmantoti mobilie telefoni, lai policija nepārtver signālu un neizseko uzbrucējus. Noziegumā parasti iesaistītas vairākas automašīnas, un grupējums savā starpā sazinās caur rācijām. Iespējams, slepkavas bijuši militāristi, ko demonstrē šāvienu precizitāte. Jau ziņots, ka VP ir  aizturējusi vairākas personas , kuras tiek turētas aizdomās par 14. aprīlī pastrādāto futbola aģenta Romāna Bezzubova slepkavību, portāls \"Delfi\" uzzināja VP. Policijā norādīja, ka desmit dienu laikā, nepārtraukti strādājot, VP izmeklētajā kriminālprocesā nopratināti 46 liecinieki, kā arī aptaujātas vairāk nekā 200 personas. Ir veikta 21 kratīšana vairākās Latvijas adresēs un objektos. Tāpat vairākiem objektiem ir nozīmētas 19 kompleksas ekspertīzes, kā arī iegūts ļoti liels apjoms videoierakstu, tajā skaitā arī no videoreģistratoriem, kuri tiek rūpīgi pārbaudīti un analizēti, atzīmēja likumsargi. Saistībā ar notikušo noziedzīgo nodarījumu šobrīd ir aizturētas un apcietinātas vairākas personas. Izmeklēšanas interesēs policijā neatklāj, cik personas aizturētas. Tajā pat laikā turpinās darbs, lai noskaidrotu visas iespējamās iesaistītās personas minētā nozieguma pastrādāšanā. Jau vēstīts, ka kāda aculiecinieka iesūtītajā video redzams, ka Bezzubovs 14. aprīlī ar \" Volkswagen Touareg \" no kādas šķērsielas piebrauca krustojumam ar Gunāra Astras ielu, uz kuras to jau gaidīja \" BMW  X5\". Tiklīdz \"VW Touareg\" vēlējās nogriezties uz G. Astras ielu, \"BMW X5\" tam aizšķērsoja ceļu un sāka šaut pa atvērto aizmugurējā pasažiera logu. Pēc brīža atvērās arī priekšējā pasažiera logs. Drīz pēc tam \"VW Touareg\" vadītājs taranēja ceļu aizšķērsojušo \"BMW X5\" un uzsāka bēgšanu pa G. Astras ielu. Līdzi brauca arī melnais \"BMW X5\". 14. aprīlī  notikušajā preses konferencē  VP priekšnieks  Armands Ruks  atzīmēja, ka izmeklēšanā tiek izskatīta versija par pasūtījuma slepkavību, kā arī pieļāva, ka slepkavības izpildītāji varētu būt no ārzemēm. Tāpat viņš pieļāva, ka slepkavība varētu būt saistīta ar Bezzubova profesionālo darbību, taču atzīmēja, ka vēl ir pāragri par to spriest. Policists arī norādīja, ka noris aktīva sadarbība ar Interpolu un kaimiņvalstu kārtības sargiem, tostarp Krievijas. \"Nevajag lolot ilūzijas, ka mums nav kontakta ar Krievijas atbildīgajām iestādēm. Mēs, protams, arī attiecīgos Krievijas dienestus iesaistām, nekaitējot mūsu valsts interesēm,\" atzīmēja Ruks. Viņš arī uzsvēra, ka slepkavība izdarīta apkārtējiem bīstamā veidā — izmantojot automātisko ieroci. Viņš gan aicināja iedzīvotājus nebažīties par savu drošību, jo konkrētā slepkavība bijusi mērķēta pret vienu cilvēku, nevis bijusi nejauša.", "link": "https://www.delfi.lv/161/criminal/53140369/bezzubova-slepkaviba-iesaistitais-bmw-pirms-sadedzinasanas-atradies-autoservisa-mezaparka-zino-raidijums"},
{"title": "Tiesa patur apcietinājumā saistībā ar Bezzubova slepkavību aizturēto personu", "category": "Kriminālziņas", "body": "Rīgas apgabaltiesa  šonedēļ atstājusi spēkā apcietinājumu futbola aģenta Romāna Bezzubova slepkavības lietas izmeklēšanas gaitā aizturētajai autoservisa \"X-ON\" īpašniecei Guļnarai Ribakovai-Bricei, noskaidroja aģentūra LETA. Rīgas apgabaltiesā aģentūrai LETA apstiprināja, ka trešdien Rīgas apgabaltiesa noraidījusi apelācijas sūdzību par pirmās instances tiesas lēmumu, ar kuru personai piemērots drošības līdzeklis – apcietinājums. Ribakovas-Brices advokāte Inguna Lamberte aģentūrai LETA komentārus nesniedza. Kā vēstīja TV3 raidījums \"Neka personīga\", tieši autoservisā \"X-ON\", kas atrodas Mežaparkā, Mirdzas Ķempes iela 5B, slēpta uzbrukumā Bezzubovam izmantotā automašīna \"BMW X5\". Auto servisā nonācis slepkavības dienā, bet nakts laikā tas sadedzināts aptuveni kilometra attālumā esošajā Saules dārzā. Kā vēstīja raidījums, servisa īpašniece policijai esot apgalvojusi, ka par auto izmantošanu slepkavībā neesot zinājusi, spēkratu uz servisu atvedis kāds pastāvīgais klients, bet pirms sadedzināšanas mašīna no servisa aizdzīta, uzlaužot vārtus. \"Firmas.lv\" informācija liecina, ka Ribakova-Brice ir vienīgā \"X-ON\" īpašniece. 2019. gadā uzņēmums \"X-ON\" strādājis ar 31 220 eiro apgrozījumu un 12 451 eiro zaudējumiem. Dati par 2020. gadu vēl nav pieejami. Valsts policijas  Sabiedrisko attiecību nodaļā par Bezzubova slepkavības lietas izmeklēšanas gaitu un aizdomās turēto lomu komentārus nesniedz. Valsts policijas priekšnieka vietnieks Andrejs Grišins pagājušajā nedēļā portālam \"Delfi\" pauda pārliecību, ka izmeklētāji izvirzīs apsūdzības par nozieguma atbalstīšanu, taču arī viņš izmeklēšanas detaļās neieslīga. Bezzubovs tika nošauts 14. aprīļa rītā Rīgā, Purvciemā. Izbraucot uz Gunāra Astras ielas, Bezzubova vadītajai automašīnai tika aizšķērsots ceļš un futbola aģenta virzienā no automātiskā ieroča tika raidīti vairāki šāvieni. Nākamajā naktī Mežaparkā tika atrasta sadedzināta uzbrukumā izmantotā automašīna. Uzreiz pēc slepkavības policija pieļāva, ka Bezzubova nogalināšana varētu būt pasūtījuma slepkavība, kas saistīta ar cietušā profesionālo darbību, vienlaikus uzsverot, ka Valsts policija izmeklē arī citas versijas. VP priekšnieks  Armands Ruks  slepkavības dienā žurnālistiem pastāstīja, ka slepkavībā varētu būt iesaistītas vismaz trīs personas, kuras uz Bezzubovu raidīja lodes no automātiskā ieroča, vīrieti no sākuma smagi ievainojot, taču viņš spēja turpināt ceļu, radot sadursmi ar noziedznieku automašīnu. 23. aprīlī policija paziņoja, ka Bezzubova slepkavības lietā ir aizturētas un apcietinātas vairākas personas, taču policijā uzsvēra, ka turpinās darbs, lai noskaidrotu visas iespējamās personas, kas iesaistītas minētā nozieguma pastrādāšanā.", "link": "https://www.delfi.lv/161/criminal/53176053/tiesa-patur-apcietinajuma-saistiba-ar-bezzubova-slepkavibu-aiztureto-personu"},
{"title": "Agapitovu, kuru meklē saistībā ar Bezzubova slepkavību, kolēģis nav saticis mēnešiem", "category": "Kriminālziņas", "body": "Ivanu Agapitovu, kuru  Valsts policija  (VP) meklē saistībā ar aizdomām par futbola aģenta Romāna Bezzubova noslepkavošanu, viņa kolēģis Jevgēnijs Borisovs sporta klubā \"Wrestling Spirit\" neesot saticis vairākus mēnešus. Saskaņā ar \"Firmas.lv\" datiem Borisovs un Agapitovs ir sporta kluba līdzdibinātāji. Borisovs aģentūrai \"Leta\" apstiprināja, ka VP izplatītajā fotogrāfijā ir redzams tieši viņa kolēģis no sporta kluba. Par Bezzubova slepkavību Borisovs esot dzirdējis, taču neticot, ka Agapitovs ar to varētu būt saistīts. \"Viņš nav slepkava. Ivans ir lielisks cilvēks,\" sacīja Borisovs, piebilstot, ka policijas izplatītā informācija viņu pārsteigusi. Vienlaikus Borisovs atzina, ka jau vairākus mēnešus telefoniski nevar sazināties ar Agapitovu, jo viņa telefons ir izslēgts. Savukārt pēdējo reizi abi satikušies ziemā. \"Firmas.lv\" dati liecina, ka Agapitovam 2019. gadā piederēja arī SIA \"EmmeTT\". Par otru policijas meklēto personu – Denisu Koņaškinu – publiski plaša informācija nav pieejama, vienīgi kāds 1975. gadā dzimis Deniss Koņaškins 2019. gada beigās pie notāres Rīgā ir noslēdzis laulības līgumu par visas mantas šķirtību. Jau ziņots, ka aizdomās par futbola aģenta Bezzubova slepkavības izdarīšanu  VP meklē 1967. gadā dzimušo Ivanu Agapitovu un 1975. gadā dzimušo Denisu Koņaškinu . Ikviens, kura rīcībā ir informācija par minēto vīriešu iespējamo atrašanās vietu vai jebkāda cita informācija, kas var noderēt izmeklēšanā, tiek aicināts nekavējoties zvanīt VP pa tālruni 28 601 498 vai rakstīt e-pastu uz adresi \"kipinfo21@vp.gov.lv\". Policija lūdz iedzīvotājus nepalikt vienaldzīgiem un ziņot. Likumsargi informācijas sniedzējiem garantē anonimitāti. VP brīdina, ka abi vīrieši var būt bīstami un, iespējams, bruņoti, tāpēc nekādā gadījumā nevajadzētu mēģināt šīs personas aizturēt pašiem. Vienlaikus arī paši meklēšanā izsludinātie tiek aicināti labprātīgi pieteikties policijā. Policija atgādina, ka neviena persona netiek uzskatīta par vainīgu, kamēr tās vaina noziedzīga nodarījuma izdarīšanā netiek pierādīta likumā noteiktajā kārtībā. Jau ziņots, ka Bezzubovs tika nošauts 14. aprīļa rītā Rīgā, Purvciemā. Izbraucot uz Gunāra Astras ielas, Bezzubova vadītajai automašīnai tika aizšķērsots ceļš un futbola aģenta virzienā no automātiskā ieroča tika raidīti vairāki šāvieni. Nākamajā naktī Mežaparkā tika atrasta sadedzināta uzbrukumā izmantotā automašīna \"BMW X5\". Jūnija sākumā Bezzubova slepkavības lietā bija 12 aizdomās turētie, trīs no tiem atradās apcietinājumā, informēja VP priekšnieks  Armands Ruks . Intervijā Latvijas Televīzijai viņš stāstīja, ka futbola aģenta slepkavība bijusi profesionāli pastrādāts noziegums, kur katrai iesaistītajai personai ir sava loma un par citu iesaistīto cilvēku lomu tās nav zinājušas. \"Tās ir atbalsta funkcijas, organizēšanas funkcijas un citas,\" piebilda policijas priekšnieks. Ruks gan nekomentēja, vai policijai ir zināms slepkavības pasūtītājs. Policija nozieguma motīvus ir apzinājusi un strādā ar divām versijām, taču likumsargi sliecas uzskatīt, ka noziegums nav saistīts ar Bezzubova profesionālo darbību. Tāpat Ruks apliecināja, ka policija šīs lietas izmeklēšanā komunicējusi ar Bezzubova draugu Vladimiru Koļesņičenko. Kā ziņots, viena no šajā lietā apcietinātajām personām ir autoservisa \"X-ON\" īpašniece Guļnara Ribakova-Brice, iepriekš noskaidroja aģentūra \"Leta\". Ribakovas-Brices advokāte Inguna Lamberte komentārus nesniedza. Kā iepriekš vēstīja TV3 raidījums \"Neka personīga\", tieši autoservisā \"X-ON\", kas atrodas Mežaparkā, Mirdzas Ķempes iela 5B, slēpta uzbrukumā Bezzubovam izmantotā automašīna \"BMW X5\". Auto servisā nonācis slepkavības dienā, bet nakts laikā tas sadedzināts aptuveni kilometra attālumā esošajā Saules dārzā. Kā vēstīja raidījums, servisa īpašniece policijai esot apgalvojusi, ka par auto izmantošanu slepkavībā neesot zinājusi, spēkratu uz servisu atvedis kāds patstāvīgais klients, bet pirms sadedzināšanas mašīna no servisa aizdzīta, uzlaužot vārtus. \"Firmas.lv\" informācija liecina, ka Ribakova-Brice ir vienīgā \"X-ON\" īpašniece. 2020. gadā uzņēmums \"X-ON\" strādājis ar 2830 eiro apgrozījumu un 4440 eiro zaudējumiem.", "link": "https://www.delfi.lv/161/criminal/53406343/agapitovu-kuru-mekle-saistiba-ar-bezzubova-slepkavibu-kolegis-nav-saticis-menesiem"},
{"title": "Tiesa patur apcietinājumā Saeimas deputātu Ādamsonu", "category": "Kriminālziņas", "body": "Rīgas apgabaltiesa  šodien lēmusi atstāt spēkā drošības līdzekli apcietinājumu  Saeimas  deputātam Jānim Ādamsonam (S), kurš tiek vainots par spiegošanu  Krievijas  labā, skaidroja tiesā. Likumā teikts, ka apcietinājumu var piemērot tikai tad, ja kriminālprocesā iegūtās konkrētās ziņas par faktiem rada pamatotas aizdomas, ka persona ir izdarījusi noziegumu, par kuru likums paredz brīvības atņemšanas sodu, un cita drošības līdzekļa piemērošana nevar nodrošināt, ka persona neizdarīs jaunu noziegumu, netraucēs vai neizvairīsies no izmeklēšanas. Jau ziņots, ka Saeimas vairākums 10.jūnijā nolēma piekrist kratīšanas veikšanai deputāta Ādamsona dzīvesvietā un darba vietā, viņa aizturēšanai, apcietināšanai un citu drošības līdzekļu piemērošanai, kā arī aizturēšanas un kratīšanas rezultātā izņemto priekšmetu apskatei. Kriminālprocess sākts saskaņā ar Krimināllikuma 85.panta pirmo daļu. Aģentūras LETA rīcībā esošā informācija liecina, ka VDD attiecībā uz Ādamsonu ir aizdomas par vairāk nekā 40 epizodēm. VDD minētā Krimināllikuma norma ir par neizpaužamu ziņu nelikumīgu vākšanu nolūkā tās nodot vai to nodošanu ārvalstij vai ārvalsts organizācijai tieši vai ar citas personas starpniecību vai par citu ziņu nelikumīgu vākšanu vai nodošanu ārvalsts izlūkdienestam tā uzdevumā tieši vai ar citas personas starpniecību. Par šādu noziegumu var piemērot brīvības atņemšanu līdz desmit gadiem. Latvijas Televīzijas rīcībā esošā informācija liecina, ka uz Ādamsonu krīt aizdomas par informācijas nodošanu Krievijai pēdējo četru gadu laikā. Neoficiāli zināms, ka Ādamsons nodevis gan publiski pieejamus dokumentus - dažādus likumu grozījumus, informāciju par armijas iepirkumiem un budžetu, gan sniedzis ziņas pēc valsts austrumu robežas apmeklēšanas, informējis par Baltijas asamblejas nostāju pret \"Nord Stream 2\". Tāpat saskaņā ar neoficiālu informāciju, ziņu nodošanai viņš izmantojis savu parlamenta datoru. Ādamsons parlamentā darbojās Aizsardzības, iekšlietu un korupcijas novēršanas komisijā, Pieprasījumu komisijā un Baltijas lietu apakškomisijā. Lai gan Ādamsonam nav pielaides valsts noslēpumam, viņam bija tiesības piedalīties Saeimas Aizsardzības, iekšlietu un korupcijas novēršanas komisijas sēdēs, kurās amatpersonas prezentē ierobežotas pieejamības informāciju. Tāpat viņš darbojas vairākās deputātu grupās. Viņš kā parlamentārietis darbojas deputātu grupā sadarbības veicināšanai ar Izraēlas parlamentu, Ķīnas parlamentu un Baltkrievijas parlamentu. No 2019.gada janvāra Ādamsons ir deputātu grupas vadītājs sadarbības veicināšanai ar Krievijas parlamentu. Padomju laikā Ādamsons ieņēma dažādus posteņus PSRS Jūras kara flotē. Pēc Latvijas neatkarības atjaunošanas Ādamsons bija gan Latvijas Jūras spēku komandiera vietnieks, gan arī Robežsargu brigādes komandieris, bet vēlāk pievērsās politikai. Ādamsons aizvien saņem Krievijas maksāto militāro pensiju.", "link": "https://www.delfi.lv/161/criminal/53351299/tiesa-patur-apcietinajuma-saeimas-deputatu-adamsonu"},
{"title": "Līvānos uzsākti divi kriminālprocesi par nacionālā naida kurināšanu", "category": "Kriminālziņas", "body": "Pagājušās nedēļas laikā fiksēti divi gadījumi, kad  Valsts policijas  (VP) Latgales reģiona pārvaldes Preiļu iecirkņa apkalpojamajā teritorijā personas ir bojājušas Ukrainas atbalstam izlikto karogu, kā arī izteikuši atbalstu Krievijas vērstajai agresijai Ukrainā. Abi gadījumi notikuši Līvānos un par tiem uzsākti kriminālprocesi, portāls \"Delfi\" uzzināja VP. Otrdien, 17. maijā VP Latgales reģiona pārvaldes Preiļu iecirknis saņēma informāciju par to, ka kāds vīrietis no ēkas Līvānos ir norāvis Ukrainas atbalstam novietoto karogu to bojājot. Vīrietis uzvedies agresīvi un traucējis sabiedrisko kārtību un mieru. Pēc video novērošanas kameru ierakstu analīzes, likumsargiem izdevies minēto personu identificēt, pēc kā vīrietis tika aizturēts. Par minētajām darbībām 1975. gadā dzimušajam vīrietim draud kriminālatbildība pēc Krimināllikuma 78. panta 1. daļas par darbību, kas vērsta uz nacionālā, etniskā, rasu vai reliģiskā naida vai nesaticības izraisīšanu, ar ko soda ar brīvības atņemšanu uz laiku līdz trim gadiem vai ar īslaicīgu brīvības atņemšanu, vai ar probācijas uzraudzību, vai ar sabiedrisko darbu, vai ar naudas sodu. Savukārt 20. maijā konstatēts gadījums, kad Līvānu pilsētas centrā kāds vīrietis, ar Krievijas federācijas karogu, izteicis atbalstu Krievijas veiktajām kara darbībām Ukrainā. Likumsargiem ierodoties notikuma vietā, tika konstatēts, ka persona atrodas alkohola reibuma stāvoklī un veic provokatīvas darbības, kas ir vērstas uz nemiera celšanu 1990. gadā dzimušais vīrietis bija izsludināts meklēšanā par tiesas lēmuma nepildīšanu. Šajā gadījumā ir uzsākts kriminālprocess pēc Krimināllikuma 74. panta par kara noziegumiem, tas ir, par Latvijas Republikai saistošajās starptautiskajās tiesībās aizliegtu kara vešanas noteikumu vai starptautisko humanitāro tiesību pārkāpšanu, tajā skaitā humanitāro tiesību aizsargātas personas slepkavošanu, spīdzināšanu vai necilvēcīgu izturēšanos pret šādu personu, ķīlnieku sagrābšanu, nelikumīgu deportāciju, pārvietošanu, brīvības ierobežošanu, pilsētu vai citu objektu neattaisnojamu postīšanu vai citu aizliegtu darbību, ar ko soda ar mūža ieslodzījumu vai ar brīvības atņemšanu uz laiku no trim līdz divdesmit gadiem.", "link": "https://www.delfi.lv/161/criminal/54382000/livanos-uzsakti-divi-kriminalprocesi-par-nacionala-naida-kurinasanu"},
{"title": "Rīgas Mākslas un mediju tehnikumā pusaudzis sadūris skolasbiedru", "category": "Kriminālziņas", "body": "Aizvadītajā nedēļā Imantā esošajā Rīgas Mākslas un mediju tehnikumā 17 gadus vecs jaunietis, iespējams, greizsirdības uzplūdā ar nazi sadūris savu skolasbiedru, vēstīja  TV3  raidījums \"Degpunktā\". Incidents noticis uzreiz pēc nodarbībām, ap pulksten 17. Upuris sēdējis ar meiteni tehnikuma sporta zāles ģērbtuvē, kad pēkšņi durvīs parādījies savu seju maskā paslēpis svešinieks, kurš no drēbēm izvilcis nazi un mērķtiecīgi devies skolasbiedra virzienā. Pēc audzēkņu atstāstītā, varmāka upurim iedūris trīs reizes vēderā un vienu reizi rokā. Cietušais nogādāts slimnīcā. Vēlāk uzbrucējs esot identificēts. Tehnikuma audzēkņi pieļauj, ka vardarbīgās rīcības pamatā varētu būt greizsirdība. Dūrējs esot terorizējis meiteni jau iepriekš, liedzot viņai komunicēt ar citiem puišiem. Pēc sadurtā jaunieša mātes stāstītā, meitene centusies meklēt palīdzību, taču neviens no pieaugušajiem draudus neesot uztvēris nopietni. Varmāka sākotnēji esot aizturēts, bet pēc tam palaists brīvībā. Izglītības iestādes direktors raidījumam notikušo komentēt atteicās, bet policija solīja to darīt ceturtdien, 13. aprīlī.", "link": "https://www.delfi.lv/161/criminal/55422712/rigas-makslas-un-mediju-tehnikuma-pusaudzis-saduris-skolasbiedru"},
{"title": "Par seksuālu vardarbību pret pacientēm lūdz sākt kriminālvajāšanu pret imunologu Ņikiforenko", "category": "Kriminālziņas", "body": "Valsts policija  (VP) pabeigusi izmeklēšanu kriminālprocesā par ārsta imunologa iespējamu seksuālu vardarbību pret vairākām pacientēm. Lieta nodota prokuratūrai kriminālvajāšanas uzsākšanai, portālam \"Delfi\" pavēstīja VP. Portāls \"Delfi\" jau ziņoja, ka pēc vairāku sieviešu iesniegumiem policija 2009. gadā uzsāka kriminālprocesu, kas pēc četriem gadiem tika izbeigts un lieta līdz tiesai tā arī nenonāca. Kā  vēstīja Latvijas Radio podkāsts \"Dokumentārijs\" , sievietes uzskatīja, ka vizītēs pie šī imunologa piedzīvotais bijusi seksuāla vardarbība un ka viņš veicis savai specialitātei neatbilstošas manipulācijas. Sievietes pārsūdzēja lēmumu vienreiz, bet prokuratūra to atstāja spēkā. Taču pēc podkāstā \"Dokumentārijs\" publiskotā žurnālistu pētījuma ģenerālprokurors  Juris Stukāns  nolēmis vēlreiz pārskatīt lietu, pieprasot visus tās materiālus, lai lemtu par to pārbaudi un turpmāko rīcību. Kā otrdien portālu \"Delfi\" informēja policijā, Kriminālprocesā ārsts atzīts par aizdomās turēto par veiktu noziedzīgo nodarījumu pret vismaz piecām cietušajām. VP gan atzīmē, ka tas nav galējais izmeklēšanas redzes lokā nonākušais cietušo sieviešu skaits – vēl deviņas sievietes par pret sevi vērstu nodarījumu kriminālprocesā fiksētas kā liecinieces, kā arī ir vairākas pacientes, kuras atteicās liecināt un nevēlējās nekādu saistību ar izmeklēšanu, tāpēc lietā nefigurē. Iepriekš ziņots, ka VP šī gada 22. februārī aizturēja Ņikiforenko aizdomās par iespējamu seksuālu vardarbību pret vairākām pacientēm. Izmeklēšanas laikā gūti pierādījumi kopumā par piecām sievietēm, kuras kriminālprocesā atzītas par cietušajām noziedzīgajā nodarījumā. Likumsargi atzīst, ka reāli cietušo sieviešu skaits ir daudz lielāks. Izmeklēšanas laikā vēl deviņas sievietes sniedza liecības par pret viņām vērstu noziedzīgo nodarījumu, taču nevarēja lietā tikt atzītas par cietušām noilguma dēļ, kā arī noskaidrots, ka ir vēl citas sievietes, kuras par noziedzīgo nodarījumu nav vērsušās policijā un kategoriski atsakās sniegt liecības vai jebkādā citā veidā piedalīties šajā procesā, attiecīgi precīzs šo sieviešu skaits nav zināms. VP izmeklēšanas laikā gūtā informācija liecina, ka noziedzīgā nodarījuma epizodes norisinājušās laika posmā sākot no 2004. gada līdz pat 2021. gadam Kriminālprocess kvalificēts pēc Krimināllikuma 160. panta pirmās daļas par seksuāla rakstura darbību nolūkā apmierināt savu dzimumtieksmi fiziskā saskarē ar cietušā ķermeni, ja tā izdarīta, izmantojot cietušā bezspēcības stāvokli vai pret cietušā gribu, lietojot vardarbību, draudus vai izmantojot uzticību, autoritāti vai citādu ietekmi uz cietušo. Par šādu nodarījumu persona var tikt sodīta ar brīvības atņemšanu uz laiku līdz septiņiem gadiem un ar probācijas uzraudzību uz laiku līdz pieciem gadiem. Un pēc Krimināllikuma 160. panta otrās daļas par anālu vai orālu aktu vai dzimumtieksmes apmierināšanu pretdabiskā veidā, kas saistīta ar vaginālu, anālu vai orālu iekļūšanu cietušā ķermenī, ja tas izdarīts, izmantojot cietušā bezpalīdzības stāvokli vai pret cietušā gribu, lietojot vardarbību, draudus vai izmantojot uzticību, autoritāti vai citādu ietekmi uz cietušo. Par šādu nodarījumu persona var tikt sodīta par brīvības atņemšanu uz laiku no četriem līdz desmit gadiem un ar probācijas uzraudzību uz laiku līdz pieciem gadiem. Šī gada 20. maijā krimināllieta nodota prokuratūrai kriminālvajāšanas uzsākšanai. Vienlaikus VP atgādina, ka neviena persona netiek uzskatīta par vainīgu, kamēr tās vaina noziedzīga nodarījuma izdarīšanā netiek pierādīta likumā noteiktajā kārtībā.", "link": "https://www.delfi.lv/161/criminal/54380704/par-seksualu-vardarbibu-pret-pacientem-ludz-sakt-kriminalvajasanu-pret-imunologu-nikiforenko"},
{"title": "Prokuratūra liedz Ādamsonam pildīt deputāta pienākumus", "category": "Kriminālziņas", "body": "Spiegošanā apsūdzētajam  Saeimas  deputātam Jānim Ādamsonam prokuratūra liegusi pildīt 13.Saeimas deputāta pienākumus. 5. janvārī tika iemaksāta 30 000 eiro drošības nauda un Ādamsons no apcietinājuma tika atbrīvots. Tagad prokurors ir noteicis papildu drošības līdzekļus, kas saistīti ar apsūdzētā pienākumu dzīves vietas maiņas paziņošanā, aizliegumu tuvoties noteiktai personai, noteiktas nodarbošanās aizliegumu un bez atļaujas neatstāt Latvijas teritoriju, aģentūra LETA noskaidroja prokuratūrā. Attiecībā uz nodarbošanās aizliegumu noteikts ierobežojums apsūdzētajam uz kriminālprocesa izmeklēšanas un iztiesāšanas laiku pildīt 13.Saeimas deputāta amata pienākumus, tostarp, ieņemt Saeimas Aizsardzības, iekšlietu un korupcijas novēršanas komisijas locekļa amatu. 14. Saeimas vēlēšanas notiks šoruden, un patlaban nav zināms, kad prokuratūra lietu nodos tiesai. Jau ziņots, ka Ādamsonu aizdomās par spiegošanu  Valsts drošības dienests  (VDD) aizturēja 2021.gada vasarā. Pēc aizturēšanas tiesa politiķim piemēroja apcietinājumu. Pērn 17. decembrī Rīgas pilsētas  Vidzemes  priekšpilsētas tiesa pagarināja drošības līdzekli — apcietinājumu Ādamsonam, taču deva iespēju samaksāt 30 000 eiro drošības naudu, lai viņš varētu izkļūt brīvībā. Saeimas vairākums pērn 9.decembrī pēc  Ģenerālprokuratūras  lūguma atļāva sākt kriminālvajāšanu pret Ādamsonu. Prokuratūrā aģentūrai LETA iepriekš skaidroja, ka šajā pašā dienā pieņemts lēmums par Ādamsona saukšanu pie kriminālatbildības pēc trīs Krimināllikuma pantiem - spiegošanu, krāpšanu nelielā apmērā un šaujamieroču munīcijas iegādāšanos un glabāšanu bez attiecīgas atļaujas. Deputātam tiek inkriminēta krāpšana nelielā apmērā, kas saistīta ar degvielas izdevumu atlīdzināšanu, un kopējā summa ir aptuveni 100 eiro. Tāpat atrasti vairāki desmiti patronu. Prokuratūrā apliecināja, ka šajā lietā par neizpaužamu ziņu nelikumīgu vākšanu nolūkā tās nodot ārvalsts izlūkdienestam tieši, kā arī citu ziņu nelikumīgu vākšanu ārvalsts izlūkdienestam tā uzdevumā apsūdzēts arī kāds  Krievijas  pilsonis. Vasarā jau publiski izskanēja, ka šajā lietā tika aizturēts un apcietināts Krievijas pilsonis, bijušais valsts drošības komitejas (VDK) darbinieks Genādijs Silonovs. TV3  raidījums \"Nekā personīga\" pagājušā gada vasarā ziņoja, ka Silonovs dzimis un audzis Latvijā, mācījies Aviācijas institūtā un bijis Latvijas PSR VDK kapteinis. Viņš strādājis nodaļā, kas apkaroja organizēto noziedzību. Pēc PSRS sabrukuma un vietējā VDK likvidēšanas Silonovs esot pārcēlies uz Krieviju, bet saikni ar Latviju saglabājis, apmeklēdams šo valsti regulāri. Viņš esot ticis uzskatīts par cilvēku, kurš ar saviem kontaktiem spēj atrisināt daudzus jautājumus un Silonovs sadarbojies ar Krievijas Federālo drošības dienestu. \"Nekā personīga\" pērn vasarā ziņoja, ka apcietinājums varētu būt piemērots arī bijušajam Latvijas PSR VDK Izmeklēšanas daļas nodaļas priekšniekam, VDD priekšteča - Drošības policijas darbiniekam un bijušā iekšlietu ministra Mareka Segliņa padomniekam Andrim Strautmanim un kādas pilsētas pašvaldības policijas priekšniekam. Neminot personu vārdus, VDD aģentūrai LETA iepriekš apliecināja, ka pret divām personām ir izdalīts atsevišķs kriminālprocess, kurā izmeklēšana vēl turpinās. Attiecībā uz iespējamo spiegošanu aģentūras LETA rīcībā esošā informācija liecina, ka likumsargiem par Ādamsonu bija aizdomas par vairāk nekā 40 epizodēm. Latvijas Televīzijas  rīcībā esošā informācija liecināja, ka uz Ādamsonu krīt aizdomas par informācijas nodošanu Krievijai pēdējo četru gadu laikā. Neoficiāli zināms, ka Ādamsons nodevis gan publiski pieejamus dokumentus - dažādus likumu grozījumus, informāciju par armijas iepirkumiem un budžetu, gan sniedzis ziņas pēc valsts austrumu robežas apmeklēšanas, informējis par  Baltijas  asamblejas nostāju pret \" Nord Stream 2 \". Tāpat saskaņā ar neoficiālu informāciju, ziņu nodošanai viņš izmantojis savu parlamenta datoru. Ādamsons parlamentā darbojās Aizsardzības, iekšlietu un korupcijas novēršanas komisijā, Pieprasījumu komisijā un Baltijas lietu apakškomisijā. Lai gan Ādamsonam nav pielaides valsts noslēpumam, viņam bija tiesības piedalīties Saeimas Aizsardzības, iekšlietu un korupcijas novēršanas komisijas sēdēs, kurās amatpersonas prezentē ierobežotas pieejamības informāciju. Tāpat viņš darbojās vairākās deputātu grupās. Viņš kā parlamentārietis darbojās deputātu grupā sadarbības veicināšanai ar  Izraēlas  parlamentu, Ķīnas parlamentu un  Baltkrievijas  parlamentu. No 2019.gada janvāra Ādamsons ir deputātu grupas vadītājs sadarbības veicināšanai ar Krievijas parlamentu. Padomju laikā Ādamsons ieņēma dažādus posteņus PSRS Jūras kara flotē. Pēc Latvijas neatkarības atjaunošanas Ādamsons bija gan Latvijas Jūras spēku komandiera vietnieks, gan arī Robežsargu brigādes komandieris, bet vēlāk pievērsās politikai. Ādamsons aizvien saņem Krievijas maksāto militāro pensiju. Ādamsons pēc apcietināšanas nolēmis izstāties no partijas \" Saskaņa \" un šī politiskā spēka Saeimas frakcijas, taču nav nolicis Saeimas deputāta mandātu.", "link": "https://www.delfi.lv/161/criminal/53947811/prokuratura-liedz-adamsonam-pildit-deputata-pienakumus"},
{"title": "Ādamsona krimināllietā apsūdzēts arī Krievijas pilsonis", "category": "Kriminālziņas", "body": "Saeimas  deputāta Jāņa Ādamsona krimināllietā apsūdzēts arī  Krievijas  pilsonis, bet pret vēl divām personām ir izdalīts atsevišķs kriminālprocess, kurā izmeklēšana turpinās Valsts drošības dienestā (VDD), noskaidroja aģentūra LETA. Saeimas vairākums 9. decembrī pēc  Ģenerālprokuratūras  lūguma  atļāva sākt kriminālvajāšanu pret Ādamsonu . Prokuratūrā skaidroja, ka šajā pašā dienā pieņemts lēmums par Ādamsona saukšanu pie kriminālatbildības pēc trīs Krimināllikuma pantiem – spiegošanu, krāpšanu nelielā apmērā un šaujamieroču munīcijas iegādāšanos un glabāšanu bez attiecīgas atļaujas. Jau pagājušajā nedēļā ziņots, ka deputātam tiek inkriminēta krāpšana nelielā apmērā, kas saistīta ar degvielas izdevumu atlīdzināšanu, un kopējā summa ir aptuveni 100 eiro. Tāpat atrasti vairāki desmiti patronu. Prokuratūrā apliecināja, ka šajā lietā par neizpaužamu ziņu nelikumīgu vākšanu nolūkā tās nodot ārvalsts izlūkdienestam tieši, kā arī citu ziņu nelikumīgu vākšanu ārvalsts izlūkdienestam tā uzdevumā apsūdzēts arī kāds Krievijas pilsonis. Vasarā jau publiski izskanēja, ka šajā lietā tika aizturēts un apcietināts Krievijas pilsonis, bijušais valsts drošības komitejas (VDK) darbinieks Genādijs Silonovs. TV3  raidījums \"Nekā personīga\" šovasar ziņoja, ka Silonovs dzimis un audzis Latvijā, mācījies Aviācijas institūtā un bijis Latvijas PSR VDK kapteinis. Viņš strādājis nodaļā, kas apkaroja organizēto noziedzību. Pēc PSRS sabrukuma un vietējā VDK likvidēšanas Silonovs esot pārcēlies uz Krieviju, bet saikni ar Latviju saglabājis, apmeklēdams šo valsti regulāri. Viņš esot ticis uzskatīts par cilvēku, kurš ar saviem kontaktiem spēj atrisināt daudzus jautājumus un Silonovs sadarbojies ar Krievijas Federālo drošības dienestu. \"Nekā personīga\" vasarā ziņoja, ka apcietinājums varētu būt piemērots arī bijušajam Latvijas PSR VDK Izmeklēšanas daļas nodaļas priekšniekam, VDD priekšteča - Drošības policijas darbiniekam un bijušā iekšlietu ministra Mareka Segliņa padomniekam Andrim Strautmanim un kādas pilsētas pašvaldības policijas priekšniekam. Neminot personu vārdus, VDD apliecināja, ka pret divām personām ir izdalīts atsevišķs kriminālprocess, kurā izmeklēšana vēl turpinās. Izmeklēšanas interesēs VDD plašākus komentārus nesniedz. Ņemot vērā, ka Rīgas Centrālcietumā izsludinātās karantīnas dēļ liegts veikt procesuālās darbības klātienē, veiktas nepieciešamās darbības, lai ar cietuma amatpersonu starpniecību Ādamsonam tiku izsniegts izraksts no Kriminālprocesa likuma par apsūdzētā tiesībām un pienākumiem, kā arī apsūdzība, skaidroja prokuratūrā. Tikmēr 17. decembrī pulksten 13.30 Rīgas pilsētas  Vidzemes  priekšpilsētas tiesa kārtējo reizi izvērtēs vai Ādamsonam nepieciešams turpināt piemērot drošības līdzekli-apcietinājumu. Ādamsonu jūnija sākumā aizturēja VDD un tiesa viņam piemēroja apcietinājumu. Kopš tā laika drošības līdzekļa maiņa Ādamsonam bijusi nesekmīga. Saeimas vairākums 10. jūnijā nolēma piekrist kratīšanas veikšanai deputāta Ādamsona dzīvesvietā un darba vietā, viņa aizturēšanai, apcietināšanai un citu drošības līdzekļu piemērošanai, kā arī aizturēšanas un kratīšanas rezultātā izņemto priekšmetu apskatei. Attiecībā uz iespējamo spiegošanu aģentūras LETA rīcībā esošā informācija liecina, ka likumsargiem par Ādamsonu bija aizdomas par vairāk nekā 40 epizodēm. Latvijas Televīzijas  rīcībā esošā informācija liecināja, ka uz Ādamsonu krīt aizdomas par informācijas nodošanu Krievijai pēdējo četru gadu laikā. Neoficiāli zināms, ka Ādamsons nodevis gan publiski pieejamus dokumentus – dažādus likumu grozījumus, informāciju par armijas iepirkumiem un budžetu, gan sniedzis ziņas pēc valsts austrumu robežas apmeklēšanas, informējis par  Baltijas  asamblejas nostāju pret \" Nord Stream 2 \". Tāpat saskaņā ar neoficiālu informāciju, ziņu nodošanai viņš izmantojis savu parlamenta datoru. Ādamsons parlamentā darbojās Aizsardzības, iekšlietu un korupcijas novēršanas komisijā, Pieprasījumu komisijā un Baltijas lietu apakškomisijā. Lai gan Ādamsonam nav pielaides valsts noslēpumam, viņam bija tiesības piedalīties Saeimas Aizsardzības, iekšlietu un korupcijas novēršanas komisijas sēdēs, kurās amatpersonas prezentē ierobežotas pieejamības informāciju. Tāpat viņš darbojas vairākās deputātu grupās. Viņš kā parlamentārietis darbojas deputātu grupā sadarbības veicināšanai ar  Izraēlas  parlamentu, Ķīnas parlamentu un  Baltkrievijas  parlamentu. No 2019. gada janvāra Ādamsons ir deputātu grupas vadītājs sadarbības veicināšanai ar Krievijas parlamentu. Padomju laikā Ādamsons ieņēma dažādus posteņus PSRS Jūras kara flotē. Pēc Latvijas neatkarības atjaunošanas Ādamsons bija gan Latvijas Jūras spēku komandiera vietnieks, gan arī Robežsargu brigādes komandieris, bet vēlāk pievērsās politikai. Ādamsons aizvien saņem Krievijas maksāto militāro pensiju. Ādamsons pēc apcietināšanas nolēmis izstāties no partijas \" Saskaņa \" un šī politiskā spēka Saeimas frakcijas, taču nav nolicis Saeimas deputāta mandātu.", "link": "https://www.delfi.lv/161/criminal/53862501/adamsona-kriminallieta-apsudzets-ari-krievijas-pilsonis"},
{"title": "Nošauts maksātnespējas administrators Bunkus; blakus sadegušais busiņš, iespējams, saistīts ar slepkavību", "category": "Kriminālziņas", "body": "Trešdienas rītā pie Brāļu kapiem Rīgā nošauts cilvēks, portāls \"Delfi\" uzzināja Valsts policijā. LTV rīcībā esošā informācija liecina, ka nošautā persona ir maksātnespējas administrators  Mārtiņš Bunkus . \"Bunkus advokātu biroju\" portālam \"Delfi\" sazvanīt neizdevās. Valsts policijā apstiprina, ka trešdien ap pulksten 8.40 Rīgā, Aizsaules ielā 1, notikusi slepkavība. Ar šaujamieroci nogalināts kāds vīrietis, kurš pārvietojies ar baltas krāsas apvidus automašīnu. Notikuma vietā redzēta arī kāda furgona tipa automašīna ar tentu. Saistībā ar notikušo sākts kriminālprocess pēc Krimināllikuma 116. panta un notiek izmeklēšana. Šobrīd policija strādā notikuma vietā un patlaban Aizsaules ielā ir bloķēta satiksme ceļa posmā no Gaujas ielas līdz Brāļu kapiem. Policija aicina netuvoties notikuma vietai, lai policija var netraucēti strādāt. Valsts policija pieļauj, ka netālu no slepkavības vietas sadegušais busiņš, iespējams, ir saistīts ar Mārtiņa Bunkus slepkavību. \"Delfi\" jau ziņoja, ka trešdien no rīta aculiecinieki pie Meža kapu žoga Varoņu ielā novēroja, kā sadeg mikroautobuss. Policija aicina atsaukties notikuma aculieciniekus vai tos, kuriem ir jebkāda informācija par notikušo, zvanot Valsts policijai pa tālruni 67014002. Policija uzsver, ka jebkura sniegtā informācija var būt ļoti noderīga izmeklēšanā. Bunkus Valsts ieņēmumu dienestā (VID) iesniegtā deklarācija par 2016. gadu liecina, ka togad viņš no advokāta profesionālās darbības nopelnījis 84,6 tūkstošus eiro. No brāļa kā dāvinājumu saņēmis 27 tūkstošus eiro, bet no tēva – gandrīz 72 tūkstošus eiro. Savukārt kā no maksātnespējas administratora darbības 2016. gadā viņš bija nopelnījis 10 tūkstošus eiro. Bezskaidrās naudas uzkrājumi bankās 2016. gadā veidoja aptuveni 88,7 tūkstošus eiro. 2016. gadā viņš bija deklarējis 527 376 eiro parādus. 2016. gadā Bunkus bija deklarējis arī izsniegtus aizdevumus 1,35 miljonu eiro apmērā. Viņam lietošanā bija 2013. gada izlaides \"Range Rover\". Gada ienākumu deklarācija par 2017. gadu VID nav pieejama. 2017. gada jūnijā portāls \"Delfi\" ziņoja, ka Rīgas pilsētas Vidzemes priekšpilsētas tiesa saistībā ar iepriekš Finanšu un kapitāla tirgus komisijas (FKTK) iesniegto pieteikumu par likvidējamās AS \" Trasta komercbanka \"  jauno administratoru lēmusi apstiprināja Armandu Rasu . Iecelto jauno administratoru Rasu jau februārī šim amatam ieteikusi FKTK. Raidījums \"Nekā Personīga\" iepriekš ziņoja, ka pēc šīs nominācijas Rasa noslēdzis vienošanos par sadarbību bankas administrēšanā ar savu kolēģi Mārtiņu Bunku un Sandru Kokari Rodi. AS \"Trasta Komercbanka\" administratora palīgs Bunkus bija arī  viens no potenciālajiem kandidātiem uz \"ABLV Bank\" likvidatora amatu . Tāpat trešdien kļuvis zināms, ka Bunkus otrdien, dienu pirms noslepkavošanas atsaucis divas trešdien ieplānotas izsoles, kurās bija paredzēts pārdot kopumā aptuveni 400 000 eiro vērtas prasījuma tiesības pret viņa administrētā maksātnespējīgā SIA \"Rego Trade\" bijušajiem vadītājiem. Par to liecina paziņojums oficiālajā izdevumā \"Latvijas Vēstnesis\".", "link": "https://www.delfi.lv/161/criminal/50076453/nosauts-maksatnespejas-administrators-bunkus-blakus-sadegusais-busins-iespejams-saistits-ar-slepkavibu"},
{"title": "Administratora Bunkus slepkavība: policija sadedzinātajā auto atradusi pašrocīgi izgatavotu statīvu", "category": "Kriminālziņas", "body": "Policijā norāda, ka šis statīvs, iespējams, izmantots ieroča stobra novietošanai. Policija lūdz aplūkot slepkavības vietā atrastā statīva fotoattēlus un atsaukties tā izgatavotāju vai īpašnieku, kā arī visus, kuriem ir jebkāda informācija par šo statīvu, portālam \"Delfi\" norādīja policijas preses pārstāve Sigita Pildava. VP lūdz pievērst uzmanību statīva lodējuma detaļām un citām pazīmēm, pēc kurām būtu iespējams atpazīt tā izgatavotāju, īpašnieku vai iespējamo izgatavošanas vietu. Policija lūdz atsaukties visus iedzīvotājus, kuru rīcībā ir jebkāda informācija par šo priekšmetu, tā izgatavošanu, nodošanu, dāvināšanu vai jebkurām citām darbībām, zvanot pa tālruņa numuriem 110 un 67014002 vai sūtot informāciju elektroniski uz e-pastu izmekletajiem@vp.gov.lv. Policija garantē aculiecinieku anonimitāti. Tāpat likumsargi aizvien lūdz atsaukties visus, kuri redzējuši bruņotajā uzbrukumā izmantoto automašīnu \"Volkswagen LT\" oranži sarkanā krāsā ar dubultkabīni un kravas kasti, kurai uzmontēts sarkanas vai oranžas krāsas tents. Jau ziņots, ka automašīnai bija  uzliktas viltotas valsts reģistrācijas numuru zīmes  JD 5960. Jebkāda informācija par šo automašīnu vai jebkāda informācija par darbībām ar viltoto valsts numuru zīmi izmeklēšanai var būt ļoti noderīga, uzsver policijā. Iepriekš policija lūdz iedzīvotājus pārskatīt  savu video reģistratoru ierakstus . Pildava norāda, ka arī šis aicinājums aizvien ir aktuāls. Policija atgādinām, ka labprātīgi sniegta informācija, tiks ņemta vērā izmeklēšanā. Jau ziņots, ka trešdienas, 30. maija, rītā pie  Brāļu kapiem   Rīgā ar vairākiem šāvieniem nogalināts maksātnespējas administrators Mārtiņš Bunkus . Policija  par notikušo sāka kriminālprocesu  pēc Krimināllikuma 116. panta par slepkavību.", "link": "https://www.delfi.lv/161/criminal/50093541/administratora-bunkus-slepkaviba-policija-sadedzinataja-auto-atradusi-pasrocigi-izgatavotu-stativu"},
{"title": "Bunkus slepkavībai noziedznieki bija rūpīgi sagatavojušies, atzīst Lieljuksis", "category": "Kriminālziņas", "body": "Maksātnespējas  administratora, advokāta Mārtiņa Bunkus slepkavībai noziedznieki bija rūpīgi sagatavojušies, par ko liecina gan izvēlētā vieta, gan izmantotās automašīnas nodedzināšana, šādu viedokli pauda  Rīgas Stradiņa universitātes  Juridiskā fakultātes asociētais profesors, bijušais Valsts policijas (VP) priekšnieks Aldis Lieljuksis. Viņš vērtēja, ka izvēlētā vieta kapu ielokā bijusi izraudzīta labi, jo tuvumā nav videonovērošanas kameru. Arī noziegumā izmantotās automašīnas nodedzināšana veikta, lai iznīcinātu smaržu vai DNS pēdas, skaidroja Lieljuksis. Lai arī slepkavība notikusi pārsimts metru attālumā no policijas pārvaldes ēkas, Lieljuksis nedomā, ka noziedznieki šādā veidā apzinātu metuši izaicinājumu valsts varai vai gribējuši \"parādīt policijai pigu\". Noziedzniekus vienkārši interesējusi vieta, kur tos nevar piefiksēt, viņš teica. Lieljuksis atcerējās, ka savulaik šādus noziegumus ar automātisko ieroču pielietošanu paveica iebraucēji no bijušajām padomju republikām. Vai tas noticis arī šajā gadījumā, patlaban ir grūti spriest, viņš uzsvēra. Tāpat nevar izteikt pieņēmumus par to, vai slepkavas pēc nozieguma pametušas Latviju. Bijušais VP priekšnieks uzskata, ka šajā lietā sabiedrībai nevajadzētu prasīt policijai rezultātus \"jau rīt uz pusdienas laiku.\" Likumsargiem ir jādara viss iespējamais, lai atklātu šo noziegumu, taču ir jāsaprot, ka izmeklēšana ir apjomīga un jāveic daudzas ekspertīzes, tostarp, izņemtajām lodēm, uzsvēra Lieljuksis. Turklāt, kā uzsvērusi policija, tad izmeklēšanas versiju ir daudz, viņš piebilda. Lai arī, visticamāk, slepkavība paveikta administratora profesionālās darbības dēļ un presē daudz analizēti administratora pēdējie veiktie maksātnespējas procesi, Lieljuksis vērsa uzmanību, ka saskaņā ar iepriekšējo praksi \"saiknes un sekas var vilkties līdzi gadiem\". Lai arī noziegums paveikts 90. gadu stilā, Lieljuksis uzskata, ka nav pamatoti runāt par 90. gadu kriminālās vides atgriešanos. \"90. gados bija tā - pirmdienā uzbrukumā izmantots automāts, otrdienā pistole, trešdienā sprādziens, ceturtdienā nazis. Tāda bija slepkavību metožu ikdiena, taču administratora slepkavībai līdzīgs noziegums pēdējo reizi paveikts pirms vairākiem gadiem,\" norādīja Lieljuksis. Kā ziņots, Bunkus tika  nošauts 30. maija rītā , kad viņš ar automašīnu brauca garām Rīgas Meža kapiem. Īsi pēc slepkavības netālu no notikuma vietas tika sadedzināta ar  viltotiem valsts numuriem aprīkota automašīna , kura, visticamāk, bija saistīta ar slepkavību. Par notikušo policijā sākts kriminālprocess un notiek izmeklēšana. Viena no galvenajām versijām ir, ka slepkavība  saistīta ar upura profesionālo darbību  un iepriekš tā rūpīgi izplānota.", "link": "https://www.delfi.lv/161/criminal/50092699/bunkus-slepkavibai-noziedznieki-bija-rupigi-sagatavojusies-atzist-lieljuksis"},
{"title": "Tiesa ārpus kārtas sāks iztiesāt spiegošanā apsūdzētā Ādamsona krimināllietu", "category": "Kriminālziņas", "body": "Šī gada 19. aprīlī Rīgas pilsētas  Vidzemes  priekšpilsētas tiesa sāks iztiesāt no  Ģenerālprokuratūras  prokurora 30. martā saņemto krimināllietu, kurā par spiegošanu apsūdzēts  Saeimas  deputāts  Jānis Ādamsons  (S) un kāda fiziska persona, portāls \"Delfi\" noskaidroja Tiesu administrācijā. Krimināllietas materiāli apkopoti 23 sējumos. Saskaņā ar likumu kriminālprocesam, kurā apsūdzēts Saeimas deputāts un kurā apsūdzētajai personai piemērots apcietinājums, saprātīga termiņa nodrošināšanā ir priekšrocība salīdzinājumā ar pārējiem kriminālprocesiem. Tāpēc tiesa krimināllietu iztiesās ārpus kārtas, pārceļot iepriekš ieplānotās tiesas sēdes citās krimināllietās uz vēlāku laiku. Tiesas sēde plānota 19. aprīlī pulksten 10. Krimināllietas iztiesāšana turpināsies šā gada 20.,21. un 26. aprīlī. Jau vēstīts, ka Ādamsonu aizdomās par spiegošanu  VDD aizturēja 2021. gada vasarā . Pēc aizturēšanas tiesa politiķim piemēroja apcietinājumu. Pērn 17. decembrī Rīgas pilsētas Vidzemes priekšpilsētas tiesa pagarināja drošības līdzekli-apcietinājumu Ādamsonam, taču deva iespēju samaksāt 30 000 eiro drošības naudu, lai viņš varētu izkļūt brīvībā. 5. janvārī tika iemaksāta 30 000 eiro drošības nauda un Ādamsons  no apcietinājuma tika atbrīvots . Tagad prokurors politiķim ir noteicis papildu drošības līdzekļus, tostarp, noteikts ierobežojums apsūdzētajam uz kriminālprocesa izmeklēšanas un iztiesāšanas laiku pildīt  13. Saeimas  deputāta amata pienākumus. Lietā aizturēts arī bijušais Drošības policijas (tagadējā Valsts drošības dienesta) un Ādažu pašvaldības policijas darbinieks Arturs Šmaukstelis, Silonovs un bijušais VDK izmeklētājs Andris Strautmanis. Ādamsons parlamentā darbojās Aizsardzības, iekšlietu un korupcijas novēršanas komisijā, Pieprasījumu komisijā un Baltijas lietu apakškomisijā. Lai gan Ādamsonam nav pielaides valsts noslēpumam, viņam bija tiesības piedalīties Saeimas Aizsardzības, iekšlietu un korupcijas novēršanas komisijas sēdēs, kurās amatpersonas prezentē ierobežotas pieejamības informāciju. Tāpat viņš darbojās vairākās deputātu grupās. Viņš kā parlamentārietis darbojās deputātu grupā sadarbības veicināšanai ar  Izraēlas  parlamentu, Ķīnas parlamentu un  Baltkrievijas  parlamentu. No 2019. gada janvāra Ādamsons ir deputātu grupas vadītājs sadarbības veicināšanai ar  Krievijas  parlamentu. Padomju laikā Ādamsons ieņēma dažādus posteņus PSRS Jūras kara flotē. Pēc Latvijas neatkarības atjaunošanas Ādamsons bija gan Latvijas Jūras spēku komandiera vietnieks, gan arī Robežsargu brigādes komandieris, bet vēlāk pievērsās politikai. Ādamsons aizvien saņem Krievijas maksāto militāro pensiju. Ādamsons pēc apcietināšanas nolēmis izstāties no partijas \" Saskaņa \" un šī politiskā spēka Saeimas frakcijas, taču nav nolicis Saeimas deputāta mandātu.", "link": "https://www.delfi.lv/161/criminal/54205604/tiesa-arpus-kartas-saks-iztiesat-spiegosana-apsudzeta-adamsona-kriminallietu"},
{"title": "Video: Kārtības sargi Rīgā izņem serverus, kas lietoti starptautiskā krāpšanā", "category": "Kriminālziņas", "body": "Pēc  Igaunijas  tiesībsargājošo iestāžu lūguma, īstenojot Eirojusta un Eiropola koordinētu izmeklēšanas grupas darbu, kurā iesaistījās arī citu Eiropas valstu, tostarp Latvijas, tiesībsargājošās iestādes, ir likvidēta tiešsaistes ieguldījumu krāpšanas shēma. Pagājušajā nedēļā  Valsts policija  (VP) veica kratīšanu uzņēmumā Rīgā un atrada krāpnieku izmantotos serverus, portāls \"Delfi\" noskaidroja policijā. Krāpnieki cietušajiem no vismaz 71 valsts izkrāpa kopumā ne mazāk kā 20 miljonus eiro. 21. aprīlī  Somijas ,  Nīderlandes , Latvijas,  Francijas ,  Vācijas  un  Ukrainas  tiesībsargājošās iestādes Eirojusta un Eiropola organizētās operācijas ietvaros veica darbības, konfiscējot serverus un pārtraucot viņu izveidotos pakalpojumus. Tostarp veikta kratīšana Rīgā bāzētā ārvalstīs reģistrēta uzņēmuma meitas uzņēmumā, kur tika konstatēti serveri, ko izmantojis šis noziedzīgais grupējums, lai sazinātos savā starpā un īstenotu krāpšanas. Kopumā tika izņemti 162 cietie diski, dokumenti, e-pastu sarakstes un serveru bloks. Iegūtos datus VP nodos Igaunijas policijai informācijas analīzes nolūkos un pievienošanai kriminālprocesa materiāliem. Rīgā bāzētais uzņēmums, kur veikta kratīšana, ir elektronisko sakaru komersants un šos serverus iznomājis. Uzņēmuma saistība ar noziedzīgo nodarījumu tiks skaidrota. Eiropas Savienības  institūcija Eirojusts jau ziņojusi, ka šajā shēmā iesaistītie noziedznieki, iespējams, pieder pie starptautiska organizētās noziedzības grupējuma, kas ar cietušajiem sazinājās telefoniski un ar interneta starpniecību. Viņi apgalvoja, ka ir tiešsaistes tirdzniecības platformu brokeri, kas nodarbojas ar kriptovalūtu darījumiem, un pārliecināja iedzīvotājus ieguldīt naudu. Papildus ieguldījumu piedāvājumam viņi ar dažādu programmatūru palīdzību attālināti pieslēdzās personu datoriem, tādējādi nozogot viņu bankas karšu datus un piekļuves informāciju kriptovalūtas makiem. Kad iedzīvotāji vēlējās izņemt naudu, to nebija iespējams izdarīt. Tīmekļa lapas vai nu atradās bezsaistē vai arī tika pieprasīti papildus maksājumi, lai atgūtu sākotnējo ieguldījumu. Pašreizējā informācija liecina, ka vismaz 30 000 cilvēku no vismaz 71 pasaules valsts ir cietuši no šī noziedzīgā tīkla darbības. Sevišķi daudz cietušo ir Igaunijā. Latvijas VP šobrīd nav ieguvusi informāciju, ka no šī grupējuma darbībām būtu cietis kāds Latvijas valstspiederīgais. Starptautiskais organizētās noziedzības grupējums izmantoja apjomīgu IT infrastruktūru, kas ietvēra desmitiem virtuālo serveru. Tīkla dalībnieki izmantoja datorus zvanu centros, lai izveidotu savienojumu ar serveriem. Turklāt noziedznieki izmantoja vairākas sarežģītas pašu izstrādātas datu bāzes, kurās bija upuru \"digitālais nospiedums\" – personu dati, bankas kontu piekļuves dati, kriptovalūtas maku dati. Šie dati bija anonimizēti, lai apgrūtinātu tiesībsargājošo iestāžu darbību un palēninātu izmeklēšanas darbības. Tiesībsargājošo institūciju sadarbības rezultātā tika konfiscēti un izņemti vairāk nekā 50 serveri Somijā, Nīderlandē, Latvijā, Francijā un Vācijā.", "link": "https://www.delfi.lv/161/criminal/54281176/video-kartibas-sargi-riga-iznem-serverus-kas-lietoti-starptautiska-krapsana"},
{"title": "Prokuratūras apsūdzības nav pierādītas – tiesa attaisno Magoni un Osinovski", "category": "Kriminālziņas", "body": "Prokurore abiem bija lūgusi piemērot četrus gadus ilgu cietumsodu. Spriedumu vēl var pārsūdzēt apgabaltiesā. Tiesu administrācijā portālam \"Delfi\" skaidroja, ka šāds lēmums pieņemts, jo tiesa uzskatīja, ka prokuratūras celtās apsūdzības nav pierādītas. Apsūdzības pamatā Magonim bija divu darbību kopums, un tieši, ka viņš saņēmis naudu, lai sekmētu, ka Latvijas dzelzceļa meitas sabiedrība SIA \"LDz Ritošā sastāva serviss\" iepirktu no Osinovskim piederošā AS \"Skinest Rail\" četras dīzeļlokomotīves, un par to, ka viņš tiksies ar Krievijas dzelzceļa prezidentu un panāks labvēlīga lēmuma pieņemšanu Osinovska interesēs, un tieši, ka Krievijas lokomotīves tiks remontētas Daugavpils rūpnīcā. Attiecībā uz četru lokomotīvju iepirkuma faktu, tiesa uzskatīja, ka nav pierādīts, ka U.Magonis pats būtu pieņēmis lēmumu par to iepirkšanu vai veicis aktīvas darbības, lai \"LDz Ritošā sastāva serviss\" izlemtu šo darījumu veikt. Magonim kā Latvijas dzelzceļa prezidentam nebija pamata neakceptēt pieņemto lēmumu par lokomotīvju iepirkšanu. Attiecībā uz Magoņa rīcību, kontaktējoties ar Krievijas dzelzceļa vadību, tiesa uzskatīja, ka šo komunikāciju viņš veicis nevis kā Latvijas dzelzceļa amatpersona, bet kā privātpersona, jo atrodas tuvās radnieciskās attiecībās ar Krievijas dzelzceļa amatpersonu. Līdz ar to šī Magoņa rīcība vērtējama ārpus viņa amatpersonas pienākumu veikšanas. Kvjatkovska portālam \"Delfi\" norādīja, ka spriedumu vērtē kā taisnīgu un juridiski korektu. Pēc tam, kad tiesā tika pārbaudīti visi pierādījumi, nopratināti visi liecinieki, kļuva viennozīmīgi skaidrs, ka spriedumam ir jābūt attaisnojošam. \"Jau iepriekš norādīju gan uz apsūdzības slikto kvalitāti, gan uz pilnīgu pierādījumu trūkumu, tāpēc šāds tiesas spriedums ir likumsakarīgs,\" uzsvēra Kvjatskovska. Tikmēr uzņēmējs pauda gandarījumu, ka Latvijas tiesu sistēma nodemonstrēja savu neatkarību. \"Ņemot vērā ieinteresēto pušu tiešo spiedienu uz tiesu, gan arī izmantojot plašsaziņas līdzekļus un dažādās organizācijas, esmu pārliecināts, ka tiesai pieņemt taisnīgu lēmumu nebija viegli. Vidzemes rajona tiesa pierādīja, ka Latvijas tiesu sistēma spēj aizstāvēt pilsoņus, sabiedrību un valsts ekonomiku,\" sacīja Osinovskis. Kādreizējais LDz vadītājs Magonis no darba tika atbrīvots pēc tam, kad Korupcijas novēršanas un apkarošanas birojs viņu aizturēja aizdomās par kukuļņemšanu. Rīgas rajona tiesa 2015. gada 8. augustā Magonim kā drošības līdzekli piemēroja apcietinājumu, bet vēlāk tiesa viņu nolēma atbrīvot pret 400 000 eiro lielu drošības naudu. Gan Magonis, gan Osinovskis iepriekš  tiesas sēdēs noliedza noziedzīgas darbības . Žurnāls \"Ir\" iepriekš vēstīja, ka apsūdzībā neprecizētā laikā no 2014. gada beigām līdz 2015. gada sākumam abi uzņēmēji vienojušies par 800 000 eiro lielu kukuli, lai Magonis atbalstītu lokomotīvju iepirkšanu, kā arī noorganizētu Osinovskim piederošās \"Daugavpils Lokomotīvju remonta rūpnīcas\" pārstāvju tikšanos ar toreizējo \"Krievijas dzelzceļa\" vadītāju Vladimiru Jakuņinu, skaidrots apsūdzībā. Daugavpils rūpnīca 2014. gadā bija nosūtījusi vēstuli LDz \"Ritošā sastāva serviss\" un \"LDz Cargo\", piedāvājot septiņas lietotas \"2TE116\" sērijas dīzeļlokomotīves, taču šis piedāvājums ticis noraidīts. Aptuveni ap to pašu laiku 2014. gadā \"Skinest Rail\" bija iegādājusies četras tāda paša tipa dīzeļlokomotīves, kurām bija nepieciešams kapitālais remonts. Savukārt 2015. gada sākumā \"LDz Cargo\" tomēr nolēma, ka viņiem ir nepieciešamas četras \"2TE116\" tipa dīzeļlokomotīves un izsludināja iepirkumu, kuram pieteicās tikai \"Skinest Rail\", taču uzņēmuma piedāvātās lokomotīves neatbilda tehniskajām prasībām. Sarunu rezultātā tika panākta vienošanās, ka uzņēmums tās izremontēs un samazinās to cenu, norādīts apsūdzībā. Pēc līguma parakstīšanas Osinovskis ieradās pie Magoņa, lūdzot samazināt kukuļa summu. Abi vienojās par pusmiljonu eiro, rakstīja \"Ir\".", "link": "https://www.delfi.lv/161/criminal/52863485/prokuraturas-apsudzibas-nav-pieraditas-tiesa-attaisno-magoni-un-osinovski"},
{"title": "Priestera Zeiļas krimināllietā aizdomas par liecinieka ietekmēšanu", "category": "Kriminālziņas", "body": "Krimināllietā par iespējamo seksuālo vardarbību un citiem nodarījumiem, kurā uz apsūdzēto sola sēdušies vairāki vīrieši, tostarp katoļu baznīcas priesteris Pēvels Zeiļa, notikuši mēģinājumi ietekmēt cietušo, lai viņš mainītu savas liecības, trešdien vēsta  Latvijas Televīzijas  ( LTV ) raidījums “Panorāma”. LTV ziņo, ka aptuveni pirms mēneša dažādās interneta vietnēs parādījās vairāki video, kurās kāds anonīms vīrietis filmē un izprašņā šajā lietā cietušo personu. Izmantojot to, ka cietušais ir ar garīgās attīstības traucējumiem un viegli uzticas līdzcilvēkiem, iztaujautātājs no viņa izvilina apgalvojumus, kas ir pretēji izmeklēšanas laikā dotajām liecībām. Kādā brīdī cietušais pat apgalvo, ka pats bijis vainīgs, no devies pie mācītāja, lai, viņa vārdiem runājot, \"nodarbotos ar to lietu\". Valsts policija  LTV norādījusi, ka esot informēta par šiem video. Ir saņemts arī iesniegums par iespējamu cietušā iespaidošanu nolūkā sniegt nepatiesu liecību vai to mainīt. Par to policijā sākts kriminālprocess pēc Krimināllikuma 301. panta 1. daļas. Krimināllikums paredz, ka par liecinieka, cietušā, personas, pret kuru uzsākts kriminālprocess, aizturētā, aizdomās turētā, apsūdzētā, pieteicēja, eksperta vai tulka uzpirkšanu vai citādu nelikumīgu iespaidošanu nolūkā panākt, lai viņš dod nepatiesu liecību vai ar zvērestu apliecinātu nepatiesu paskaidrojumu kā sodu var piemērot brīvības atņemšanu uz laiku līdz trim gadiem vai īslaicīgu brīvības atņemšanu, vai probācijas uzraudzību, vai sabiedrisko darbu, vai arī ar naudas sodu. Policija noskaidrojusi video filmētāja personību, taču izmeklēšanas interesēs plašāki komentāri netek sniegti. Pēc neoficiālas informācijas, cietušais šobrīd pārvietots uz citu dzīvesvietu, lai viņam nevarētu piekļūt šādi ietekmētāji, taču video, kuros viņš izpauž gan informāciju par sevi, gan slēgtās izmeklēšanas aizkulises, esot brīvi pieejami, vēsta LTV. Datu Valsts inspekcijas priekšniece Jekaterina Macuka LTV teica, ka DVI rīcībā nav \"brīnumslotiņas\", izdzēst kaut ko no sociālajām platformām. Līdz ar to viens ceļš esot vērsties pie paša video lietotāja, kurš ievietojis sižetu \" YouTube \", vai arī vērsties pie pašas platformas. Kā ziņots, krimināllietā apsūdzēti vairāki vīrieši, Lieta tek skatīta kopš 2019. gada, Lietas izskatīšana kavējusies gan apsūdzēto slimošanas dēļ, gan liecinieku neierašanās uz tiesu dēļ. Piektdien paredzēts nopratināt pēdējo liecinieku, kā arī uzklausīt apsūdzēto, ziņo LTV. Žurnāls \"Ir\" savulaik vēstīja, ka apsūdzētais Zeiļa  devies pensijā . \"Delfi\" jau rakstīja , ka prokuratūra 2019. gada 7. martā uzrādīja apsūdzības krimināllietā par seksuālu vardarbību un cilvēktirdzniecību, kurā viens no aizdomās turētajiem ir  Rēzeknes -Aglonas diecēzes priesteris Zeiļa. Portāls \"Delfi\" iepriekš ziņojis , ka sākotnēji krimināllietā tika apsūdzētas trīs personas – 1945. gadā, 1955. gadā un 1958. gadā dzimuši vīrieši. 2019. gada jūnijā kriminālprocess izbeigts pret vienu apsūdzēto – 1955. gadā dzimušo – viņa nāves dēļ. Saskaņā ar apsūdzību noziedzīgie nodarījumi izdarīti laika posmā no 2017. gada līdz 2018. gadam. Viens no apsūdzētajiem veica dzimumtieksmes apmierināšanu pretdabiskā veidā, izmantojot nepilngadīgā cietušā uzticību un atkarību. Noziegums veikts 2017. gada martā personu grupā pēc iepriekšējas vienošanās. Savukārt laika periodā no 2017. gada beigām līdz 2018. gada augustam šī persona veica dzimumtieksmes apmierināšanu pretdabiskā veidā, izmantojot vēl kāda cietušā bezpalīdzības stāvokli un uzticību. Arī šis noziegums veikts personu grupā pēc iepriekšējas vienošanās. Zināms, ka šis noziegums vērsts pret kādu garīgi slimu vīrieti. Pret minēto vīrieti noziegumu vērsis arī Zeiļa, liecina aģentūras LETA rīcībā esošā informācija. Zeiļa apsūdzēts par cilvēku tirdzniecību un dzimumtieksmes apmierināšanu pretdabiskā veidā personu grupā, izmantojot cietušā bezpalīdzības stāvokli. Zeiļa kādu laiku pavadīja apcietinājumā, taču vēlāk tika atbrīvots  pret 5000 eiro drošības naudu . Izmeklēšanas laikā gan Rīgā, gan Rēzeknē tika veiktas vairākas kratīšanas, izņemti dažādi video un foto faili, kuros tika konstatēti pornogrāfiska rakstura materiāli. Kriminālprocesā uzlikts arests naudai virs 20 000 eiro un zelta monētām gandrīz 10 000 eiro vērtībā. LTV iepriekš vēstīja, ka viens no cietušajiem, kurš tagad sasniedzis pilngadību, uzaudzis bērnunamu sistēmā, teju visu savu mūžu pavadot bērnunamos un pansionātos. Viņam ir konstatēta garīga atpalicība, bet rīcībspēja nav atņemta, tādēļ viņš dienas laikā drīkstējis brīvi atstāt pansionāta teritoriju, lai dotos savās darīšanās. Tieši šādā veidā puisis Rīgas autoostā iepazinies ar saviem pāridarītājiem – diviem padzīvojušiem vīriešiem virs 60 gadu vecuma, kurus saukuši Pēteris un Aivars.", "link": "https://www.delfi.lv/161/criminal/55015610/priestera-zeilas-kriminallieta-aizdomas-par-liecinieka-ietekmesanu"},
{"title": "Ādamsons slimnīcā, Silonovam vajag vairāk laika – vēl neskata spiegošanas lietu", "category": "Kriminālziņas", "body": "Rīgas pilsētas Vidzemes priekšpilsēta tiesā otrdien bija iecerēts sākt skatīt krimināllietu, kurā uz apsūdzēto sola sēdies Saeimas deputāts  Jānis Ādamsons  (S) un  Krievijas  pilsonis Genādijs Silonovs, kuri apsūdzēti spiegošanā, taču lietas skatīšana pēc būtības vēl netika sākta, jo tieši šajā dienā Ādamsons reģistrējies stacionārā, kurā viņam tiks veikta operācija. Tāpat tiesa apmierināja Silonova lūgumu atlikt lietas izskatīšanu uz četrām nedēļām, lai dotu laiku iepazīties ar lietas materiāliem. Nākamā tiesas sēde plānota 16. maijā pulksten 10. Uz tiesas zāli rokudzelžos tika atvests viens apsūdzētais – Silonovs. Silonova advokāte Imma Jansone portālam \"Delfi\" uzsvēra, ka apsūdzētais Krievijas pilsonis savu vainu noliedz. Viņa atzina, ka Ādamsons ar Silonovu ir pazīstami, kā arī regulāri tikušies, taču skaidroja, ka Silonovs nepiekrīt viņam uzrādītājai apsūdzībai. Pats Ādamsons uz tiesa sēdi neieradās, bet ar piecu minūšu nokavēšanos zāle ieradās viņa advokāts – Mihails Černousovs. Aizstāvis tiesai skaidroja, ka Ādamsons pats vēlas klātienē piedalīties tiesas sēdēs, lai sniegtu liecības par apsūdzības epizodēm, tamdēļ tiesai tika iesniegts lūgums, lūdzot noņemt no skatīšanas tuvākās plānotās tiesas sēdes. Advokāts tiesai atklāja, ka operācija, kura Ādamsonam tiks veikta, bija nepieciešama jau pērn, taču tas nebija iespējams, atrodoties apcietinājumā. Viņš piebilda, ka līdz 1. jūlijam norit  Veselības inspekcijas  pārbaude, vai nav notikuši kādi pārkāpumi, Ādamsonam esot apcietinājumā. Lietas materiālos norādīts, ka Ādamsonam nepieciešama darba nespējas lapa līdz 6. maijam. Aizstāvis tiesai skaidroja, ka viņš pats par Ādamsona plānoto operāciju uzzinājis vien 13. aprīlī. Lietas tiesnesis Zigmunds Dundurs aizstāvim pārmeta, ka tiesai nav iesniegti dokumenti, kas apliecinātu, ka Ādamsons nevarētu piedalīties tiesas procesā saistībā ar plānveida operāciju. Lai šo jautājumu risinātu, tiesa pasludināja 15 minūšu pārtraukumu, kura laikā Ādamsona aizstāvim tika uzdots sazināties ar ārstniecības iestādi, kurā apsūdzētais atrodas, lai tiesai varētu sniegt kāda veida apliecinājumu par to, ka viņš nevar piedalīties tiesas sēdē. Lai atklātā tiesas sēdē netiktu izpausta ierobežotas pieejamības medicīniska rakstura informācija, tiesnesis uzdeva advokātam aktuālo informāciju par Ādamsona veselības stāvokli uzrakstīt uz lapiņas, kura pēc tam tika uzrādīta tiesai un pārējiem procesa dalībniekiem. Savukārt Silonova aizstāve tiesai pieteica lūgumu, lai lietas skatīšana tiktu atlikta uz četrām nedēļām, dodot apsūdzētajam laiku iepazīties ar visiem lietas materiāliem. Silonovs tiesai skaidroja, ka papildu laiks nepieciešams, jo, atrodoties Rīgas Centrālcietumā, Silonovam nav bijusi iespēja pilnvērtīgi iepazīties ar visiem lietas materiāliem, lai sagatavotos savai aizstāvībai. Tiesnesis šo lūgumu apmierināja, norādot, ka lietas materiāli ir 23 sējumos. Tāpat viņš piekrita aizstāvības argumentācijai, ka, ņemot vērā to, ka Rīgas Centrālcietumā ir izsludināta karantīna, aizstāvībai ir grūtības operatīvi iepazīties ar visiem lietas materiāliem. Prokurors Juris Ločmelis medijiem pirms tiesas sēdes atklāja, ka prokuratūra ir pārliecināta par apsūdzību. Viņš pauda pārliecību, ka lieta tiks izskatīta ātrā tempā, ja apsūdzētie nemēģinās mākslīgi kavēt tās norisi. \"Vai jūs šodien redzat Ādamsonu, jo es nē,\" retoriski vaicāja prokurors, atbildot uz mediju jautājumu par plānoto lietas norises gaitu. Tāpat viņš apgalvoja, ka, apsūdzības ieskatā, Ādamsons ar Silonovu tikušies vairāk nekā simts reižu, kuru laikā Ādamsons ārvalsts pilsonim stāstījis \"visu ko vien zinājis\". Informācijas nodošana sākusies 2015. gadā. Ločmelis šādu politiķa atklātību skaidroja ar to, ka Ādamsons \"esot gribējis tikt uzaicināts uz Maskavu\". Tāpat prokurors atklāja, ka, lai arī Ādamsons par sniegto informāciju nesaņēma finansiālu atlīdzību savā bankas kontā, apsūdzība uzskata, ka šādi līdzekļi tikuši ieskaitīti viņa meitas bankas kontā. Valsts apsūdzības uzturētājs arī atgādināja, ka Silonovs iepriekš strādājis Valsts drošības komitejā. Kā ziņots, šā gada sākumā prokuratūra liedza spiegošanā apsūdzētajam Ādamsonam  pildīt 13. Saeimas deputāta pienākumus . Jau ziņots, ka Ādamsonu aizdomās par spiegošanu  Valsts drošības dienests  (VDD)  aizturēja 2021. gada vasarā . Pēc aizturēšanas tiesa  politiķim piemēroja apcietinājumu . Pērn 17. decembrī Rīgas pilsētas Vidzemes priekšpilsētas tiesa  pagarināja drošības līdzekli-apcietinājumu  Ādamsonam, taču deva iespēju samaksāt 30 000 eiro drošības naudu, lai viņš varētu izkļūt brīvībā. Šā gada janvāra sākumā tika vēstīts, ka drošības nauda viņa atbrīvošanai ir samaksāta un Ādamsons  tiek atbrīvots no Rīgas Centrālcietuma .", "link": "https://www.delfi.lv/161/criminal/54255432/adamsons-slimnica-silonovam-vajag-vairak-laika-vel-neskata-spiegosanas-lietu"},
{"title": "Jaungada naktī Ventspilī atrasts vardarbīgā nāvē miris vīrietis; VP meklē aculieciniekus", "category": "Kriminālziņas", "body": "Naktī no 31. decembra uz 1. janvāri ap pulksten 2.40  Valsts policija  (VP) saņēma informāciju, ka Ventspilī, Saules ielā 108 pie daudzdzīvokļu nama atrasts vardarbīgā nāvē miris vīrietis. Likumsargi sāka kriminālprocesu un lūdz atsaukties notikuma aculieciniekus, portālam \"Delfi\" pavēstīja VP pārstāve Madara Šeršņova. \"VP aicina atsaukties notikuma aculieciniekus, kā arī automašīnu īpašniekus, kuru transportlīdzekļi ir aprīkoti ar videoreģistratoriem un, iespējams, ir piefiksējuši negadījumu, braucot ap pulksten 2.20 gar notikuma vietu vai veikalu \"Citro\", kas atrodas turpat netālu,\" aicina likumsargi. Videomateriālus policija lūdz sūtīt uz e-pastu kanc@kurzeme.vp.gov.lv temata laukā norādot \"Par notikumu Ventspilī, Saules ielā 108\". Savukārt aculiecinieki ar policiju var sazināties, zvanot pa tālruņa numuru 110. Anonimitāte tiek garantēta, norāda VP.", "link": "https://www.delfi.lv/161/criminal/55090406/jaungada-nakti-ventspili-atrasts-vardarbiga-nave-miris-virietis-vp-mekle-aculieciniekus"},
{"title": "Iemaksāta drošības nauda deputāta Ādamsona atbrīvošanai no cietuma", "category": "Kriminālziņas", "body": "Trešdien iemaksāta 30 000 eiro drošības nauda, lai no apcietinājuma atbrīvotu par spiegošanu apsūdzēto  Saeimas  deputātu Jāni Ādamsonu, liecina aģentūras LETA rīcībā esošā informācija. Ņemot vērā drošības naudas iemaksu, Ādamsons trešdien tiek atbrīvots no Rīgas Centrālcietuma. Patlaban Ādamsona krimināllietas virzītājs ir prokuratūra. Patlaban nav zināms, vai prokurors pēc atbrīvošanas noteiks Ādamsonam kādus papildus drošības līdzekļus, tostarp, ierobežojumus viņa kā deputāta darbībai. Jau ziņots, ka Ādamsonu aizdomās par spiegošanu  Valsts drošības dienests  (VDD)  aizturēja 2021. gada vasarā . Pēc aizturēšanas tiesa  politiķim piemēroja apcietinājumu . Pērn 17. decembrī Rīgas pilsētas Vidzemes priekšpilsētas tiesa  pagarināja drošības līdzekli-apcietinājumu  Ādamsonam, taču deva iespēju samaksāt 30 000 eiro drošības naudu, lai viņš varētu izkļūt brīvībā. Likums paredz, ka drošības naudu var iemaksāt persona, kurai šis drošības līdzeklis tiek piemērots, kā arī jebkura cita fiziskā vai juridiskā persona. Persona, kura veikusi drošības naudas iemaksu, iesniedz procesa virzītājam samaksu apliecinošu dokumentu, kā arī rakstveida paziņojumu par iemaksātās naudas izcelsmi. Saeimas vairākums pērn 9. decembrī pēc  Ģenerālprokuratūras  lūguma atļāva sākt kriminālvajāšanu pret Ādamsonu. Prokuratūrā iepriekš skaidroja, ka šajā pašā dienā pieņemts lēmums par Ādamsona saukšanu pie kriminālatbildības pēc trīs Krimināllikuma pantiem – spiegošanu, krāpšanu nelielā apmērā un šaujamieroču munīcijas iegādāšanos un glabāšanu bez attiecīgas atļaujas. Deputātam tiek inkriminēta krāpšana nelielā apmērā, kas saistīta ar degvielas izdevumu atlīdzināšanu, un kopējā summa ir aptuveni 100 eiro. Tāpat atrasti vairāki desmiti patronu. Prokuratūrā apliecināja, ka šajā lietā par neizpaužamu ziņu nelikumīgu vākšanu nolūkā tās nodot ārvalsts izlūkdienestam tieši, kā arī citu ziņu nelikumīgu vākšanu ārvalsts izlūkdienestam tā uzdevumā apsūdzēts arī kāds Krievijas pilsonis. Vasarā jau publiski izskanēja, ka šajā lietā tika aizturēts un apcietināts Krievijas pilsonis, bijušais valsts drošības komitejas (VDK) darbinieks Genādijs Silonovs. TV3 raidījums \"Nekā personīga\" pagājušā gada vasarā ziņoja, ka Silonovs dzimis un audzis Latvijā, mācījies Aviācijas institūtā un bijis Latvijas PSR VDK kapteinis. Viņš strādājis nodaļā, kas apkaroja organizēto noziedzību. Pēc PSRS sabrukuma un vietējā VDK likvidēšanas Silonovs esot pārcēlies uz Krieviju, bet saikni ar Latviju saglabājis, apmeklēdams šo valsti regulāri. Viņš esot ticis uzskatīts par cilvēku, kurš ar saviem kontaktiem spēj atrisināt daudzus jautājumus un Silonovs sadarbojies ar Krievijas Federālo drošības dienestu. \"Nekā personīga\" pērn vasarā ziņoja, ka apcietinājums varētu būt piemērots arī bijušajam Latvijas PSR VDK Izmeklēšanas daļas nodaļas priekšniekam, VDD priekšteča – Drošības policijas darbiniekam un bijušā iekšlietu ministra Mareka Segliņa padomniekam Andrim Strautmanim un kādas pilsētas pašvaldības policijas priekšniekam. Neminot personu vārdus, VDD iepriekš apliecināja, ka pret divām personām ir izdalīts atsevišķs kriminālprocess, kurā izmeklēšana vēl turpinās. Izmeklēšanas interesēs VDD plašākus komentārus nesniedz. Attiecībā uz iespējamo spiegošanu aģentūras LETA rīcībā esošā informācija liecina, ka likumsargiem par Ādamsonu bija aizdomas par vairāk nekā 40 epizodēm. Latvijas Televīzijas rīcībā esošā informācija liecināja, ka uz Ādamsonu krīt aizdomas par informācijas nodošanu Krievijai pēdējo četru gadu laikā. Neoficiāli zināms, ka Ādamsons nodevis gan publiski pieejamus dokumentus – dažādus likumu grozījumus, informāciju par armijas iepirkumiem un budžetu, gan sniedzis ziņas pēc valsts austrumu robežas apmeklēšanas, informējis par Baltijas asamblejas nostāju pret \"Nord Stream 2\". Tāpat saskaņā ar neoficiālu informāciju, ziņu nodošanai viņš izmantojis savu parlamenta datoru. Ādamsons parlamentā ir Aizsardzības, iekšlietu un korupcijas novēršanas komisijas, Pieprasījumu komisijas un Baltijas lietu apakškomisijas loceklis. Lai gan Ādamsonam nav pielaides valsts noslēpumam, viņam bija tiesības piedalīties Saeimas Aizsardzības, iekšlietu un korupcijas novēršanas komisijas sēdēs, kurās amatpersonas prezentē ierobežotas pieejamības informāciju. Tāpat viņš darbojās vairākās deputātu grupās. Viņš kā parlamentārietis darbojās deputātu grupā sadarbības veicināšanai ar  Izraēlas  parlamentu, Ķīnas parlamentu un  Baltkrievijas  parlamentu. No 2019.gada janvāra Ādamsons ir deputātu grupas vadītājs sadarbības veicināšanai ar Krievijas parlamentu. Padomju laikā Ādamsons ieņēma dažādus posteņus PSRS Jūras kara flotē. Pēc Latvijas neatkarības atjaunošanas Ādamsons bija gan Latvijas Jūras spēku komandiera vietnieks, gan arī Robežsargu brigādes komandieris, bet vēlāk pievērsās politikai. Ādamsons aizvien saņem Krievijas maksāto militāro pensiju. Ādamsons pēc apcietināšanas nolēmis izstāties no partijas \"Saskaņa\" un šī politiskā spēka Saeimas frakcijas, taču nav nolicis Saeimas deputāta mandātu.", "link": "https://www.delfi.lv/161/criminal/53928601/iemaksata-drosibas-nauda-deputata-adamsona-atbrivosanai-no-cietuma"},
{"title": "Video: Salaspils policisti aiztur ar ieroci bruņotu vīrieti reibumā", "category": "Kriminālziņas", "body": "Pagājušajā ceturtdienā, 19. janvāra pievakarē,  Salaspils  novada pašvaldības policisti saņēma izsaukumu uz kādu mājokli Salaspils pievārtē. Policisti aizturēja agresīvu vīrieti, kurš pret viņiem tēmēja ieroci. Par notikušo  Valsts policija  (VP) sāka kriminālprocesu, portālu \"Delfi\" informēja Salaspils novada pašvaldības policijā. Mājas iemītnieki izsaukuši policiju, jo mājās bija atgriezies vīrs, kuram par dienu iepriekš pastrādātu pāridarījumu bija piemērots policijas aizliegums tuvoties ģimenei un tās mājvietai. Šajā vakarā viņš bija smagi dzēris un pacēlis roku pret savu bijušo dzīvesbiedri, tādēļ mājiniekiem pastāvēja bažas, ka viņu dzīvības var būt briesmās. Ierodoties notikuma vietā, policijas izsaucēja neko daudz nepaspēja pastāstīt, jo vīrietis, ieraudzījis inspektorus ienākam istabā, izvilka ieroci, pārlādēja to un notēmēja policistu virzienā. Inspektori nekavējoties atbildēja, vēršot agresora virzienā savus ieročus, vienlaikus darot visu, lai pasargātu gan apkārtējos, gan sevi no iespējamas nelaimes. “Lai gan šādas situācijas nav policistu ikdiena un drīzāk ir vien mācībās izspēlēti scenāriji – inspektori spēja agresīvo vīrieti atrunāt no pārsteidzīga soļa un viņš pēc pāris minūtēm veiksmīgi saslēgts roku dzelžos,” informēja policijā. Pēc notikušā uz notikuma vietu izsaukti mediķi, kuri sniedza palīdzību no uzbrucēja rokas cietušajai sievietei, kā arī noskaidrojies, ka agresīvais vīrietis pret policistiem vērsis nereģistrētu gāzes ieroci, kuram veiksmīgas sakritības dēļ pārlādējot iestrēgusi patrona. Turpmākais darbs notikuma vietā nodots Valsts policijas pārziņā, un pret vīrieti, kurš uzbruka policijas darbiniekiem, šobrīd ir ierosināts kriminālprocess. Tāpat varmākam būs jāsaņem sods par policijas noteiktā aizlieguma pārkāpumu, norāda Salaspils novada likumsargi.", "link": "https://www.delfi.lv/161/criminal/55158824/video-salaspils-policisti-aiztur-ar-ieroci-brunotu-virieti-reibuma"},
{"title": "Kases aparātu sagrozīšanas sāga: pieķer 'Kabuki' un 'Tokyo City'; uzņēmumi to noliedz", "category": "Kriminālziņas", "body": "Valsts ieņēmumu dienesta ( VID )  Finanšu policija  pagājušajā nedēļā veikusi kratīšanas divos sabiedriskās ēdināšanas uzņēmumos – suši restorānos \"Kabuki\" un \"Tokyo City\", piektdien ziņo portāls \"pietiek.com\". Portāla rīcībā esošā informācija liecina, ka restorāni tiek turēti aizdomās par neatļautu iejaukšanos elektronisko kases aparātu darbībā ar mērķi slēpt patiesos uzņēmuma gūtos ienākumus. Vienlaikus, pēc \"pietiek.com\" minētā, VID ir atzīmējis, ka nedrīkst sniegt informāciju par konkrētiem nodokļu maksātājiem, taču arī nenoliedz faktu par kratīšanu veikšanu. Pēc portālā vēstītā, abos restorānos konstatēta gan iejaukšanās kases aparātu darbībā, gan arī citi pārkāpumi. Tostarp \"Tokyo City\" bez attiecīgas atļaujas tiekot nodarbināti uzbeku studenti, kuri strādājot vairāk stundu, nekā atļauts uzturēšanās atļaujā. \"Neoficiāla informācija liecina, ka saistībā ar abos restorānos konstatēto ierosināti kriminālprocesi. Neviens no restorāniem pārbaužu rezultātā nav slēgts,\" norāda portāls. \"Kabuki\" Mārketinga daļas vadītāja Sintija Grieze uzsvēra, ka \"Kabuki\" restorānos kratīšanas nav veiktas. \"Nē, pie mums nekas tāds nav bijis,\" viņa sacīja. Vienlaikus Grieze atzina, ka viņas rīcībā ir informācija, ka kratīšana veikta pie kāda cita \"Kabuki\" konkurenta, kas nav \"Tokyo City\", tomēr neatklāja kura. \"Visdrīzāk kratīšana ir veikta kādā no konkurentu restorāniem - ja tāda tiešām notikusi\" pieļāva restorāna vadība. \"Kabuki\" vadība arī piebilda, ka situācija šobrīd ir diezgan nepatīkama, jo visos plašsaziņas līdzekļos parādījušās \"nepatiesas ziņas, kas maldina mūsu pastāvīgos viesos, norādot uz restorānu \"Kabuki\" it kā negodprātīgu darbību, kas, protams, var ietekmēt viņu attieksmi pret mūsu restorāniem\". Kompānijā arī uzsvēra, ka centīsies noskaidrot, kas izplatījis šo informāciju, lai sauktu pie atbildības vainīgos, kas cenšas nodarīt materiālus zaudējumus uzņēmumam. Savukārt \"Tokyo City\" pārstāvis aģentūrai BNS norādīja, ka VID maijā uzņēmumā veicis tematisko pārbaudi, kurā nekādi pārkāpumi nav atklāti. \"Nav bijusi nekāda kratīšana - bija tematiskā pārbaude,\" uzsvēra uzņēmuma pārstāvis. Aģentūra BNS jau vēstīja, ka vairākos restorānos \"Gan Bei\", kas izvietoti tirdzniecības centros Rīgā, pērn 10.decembrī veiktas kratīšanas. VID Finanšu policija skaidroja, ka krāpšanās ar nodokļiem ēdināšanas iestādēs notikusi, izmantojot kases aparātus. Uzņēmums, kurš apkalpoja kases aparātus, restorānu pārstāvjiem piegādāja zibatmiņas, kurās atradās speciāla programmatūra ar kuru palīdzību varēja mainīt kases apgrozījumu - proti - cilvēkiem tika izsniegts čeks, taču pievienotās vērtības nodoklis netika samaksāts. Informācija \"Tokyo City\" mājaslapā liecina, ka restorāna īpašnieks ir uzņēmums \"Resto Prime\". Atbilstoši datubāzes \"Lursoft\" informācijai \"Resto Prime\" vienīgais īpašnieks ir Krievijas pilsonis Sergejs Simarevs. Savukārt atbilstoši \"Kabuki\" mājaslapā pieejamai informācijai restorāns ietilpst \"SVP Partneri\" restorānu grupā, kuru dibinājuši Aleksandrs Slobins, Viktors Čevers un Andrejs Čepjolkins.", "link": "https://www.delfi.lv/161/criminal/46070071/kases-aparatu-sagrozisanas-saga-pieker-kabuki-un-tokyo-city-uznemumi-to-noliedz"},
{"title": "Trešdien sadursmē ar kravas auto bojā gājis vieglā auto vadītājs", "category": "Kriminālziņas", "body": "Kā liecina policijas apkopotā statistika, ceļu satiksmes negadījums ar bojā gājušo noticis Vidzemē. Pulksten 18.53 Cēsu novada Stalbes pagastā autoceļa Inčukalns – Valmiera – Igaunijas robeža 43. kilometrā notika sadursme starp auto \"VW Passat\" un kravas auto \"MAN\" sakabē ar piekabi. Negadījumā bojā gāja \"VW Passat\" vadītājs. Policija skaidro notikušā apstākļus. Trešdien avārijās Rīgas reģionā cietuši 10 cilvēki, pa diviem – Vidzemē un Latgalē, bet vēl viens – Kurzemē. Kopumā no avārijās cietušajiem trīs bijuši gājēji, bet viens – elektriskā skrejriteņa vadītājs. Kopumā ceļu satiksmes jomā pieņemti 463 administratīvo pārkāpumu lēmumi, tajā skaitā 159 par ātruma pārsniegšanu, astoņi par automašīnas vadīšanu alkohola reibumā, viens par automašīnas vadīšanu narkotisko vielu iespaidā un divi par agresīvu braukšanu. Piecus dzērājšoferus policija pieķērusi galvaspilsētā, bet pa vienam – Vidzemē, Kurzemē un Latgalē.", "link": "https://www.delfi.lv/161/criminal/54927390/tresdien-sadursme-ar-kravas-auto-boja-gajis-viegla-auto-vaditajs"},
{"title": "Līvānos pie aizturēta vīrieša atrod marihuānu, amfetamīnu un munīciju", "category": "Kriminālziņas", "body": "Aizvadītajā nedēļas nogalē  Valsts policijas  (VP) Latgale reģiona pārvaldes Preiļu iecirkņa Kriminālpolicijas amatpersonas Līvānos aizturēja vīrieti, pie kura tika atrastas narkotiskās vielas – amfetamīns un marihuāna, kā arī munīcija un skaidra nauda, portāls \"Delfi\" uzzināja policijā. Par konstatējamie pārkāpumiem uzsākts kriminālprocess un notiek izmeklēšana. Likumsargi skaidroja, ka šī gada 5. novembrī VP Latgales reģiona pārvaldes Preiļu iecirkņa Kriminālpolicijas nodaļas amatpersonas, operatīvo pasākumu laikā, Līvānu novadā aizturēja 1972. gadā dzimušu vīrieti. Kratīšanas laikā pie vīrieša tika atrasti un izņemti 300 grami baltas pulverveida vielas, kas visdrīzāk ir amfetamīns, kā arī viens grams izžāvētas augu izcelsmes vielas – marihuānas. Lai noteiktu precīzu konfiscēto vielu daudzumu un sastāvu, nozīmētas nepieciešamās ekspertīzes. Kratīšanas rezultātā pie personas tika atrasta arī munīcija – 473 dažāda kalibra patronas un skaidra nauda – 1550 eiro, kas iespējams ir iegūta pretlikumīgā ceļā. Jāmin, ka persona jau iepriekš nonākusi policijas redzes lokā gan par analoģiskiem likumpārkāpumiem, gan par citiem noziedzīgiem nodarījumiem. Saistībā ar notikušo ir uzsākts kriminālprocess pēc Krimināllikuma 253.1 panta 3.daļas par narkotisko un psihotropo vielu neatļautu izgatavošanu, iegādāšanos, glabāšanu, pārvadāšanu un pārsūtīšanu realizācijas nolūkā un neatļautu realizēšanu. Savukārt par narkotisko vielu un psihotropo vielu neatļautu izgatavošanu, iegādāšanos, glabāšanu, pārvadāšanu un pārsūtīšanu Daugavpilī dienu 4. novembrī tika aizturēts 1987.gadā vīrietis, pie kura VP Latgales reģionālas pārvaldes Kriminālpolicijas biroja darbinieki atrada un izņēma 50 gramus baltas pulverveida vielas, kas, visdrīzāk, arī šajā gadījumā ir amfetamīns. VP atgādina, ka par narkotisko vai psihotropo vielu neatļautu izgatavošanu, iegādāšanos, glabāšanu, pārvadāšanu vai pārsūtīšanu bez nolūka tās realizēt, soda ar brīvības atņemšanu uz laiku līdz trim gadiem vai ar īslaicīgu brīvības atņemšanu, vai ar probācijas uzraudzību, vai ar sabiedrisko darbu, vai ar naudas sodu.", "link": "https://www.delfi.lv/161/criminal/54924500/livanos-pie-aiztureta-viriesa-atrod-marihuanu-amfetaminu-un-municiju"},
{"title": "'Kursēja' no Spānijas uz Igauniju – Rīgas autoostā notver narkokurjerus", "category": "Kriminālziņas", "body": "Valsts policija  (VP) Rīgas autoostā aizturēja divus vīriešus, kuru ceļojumu koferos tika atrasti kopumā pieci kilogrami marihuānas, \"Delfi\" uzzināja policijā. Viena vīrieša dzīvesvietā tika konstatēts kokaīns. VP bija saņēmusi informācija par kurjeriem, kuri ved narkotiskās vielas no  Spānijas  uz Igauniju. Izmeklēšanas gaitā tika noskaidrota viņu identitāte un 20. janvārī VP Rīgas reģiona pārvaldes 4. biroja 1. nodaļas likumsargi Rīgas autoostā aizturēja pirmo kurjeru – Latvijas pilsoni. Viņa čemodānā tika konstatēti 2,5 kilogrami marihuānas. Savukārt, veicot kratīšanu viņa dzīvesvietā, tika konstatēti arī 10 grami kokaīna. Nākamajā dienā, 21. janvārī, Rīgas autoostā tika aizturēts arī otrs kurjers –  Igaunijas  pilsonis, kura līdzi paņemtajā koferī arī tika atrasti 2,5 kilogrami marihuānas. VP rīcībā esošā informācija liecina, ka aizturēšanas brīdī vīrieši bija ceļā no Spānijas uz Igauniju, un Latvijā viņiem bija ieplānota pārsēšanās citā autobusā. Latvijas valstspiederīgais iepriekš ir nonācis policijas redzeslokā saistībā ar ekonomiskajiem noziegumiem, savukārt otrs vīrietis iepriekš nav nonācis policijas redzeslokā. Policijas rīcībā esošā informācija liecina, ka abi vīrieši ilgstoši nodarbojušies ar narkotiku pārvadāšanu no Spānijas un Igauniju, saņemot par to naudas atlīdzību. Saistībā ar notikušo ir uzsākts kriminālprocess pēc Krimināllikuma 253. panta otrās daļas par narkotisko vielu neatļautu iegādāšanos, glabāšanu, pārvadāšanu vai pārsūtīšanu, ja to izdarījusi personu grupa pēc iepriekšējas vienošanās vai ja tas izdarīts ar narkotiskajām vielām lielā apmērā. Par šādu noziegumu likumā paredzēta brīvības atņemšana uz laiku no trim līdz 10 gadiem, konfiscējot mantu vai bez mantas konfiskācijas, un ar probācijas uzraudzību uz laiku līdz trim gadiem. VP atgādina, ka neviena persona netiek uzskatīta par vainīgu, kamēr tās vaina noziedzīga nodarījuma izdarīšanā netiek pierādīta likumā noteiktajā kārtībā.", "link": "https://www.delfi.lv/161/criminal/55164652/kurseja-no-spanijas-uz-igauniju-rigas-autoosta-notver-narkokurjerus"},
{"title": "Jēkabpils pašvaldības vadība skopa komentāros par KNAB darbībām Jēkabpilī", "category": "Kriminālziņas", "body": "Jautājumi par  Korupcijas  un novēršanas biroja ( KNAB ) procesuālajām darbībām  Jēkabpils  domē ir jāadresē birojam, jo pašvaldība nedrīkst izpaust informāciju, ceturtdienas vakarā attālinātā preses konferencē žurnālistiem paziņoja pilsētas pašvaldības izpilddirektors Guntars Gogulis. Viņš neprecizēja, kur tieši veiktas izmeklēšanas darbības un vai izņemti kādi dokumenti vai tehnika, vien apstiprināja, ka tas noticis Jēkabpilī. \"Šodien Jēkabpilī bija KNAB un veica procesuālās darbības. Ņemot vērā, ka tā ir pirmā tāda veida vizīte pie mums, var rasties daudz jautājumu. Šie jautājumi jāadresē izmeklējošām institūcijām, jo viņi veic izmeklējošās darbības,\" komentēja izpilddirektors. Viņš stāstīja, ka pirms preses konferences par KNAB darbībām informēti arī deputāti, un viņiem arī esot sniegta informācija tikpat lielā apjomā kā žurnālistiem. \"Mēs ļoti uzticamies tiesībsargājošajām instancēm un gaidām viņu lēmumu par turpmāko rīcību. Informācija mūsu rīcībā ir ļoti skopa,\" apgalvoja Gogulis. Ceturtdienas vakarā pilsētas mēra Aivara Krapa (LA) tālrunis ir izslēgts, un arī preses konferencē viņš nepiedalījās. Gogulis apgalvoja, ka ceturtdienas laikā ar mēru nav sazinājies, un arī nezina, kur Kraps atrodas. Izpilddirektors neatbildēja uz jautājumu, vai domes priekšsēdētājs varētu būt aizturēts. Izpilddirektors arī nevarot izpaust, ar kādu no pašvaldības kapitālsabiedrībām saistīts KNAB kriminālprocess. \"Visi pašvaldības un kapitālsabiedrību pakalpojumi tiek sniegti vispārējā kārtībā. Mans galvenais uzdevums ir nodrošināt kapitālsabiedrību darbu. Šodien darba jautājumos esmu sazinājies arī ar lielāko daļu no tām, un guvis apliecinājumu, ka visas kapitālsabiedrības strādā,\" komentēja Gogulis. Izpilddirektors, kurš ir arī kapitāldaļu turētāja pārstāvis pašvaldības uzņēmumos, apgalvoja, ka šodien ir sazinājies ar daļu no uzņēmumu vadītājiem, un visi, ar kuriem esot sazvanījies, \"bija pieejami un darbspējīgi\". Preses konferencei īslaicīgi bija pieslēgusies arī mēra vietniece Kristīne Ozola, taču viņa nevarēja atbildēt uz jautājumiem, jo bija tehniskas problēmas ar mikrofonu. Drīz vien pēc pieslēgšanās Ozola pameta virtuālo preses konferences telpu. Jau ziņots, ka KNAB ir sācis kriminālprocesu aizdomās par  Jēkabpils domes amatpersonu iespējamām nelikumībām  saistībā ar pašvaldības kapitālsabiedrības veiktajiem iepirkumiem. KNAB iepriekš sāktā kriminālprocesā šodien veic \"neatliekamas kriminālprocesuālās darbības\". KNAB kriminālprocesu sācis pērn 21. septembrī par dienesta stāvokļa ļaunprātīgu izmantošanu mantkārīgā nolūkā un krāpšanu. Krimināllietas materiāli satur ziņas par to, ka Jēkabpils pilsētas domes un tās kapitālsabiedrības valsts amatpersonas, iespējams, ļaunprātīgi izmantojušas savu dienesta stāvokli mantkarīgā nolūkā saistībā ar kādas kapitālsabiedrības veiktajiem iepirkumiem. KNAB izmeklēšanas interesēs detalizētāku informāciju par kriminālprocesu nesniedz.", "link": "https://www.delfi.lv/161/criminal/52864385/jekabpils-pasvaldibas-vadiba-skopa-komentaros-par-knab-darbibam-jekabpili"},
{"title": "Aizvadītajā diennaktī reģistrēti 115 ceļu satiksmes negadījumi", "category": "Kriminālziņas", "body": "Valsts policijā portālu \"Delfi\" informēja, ka kopumā ceļu satiksmes negadījumu jomā pieņemts 501 administratīvais pārkāpumu lēmums. To skaitā 182 par ātruma pārsniegšanu un divi par agresīvu braukšanu. Savukārt par transportlīdzekļa vadīšanu alkohola reibumā ir uzsākts viens administratīvo pārkāpumu process un divi kriminālprocesi.", "link": "https://www.delfi.lv/161/criminal/55165682/aizvaditaja-diennakti-registreti-115-celu-satiksmes-negadijumi"},
{"title": "Video: Mežaparkā atrasts ar Bezzubova slepkavību Purvciemā saistīts sadedzināts BMW (plkst. 11.16)", "category": "Kriminālziņas", "body": "\"Šobrīd apliecinu, ka, visticamāk, šī automašīna ir saistāma ar konkrēto noziedzīgo nodarījumu. Notiek apskate, strādā izmeklētāji,\" sacīja Ruks. Ceturtdien pulksten 1.28 Ezermalas ielā, Rīgā, degusi vieglā automašīna septiņu kvadrātmetru platībā, liecina Valsts ugunsdzēsības un glābšanas dienesta sniegtā informācija. Ruks arī norādīja, ka policija joprojām pārbauda visas iespējamās nozieguma izdarīšanas motīvu versijas, tostarp arī upura profesionālo darbību. Tāpat policijas priekšnieks pieļāva, ka noziedznieki joprojām atrodas Latvijas teritorijā. Viņš gan atkārtoti piebilda, ka norit aktīvs izmeklēšanas darbs sadarbībā ar citām drošības iestādēm, tostarp Valsts robežsardzi. Pēc 14. aprīlī notikušās futbola aģenta Romāna Bezzubova slepkavības iekšlietu ministrs Sandis Ģirģens (KPV LV) sasauca sanāksmi par valsts iekšējo drošību, kurā uzaicinātas dažādas organizācijas, kā arī Valsts policijas (VP) un citu iekšlietu dienestu vadība. Pēc šīs sanāksmes ministrs sasaucis preses konferenci, kam bija iespējams sekot līdzi tiešraidē portālā \"Delfi\". Bez tiesībsargājošo institūciju amatpersonām sanāksmē piedalījās arī  Latvijas Pašvaldību savienības , Latvijas lielo pilsētu asociācija, pašvaldību policijas, kā arī Latvijas Namu pārvaldītāju un apsaimniekotāju asociācijas pārstāvji. Jau vēstīts, ka kāda aculiecinieka iesūtītajā video redzams, ka Bezzubovs ar \" Volkswagen Touareg \" no kādas šķērsielas piebrauca krustojumam ar Gunāra Astras ielu, uz kuras to jau gaidīja \" BMW  X5\". Tiklīdz \"VW Touareg\" vēlējās nogriezties uz G. Astras ielu, \"BMW X5\" tam aizšķērsoja ceļu un sāka šaut pa atvērto aizmugurējā pasažiera logu. Pēc brīža atvērās arī priekšējā pasažiera logs. Drīz pēc tam \"VW Touareg\" vadītājs taranēja ceļu aizšķērsojušo \"BMW X5\" un uzsāka bēgšanu pa G. Astras ielu. Līdzi brauca arī melnais \"BMW X5\". Kā norāda VP, policijas rīcībā esošā informācija liecina, ka bijuši vismaz trīs uzbrucēji un tie ir pārvietojušies ar melnas krāsas \"BMW X5\" markas automašīnu ar tonētiem aizmugurējiem stikliem. VP aicina atsaukties personas, kuru rīcībā ir informācija par šīs automašīnas iespējamo atrašanās vietu, vai arī rīcībā ir cita informācija, kas var būt noderīga izmeklēšanai. Trešdien  notikušajā preses konferencē  VP priekšnieks  Armands Ruks  atzīmēja, ka izmeklēšanā tiek izskatīta versija par pasūtījuma slepkavību, kā arī pieļāva, ka slepkavības izpildītāji varētu būt no ārzemēm. Tāpat viņš pieļāva, ka slepkavība varētu būt saistīta ar Bezzubova profesionālo darbību, taču atzīmēja, ka vēl ir pāragri par to spriest. Policists arī norādīja, ka noris aktīva sadarbība ar Interpolu un kaimiņvalstu kārtības sargiem, tostarp Krievijas. \"Nevajag lolot ilūzijas, ka mums nav kontakta ar Krievijas atbildīgajām iestādēm. Mēs, protams, arī attiecīgos Krievijas dienestus iesaistām, nekaitējot mūsu valsts interesēm,\" atzīmēja Ruks. Viņš arī uzsvēra, ka slepkavība izdarīta apkārtējiem bīstamā veidā — izmantojot automātisko ieroci. Viņš gan aicināja iedzīvotājus nebažīties par savu drošību, jo konkrētā slepkavība bijusi mērķēta pret vienu cilvēku, nevis bijusi nejauša.", "link": "https://www.delfi.lv/161/criminal/53109545/video-mezaparka-atrasts-ar-bezzubova-slepkavibu-purvciema-saistits-sadedzinats-bmw-plkst-1116"},
{"title": "Saistībā ar Bezzubova slepkavību aizturētas un apcietinātas vairākas personas", "category": "Kriminālziņas", "body": "Valsts policija  (VP) ir aizturējusi vairākas personas, kuras tiek turētas aizdomās par 14. aprīlī pastrādāto futbola aģenta Romāna Bezzubova slepkavību, portāls \"Delfi\" uzzināja VP. Policijā norādīja, ka desmit dienu laikā, nepārtraukti strādājot, VP izmeklētajā kriminālprocesā nopratināti 46 liecinieki, kā arī aptaujātas vairāk nekā 200 personas. Ir veikta 21 kratīšana vairākās Latvijas adresēs un objektos. Tāpat vairākiem objektiem ir nozīmētas 19 kompleksas ekspertīzes, kā arī iegūts ļoti liels apjoms videoierakstu, tajā skaitā arī no videoreģistratoriem, kuri tiek rūpīgi pārbaudīti un analizēti, atzīmēja likumsargi. Saistībā ar notikušo noziedzīgo nodarījumu šobrīd ir aizturētas un apcietinātas vairākas personas. Izmeklēšanas interesēs policijā neatklāj, cik personas aizturētas. Tajā pat laikā turpinās darbs, lai noskaidrotu visas iespējamās iesaistītās personas minētā nozieguma pastrādāšanā. Kriminālprocesa izmeklēšanas laikā Valsts policija sadarbojas un veic informācijas apmaiņu ar Krievijas un Baltkrievijas tiesībsargājošām iestādēm, kā arī Eiropolu. VP pateicas iedzīvotājiem, kuri ir dalījušies ar viņu rīcībā esošo informāciju, tādējādi palīdzot virzīties izmeklēšanai. Tāpat Valsts policija aicina ikvienu iedzīvotāju, kura rīcībā ir informācija, kas varētu noderēt šis lietas izmeklēšanā, sazināties ar policiju, rakstot uz e-pastu vai zvanot: kipinfo21@vp.gov.lv, 67075257. Kriminālprocesā turpinās aktīva izmeklēšana, tādēļ šobrīd izmeklēšanas interesēs plašākus komentārus likumsargi nesniedz. Jau vēstīts, ka kāda aculiecinieka iesūtītajā video redzams, ka Bezzubovs 14. aprīlī ar \" Volkswagen Touareg \" no kādas šķērsielas piebrauca krustojumam ar Gunāra Astras ielu, uz kuras to jau gaidīja \" BMW  X5\". Tiklīdz \"VW Touareg\" vēlējās nogriezties uz G. Astras ielu, \"BMW X5\" tam aizšķērsoja ceļu un sāka šaut pa atvērto aizmugurējā pasažiera logu. Pēc brīža atvērās arī priekšējā pasažiera logs. Drīz pēc tam \"VW Touareg\" vadītājs taranēja ceļu aizšķērsojušo \"BMW X5\" un uzsāka bēgšanu pa G. Astras ielu. Līdzi brauca arī melnais \"BMW X5\". 14. aprīlī  notikušajā preses konferencē  VP priekšnieks  Armands Ruks  atzīmēja, ka izmeklēšanā tiek izskatīta versija par pasūtījuma slepkavību, kā arī pieļāva, ka slepkavības izpildītāji varētu būt no ārzemēm. Tāpat viņš pieļāva, ka slepkavība varētu būt saistīta ar Bezzubova profesionālo darbību, taču atzīmēja, ka vēl ir pāragri par to spriest. Policists arī norādīja, ka noris aktīva sadarbība ar Interpolu un kaimiņvalstu kārtības sargiem, tostarp Krievijas. \"Nevajag lolot ilūzijas, ka mums nav kontakta ar Krievijas atbildīgajām iestādēm. Mēs, protams, arī attiecīgos Krievijas dienestus iesaistām, nekaitējot mūsu valsts interesēm,\" atzīmēja Ruks. Viņš arī uzsvēra, ka slepkavība izdarīta apkārtējiem bīstamā veidā — izmantojot automātisko ieroci. Viņš gan aicināja iedzīvotājus nebažīties par savu drošību, jo konkrētā slepkavība bijusi mērķēta pret vienu cilvēku, nevis bijusi nejauša.", "link": "https://www.delfi.lv/161/criminal/53138499/saistiba-ar-bezzubova-slepkavibu-aizturetas-un-apcietinatas-vairakas-personas"},
{"title": "Nogalinātā Bezzubova lietā joprojām divas versijas; divas personas meklēšanā, vēsta LTV", "category": "Kriminālziņas", "body": "Šāgada aprīlī nogalinātā futbola aģenta Romāna Bezzubova lietā policija joprojām izskata divas slepkavības versijas: vienu, kas ir saistīta ar Bezzubova profesionālo darbību, un otru, kas saistīta ar viņa privāto dzīvi, svētdien vēstīja  Latvijas Televīzijas  raidījums \"Panorāma\". Kopumā lietā ir 12 aizdomās turētie, saistībā ar slepkavību  Valsts policija  šonedēļ meklēšanā izsludināja divus cilvēkus. Raidījums arī atklāja, ka vēl arī divām personām ir piemērots drošības līdzeklis apcietinājums, un šīs personas atrodas brīvības atņemšanas vietās. Valsts policijas Rīgas reģiona pārvaldes Kriminālpolicijas pārvaldes priekšnieka vietnieks Vilnis Naglis arī apliecināja, ka turpinās sadarbība ar partneriem ārvalstīs. Iepriekš policija ziņoja, ka informācijas apmaiņa notiek ar Krieviju, Baltkrieviju un Eiropolu, vēsta  LTV  raidījums. Kā ziņoja ziņu aģentūra LETA, Bezzubovs tika nošauts 14. aprīļa rītā Rīgā, Purvciemā. Izbraucot uz Gunāra Astras ielas, Bezzubova vadītajai automašīnai tika aizšķērsots ceļš un futbola aģenta virzienā no automātiskā ieroča tika raidīti vairāki šāvieni. Nākamajā naktī Mežaparkā tika atrasta sadedzināta uzbrukumā izmantotā automašīna \" BMW  X5\". Uzreiz pēc slepkavības policija pieļāva, ka Bezzubova nogalināšana varētu būt pasūtījuma slepkavība, kas saistīta ar cietušā profesionālo darbību, vienlaikus uzsverot, ka tiek izmeklētas arī citas versijas. Valsts policijas priekšnieks Armands Ruks 14. aprīlī žurnālistiem pastāstīja, ka slepkavībā varētu būt iesaistītas vismaz trīs personas, kuras uz Bezzubovu raidīja lodes no automātiskā ieroča, vīrieti no sākuma smagi ievainojot, taču viņš spēja turpināt ceļu, radot sadursmi ar noziedznieku automašīnu.", "link": "https://www.delfi.lv/161/criminal/53399327/nogalinata-bezzubova-lieta-joprojam-divas-versijas-divas-personas-meklesana-vesta-ltv"},
{"title": "Ādamsona lietā otrs apcietinātais – Krievijas pilsonis", "category": "Kriminālziņas", "body": "Par spiegošanu  Krievijas  labā aizdomās turētā  Saeimas  deputāta Jāņa Ādamsona (S) krimināllietā otra apcietinātā persona ir kāds Krievijas pilsonis, liecina aģentūras LETA rīcībā esošā informācija. Ādamsons tika aizturēts aizdomās par spiegošanu Krievijas labā, un Rīgas pilsētas Vidzemes priekšpilsētas tiesa viņam kā drošības līdzekli ir  piemērojusi apcietinājumu . Tāpat tiesa nolēma piemērot apcietinājumu vēl kādai personai, un tagad aģentūrai LETA zināms, ka šī persona ir kāds Krievijas pilsonis. Tiesas lēmumu septiņu dienu laikā var pārsūdzēt Rīgas apgabaltiesā. Valsts drošības dienests  (VDD) līdz šim publiski paziņojis, ka dienests šogad 9. jūnijā ir sācis kriminālprocesu saistībā ar aizdomām par spiegošanu Krievijas labā. Kriminālprocesā tika veiktas  neatliekamas procesuālās darbības  vairākos objektos. Procesuālās darbības, tostarp, kratīšanas, veiktas arī Saeimas ēkā un pret 13. Saeimas deputātu atbilstoši iepriekš no Saeimas saņemtajai piekrišanai. Procesuālo darbību laikā VDD ir ieguvis lielu daudzumu datu nesēju un dokumentu, un ir sākta iegūto materiālu analīze. Kriminālprocesā patlaban divām personām ir piemērots aizdomās turētās personas statuss. Izmeklēšanas interesēs VDD trešdien plašākus komentārus nesniedza. Krimināllikums par neizpaužamu ziņu nelikumīgu vākšanu nolūkā tās nodot vai to nodošanu ārvalstij vai ārvalsts organizācijai tieši vai ar citas personas starpniecību vai par citu ziņu nelikumīgu vākšanu vai nodošanu ārvalsts izlūkdienestam tā uzdevumā tieši vai ar citas personas starpniecību paredz brīvības atņemšanu līdz desmit gadiem. Latvijas Televīzijas  rīcībā esošā informācija liecina, ka uz Ādamsonu krīt aizdomas par informācijas nodošanu Krievijai pēdējo četru gadu laikā. Neoficiāli zināms, ka Ādamsons nodevis gan publiski pieejamus dokumentus – dažādus likumu grozījumus, informāciju par armijas iepirkumiem un budžetu, gan sniedzis ziņas pēc valsts austrumu robežas apmeklēšanas, informējis par Baltijas asamblejas nostāju pret \" Nord Stream 2 \". Tāpat saskaņā ar neoficiālu informāciju, ziņu nodošanai viņš izmantojis savu parlamenta datoru. Ādamsons parlamentā darbojās Aizsardzības, iekšlietu un korupcijas novēršanas komisijā, Pieprasījumu komisijā un Baltijas lietu apakškomisijā. Lai gan Ādamsonam nav pielaides valsts noslēpumam, viņam bija tiesības piedalīties Saeimas Aizsardzības, iekšlietu un korupcijas novēršanas komisijas sēdēs, kurās amatpersonas prezentē ierobežotas pieejamības informāciju. Tāpat viņš darbojas vairākās deputātu grupās. Viņš kā parlamentārietis darbojas deputātu grupā sadarbības veicināšanai ar Izraēlas parlamentu, Ķīnas parlamentu un Baltkrievijas parlamentu. No 2019. gada janvāra Ādamsons ir deputātu grupas vadītājs sadarbības veicināšanai ar Krievijas parlamentu. Padomju laikā Ādamsons ieņēma dažādus posteņus PSRS Jūras kara flotē. Pēc Latvijas neatkarības atjaunošanas Ādamsons bija gan Latvijas Jūras spēku komandiera vietnieks, gan arī Robežsargu brigādes komandieris, bet vēlāk pievērsās politikai. Ādamsons aizvien saņem Krievijas maksāto militāro pensiju. Vaicāti vai pamatojoties uz secinājumiem šajā lietā preventīvi ir nepieciešams valstī pilnveidot drošības pasākumus valsts noslēpuma vai ierobežotas pieejamības informācijas saturošu materiālu apritei, VDD norādīja, ka VDD analizē katru gadījumu, kas saistīts ar iespējamu valsts noslēpuma vai citas aizsargājamas informācijas nesankcionētu izpaušanu, un par gūtajiem secinājumiem informē par lēmumu pieņemšanu atbildīgās amatpersonas. \"Reaģējot uz identificētiem riskiem un izaicinājumiem, valsts noslēpumu saturošas informācijas aizsardzības prasības tiek pilnveidotas regulāri, jo valsts noslēpuma nonākšana valstij nelojālu personu rīcībā var radīt neatgriezenisku kaitējumu nacionālās drošības interesēm,\" norādīja dienestā.", "link": "https://www.delfi.lv/161/criminal/53306483/adamsona-lieta-otrs-apcietinatais-krievijas-pilsonis"},
{"title": "Stājas spēkā Gapoņenko par nacionālā naida kurināšanu piespriestais nosacītais sods", "category": "Kriminālziņas", "body": "Līdz ar Senāta lēmumu stājas spēkā  Rīgas apgabaltiesas  2021. gada 8. septembra spriedums, ar kuru apsūdzētais Aleksandrs Gapoņenko atzīts par vainīgu viņam celtajā apsūdzībā par Krimināllikuma 78. panta 2. daļā paredzētā noziedzīgā nodarījuma izdarīšanu. Apsūdzētais sodīts ar nosacītu brīvības atņemšanu uz 10 mēnešiem un ar pārbaudes laiku uz diviem gadiem, portāls \"Delfi\" uzzināja Augstākajā tiesā (AT). AT informē, ka Senāts atzinis – kasācijas protests un sūdzība iesniegti ar mērķi panākt apelācijas instances tiesas nolēmuma atcelšanu nevis juridisku, bet faktisku iemeslu dēļ. Apelācijas instances tiesa ir vērtējusi apsūdzētajam ar pirmās instances tiesas spriedumu noteiktā soda pamatotību kontekstā ar attiecīgo noziedzīgo nodarījumu, kura izdarīšanā apsūdzētais atzīts par vainīgu. Tiesa atzinusi par iespējamu apsūdzēto notiesāt nosacīti un pamatojusi, kādēļ tā ieguvusi pārliecību, ka apsūdzētais, sodu neizciešot, turpmāk likumpārkāpumus neizdarīs. Turklāt, pretēji kasācijas sūdzībā norādītajam, apelācijas instances tiesa, atsaucoties uz  Eiropas Cilvēktiesību tiesas  nolēmumiem, ir atzinusi, ka \"pati par sevi valsts varas un valdošās politikas kritizēšana, nav atzīstama par nacionālā naida izraisīšanu\". Taču vienlaikus tiesa ir atzinusi, ka apsūdzētais 2015. gada februārī un martā savā \" Facebook \" profilā ievietojis tekstus, no kuriem izriet, ka latviešu tautas cilvēki ir negatīvi noskaņoti pret krievu, ebreju un citu tautību cilvēkiem, kas dzīvo vai uzturas Latvijā, ka latviešu tautai piederīgie atbalsta nacismu, ka latviešu, lietuviešu un igauņu tautības cilvēki dēļ savas etniskās piederības ir bīstami citiem sabiedrības locekļiem. Viņš arī tika rakstījis, ka latviešu tautības cilvēki dēļ savas nacionālās piederības neciena citu tautību cilvēkus, ka amerikāņu karavīri ir personas, kas tiecas pazemot citus un tiem ir tendence izdarīt noziedzīgus nodarījumus, un šādi izteikumi, tiesas ieskatā, ir vērsti uz nacionālā un etniskā naida un nesaticības izraisīšanu. Kā ziņots, Gapoņenko vārds figurē arī vairākās citās krimināllietās, kurās viņam piemērots aizdomās turētā vai apsūdzētā statuss.", "link": "https://www.delfi.lv/161/criminal/54224926/stajas-speka-gaponenko-par-nacionala-naida-kurinasanu-piespriestais-nosacitais-sods"},
{"title": "Vismaz 50 dūrieni – vīrietim par mīļākās slepkavību piespriež mūža ieslodzījumu", "category": "Kriminālziņas", "body": "Šogad Jūrmalā kādā aprīļa naktī apsūdzētais, būdams alkohola ietekmē, atriebības vadīts par to, ka cietusī, ar kuru viņam iepriekš bija pastāvīgas intīmas attiecības, pret viņu bija sniegusi liecību kādā kriminālprocesā, uz kuras pamata viņš tika atzīts par vainīgu un sodīts, sagaidīja viņu uz ielas. Apsūdzētais ar līdzi paņemto nazi uzbruka cietušajai un sadūra viņu vismaz ar 50 dūrieniem, kā rezultātā iestājās cietušās nāve. Prokurore bija izteikusi viedokli piemērot apsūdzētajam mūža ieslodzījumu, tāpēc ar tiesas piespriesto sodu prokurore ir apmierināta un neplāno lūgt tiesu sagatavot pilnu spriedumu. Savukārt apsūdzētais, cietušais, aizstāvis vai pārstāvis desmit dienu laikā no saīsinātā sprieduma pasludināšanas dienas var rakstveidā iesniegt tiesai lūgumu par pilna sprieduma sagatavošanu. Ja šāds lūgums tiek iesniegts, tiesa sagatavo pilnu spriedumu, kuru var pārsūdzēt desmit dienu laikā no tā pieejamības dienas.", "link": "https://www.delfi.lv/161/criminal/54823962/vismaz-50-durieni-virietim-par-milakas-slepkavibu-piespriez-muza-ieslodzijumu"},
{"title": "Ārstu imunologu nepiedienīgās darbībās vaino vēl vairākas pacientes", "category": "Kriminālziņas", "body": "Pēc masu medijos izskanējušās informācijas par ārstu, kurš pirms vairākiem gadiem, iespējams, seksuāli izmantojis savas pacientes, vēl vismaz divas sievietes plāno vērsties ar iesniegumiem Valsts policijā, vēsta  Latvijas Radio . Pēc publikācijas par kādu imunologu gan Latvijas Radio, gan pētnieciskās žurnālistikas centrs \" Re:Baltica \" saņēmis ziņas no vairākām citām sievietēm, kuras stāstījušas, ka šī ārsta kabinetā piedzīvojušas līdzīgus pāridarījumus. Uzzinot, ka tiesībsargājošo iestāžu izmeklēšana beigusies bez rezultāta un imunologs turpina pieņemt pacientus, vismaz divas sievietes apņēmušās vērsties Valsts policijā ar iesniegumiem, lai ārsta darbība tiktu izvērtēta atkārtoti. Tikmēr  Veselības inspekcija  norādījusi, ka tā izvērtē tikai jautājumus, kas attiecas uz ārstniecības kvalitāti, bet vardarbības izmeklēšana esot policijas pārziņā. Latvijas Ārstu biedrība  (LĀB) valdes sēdē situācija pārrunāta 14.decembrī. Biedrības viceprezidents Māris Pļaviņš uzsvēris, ka jāņem vērā nevainības prezumpcija un, kamēr ārsts nav notiesāts, biedrība viņam nevarot apturēt vai anulēt sertifikātu. Latvijas Imunologu asociācija šonedēļ nav atsaukusies aicinājumam vērtēt kolēģa darbības. Kā vēsta radio, ārsts joprojām turpinot pieņemt pacientes laboratorijā \"Biocon\". Tās vadītāja Anita Bēriņa atteikusies komentēt, vai uzņēmums nav saskatījis kādus riskus, pieņemot darbā ārstu ar apšaubāmu reputāciju, savukārt pats ārsts atcirtis, ka viņam neesot laika \"tām baumām\" un nometis klausuli. Jau ziņots, ka ģenerālprokurors  Juris Stukāns  rosinās veikt pārbaudi par medijos izskanējušo informāciju, ka ārsts pirms vairākiem gadiem, iespējams, seksuāli izmantojis savas pacientes. Reaģējot uz plašsaziņas līdzekļos izskanējušo informāciju, Stukāns pieprasījis visus lietas materiālus, lai veiktu pārbaudi un lemtu par tālāko rīcību. Latvijas Radio pagājušajā nedēļā publiskoja podkāstu, kas veidots sadarbībā ar Baltijas pētnieciskās žurnālistikas centru \"Re:Baltica\". Žurnālistiem vairākas sievietes apgalvojušas, ka kāds imunologs veicis savai specialitātei neatbilstošas, vairāk ginekoloģiskas manipulācijas, kā arī tādas, kuras neveic pat ginekologa kabinetā. Pacientes ārsta veiktās darbības vērtēja kā seksuālu izmantošanu. Pēc saņemtiem vairāku sieviešu iesniegumiem  Valsts policija  2009. gadā sāka kriminālprocesu, kas pēc četriem gadiem tika izbeigts un lieta līdz tiesai nenonāca. Sievietes pārsūdzēja vienreiz, bet prokuratūra to atstāja spēkā. Tiesībsargājošajās iestādes sākotnēji četras sievietes atzina par cietušajām, bet divas – par lieciniecēm.", "link": "https://www.delfi.lv/161/criminal/53874329/arstu-imunologu-nepiedienigas-darbibas-vaino-vel-vairakas-pacientes"},
{"title": "Seksuālā izmantošanā vainotais imunologs vērsies policijā pret žurnālisti", "category": "Kriminālziņas", "body": "Imunologs Jevgēnijs Ņikiforenko, kuru iespējamā seksuālā izmantošanā apsūdzējušas aptuveni 20 pacientes, vērsies policijā pret  Latvijas Televīzijas  raidījuma \"De facto\" žurnālisti Olgu Dragiļevu, ziņojot par fizisku un emocionālu vardarbību no viņas puses, ceturtdien vēstīja Latvijas Televīzijas raidījums \"Panorāma\". Pēc \"Panorāmā\" stāstītā, Ņikiforenko policijai apgalvojis, ka žurnāliste filmēšanas laikā, mēģinot viņu panākt, esot spēcīgi parāvusi ārstu aiz rokas augšdelma. Savukārt no piedzīvotā stresa ārstam sākusi sāpēt galva. Gan žurnāliste, gan televīzijas operators norāda, ka safilmētais materiāls pierāda, ka žurnālistei pat nebija iespējas pieskarties un nodarīt pāri ārstam. Proti, ārsta bēgšana no žurnālistes jautājumiem no sākuma līdz galam nofilmēta gan ar operatora Aiņa Kupča kameru, gan arī ar Olgas Dragiļevas telefonu un žurnālisti šos materiālus iesnieguši arī  Valsts policijai . Valsts policija pēc imunologa iesnieguma sākusi administratīvo procesu par iespējamu maznozīmīga miesas bojājuma nodarīšanu. Kā  LTV  skaidroja policijas pārstāve Simona Grāvīte, ir nozīmēta ekspertīze, \"lai noskaidrotu šo miesas bojājumu smaguma pakāpi, šādu ekspertīzi veiks tikai uzsāktā procesa ietvaros\". Jau vēstīts, ka pēc vairāku sieviešu iesniegumiem Valsts policija 2009. gadā uzsāka kriminālprocesu, kas pēc četriem gadiem tika izbeigts un lieta līdz tiesai tā arī nenonāca. Kā  vēstīja Latvijas Radio podkāsts \"Dokumentārijs\" , sievietes uzskatīja, ka vizītēs pie šī imunologa piedzīvotais bijusi seksuāla vardarbība un ka viņš veicis savai specialitātei neatbilstošas manipulācijas. Sievietes pārsūdzēja lēmumu vienreiz, bet prokuratūra to atstāja spēkā. Taču pēc podkāstā \"Dokumentārijs\" publiskotā žurnālistu pētījuma ģenerālprokurors Juris Stukāns nolēmis vēlreiz pārskatīt lietu, pieprasot visus tās materiālus, lai lemtu par to pārbaudi un turpmāko rīcību.", "link": "https://www.delfi.lv/161/criminal/53932471/seksuala-izmantosana-vainotais-imunologs-versies-policija-pret-zurnalisti"},
{"title": "Ģenerālprokuratūra lūdz Saeimu izdot Ādamsonu kriminālvajāšanai", "category": "Kriminālziņas", "body": "Ģenerālprokuratūra  ir vērusies pie  Saeimas , lūdzot piekrišanu kriminālvajāšanas sākšanai pret Saeimas deputātu Jāni Ādamsonu, kuru jūnijā  Valsts drošības dienests  (VDD) aizturēja aizdomās par spiegošanu  Krievijas  labā. Prokurors Juris Ločmelis apstiprināja, ka viņa lietvedībā atrodas kriminālprocess, kuru viņš saņēmis no VDD ar ierosinājumu sākt kriminālvajāšanu pret Ādamsonu un vēl vienu personu. Ņemot vērā, ka Saeimā nav izskatīts lūgums par Ādamsona izdošanu kriminālvajāšanai, prokurors patlaban neatklāja Krimināllikuma pantu vai pantus, pēc kuriem rosināts apsūdzēt Ādamsonu. Saeimas Kārtības rullī teikts, ka par piekrišanu kriminālvajāšanas sākšanai pret Saeimas locekli, viņa apcietināšanai, kratīšanas izdarīšanai pie viņa vai citādai personas brīvības ierobežošanai Saeima lemj pēc Mandātu, ētikas un iesniegumu komisijas ziņojuma. Līdz šim vairumā gadījumu Saeima ir piekritusi aizdomās turētu deputātu kriminālvajāšanas sākšanai, taču ir bijuši arī pretēji balsojumi. Jau ziņots, ka tiesa Ādamsonu  nolēma apcietināt jūnija sākumā  un kopš tā laika drošības līdzekļa maiņa Ādamsonam bijusi nesekmīga. Saeimas vairākums 10. jūnijā nolēma piekrist kratīšanas veikšanai deputāta Ādamsona dzīvesvietā un darba vietā, viņa aizturēšanai, apcietināšanai un citu drošības līdzekļu piemērošanai, kā arī aizturēšanas un kratīšanas rezultātā izņemto priekšmetu apskatei. Kriminālprocess sākts saskaņā ar Krimināllikuma 85. panta pirmo daļu. Aģentūras LETA rīcībā esošā informācija liecina, ka Valsts drošības dienestam (VDD) attiecībā uz Ādamsonu bija aizdomas par vairāk nekā 40 epizodēm. VDD minētā Krimināllikuma norma ir par neizpaužamu ziņu nelikumīgu vākšanu nolūkā tās nodot vai to nodošanu ārvalstij vai ārvalsts organizācijai tieši vai ar citas personas starpniecību vai par citu ziņu nelikumīgu vākšanu vai nodošanu ārvalsts izlūkdienestam tā uzdevumā tieši vai ar citas personas starpniecību. Par šādu noziegumu var piemērot brīvības atņemšanu līdz desmit gadiem. Latvijas Televīzijas  rīcībā esošā informācija liecināja, ka uz Ādamsonu krīt aizdomas par informācijas nodošanu Krievijai pēdējo četru gadu laikā. Neoficiāli zināms, ka Ādamsons nodevis gan publiski pieejamus dokumentus - dažādus likumu grozījumus, informāciju par armijas iepirkumiem un budžetu, gan sniedzis ziņas pēc valsts austrumu robežas apmeklēšanas, informējis par Baltijas asamblejas nostāju pret \" Nord Stream 2 \". Tāpat saskaņā ar neoficiālu informāciju, ziņu nodošanai viņš izmantojis savu parlamenta datoru. Ādamsons parlamentā darbojās Aizsardzības, iekšlietu un korupcijas novēršanas komisijā, Pieprasījumu komisijā un Baltijas lietu apakškomisijā. Lai gan Ādamsonam nav pielaides valsts noslēpumam, viņam bija tiesības piedalīties Saeimas Aizsardzības, iekšlietu un korupcijas novēršanas komisijas sēdēs, kurās amatpersonas prezentē ierobežotas pieejamības informāciju. Tāpat viņš darbojas vairākās deputātu grupās. Viņš kā parlamentārietis darbojas deputātu grupā sadarbības veicināšanai ar  Izraēlas  parlamentu, Ķīnas parlamentu un  Baltkrievijas  parlamentu. No 2019. gada janvāra Ādamsons ir deputātu grupas vadītājs sadarbības veicināšanai ar Krievijas parlamentu. Padomju laikā Ādamsons ieņēma dažādus posteņus PSRS Jūras kara flotē. Pēc Latvijas neatkarības atjaunošanas Ādamsons bija gan Latvijas Jūras spēku komandiera vietnieks, gan arī Robežsargu brigādes komandieris, bet vēlāk pievērsās politikai. Ādamsons aizvien saņem Krievijas maksāto militāro pensiju. Ādamsons pēc apcietināšanas nolēmis izstāties no partijas \" Saskaņa \" un šī politiskā spēka Saeimas frakcijas, taču nav nolicis Saeimas deputāta mandātu.", "link": "https://www.delfi.lv/161/criminal/53827167/generalprokuratura-ludz-saeimu-izdot-adamsonu-kriminalvajasanai"},
{"title": "'Saskaņa' neatbalstīs Ādamsona izdošanu kriminālvajāšanai, jo uzskata viņu par nevainīgu", "category": "Kriminālziņas", "body": "\" Saskaņas \"  Saeimas  frakcija balsos pret bijušā partijas biedra Jāņa Ādamsona izdošanu kriminālvajāšanas sākšanai, jo uzskata, ka politiķis nav vainīgs viņam celtajās apsūdzībās. Kā paziņoja \"Saskaņas\" valdes priekšsēdētājs  Jānis Urbanovičs , partija un aizdomās par spiegošanu  Krievijas  labā turētais Ādamsons uzskata, ka viņš nav vainīgs izvirzītajās apsūdzībās. Urbanoviča skatījumā, šajā procesā esot \"vairākas dīvainas lietas\". Kā vienu no tām viņš minēja, ka inkriminētās noziedzīgās darbības esot veiktas no datora, bet Ādamsons pats tās neesot veicis, jo ar datoru darbojies viņa palīgs. Vaicāts, vai gadījumā, ja bijušo \"Saskaņas\" biedru Saeimas vairākums lems izdot kriminālvajāšanas sākšanai, Ādamsons noliks savu mandātu, Urbanovičs atbildēja noraidoši, jo Ādamsons jau sen paziņojis, ka savu mandātu nenoliks. Tā vietā viņš izstājās no \"Saskaņas\" un tās Saeimas frakcijas. Urbanovičs augstu vērtējot šo kolēģa lēmumu - \"cīnoties pret apsūdzībām un par godu un vārdu, netraucēt citiem kolēģiem\". \"Viņš sevi neuzskata par vainīgu inkriminētajās apsūdzībās, un mums jāizvēlas, kam uzticēties - kolēģim vai apsūdzētājiem, kuri mūs nav pārliecinājuši par viņa vainu. Mēs izvēlējāmies ticēt Jānim,\" teica \"Saskaņas\" līderis. Jau ziņots, ka  Ģenerālprokuratūra  ir vērusies pie Saeimas, lūdzot piekrišanu kriminālvajāšanas sākšanai pret Ādamsonu, kuru jūnijā  Valsts drošības dienests  (VDD) aizturēja aizdomās par spiegošanu Krievijas labā. Prokurors Juris Ločmelis apstiprināja, ka viņa lietvedībā atrodas kriminālprocess, kuru viņš saņēmis no VDD ar ierosinājumu sākt kriminālvajāšanu pret Ādamsonu un vēl vienu personu. Ņemot vērā, ka Saeimā nav izskatīts lūgums par Ādamsona izdošanu kriminālvajāšanai, prokurors patlaban neatklāja Krimināllikuma pantu vai pantus, pēc kuriem rosināts apsūdzēt Ādamsonu. Saeimas Kārtības rullī teikts, ka par piekrišanu kriminālvajāšanas sākšanai pret Saeimas locekli, viņa apcietināšanai, kratīšanas izdarīšanai pie viņa vai citādai personas brīvības ierobežošanai Saeima lemj pēc Mandātu, ētikas un iesniegumu komisijas ziņojuma. Līdz šim vairumā gadījumu Saeima ir piekritusi aizdomās turētu deputātu kriminālvajāšanas sākšanai, taču ir bijuši arī pretēji balsojumi. Saeimas Mandātu, ētikas un iesniegumu komisijas priekšsēdētāja  Janīna Kursīte -Pakule (NA) trešdien nekomentēja, vai komisijā būtu saņemts prokuratūras aicinājums parlamentam izdot Ādamsonu kriminālvajāšanai. Deputāte skaidroja, ka vēl neesot nav apstiprināta komisijas nākamās nedēļas sēdes darba kārtība, kas varētu tikt noteikta piektdien, 3. decembrī. Jau ziņots, ka tiesa Ādamsonu nolēma apcietināt jūnija sākumā un kopš tā laika drošības līdzekļa maiņa Ādamsonam bijusi nesekmīga. Saeimas vairākums 10. jūnijā nolēma piekrist kratīšanas veikšanai deputāta Ādamsona dzīvesvietā un darba vietā, viņa aizturēšanai, apcietināšanai un citu drošības līdzekļu piemērošanai, kā arī aizturēšanas un kratīšanas rezultātā izņemto priekšmetu apskatei. Kriminālprocess sākts saskaņā ar Krimināllikuma 85. panta pirmo daļu. Aģentūras LETA rīcībā esošā informācija liecina, ka Valsts drošības dienestam (VDD) attiecībā uz Ādamsonu bija aizdomas par vairāk nekā 40 epizodēm. VDD minētā Krimināllikuma norma ir par neizpaužamu ziņu nelikumīgu vākšanu nolūkā tās nodot vai to nodošanu ārvalstij vai ārvalsts organizācijai tieši vai ar citas personas starpniecību vai par citu ziņu nelikumīgu vākšanu vai nodošanu ārvalsts izlūkdienestam tā uzdevumā tieši vai ar citas personas starpniecību. Par šādu noziegumu var piemērot brīvības atņemšanu līdz desmit gadiem. Latvijas Televīzijas  rīcībā esošā informācija liecināja, ka uz Ādamsonu krīt aizdomas par informācijas nodošanu Krievijai pēdējo četru gadu laikā. Neoficiāli zināms, ka Ādamsons nodevis gan publiski pieejamus dokumentus - dažādus likumu grozījumus, informāciju par armijas iepirkumiem un budžetu, gan sniedzis ziņas pēc valsts austrumu robežas apmeklēšanas, informējis par  Baltijas  asamblejas nostāju pret \" Nord Stream 2 \". Tāpat saskaņā ar neoficiālu informāciju, ziņu nodošanai viņš izmantojis savu parlamenta datoru. Ādamsons parlamentā darbojās Aizsardzības, iekšlietu un korupcijas novēršanas komisijā, Pieprasījumu komisijā un Baltijas lietu apakškomisijā. Lai gan Ādamsonam nav pielaides valsts noslēpumam, viņam bija tiesības piedalīties Saeimas Aizsardzības, iekšlietu un korupcijas novēršanas komisijas sēdēs, kurās amatpersonas prezentē ierobežotas pieejamības informāciju. Tāpat viņš darbojas vairākās deputātu grupās. Viņš kā parlamentārietis darbojas deputātu grupā sadarbības veicināšanai ar  Izraēlas  parlamentu, Ķīnas parlamentu un  Baltkrievijas  parlamentu. No 2019. gada janvāra Ādamsons ir deputātu grupas vadītājs sadarbības veicināšanai ar Krievijas parlamentu. Padomju laikā Ādamsons ieņēma dažādus posteņus PSRS Jūras kara flotē. Pēc Latvijas neatkarības atjaunošanas Ādamsons bija gan Latvijas Jūras spēku komandiera vietnieks, gan arī Robežsargu brigādes komandieris, bet vēlāk pievērsās politikai. Ādamsons aizvien saņem Krievijas maksāto militāro pensiju.", "link": "https://www.delfi.lv/161/criminal/53831367/saskana-neatbalstis-adamsona-izdosanu-kriminalvajasanai-jo-uzskata-vinu-par-nevainigu"},
{"title": "Administratora Bunkus slepkavība: policija lūdz dalīties ar video reģistratora ierakstiem", "category": "Kriminālziņas", "body": "Valsts policija  lūdz autovadītājus, kuri trešdien atradās maksātnespējas administratora Mārtiņa Bunkus slepkavības vietas rajonā, sazināties ar policiju un iesūtīt video reģistratora ierakstus, portālam \"Delfi\" pauda policijas Sabiedrisko attiecību nodaļas vadītāja Sigita Pildava. Jau ziņots, ka trešdienas, 30. maija, rītā pie  Brāļu kapiem   Rīgā ar vairākiem šāvieniem nogalināts maksātnespējas administrators Mārtiņš Bunkus . Policija  par notikušo sāka kriminālprocesu  pēc Krimināllikuma 116. panta par slepkavību. Izmeklējot slepkavību, policija aicina autovadītājus, kuri 30. maijā laikā no pulksten 8 līdz 9 atradās rajonā – Mežaparks – Sarkandaugava – Brāļu kapi, pārskatīt savu video reģistratoru ierakstus un sazināties ar policiju. Policijā norāda, ka pastāv iespējamība, ka video reģistrators var būt fiksējis kādu autotransportu, cilvēkus vai situācijas, kas var būt ļoti nozīmīgas izmeklēšanai. Iedzīvotāji, kuriem ir video no pārvietošanās kartē ( spiest uz saites  vai skatīt zemāk) norādītajā teritorijā un minētajā laikā, tiek lūgti sazināties ar policiju pa e-pastu izmekletajiem@vp.gov.lv. E-pastā var nosūtīt linku ar videofaila atrašanās vietu. Ar policiju iespējams sazināties arī pa tālruni 67014002. Gadījumos, kad būs nepieciešams augšupielādēt failu, izmeklētāji vienosies par veidu kā to izdarīt. Policija uzsver, ka garantē anonimitāti.", "link": "https://www.delfi.lv/161/criminal/50082233/administratora-bunkus-slepkaviba-policija-ludz-dalities-ar-video-registratora-ierakstiem"},
{"title": "Bunkus slepkavu auto bijusi viltota numurzīme; policija meklē aculieciniekus", "category": "Kriminālziņas", "body": "Izmeklēšanā policija guvusi informāciju, ka bruņotajā uzbrukumā izmantota automašīna \"Volkswagen LT\" oranži sarkanā krāsā ar dubultkabīni un kravas kasti, kurai bija uzmontēts sarkanas vai oranžas krāsas tents. Automašīnai bijušas uzliktas viltotas valsts reģistrācijas numuru zīmes \"JD 5960\". Pēc nozieguma automašīna atrasta sadedzināta. Valsts policija  lūdz atsaukties visus iedzīvotājus, kuru uzmanību pievērsusi šāda automašīna, piemēram, šāda veida auto bijis nepareizi novietots, atradies vietā, kur iepriekš nav redzēts, automašīna kādu laiku stāvējusi, braucot veikusi neparastus manevrus vai pievērsusi uzmanību jebkādā citā veidā. Jebkāda informācija izmeklēšanai var būt ļoti noderīga, uzsver likumsargi. Tāpat policija lūdz atsaukties arī tos, kuriem ir jebkāda informācija par darbībām ar šo numura zīmi, proti, par tās izgatavošanu, nodošanu, dāvināšanu vai jebkādām citām darbībām. Policija atgādina, ka labprātīgi sniegta informācija par šīs numurzīmes tapšanu, atbrīvos personu no atbildības. Jau ziņots, ka trešdienas, 30. maija, rītā pie  Brāļu kapiem   Rīgā ar vairākiem šāvieniem nogalināts maksātnespējas administrators Mārtiņš Bunkus . Policija  par notikušo sāka kriminālprocesu  pēc Krimināllikuma 116. panta par slepkavību. Jau ziņots, ka Valsts policija izplatījusi lūgumu autovadītājiem, kuri trešdien atradušies maksātnespējas administratora Mārtiņa Bunkus slepkavības vietas rajonā,  sazināties ar policiju un iesūtīt video reģistratora ierakstus . Sniegt informāciju policijai iespējams, izmantojot e-pastu izmekletajiem@vp.gov.lv, kā arī sazinoties pa tālruni 67014002.", "link": "https://www.delfi.lv/161/criminal/50082753/bunkus-slepkavu-auto-bijusi-viltota-numurzime-policija-mekle-aculieciniekus"},
{"title": "Kopš 9. maija VDD uzsācis trīs kriminālprocesus par naida runu internetā", "category": "Kriminālziņas", "body": "Kopš notikumiem 9. maijā  Valsts drošības dienests  (VDD) ir uzsācis trīs kriminālprocesus par genocīda, noziegumu pret mieru un cilvēci un kara noziegumu iespējamu slavināšanu un attaisnošanu, kā arī izteikumiem, kas vērsti uz nacionālā naida izraisīšanu, portālu \"Delfi\" informēja dienests. VDD informatīvajā telpā identificēja videoierakstus, kuru saturs liecina par genocīda, noziegumu pret mieru un cilvēci un kara noziegumu atbalstīšanu, kā arī ir vērsts uz nacionālā naida vai nesaticības izraisīšanu. Divi no šiem kriminālprocesiem ir saistīti ar  Krievijas  pašreizējās agresijas pret Ukrainu un tās iedzīvotājiem publisku slavināšanu un attaisnošanu. Trešajā kriminālprocesā dienests vērtē izteikumus, kas vērsti uz PSRS īstenoto Latvijas iedzīvotāju deportāciju uz Sibīriju slavināšanu un attaisnošanu. Pašlaik izmeklēšanas interesēs VDD no plašākus komentārus par kriminālprocesu nesniedz. Kopš šā gada 24. februāra, kad Krievijas bruņotie spēki iebruka Ukrainā, VDD kopumā saistībā ar naida runu ir uzsācis 17 kriminālprocesus, kā arī divus kriminālprocesus pārņēmis no  Valsts policijas . No minētajiem 19 kriminālprocesiem astoņi uzsākti saskaņā ar diviem Krimināllikuma pantiem, proti, par genocīda, noziegumu pret cilvēci un mieru un kara noziegumu publisku slavināšanu un attaisnošanu (Krimināllikuma 74.1 pants) un darbībām, kas vērstas uz nacionālā naida vai nesaticības izraisīšanu (Krimināllikuma 78. pants). Sešus kriminālprocesus VDD ir uzsācis pēc Krimināllikuma 74.1 pantā paredzētā noziedzīgā nodarījuma pazīmēm, savukārt piecus kriminālprocesus – pēc Krimināllikuma 78. pantā paredzētā noziedzīgā nodarījuma pazīmēm. Minētajos 19 kriminālprocesos pašlaik 14 personām ir piemērots aizdomās turētā statuss, savukārt deviņām personām – personas, pret kuru uzsākts kriminālprocess, statuss. Divām aizdomās turētajām personām kā drošības līdzeklis piemērots apcietinājums. Jau vēstīts, ka 10. maijā visā dienas garumā  cilvēki atkal devās pie pieminekļa nolikt ziedus . Šajā laikā tikušas atskaņotas arī, piemēram, padomju laiku dziesmas, kā arī manīta Krievijas un  Padomju Savienības  simbolika. Otrdienas vakarā ap pulksten 22.30 Valsts policijas Speciālo uzdevumu bataljonam izdevies izklīdināt sanākušos. Šie notikumi izraisīja plašu rezonansi sabiedrībā, polarizējot un veicinot neapmierinātību gan šādas rīcības pretinieku, gan atbalstītāju vidū.", "link": "https://www.delfi.lv/161/criminal/54372682/kops-9-maija-vdd-uzsacis-tris-kriminalprocesus-par-naida-runu-interneta"},
{"title": "Purvciemā pie skolas 'atrod' granātmetēju", "category": "Kriminālziņas", "body": "Šis cilvēks sazinājies ar policiju. Par to, kā priekšmets varēja nonākt skolas teritorijā, pagaidām informācijas nav. Valsts policijas  darbiniekiem, sadarbojoties ar Nacionālajiem bruņotajiem spēkiem, izdevās to klasificēt. Tas bija granātmetējs bez lādiņa. Tā kā priekšmets nav sprādzienbīstams, neradās nepieciešamība uz notikuma vietu sūtīt armijas sapierus. Atradumu no notikuma vietas aizveda Valsts policija, vēstīja raidījums. Arī citiem garāmgājējiem, kuri atradumu bija ievērojuši pirms policijas ierašanās, tas bija radījis divējādas sajūtas. Daži uzskatīja, ka priekšmets nav nekas bīstams, savukārt citi ļoti nopietni sāka uztraukties par savu drošību.", "link": "https://www.delfi.lv/161/criminal/54927076/purvciema-pie-skolas-atrod-granatmeteju"},
{"title": "Prokurore vēl nepabeidz lasīt savu debašu runu Magoņa kukuļošanas lietā", "category": "Kriminālziņas", "body": "Prokurore Evita Masule piektdien, 28. februārī, vēl nepabeidza lasīt savu debašu runu krimināllietā, kurā par kukuļošanu apsūdzēts bijušais VAS \"Latvijas Dzelzceļš\" (LDz) valdes priekšsēdētājs  Uģis Magonis  un Igaunijas miljonārs Oļegs Osinovskis. Sēdes sākumā lietas materiāliem tika pievienoti vēl divi dokumenti – intervija ar Magoni no 2015. gada jūlija žurnāla \"Klubs\", kā arī Magoņa raksturojums. Magoņa aizstāvis Varis Klotiņš dokumentu pievienošanu pamatoja ar to, ka uz tiem plāno atsaukties arī savā debašu runā. Nākamā tiesas sēde paredzēta 6. martā, kad paredzams, ka prokurore noslēgs savu debašu runu. Atbilstoši Kriminālprocesa likumam, debašu runas noslēgumā tiesai arī tiks norādīts, kāds sods, prokuratūras ieskatā, būtu jāpiemēro abiem apsūdzētajiem. Pēc tam savas debašu runas sacīs abi apsūdzētie, tad sekos replikas, kā arī pēdējie vārdi. Jau vēstīts, ka iepriekšējā tiesas sēdē tika pratināti abi apsūdzētie, kuri noliedza savu vainu. Magonis tiesai norādīja, ka gandrīz 500 000 eiro no Osinovska viņš saņēmis nevis kā kukuli, bet gan kā atlīdzību par viņa [Osinovska] interešu lobēšanu \"Krievijas dzelzceļa\" vadībai, lai tā veiktu iepirkumu no Osinovskim piederošā uzņēmuma \"Daugavpils Lokomotīvju remonta rūpnīca\" (DLRR). Viņš uzsvēra, ka naudu nebija paredzēta tālākai nodošanai, bet gan tika piedāvāta no Osinovska par ilgstošu Magoņa kā privātpersonas palīdzību vairākos līdzīga rakstura jautājumos. Bijušais LDz vadītājs uzsvēra, ka viņam ir ilgstošas draudzīgas attiecības ar toreizējo \"Krievijas dzelzceļa\" vadītāju Vladimiru Jakuņinu un viņa vietnieku Vladimiru Morozovu. Magonis akcentēja, ka draudzīgas saites ar abām amatpersonām viņu saistījušas jau pirms stāšanās amatā un turpinās vēl aizvien. Viņš atzīmēja, ka ar šīm personām viņš regulāri sazinās un satiekas, kā arī viņi viens otru apsveic dažādos svētkos. Attiecīgi Magonis liecināja, ka Osinovskis sākotnēji viņam piedāvājis 800 000 eiro kā pateicību par to, ka Magonis privātās sarunās ir palīdzējis DLRR gan attīstīties, gan lobējis uzņēmumam intereses Krievijā. Bijušais LDz vadītājs gan atzīmēja, ka viņš uzskatījis, ka DLRR intereses bijušas cieši saistītas ar valsts interesēm, jo uzņēmumā tiek nodarbināti apmēram 1000 Daugavpils iedzīvotāji. Viņš arī uzsvēra, ka sarunas ar Jakuņinu un Morozovu notikušas privāti, nevis oficiāli, attiecīgi viņš noliedza sev izvirzīto apsūdzību, ka nauda saņemta par tikšanās organizēšanu. Magonis gan atzina, ka pēc tam, kad LDz \"Ritošā sastāva serviss\" noslēdza līgumu ar Osinovskim piederošo uzņēmumu \"Skinest Rail\" par četru dīzeļlokomotīvju iepirkumu, Osinovska piedāvātā summa samazinājusies līdz 500 000 eiro, jo Osinovskis apgalvojis, ka minētais iepirkums bijis Igaunijas uzņēmumam neizdevīgs. Turpretim Osinovskis liecināja, ka viņš pirmstiesas procesā liecinājis, ka 500 000 eiro bijuši domāti kā kukulis tā laika \"Krievijas dzelzceļa\" vadītajam Vladimiram Jakuņinam, taču tā neesot bijusi taisnība. Osinovskis apgalvoja, ka šādas liecības viņš sniedzis, jo KNAB izmeklētāja, ar kuru viņš ticies, esot uzsvērusi, ka nesadarbošanās gadījumā viņa vārds tikšot izpausts presei, bet viņš vēlējies saglabāt savu reputāciju. Turklāt viņa aizstāvība esot norādījusi, ka pirmstiesas procesā liecības drīkstot mainīt \"kaut katru dienu\". Jau ziņots, ka saskaņā ar apsūdzību 2015. gada vasarā Osinovskis Magonim nodevis aptuveni 500 000 eiro lielu kukuli saistībā ar \"LDz ritošā sastāva servisa\" daudzmiljonu iepirkumu – vecu dīzeļlokomotīvju iegādi no Osinovskim piederoša uzņēmuma \"Skinest Rail\". Abi apsūdzētie savu vainu neatzīst. Kā liecina tiesas rīcībā esošie lietas materiāli, 2014. gada augustā ar Osinovski saistītā \"Daugavpils lokomotīvju remonta rūpnīca\" (DLRR) uzņēmumam \"LDz Cargo\" un \"LDz ritošā sastāva serviss\" bija nosūtījusi vēstuli ar savu piedāvājumu par septiņu lokomotīvju piegādi. Tiesas sēdē 2018. gada 6. aprīlī DLRR valdes locekle Natālija Petrova liecināja, ka DLRR 2014.gadā lūdza Magoņa palīdzību noslēgt sadarbības līgumu ar ''Krievijas dzelzceļu''. Viņa skaidroja, ka 2014. un 2015. gadā DLRR finansiālā situācija bija \"slikta līdz ļoti slikta\", jo ''Krievijas dzelzceļš\", ar kuru kopš PSRS laikiem DLRR bija slēdzis sadarbības līgumus par lokomotīvju remontdarbiem, atteicās noslēgt jaunu līgumu. Petrova norādīja, ka uzņēmums noslēdza 2014. gadu ar aptuveni 1,3 miljonu eiro lieliem zaudējumiem. Viņa gan norādīja, ka līgums tāpat netika noslēgts un DLRR attiecības ar ''Krievijas dzelzceļu\" strauji pasliktinājās 2015.gadā, pēc Magoņa aresta. Jau vēstīts, ka 2018.gada 26.martā sēdē bijusī \"LDz ritošā sastāva serviss\" priekšsēdētāja Svetlana Berga liecināja, ka lokomotīvju iegāde atbildusi visām LDz koncerna interesēm, jo tas bijis ekonomiski izdevīgi visiem koncerna dalībniekiem. Savukārt 2018. gada 19. marta tiesas sēdē bijušais \"LDz Cargo\" vadītājs Guntis Mačs liecināja, ka Magonis nav ietekmējis \"LDz Cargo\" vadību par konkrētu vilcienu nomu. Mačam nekas neesot zināms par Magoņa iespējamo ietekmi uz LDz investīciju padomi un LDz prezidentu padomi, bez kuru lēmuma \"LDz ritošā sastāva serviss\" nemaz nevarētu no \"Skinest Rail\" iegādāties lokomotīves, ko piedāvāts nomāt pārvadātājam \"LDz Cargo\" un citiem pārvadātājiem Latvijā un ārpus Latvijas. Kādreizējais LDz vadītājs Magonis no darba tika atbrīvots pēc tam, kad Korupcijas novēršanas un apkarošanas birojs viņu aizturēja aizdomās par kukuļņemšanu. Rīgas rajona tiesa 2015. gada 8. augustā Magonim kā drošības līdzekli piemēroja apcietinājumu, bet vēlāk tiesa viņu nolēma atbrīvot pret 400 000 eiro lielu drošības naudu. Limbažu rajona tiesa 2018. gada 15. janvāra tiesas sēdē atcēla Magonim noteiktais aizliegums izbraukt no valsts, kā arī atsevišķi izdalīja un nodeva Igaunijas tiesai \"Skinest Rail\" lietas daļu. Prokurore Evita Masule norādīja, ka juridiskas personas ir jātiesā valstīs, kur tās ir reģistrētas, un nav pamata bažām, ka Igaunijas tiesā uzņēmumam varētu draudēt mazāka atbildība. Žurnāls \"Ir\" iepriekš vēstīja, ka apsūdzībā neprecizētā laikā no 2014. gada beigām līdz 2015. gada sākumam abi uzņēmēji vienojušies par 800 000 eiro lielu kukuli, lai Magonis atbalstītu lokomotīvju iepirkšanu, kā arī noorganizētu Osinovskim piederošās \"Daugavpils Lokomotīvju remonta rūpnīcas\" pārstāvju tikšanos ar toreizējo \"Krievijas dzelzceļa\" vadītāju Vladimiru Jakuņinu, skaidrots apsūdzībā. Daugavpils rūpnīca 2014. gadā bija nosūtījusi vēstuli LDz \"Ritošā sastāva serviss\" un \"LDz Cargo\", piedāvājot septiņas lietotas \"2TE116\" sērijas dīzeļlokomotīves, taču šis piedāvājums ticis noraidīts. Aptuveni ap to pašu laiku 2014.gadā \"Skinest Rail\" bija iegādājusies četras tāda paša tipa dīzeļlokomotīves, kurām bija nepieciešams kapitālais remonts. Savukārt 2015. gada sākumā \"LDz Cargo\" tomēr nolēma, ka viņiem ir nepieciešamas četras \"2TE116\" tipa dīzeļlokomotīves un izsludināja iepirkumu, kuram pieteicās tikai \"Skinest Rail\", taču uzņēmuma piedāvātās lokomotīves neatbilda tehniskajām prasībām. Sarunu rezultātā tika panākta vienošanās, ka uzņēmums tās izremontēs un samazinās to cenu, norādīts apsūdzībā. Pēc līguma parakstīšanas Osinovskis ieradās pie Magoņa, lūdzot samazināt kukuļa summu. Abi vienojās par pusmiljonu eiro, rakstīja \"Ir\".", "link": "https://www.delfi.lv/161/criminal/51926015/prokurore-vel-nepabeidz-lasit-savu-debasu-runu-magona-kukulosanas-lieta"},
{"title": "Aizdomās par seksuālu vardarbību apcietina katoļu priesteri no Latgales", "category": "Kriminālziņas", "body": "Kā liecina portāla \"Delfi\" rīcībā esošā informācija, drošības līdzeklis – apcietinājums piemērots katoļu baznīcas mariāņu kongregācijas mūkam un priesterim Pāvelam Zeiļam. Latvijas Romas katoļu baznīcas Rīgas arhibīskaps metropolīts Zbigņevs Stankevičs portālam \"Delfi\" sacīja, ka viņa rīcībā nav nekādas oficiālas informācijas par notikušo. Viņš uzsvēra, ka tad, ja ir noticis noziegums, tas atbildīgajām iestādēm ir jāizmeklē. Arī Rēzeknes - Aglonas diecēzes bīskaps Jānis Bulis no komentāriem portālam \"Delfi\" atturējās, sakot: \"Es neko nevaru komentēt, man nekas nav zināms, man nav nekāda informācija piesūtīta\", un aicināja zvanīt Viļānu klostera vadībai, jo \"viņš nav mans padotais, viņš nav mans pakļautais, tur jārunā ar viņiem, es tur nemaisos\". Mariāņu kongregācijas pārstāvis, Viļānu klostera priekšnieks un Latvijas Konsekrētās dzīves institūtu konferences viceprezidents priesteris Rinalds Stankēvičs, jautāts, vai zina par Zeiļas apcietināšanu, otrdien portālam \"Delfi\" atbildēja: \"Diemžēl man tādas informācijas nav, neko nevaru komentēt\". Pēc jautājuma, kādā statusā klosterī šobrīd ir Zeiļa, Stankēvičs ieturēja pauzi pirms sacīja: \"Nevaru komentēt, paldies\", un pārtrauca sarunu. Valsts policijā portālam \"Delfi\", neminot personu identitāti, pastāstīja, ka pagājušajā trešdienā, 29.augustā, aizdomās par cilvēku tirdzniecību un seksuālu vardarbību pret kādu pilngadīgu vīrieti, izmantojot viņa bezpalīdzības stāvokli, Valsts policija aizturējusi trīs personas – 60 līdz 73 gadus vecus vīriešus. Jau nākamajā un aiznākamajā dienā diviem aizturētājiem tiesa piemērojusi drošības līdzekli – apcietinājumu. Augustā Valsts policijas Organizētās noziedzības apkarošanas pārvaldes (ONAP) Cilvēku tirdzniecības un sutenerisma apkarošanas nodaļas amatpersonas saņēmušas informāciju no kādas nevalstiskās organizācijas, par to, ka vairāki vīrieši, iespējams, seksuāli izmantojuši kādu bezpalīdzības stāvoklī esošu pilngadīgu vīrieti ar garīgās attīstības traucējumiem. ONAP izmeklētāji pagājušajā nedēļā Rīgā un Rēzeknē kopumā aizturēja trīs personas – 1945. gadā, 1955. gadā un 1958. gadā dzimušus vīriešus, no kuriem viens ir kāds garīgās konfesijas pārstāvis. Tāpat ONAP likumsargi veikuši divas kratīšanas Rīgā un Rēzeknē, kā rezultātā izņemti dažādi video un foto faili, lai pārbaudītu, vai tajos ir saskatāmas kādas noziedzīgas darbības. Ņemot vērā, ka cietusī persona tikusi seksuāli izmantota, esot bezpalīdzības stāvoklī, uzsākts kriminālprocess pēc Krimināllikuma 154.1 panta 2. daļas – par cilvēku tirdzniecību, ja to izdarījusi personu grupa pēc iepriekšējas vienošanās, par ko Krimināllikumā paredzēts sods brīvības atņemšana uz laiku no trim līdz 12 gadiem, konfiscējot mantu vai bez mantas konfiskācijas, un ar probācijas uzraudzību uz laiku līdz trim gadiem vai bez tās. Tāpat kriminālprocess ierosināts pēc Krimināllikuma 160. panta 5. daļas – par seksuālu vardarbību, ja to izdarījusi personu grupa, izmantojot cietušā bezpalīdzības stāvokli. Par to personas var tikt sodītas ar mūža ieslodzījumu vai ar brīvības atņemšanu uz laiku no pieciem līdz 20 gadiem un ar probācijas uzraudzību uz laiku līdz pieciem gadiem. Diviem vīriešiem, 1945. gadā un 1955. gada dzimušajiem, tiesa piemērojusi drošības līdzekli – apcietinājumu. Savukārt 1958. gadā dzimušajam vīrietim piemērots ar brīvības atņemšanu nesaistīts drošības līdzeklis. Aizturētie iepriekš nav nonākuši policijas redzeslokā. Cietušajam vīrietim ir sniegta palīdzība un šobrīd tiek nodrošināts valsts apmaksāts rehabilitācijas kurss cilvēktirdzniecības upuriem, informē policijā. Patlaban kriminālprocesā izmeklēšana turpinās. Kā liecina Latvijas Romas katoļu baznīcas portālā \"katolis.lv\" pieejamā informācija, Zeiļa dzimis 1945. gada novembrī, par priesteri ordinēts 1977. gada maijā, līdz šim bijis Rēzeknes Sāpju Dievmātes draudzes, kā arī Dukstigala un Prezmas draudzes prāvests, Mariāņu kongregācijas Latvijas vikariāta priekšnieks, Rēzeknes dekanāta dekāns. Zeiļa vadījis arī mariāņu kongregācijas klosteri Rēzeknē. Vissvētākās Jaunavas Marijas bezvainīgas ieņemšanas priesteru mariāņu kongregācija ir katoļu baznīcas priesteru un brāļu kopiena, kuras mērķis ir kalpošana ticīgajiem un evaņģelizācija, teikts organizācijas  mājas lapā . Kongregācija dibināta 1670. gadā Polijā, bet Latvijā tā savu darbību uzsāka 1924. gadā. Patlaban Latvijā ir  23 mariāņu kongregācijas locekļi , no kuriem 13 ir priesteri, teikts katoļu baznīcas mājas lapā. Kopš 1995. gada Romas katoļu Baznīcā Latvijā ir četras diecēzes – Rīgas arhidiecēze, kas ietver Vidzemi un par kuru atbildīgs ir arhibīskaps metropolīts Zbigņevs Stankevičs, Rēzeknes-Aglonas diecēze, kas ietver Latgali un par kuru atbildīgs ir bīskaps Jānis Bulis, kurš ir arī nozīmīgas baznīcas pārvaldes struktūras – Latvijas Bīskapu konferences – priekšsēdētājs. Trešā Latvijas Romas katoļu baznīcas diecēze ir Jelgavas diecēze, kas ietver Zemgali. Par to atbildīgs ir Jelgavas diecēzes bīskaps Edvards Pavlovskis, bet ceturtā – Liepājas diecēze, kas ietver Kurzemi. Par to atbildīgs ir Liepājas bīskaps Viktors Stulpins.", "link": "https://www.delfi.lv/161/criminal/50353407/aizdomas-par-seksualu-vardarbibu-apcietina-katolu-priesteri-no-latgales"},
{"title": "Zeiļam uzrāda apsūdzību lietā par seksuālu vardarbību un cilvēktirdzniecību, vēsta LTV", "category": "Kriminālziņas", "body": "Gan par seksuālu vardarbību, gan cilvēktirdzniecību aizdomās turētajiem trīs vīriešiem ceturtdien prokurore uzrādījusi apsūdzību, informē LTV. Divus aizdomās turētos prokurore apsūdz pēc krimināllikuma panta par seksuālu vardarbību, kura maksimālais soda mērs paredz pat mūža ieslodzījumu, bet mācītāju Pāvelu Zeiļu apsūdz par vienas personas seksuālu izmantošanu un cilvēku tirdzniecību. Par šo pārkāpumu krimināllikums paredz brīvības atņemšanu no trīs līdz 12 gadiem. Tuvākajā laikā apsūdzība tikšot izsniegta arī katram aizdomās turētajam, skaidro \"Panorāmā\". \"Divi no apsūdzētajiem dzīvoja kopā un ilgstoši seksuāli izmantoja gan vienu nepilngadīgu personu, gan arī vienu ar garīgas attīstības traucējumiem, un pēc kāda laika viņi arī šo garīgi slimo cilvēku pārdeva, nodarbojās ar cilvēktirdzniecību un pārdeva seksuālajai izmantošanai trešajai personai,\" informēja  Ģenerālprokuratūras  pārstāve Laura Majevska. Kā skaidro LTV, krimināllietā par cietušām atzītas divas personas. Viena no tām bijusi nepilngadīga, otra ar garīgās attīstības traucējumiem. Cietušais, kuram konstatēta garīga atpalicība,  LTV  jau iepriekš stāstīja, ka divi vīrieši viņu vadājuši un tirgojuši seksuālām darbībām citiem vīriešiem, veduši arī ar vilcienu uz Latgali pie mācītāja, kura vārdu cietušais nezināja, bet pēc fotogrāfijas atpazina Pāvelu Zeiļu. Mācītājs neatzīst savu dalību viņam inkriminētajos noziegumos. \"Viņš noraida pilnīgi jebkādus nodarījumus, bet komentēt apsūdzības būtību, tajā iekļautos faktus vai kādus citus apstākļus es nevaru, un diez vai arī darīsim to pēc tam, bet uz šo brīdi mums pat nav izsniegta apsūdzība,\" sacīja Zeiļas advokāts Kārlis Zunde.", "link": "https://www.delfi.lv/161/criminal/50889977/zeilam-uzrada-apsudzibu-lieta-par-seksualu-vardarbibu-un-cilvektirdzniecibu-vesta-ltv"},
{"title": "'Satraucošs skaitlis' – svētku brīvdienās pie stūres sēdušies 32 dzērājšoferi", "category": "Kriminālziņas", "body": "No cietušajiem viens bija gājējs. Kopumā ceļu satiksmes jomā pieņemti 257 administratīvo pārkāpumu lēmumi, tajā skaitā 71 par ātruma pārsniegšanu. Savukārt par transportlīdzekļa vadīšanu alkohola reibumā ir uzsākti četri administratīvo pārkāpumu procesi un 12 kriminālprocesi. Četriem autovadītājiem par braukšanu stiprā dzērumā, kas pārsniedz 1,5 promiles, automašīnas tiks konfiscētas, bet astoņiem tiks piedzīta to vērtība. Valsts policijas  aprēķini liecina, ka svētku brīvdienās uz Latvijas autoceļiem pieķerti 32 dzērājšoferi, no kuriem 25 bijuši stiprā reibumā, pirmdien Latvijas Televīzijas raidījumā \"Rīta panorāma\" pastāstīja Valsts policijas (VP) Satiksmes drošības pārvaldes priekšnieks Juris Jančevskis. Viņš sacīja, ka aizturēto dzērājšoferu ir nedaudz mazāk nekā pirms gada, tomēr kopumā šis skaitlis joprojām vērtējams kā satraucošs, īpaši, ņemot vērā to, ka šoferi pārsvarā ir informēti par nepatikšanām, kas viņiem draud pieķeršanas gadījumā. VP Galvenās kārtības policijas pārvaldes Satiksmes uzraudzības un koordinācijas biroja priekšnieka pienākumu izpildītājs Artūrs Smilga intervijā Latvijas Radio raidījumā \"Labrīt!\" pieļāva, ka situācija ar sēšanos pie stūres reibumā uzlabosies tad, kad cilvēki sapratīs, ka jaunā kārtība reāli darbojas dzīvē – par braukšanu stiprā reibumā transportlīdzeklis patiešām tiek konfiscēts un patiešām iestājas kriminālatbildība. Smilgas vērtējumā, izpratne cilvēkiem nāks tad, kad viņi arvien vairāk šādu pieredzes stāstu dzirdēs no sev pazīstamiem cilvēkiem. Aizvadītajās brīvdienās uz Latvijas ceļiem notikuši 117 satiksmes negadījumi, kuros cietušas kopskaitā 16 personas. Pēc policijas amatpersonu paustā, šī statistika ir līdzīga iepriekšējai gadumijai. Smagākais no brīvdienās notikušajiem negadījumiem bijis jauniešu izraisīts – seši jaunieši jaungada naktī sakāpuši vienā automašīnā, kas avarējusi un apgāzusies, transportlīdzeklī sēdošajiem gūstot traumas, informēja Smilga.", "link": "https://www.delfi.lv/161/criminal/55087978/satraucoss-skaitlis-svetku-brivdienas-pie-stures-sedusies-32-dzerajsoferi"},
{"title": "Tiesa patur apcietinājumā spiegošanā vainoto deputātu Ādamsonu", "category": "Kriminālziņas", "body": "Rīgas Vidzemes priekšpilsētas tiesa šodien nolēma paturēt apcietinājumā par spiegošanu  Krievijas  labā aizdomās turēto  Saeimas  deputātu Jāni Ādamsonu, noskaidroja aģentūra LETA. Tiesas lēmums nav pārsūdzams. Jau ziņots, ka tiesa Ādamsonu  nolēma apcietināt jūnija sākumā  un kopš tā laika drošības līdzekļa maiņa Ādamsonam  bijusi nesekmīga . Likumā teikts, ka apcietinājumu var piemērot tikai tad, ja kriminālprocesā iegūtās konkrētās ziņas par faktiem rada pamatotas aizdomas, ka persona ir izdarījusi noziegumu, par kuru likums paredz brīvības atņemšanas sodu, un cita drošības līdzekļa piemērošana nevar nodrošināt, ka persona neizdarīs jaunu noziegumu, netraucēs vai neizvairīsies no izmeklēšanas. Saeimas vairākums 10.jūnijā nolēma piekrist kratīšanas veikšanai deputāta Ādamsona dzīvesvietā un darba vietā, viņa aizturēšanai, apcietināšanai un citu drošības līdzekļu piemērošanai, kā arī aizturēšanas un kratīšanas rezultātā izņemto priekšmetu apskatei. Kriminālprocess sākts saskaņā ar Krimināllikuma 85. panta pirmo daļu. Aģentūras LETA rīcībā esošā informācija liecina, ka Valsts drošības dienestam (VDD) attiecībā uz Ādamsonu ir aizdomas par vairāk nekā 40 epizodēm. VDD minētā Krimināllikuma norma ir par neizpaužamu ziņu nelikumīgu vākšanu nolūkā tās nodot vai to nodošanu ārvalstij vai ārvalsts organizācijai tieši vai ar citas personas starpniecību vai par citu ziņu nelikumīgu vākšanu vai nodošanu ārvalsts izlūkdienestam tā uzdevumā tieši vai ar citas personas starpniecību. Par šādu noziegumu var piemērot brīvības atņemšanu līdz desmit gadiem. Latvijas Televīzijas rīcībā esošā informācija liecina, ka uz Ādamsonu krīt aizdomas par informācijas nodošanu Krievijai pēdējo četru gadu laikā. Neoficiāli zināms, ka Ādamsons nodevis gan publiski pieejamus dokumentus – dažādus likumu grozījumus, informāciju par armijas iepirkumiem un budžetu, gan sniedzis ziņas pēc valsts austrumu robežas apmeklēšanas, informējis par Baltijas asamblejas nostāju pret \" Nord Stream 2 \". Tāpat saskaņā ar neoficiālu informāciju, ziņu nodošanai viņš izmantojis savu parlamenta datoru. Ādamsons parlamentā darbojās Aizsardzības, iekšlietu un korupcijas novēršanas komisijā, Pieprasījumu komisijā un Baltijas lietu apakškomisijā. Lai gan Ādamsonam nav pielaides valsts noslēpumam, viņam bija tiesības piedalīties Saeimas Aizsardzības, iekšlietu un korupcijas novēršanas komisijas sēdēs, kurās amatpersonas prezentē ierobežotas pieejamības informāciju. Tāpat viņš darbojas vairākās deputātu grupās. Viņš kā parlamentārietis darbojas deputātu grupā sadarbības veicināšanai ar  Izraēlas  parlamentu, Ķīnas parlamentu un  Baltkrievijas  parlamentu. No 2019. gada janvāra Ādamsons ir deputātu grupas vadītājs sadarbības veicināšanai ar Krievijas parlamentu. Padomju laikā Ādamsons ieņēma dažādus posteņus PSRS Jūras kara flotē. Pēc Latvijas neatkarības atjaunošanas Ādamsons bija gan Latvijas Jūras spēku komandiera vietnieks, gan arī Robežsargu brigādes komandieris, bet vēlāk pievērsās politikai. Ādamsons aizvien saņem Krievijas maksāto militāro pensiju. Ādamsons ir nolēmis izstāties no partijas \"Saskaņa\" un šī politiskā spēka Saeimas frakcijas, taču nav nolicis Saeimas deputāta mandātu, iepriekš vēstīja Latvijas televīzija.", "link": "https://www.delfi.lv/161/criminal/53675445/tiesa-patur-apcietinajuma-spiegosana-vainoto-deputatu-adamsonu"},
{"title": "Lai ieriebtu bijušajai, vīrietis samelo policistiem par narkotikām mašīnā", "category": "Kriminālziņas", "body": "Pret vīrieti ir uzsākts administratīvā pārkāpuma process. 17. janvārī VP \" Facebook \" vietnē saņēma vēstuli, kurā vīrietis informēja par automašīnu \"Audi\", kura minētās dienas vakarā noteiktā laikā dosies uz Jelgavu, un kurā atradīšoties liels daudzums narkotisko vielu ar mērķi tās realizēt. Vēstules beigās vīrietis izsaka lūgumu likumsargiem šo automašīnu pārbaudīt. Policisti apturēja mašīnu Jelgavā, Miera un Bauskas ielu krustojumā. To vadīja sieviete, kura labprātīgi uzrādīja salona un bagāžnieka saturu, un nekādas aizliegtās vielas automašīnā neatradās. Likumsargi precizēja, kurš, viņasprāt, vēlētos izspēlēt ar viņu šādu joku, uz ko sieviete norādīja, ka viņas bijušais draugs. Informācija sakrita ar ziņotāju, kurš sniedzis nepatiesu informāciju likumsargiem. VP devās pie vīrieša, kurš informēja policistus par narkotisko vielu apriti un noskaidroja, ka vīrietim ar sievieti esot konflikts un viņš šādu ziņojumu sniedzis ar mērķi sagādāt problēmas bijušajai draudzenei. Vīrietis skaidro, ka viņš apzinās, ka izdarījis pārkāpumu, kā arī izdarīto nožēlo. Policija uzsāka administratīvā pārkāpuma procesu par ko piemēro naudas sodu no 35 līdz 210 eiro.", "link": "https://www.delfi.lv/161/criminal/55156598/lai-ieriebtu-bijusajai-virietis-samelo-policistiem-par-narkotikam-masina"},
{"title": "Modes veikalus 'Skala' pieķer kases aparātu datu sagrozīšanā, vēsta portāls", "category": "Kriminālziņas", "body": "Kopš piektdienas, 29.maija, slēgti visi četri modes preču veikali Skala Boutique Rīgā un Jūrmalā, jo tajos Valsts ieņēmumu dienesta ( VID )  Finanšu policija  veikusi kratīšanu, atklājot kases aparātu datu sagrozīšanu, liecina portāla \"Pietiek.com\" rīcībā esoša informācija. Portāla rīcībā esošā neoficiālā informācija liecina, ka veikalos pārdotas preces, neizsitot par tām kases čekus, kā arī tikuši sagrozīti kases aparātu dati.  Uzņēmumam pēc kratīšanas arestēti konti, kā arī ierosināts kriminālprocess. VID portālam nedz apstiprina, nedz noliedz minēto informāciju.  Portāls vēsta, ka \"Skala\" veikali pieder SIA \"Linteka\". Saskaņā ar \"Lursoft\", SIA \"Linteka\" valdes priekšsēdētāja ir Olga Goutkina un valdes loceklis – Vladimirs Bekermeisters. 2014.gadā uzņēmuma apgrozījums bija 2,46 miljoni eiro, savukārt peļņa 69 860 eiro. Kā galvenie uzņēmuma darbības veidi minēti – apģērbu mazumtirdzniecība specializētajos veikalos un apavu un ādas izstrādājumu mazumtirdzniecība specializētajos veikalos.", "link": "https://www.delfi.lv/161/criminal/46052967/modes-veikalus-skala-pieker-kases-aparatu-datu-sagrozisana-vesta-portals"},
{"title": "'Ļoti specifiska grupa' – policija publisko vidējā dzērājšofera portretu", "category": "Kriminālziņas", "body": "Pērn veiktajā pētījumā par dzērājšoferiem policija secināja, ka lielākā daļa šo cilvēku par braukšanu reibumā jau ir sodīti iepriekš, daļa pie stūres nedrīkst braukt vispār. Ir arī tādi, kuri autovadītāja apliecību nekad nav ieguvuši. Pirms diviem mēnešiem stājās spēkā grozījumi Krimināllikumā, kas par braukšanu vairāk nekā 1,5 promiļu reibumā paredz arī konfiscēt automobili vai arī noteikt sodanaudu transportlīdzekļa vērtībā. Kā secina VP, situācija nav iepriecinoša – joprojām no reibumā braucošajiem lielākā daļa ir virs pusotras promiles.", "link": "https://www.delfi.lv/161/criminal/55156386/loti-specifiska-grupa-policija-publisko-videja-dzerajsofera-portretu"},
{"title": "Otrdien Latvijā reģistrētas 138 avārijas; cietuši 17 cilvēki", "category": "Kriminālziņas", "body": "Visvairāk negadījumu – 99 – reģistrēti Rīgas reģionā, pa 13 – Latgalē un Zemgalē, Kurzemē reģistrētas septiņas avārijas, bet Vidzemē – sešas. Avārijās Rīgas reģionā cietuši 10 cilvēki, no tiem pieci gājēji, kā arī divi velosipēdisti un divi elektrisko skrejriteņu vadītāji. Latgalē cietuši trīs cilvēki, no viņiem viens bijis gājējs un viens – velosipēdists, Vidzemē cietuši divi cilvēki, no viņiem viens bijis gājējs, bet avārijās Kurzemē cietis viens gājējs. Kopumā ceļu satiksmes jomā pieņemti 358 administratīvo pārkāpumu lēmumi, tajā skaitā 165 par ātruma pārsniegšanu, divi par automašīnas vadīšanu alkohola reibumā un divi par automašīnas vadīšanu narkotisko vielu iespaidā.", "link": "https://www.delfi.lv/161/criminal/54923306/otrdien-latvija-registretas-138-avarijas-cietusi-17-cilveki"},
{"title": "Foto: Kratīšanā Aizkrauklē VP izņem nelegālās TV iekārtas, narkotikas un alkoholu", "category": "Kriminālziņas", "body": "Iepriekš sāktu kriminālprocesu ietvaros  Valsts policija  (VP) veica vairākas kratīšanas Aizkrauklē saistībā ar uzņēmējdarbību, attiecībā uz kuru pastāv speciāls aizliegums, kā arī ar alkoholisko dzērienu un tabakas izstrādājumu nelikumīgu izgatavošanu, glabāšanu un realizāciju. Policisti izņēma nelegālās TV iekārtas, alkoholu, cigaretes, narkotikas un skaidru naudu, portāls “Delfi” uzzināja policijā. Kratīšanu laikā policisti konstatēja, ka iedzīvotājiem tiek nodrošināti nelicenzēti televīzijas pakalpojumi, un likumsargi izņēma vairākas ar nelegālas televīzijas ierīkošanu un tās apkalpošanu saistītas iekārtas, datortehniku un datu nesējus. Aizdomās par noziedzīgu nodarījumu tika aizturēts iepriekš nesodīts 1970. gadā dzimis vīrietis. Turpinās pirmstiesas izmeklēšana, kā arī tiks lemts par drošības līdzekļu piemērošanu aizdomās turētajam, informē VP, norādot, ka par nodarbošanos ar uzņēmējdarbību, attiecībā uz kuru pastāv speciāls aizliegums, paredzēts sods ar brīvības atņemšanu uz laiku līdz trim gadiem vai īslaicīga brīvības atņemšana, vai sabiedriskais darbs, vai naudas sods, konfiscējot mantu vai bez mantas konfiskācijas un atņemot tiesības uz noteiktu vai visu veidu komercdarbību vai uz noteiktu nodarbošanos vai tiesības ieņemt noteiktu amatu uz laiku no diviem līdz pieciem gadiem. Savukārt, veicot procesuālās darbības saistībā ar ar alkoholisko dzērienu un tabakas izstrādājumu nelikumīgu izgatavošanu, glabāšanu un realizāciju, policisti atrada un izņēma 320 cigaretes \"Premjer\" bez Latvijas akcīzes markām, aptuveni 310 litrus alkoholu saturošu šķidrumu, destilācijas aparātu, aptuveni 4 gramus marihuānas un 870 eiro skaidrā naudā. Lai noteiktu precīzu izņemtā alkohola un narkotiku svaru un sastāvu ir nozīmētas nepieciešamās ekspertīzes un policija turpina izmeklēšanu.", "link": "https://www.delfi.lv/161/criminal/54848994/foto-kratisana-aizkraukle-vp-iznem-nelegalas-tv-iekartas-narkotikas-un-alkoholu"},
{"title": "Dienesta suns Darvins skolā Aizkrauklē uzož narkotikas; VP kopumā sāk 39 lietvedības", "category": "Kriminālziņas", "body": "Valsts policija  (VP), sekmīgi sadarbojoties ar kinologu un dienesta suni Darvinu, oktobrī veica preventīva rakstura pārbaudes trīs izglītības iestādēs Aizkrauklē un  Aizkraukles  novadā. Par dažādiem likumpārkāpumiem policisti ir uzsākuši 39 administratīvo pārkāpumu procesus, portāls \"Delfi\" uzzināja policijā. Pārbaudes laikā Aizkraukles novada skolā Darvins norādīja uz diviem jauniešiem, kuri aizdomās par atrašanos narkotisko vai psihotropo vielu iespaidā tika nogādāti uz medicīnisko pārbaudi ārstniecības iestādē. Policija piebilst, ka vienam no nepilngadīgajiem ir 13, savukārt otram – 17 gadi. Policijā par notikušo ir sākti divi administratīvo pārkāpumu procesi un tiek gaidīti ķīmiski – toksiloģiskās izmeklēšanas rezultāti. Likumsargi vēl konstatēja četrus administratīvos pārkāpumus saistībā ar cigarešu un elektroniskās smēķēšanas ierīces glabāšanu, proti, pie 14 līdz 17 gadus jauniem nepilngadīgiem puišiem tika atrastas un izņemtas \"Winston\" un \"Marlboro\" cigaretes, un 2005. gadā dzimusi jauniete pie sevis glabāja elektronisko cigareti \"Salt\". Tajā pašā dienā policisti kopā ar kinologu un Darvinu devās uz citu skolu Aizkraukles novadā. Izglītības iestādē tika fiksēts, ka viena piecpadsmitgadīga jauniete un pieci jaunieši vecumā no 14 līdz 17 gadiem smēķē cigaretes, kā arī viens nepilngadīgs 17 gadus jauns puisis smēķē elektronisko cigareti. Aizdomās par atrašanos alkohola reibumā policisti pārbaudīja 13 gadus vecu meiteni, un viņas somā tika atrasta alkohola pudele. Skolnieces izelpā tika konstatēts 0,78 promiļu reibums, un likumsargi sāka administratīvā pārkāpuma procesu. Aizkrauklē policisti veica divas preventīva rakstura pārbaudes. Pirmajā no tām likumsargi skolā konstatēja četrus nepilngadīgus jauniešus alkohola reibumā un četras personas smēķējam cigaretes, turklāt pret vienu 17 gadus jaunu skolnieci par smēķēšanu sākti divi administratīvā pārkāpuma procesi, jo viņa vakara gaitā Bērnu tiesību aizsardzības likuma 48. panta pirmo daļu pamanījās pārkāpt divas reizes. Tāpat šīs pārbaudes laikā aizdomās par atrašanos narkotisko vai psihotropo vielu iespaidā uz medicīnisko pārbaudi ārstniecības iestādē tika nogādāti divi 16 gadus veci pusaudži. Aizkraukles skolā veiktās otrās pārbaudes laikā Darvins norādīja uz astoņiem nepilngadīgajiem, kuri aizdomās par atrašanos narkotisko vai psihotropo vielu tika nogādāti uz medicīnisko pārbaudi ārstniecības iestādē. Pateicoties Darvina lieliskajai ožai, pie viena pusaudža tika atrasts tinamais papīrs un maisiņš ar zaļganbrūnas krāsas augu valsts izcelsmes vielu, kas, visticamāk, ir marihuāna. Lai noteiktu precīzu izņemto narkotisko un psihotropo vielu daudzumu un sastāvu, ir nozīmētas nepieciešamās ekspertīzes. Tāpat pie kāda pusaudža tika atrasts un izņemts tabakas smalcinātājs, pie cita – nazis, savukārt 17 gadus vecs jaunietis glabāja elektronisko cigarešu uzpildes šķidrumu. Likumsargi ir pateicīgi skolu administrācijai un pedagogiem par iniciatīvu un atsaucību, kā arī aicina gadījumos, kad tiek pamanīta tabakas izstrādājumu vai elektronisko smēķēšanas ierīču lietošana vai narkotisko vai psihotropo vielu nelegālā aprite izglītības iestādē, par to nekavējoties informēt policiju, zvanot pa tālruni 110.", "link": "https://www.delfi.lv/161/criminal/54901314/dienesta-suns-darvins-skola-aizkraukle-uzoz-narkotikas-vp-kopuma-sak-39-lietvedibas"},
{"title": "Senāts 'pieliek punktu' 9 miljonus eiro vērtās kokvilnas kravas krimināllietā", "category": "Kriminālziņas", "body": "\"Delfi\" jau rakstīja, ka krimināllieta pret trim personām savulaik ierosināta par piesavināšanos lielā apmērā un par dokumentu viltošanu un izmantošanu saistībā ar vairāk nekā deviņus miljonus vērtās Tadžikistānas kokvilnas kravas pazušanu. Rīgas apgabaltiesa  šajā krimināllietā apsūdzētajam uzņēmējam Gulamam Gulami piesprieda  sešu gadu un četru mēnešu cietumsodu , viņa sievai Valentīnai Gulami tika piespriests piecus gadus ilgs cietumsods, bet Larisai Karpenko – trīs gadi un divi mēneši cietumā. Ar spriedumu divi no apsūdzētajiem tika atzīti par vainīgiem arī dokumenta viltošanā mantkārīgā nolūkā, bet apsūdzētā uzņēmēja dzīvesbiedre šajā apsūdzībā attaisnota. No apsūdzētajiem par labu cietušajam uzņēmumam \"Logistic-Ekspress\" solidāri piedzīti 9, 09 miljoni eiro. Senāts, izskatot apsūdzētā uzņēmēja un aizstāvju kasācijas sūdzības, atzina, ka apsūdzētie pamatoti atzīti par vainīgiem, un viņu darbības neapšaubāmi liecina par kokvilnas kravas piesavināšanos. Senāts, atstājot negrozītu apelācijas instances tiesas spriedumu, atzina, ka tajā izteiktie secinājumi par piesavināšanos un dokumentu viltošanu pamatoti ar krimināltiesību teorijā un Senāta tiesu praksē izteiktām atziņām. Tāpat Senāts atzina, ka apelācijas instances tiesa nav pieļāvusi kasācijas sūdzībās norādītos Kriminālprocesa likuma pārkāpumus. Jau rakstīts, ka, izskatot lietu pirmajā instancē, Rīgas rajona tiesa 2018. gada 6. jūlijā uzņēmējam piesprieda brīvības atņemšanu uz astoņiem gadiem. Savukārt viņa dzīvesbiedrei tika piespriests septiņus gadus ilgs cietumsods, bet trešajai lietā apsūdzētajai – piecus gadus ilgs cietumsods. Tāpat jau ziņots, ka pats apsūdzētais Gulami šo krimināllietu uzskata  par politisko pasūtījumu . Gulami savulaik skaidroja, ka lietas būtība ir tajā, ka 2012. gada oktobrī uzņēmums \"W.E.E.S.A\" saņēma \"Logistic-Ekspress\" uzdevumu – lūgumu kravas, kas uz \"Logistic-Ekspress\" vārda fiziski atradās glabāšanā \"W.E.E.S.A\" muitas noliktavās Jūrmalā, nodot  ASV  reģistrētai kompānijai \"Silver Star International LLC\", šo lūgumu pamatojot ar savstarpējiem norēķiniem. Šo uzdevumu, kā uzrādīja Gulami, darījuma brīdī parakstīja \"Logistic-Ekspress\" valdes priekšsēdētājs un vienīgais īpašnieks Andrejs Stepovojs, kurš ir  Ukrainas  pilsonis. Taču jau 2012. gada decembrī viņa vietu  Igaunijas  kompānijā \"Logistic-Ekspress\" ieņēma  Tadžikistānas  pilsonis Davlathons Azizovs. 2013. gada februārī Igaunijas kompānija iesniedza prasības pieteikumu Rīgas apgabaltiesā pret \"W.E.E.S.A\" par valdījuma piešķiršanu uz kravu un pienākuma uzlikšanu nodot kravu, norādot, ka \"W.E.E.S.A\" nenodrošināja iespēju piemeklētajai ekspertīzes kompānijai veikt kokvilnas šķiedru kravas esamības un stāvokļa pārbaudi atbilstoši noliktavas zīmei. \"Logistic-Ekspress\" uzskatīja, ka \"W.E.E.S.A\" prettiesiski aiztur prasītāja kravas valdījumu. Savukārt tiesa nolēma lietu izbeigt, norādot, ka \"Igaunijas kompānijai \"Logistic-Ekspress\" zudušas prasījuma tiesības uz strīdus kokvilnas kravu\". Gulami piebilda – nav zināms, ka \"Logistic-Ekspress\" saistībā ar kravu būtu cēlusi pretenzijas pret kravas saņēmējiem vai bijušo Igaunijas kompānijas vadību, kā arī ka Tadžikistāna būtu iesniegusi Latvijai notu saistībā ar kokvilnas kravas pazušanu. Līdz ar to viņš pauž pārliecību, ka šis kriminālprocess ir politisks pasūtījums. Lietu pirms nodošanas prokuratūrā izmeklēja  Valsts policijas  (VP) Ekonomisko noziegumu apkarošanas pārvalde ( ENAP ). Gulami advokāts Egons Rusanovs iepriekš paziņoja, ka viņa klients savu vainu kategoriski neatzīst. VP saņemtajā iesniegumā bija minēts, ka pazuduši 80 vilciena vagoni ar kokvilnas šķiedru gandrīz 7000 tonnu apmērā, bet kopējie zaudējumi tika lēsti deviņu miljonu eiro apjomā. Apjomīgas izmeklēšanas laikā ENAP darbinieki noskaidroja, ka Tadžikistānas kokvilnas kravu piesavināšanos veikusi personu grupa, izmantojot viltotus dokumentus par kravas īpašnieka maiņu, tādēļ kriminālprocess kvalificēts gan par piesavināšanos lielā apmērā, gan par dokumentu viltošanu. Gulami vārds iepriekš izskanējis arī saistībā ar strīdu par viesnīcām \"Royal Square Hotel\" un \"Hotel Garden Palace\".", "link": "https://www.delfi.lv/161/criminal/55164460/senats-pieliek-punktu-9-miljonus-eiro-vertas-kokvilnas-kravas-kriminallieta"},
{"title": "VID aptur PVN izkrāpēju grupējumu; atrod monētu kolekciju un narkotikas", "category": "Kriminālziņas", "body": "Šī gada novembrī  Valsts ieņēmumu dienests  ( VID ) apturēja noziedzīga grupējuma darbību, kurš nodarbojās ar pievienotās vērtības nodokļa (PVN) krāpšanu, nodarot valsts budžetam vairāk nekā 190 000 eiro zaudējumus. Kratīšanu laikā atrasta un izņemta ne tikai skaidra nauda, sudraba un zelta monētu kolekcija, datori un grāmatvedības dokumenti, tai skaitā \"melnās grāmatvedības\" pieraksti, bet arī narkotiskās vielas un kaujas ieroču patronas, portālu \"Delfi\" informēja dienestā. Veicot virkni izmeklēšanas un operatīvo darbību, noskaidrots, ka organizēta personu grupa laika periodā no 2021. gada augusta līdz šī gada augustam darbojās ar mērķi realizēt Latvijā reāli strādājošiem uzņēmumiem dažāda veida preces un pakalpojumus – veikt darījumus, kas apliekami ar PVN, un izvairīties no PVN nomaksas valsts budžetā lielos apmēros. Nozieguma realizēšanai grupa veica saskaņotas darbības, organizēja un veica faktiski nenotikušu darījumu uzrādīšanu lielos apmēros organizētās grupas faktiskā kontrolē esošo uzņēmumu PVN deklarācijās, tādējādi nodarot zaudējumus valsts budžetam vairāk nekā 190 000 eiro. Uzņēmumi darbojās dažādu preču vairumtirdzniecības un vieglo, smago automašīnu un traktortehnikas tirdzniecības jomās. Uzsāktā kriminālprocesa ietvaros VID Nodokļu un muitas policijas pārvaldes darbinieki veica procesuālās darbības Rīgā,  Mārupes  un  Ķekavas  novados, tajā skaitā, 19 kratīšanas kriminālprocesā iesaistīto personu dzīves vietās, birojos un mašīnās. Kratīšanu laikā atrasti un izņemti kriminālprocesam nozīmīgi pierādījumi – skaidra nauda 38 255 eiro, sudraba un zeltu monētu kolekcija, grāmatvedības dokumenti, tai skaitā \"melnās grāmatvedības\" pieraksti, narkotiskās vielas, kaujas ieroča patronas, mobilie tālruņi, datori un datu nesēji, kas tiks analizēti turpmākajā kriminālprocesa pirmstiesas izmeklēšanas gaitā. Mantisko jautājumu nodrošināšanai uzlikti aresti automašīnām \"Mercedes Benz\" \"S350\" un \"BMW\" \"635\", kā arī septiņiem nekustamajiem īpašumiem Mārupes un Ķekavas pagastos. Saistībā ar organizētā noziedzīgā grupējuma darbībām VID Nodokļu un muitas policijā ir uzsākts kriminālprocess pēc Krimināllikuma 218.1 panta trešajā daļā paredzēto noziedzīgo nodarījumu pazīmēm. Šis krimināllikuma pants kā sodu paredz brīvības atņemšanu uz laiku līdz desmit gadiem, konfiscējot mantu vai bez mantas konfiskācijas un atņemot tiesības uz noteiktu vai visu veidu komercdarbību vai uz noteiktu nodarbošanos vai tiesības ieņemt noteiktu amatu uz laiku no diviem līdz pieciem gadiem, un ar probācijas uzraudzību uz laiku līdz trim gadiem. Kriminālprocesā 16 cilvēkiem ir tiesības uz aizstāvību; no tām trijiem piemērots drošības līdzeklis - apcietinājums. Izmeklēšanas interesēs plašāka informācija šobrīd netiek sniegta, norāda VID.", "link": "https://www.delfi.lv/161/criminal/55004650/vid-aptur-pvn-izkrapeju-grupejumu-atrod-monetu-kolekciju-un-narkotikas"},
{"title": "Romāna Bezzubova slepkavība Purvciemā — izmeklētājiem versija par pasūtījumu (plkst. 17.25)", "category": "Kriminālziņas", "body": "Trešdien, 14. aprīlī, pie \"Mēbeļu nama\" savā automašīnā tika nogalināts futbola aģents Romāns Bezzubovs.  Valsts policija  (VP) trešdien pulksten 16.30 rīkoja preses brīfingu, kurā sabiedrība tika informēta par nozieguma izmeklēšanu. Portāls \"Delfi\" piedāvāja brīfingam sekot līdzi tiešraidē. Iekšlietu ministrs Sandis Ģirģens (KPV LV) medijiem uzsvēra, ka slepkavība tiek izmeklēta rūpīgi, norādot, ka izmeklēšanā iesaistīti visi iespējamie dienesti. Savukārt VP priekšnieks Armands Ruks norādīja, ka 10 minūšu laikā pēc informācijas saņemšanas tika mobilizēti Rīgas policisti un uzsākta koordinēta darbība — satiksmes bloķēšana un transportlīdzekļu pārbaudīšana. Viņš atzīmēja, ka Latvijā izmeklēšanas darbībās kopumā iesaistīti vairāki tūkstoši policistu, kā arī citi dienesti, tostarp Valsts drošības dienests. Ruks sacīja, ka nozieguma izdarīšanā iesaistīti vismaz trīs izpildītāji. Atbildot uz portāla \"Delfi\" jautājumu, Ruks atzina, ka izmeklēšanā tiek izskatīta versija par pasūtījuma slepkavību, kā arī pieļāva, ka slepkavības izpildītāji varētu būt no ārzemēm. Tāpat viņš pieļāva, ka slepkavība varētu būt saistīta ar Bezzubova profesionālo darbību, taču atzīmēja, ka vēl ir pāragri par to spriest. Policists arī norādīja, ka noris aktīva sadarbība ar Interpolu un kaimiņvalstu kārtības sargiem, tostarp Krievijas. \"Nevajag lolot ilūzijas, ka mums nav kontakta ar Krievijas atbildīgajām iestādēm. Mēs, protams, arī attiecīgos Krievijas dienestu iesaistām, nekaitējot mūsu valsts interesēm,\" atzīmēja Ruks. Viņš arī uzsvēra, ka slepkavība izdarīta apkārtējiem bīstamā veidā — izmantojot automātisko ieroci. Viņš gan aicināja iedzīvotājus nebažīties par savu drošību, jo konkrētā slepkavība bijusi mērķēta pret vienu cilvēku, nevis bijusi nejauša. Jau vēstīts, ka kāda aculiecinieka  iesūtītajā video redzams , ka Bezzubovs ar \" Volkswagen Touareg \" no kādas šķērsielas piebrauca krustojumam ar Gunāra Astras ielu, uz kuras to jau gaidīja  BMW  X5. Tiklīdz \"VW Touareg\" vēlējās nogriezties uz G. Astras ielu, BMW X5 tam aizšķērsoja ceļu un sāka šaut pa atvērto aizmugurējā pasažiera logu. Pēc brīža atvērās arī priekšējā pasažiera logs. Drīz pēc tam \"VW Touareg\" vadītājs taranēja ceļu aizšķērsojušo BMW X5 un uzsāka bēgšanu pa G. Astras ielu. Līdzi brauca arī melnais \"BMW X5\". Jau ziņots, ka sašautais cilvēks  notikuma vietā gājis bojā.  Kā novēroja portāls \"Delfi\", nogalinātā līķis atradās blakus automašīnai \"VW Touareg\". Bēgšanas laikā \"VW Touareg\" braucis pa zālienu, šķērsojis nožogojumu un iebraucis tukšā stāvvietā.  Auto  ir sašauts – redzami trīs ložu caurumi. Kā norāda VP, policijas rīcībā esošā informācija liecina, ka bijuši vismaz divi uzbrucēji un tie ir pārvietojušies ar melnas krāsas BMW X5 markas automašīnu ar tonētiem aizmugurējiem stikliem. VP aicina atsaukties personas, kuru rīcībā ir informācija par šīs automašīnas iespējamo atrašanās vietu, vai arī rīcībā ir cita informācija, kas var būt noderīga izmeklēšanai. Bezzubovs savulaik bija Latvijas U-19 futbola izlases kandidātu lokā, bet izlasē tā arī nevienu spēli neaizvadīja. Futbolista karjeras laikā viņš spēlēja Rīgas \"Daugava\", \"Jūrmala\" (vēlāk arī \"Jūrmala-VV\"), bēdīgi slavenajā Kuldīgas \"Venta\" un Albānijas komandā \"Bylis\", bet 2012. gadā noslēdza futbolista karjeru, liecina \"transfermarkt.com\" pieejamā informācija. Pēc futbolista karjeras beigām Bezzubovs pievērsās futbola aģenta darbam, bija viens no retajiem Latvijas starptautiskā līmeņa futbola aģentiem. Bezzubovam piederēja aģentūra \"BR-Sport agency\", kuras paspārnē bija tādi futbolisti, kā Vitālijs Jagodinskis, Vladislavs Soloveičiks, Aleksejs Grjaznovs, arī jaunais Jānis Grīnbergs. Viņa pakalpojumus savulaik izmantoja bijušie Latvijas izlases futbolisti Aleksandrs Fertovs un Vladislavs Gabovs. Starp \"BR-Sporta agency\" klientiem bija arī ukraiņi Andrejs Musoļitins un Andrejs Kožuhars, kuri pērn spēlēja Latvijas virslīgas klubā \"Valmiera FC\".  Vēlāk starp futbolista pārstāvjiem un klubu radās nesaskaņas  naudas jautājumos, strīdu skatīja arī Latvijas Futbola federācija.  Strīdā uzvarēja futbolisti un viņa pārstāvji,  bet  Vidzemes klubam nācās samaksāt kompensāciju vairāku  simtu tūkstošu apmērā, kas ir viena no lielākajām šādu strīdu gadījumos Latvijas futbolā. \"BR-sport agency\" 2019. gadā strādāja ar ļoti mazu (1750 eiro) apgrozījumu, bet aģentūras zaudējumi pēc nodokļu nomaksas bija 7688 eiro. \"BR-sport agency\" piederēja Bezzubovam un Viktorijai Mogiļevičai, abiem bija pa 50% uzņēmumu daļu.", "link": "https://www.delfi.lv/161/criminal/53107475/romana-bezzubova-slepkaviba-purvciema-izmekletajiem-versija-par-pasutijumu-plkst-1725"},
{"title": "Policijā uzsākts kriminālprocess par iespējamu suņa nonāvēšanu Ogres novadā", "category": "Kriminālziņas", "body": "Pirmdien, 7. novembrī,  Valsts policijas  (VP) Rīgas reģiona pārvaldes Ogres iecirknī tika saņemta informācija par iespējamu suņa nonāvēšanas faktu Ogres novadā, portāls \"Delfi\" noskaidroja policijā. Kā norādīja policijā, balstoties uz saņemto informāciju, otrdien, 8. novembrī, tika uzsākts kriminālprocess pēc Krimināllikuma 230. panta pirmās daļas – par cietsirdīgu izturēšanos pret dzīvnieku, kuras rezultātā tas gājis bojā vai sakropļots, vai par dzīvnieka spīdzināšanu. Likumsargi kriminālprocesā vērtēs saņemto informāciju, notikušā apstākļus un motīvus. Minētais pants paredz, ka par šādu pārkāpumu soda ar brīvības atņemšanu uz laiku līdz trim gadiem vai ar īslaicīgu brīvības atņemšanu, vai ar probācijas uzraudzību, vai ar sabiedrisko darbu, vai ar naudas sodu, atņemot tiesības uz noteiktu vai visu sugu dzīvnieku turēšanu uz laiku līdz trim gadiem.", "link": "https://www.delfi.lv/161/criminal/54921822/policija-uzsakts-kriminalprocess-par-iespejamu-suna-nonavesanu-ogres-novada"},
{"title": "Tiesa apcietina deputātu Ādamsonu (plkst. 17.21)", "category": "Kriminālziņas", "body": "Rīgas pilsētas Vidzemes priekšpilsētas tiesa piektdien nolēma kā drošības līdzekli piemērot apcietinājumu spiegošanā Krievijas labā vainotajam  Saeimas  deputātam Jānim Ādamsonam (S). Tiesas lēmumu septiņu dienu laikā var pārsūdzēt Rīgas apgabaltiesā. Tiesa ierosinājumu par apcietinājuma piemērošanu skatīja aptuveni divas stundas. Ādamsonu uz un no tiesas zāles konvojēja trīs Valsts drošības dienesta (VDD) vīri maskās. Ādamsons komentārus nesniedza. Tāpat komentārus nesniedza Ādamsona advokāts. Likumā teikts, ka apcietinājumu var piemērot tikai tad, ja kriminālprocesā iegūtās konkrētās ziņas par faktiem rada pamatotas aizdomas, ka persona ir izdarījusi noziegumu, par kuru likums paredz brīvības atņemšanas sodu, un cita drošības līdzekļa piemērošana nevar nodrošināt, ka persona neizdarīs jaunu noziegumu, netraucēs vai neizvairīsies no izmeklēšanas. Paziņojumā presei piektdien VDD norāda, ka šobrīd divām personām ir piemērots aizdomās turētās personas statuss un ar brīvības atņemšanu saistīts drošības līdzeklis. VDD apstiprina, ka viena no apcietinātajām personām ir 10. jūnijā aizturētais 13. Saeimas deputāts. Kriminālprocesa ietvaros veiktas neatliekamas procesuālās darbības vairākos objektos. Procesuālās darbības, tostarp, kratīšanas, veiktas arī Saeimas ēkā un pret 13. Saeimas deputātu atbilstoši iepriekš  no Saeimas saņemtajai piekrišanai . Procesuālo darbību laikā VDD ir ieguvis lielu daudzumu datu nesēju un dokumentu, un ir uzsākta iegūto materiālu analīze. Izmeklēšana šajā lietā turpinās un VDD sniegs papildu informāciju par tās gaitu atbilstoši kriminālprocesa virzībai. Jau ziņots, ka Saeimas vairākums ceturtdienas rītā nolēma  piekrist kratīšanas veikšanai deputāta Ādamsona dzīvesvietā  un darba vietā, viņa aizturēšanai, apcietināšanai un citu drošības līdzekļu piemērošanai, kā arī aizturēšanas un kratīšanas rezultātā izņemto priekšmetu apskatei. Valsts drošības dienests (VDD) līdz šim vien paziņojis, ka dienests ceturtdien veicis neatliekamas procesuālās darbības trešdien sāktā kriminālprocesā saistībā ar aizdomām par spiegošanu. Kriminālprocess sākts saskaņā ar Krimināllikuma 85. panta pirmo daļu. Aģentūras LETA rīcībā esošā informācija liecina, ka VDD attiecībā uz Ādamsonu ir aizdomas par vairāk nekā 40 epizodēm. VDD minētā Krimināllikuma norma ir par neizpaužamu ziņu nelikumīgu vākšanu nolūkā tās nodot vai to nodošanu ārvalstij vai ārvalsts organizācijai tieši vai ar citas personas starpniecību vai par citu ziņu nelikumīgu vākšanu vai nodošanu ārvalsts izlūkdienestam tā uzdevumā tieši vai ar citas personas starpniecību. Par šādu noziegumu var piemērot brīvības atņemšanu līdz desmit gadiem. Latvijas Televīzijas rīcībā esošā informācija liecina, ka uz Ādamsonu krīt aizdomas par informācijas nodošanu Krievijai pēdējo četru gadu laikā. Neoficiāli zināms, ka Ādamsons nodevis gan publiski pieejamus dokumentus - dažādus likumu grozījumus, informāciju par armijas iepirkumiem un budžetu, gan sniedzis ziņas pēc valsts austrumu robežas apmeklēšanas, informējis par Baltijas asamblejas nostāju pret \"Nord Stream 2\". Tāpat saskaņā ar neoficiālu informāciju, ziņu nodošanai viņš izmantojis savu parlamenta datoru. Ādamsons parlamentā darbojās Aizsardzības, iekšlietu un korupcijas novēršanas komisijā, Pieprasījumu komisijā un Baltijas lietu apakškomisijā. Lai gan Ādamsonam nav pielaides valsts noslēpumam, viņam bija tiesības piedalīties Saeimas Aizsardzības, iekšlietu un korupcijas novēršanas komisijas sēdēs, kurās amatpersonas prezentē ierobežotas pieejamības informāciju. Tāpat viņš darbojas vairākās deputātu grupās. Viņš kā parlamentārietis darbojas deputātu grupā sadarbības veicināšanai ar Izraēlas parlamentu, Ķīnas parlamentu un Baltkrievijas parlamentu. No 2019. gada janvāra Ādamsons ir deputātu grupas vadītājs sadarbības veicināšanai ar Krievijas parlamentu. Padomju laikā Ādamsons ieņēma dažādus posteņus PSRS Jūras kara flotē. Pēc Latvijas neatkarības atjaunošanas Ādamsons bija gan Latvijas Jūras spēku komandiera vietnieks, gan arī Robežsargu brigādes komandieris, bet vēlāk pievērsās politikai. Ādamsons aizvien saņem Krievijas maksāto militāro pensiju.", "link": "https://www.delfi.lv/161/criminal/53292261/tiesa-apcietina-deputatu-adamsonu-plkst-1721"},
{"title": "Gapoņenko par nacionālā naida kurināšanu piespriež nosacītu sodu", "category": "Kriminālziņas", "body": "Tāpat aktīvistam noteikts divus gadus ilgs probācijas laiks. Juriste arī norādīja, ka spriedums tiks pārsūdzēts. Gapoņenko vārds figurē arī vairākās citās krimināllietās, kurās viņam piemērots aizdomās turētā vai apsūdzētā statuss. Ģenerālprokuratūras  preses sekretāre Kristīne Sutugina iepriekš, neminot personas vārdu, pavēstīja, ka saskaņā ar lēmumu par personas saukšanu pie kriminālatbildības, 2015. gada 27. februāra vakarā apsūdzētā persona tiešsaistes sociālajā tīklā \" Facebook \", izmantojot savu izveidoto profilu, tīši publicēja rakstveida izteikumus, apzinoties, ka to saturs ir vērsts uz nacionālā naida un nesaticības izraisīšanu pret latviešu, lietuviešu un igauņu tautības pārstāvjiem. Minētā persona savā profilā ievietoja saiti uz Krievijas ziņu aģentūras \"Notum info\" mājaslapā publicēto rakstu: \"Baltija ugunī: no neonacistu lāpu gājieniem līdz liela kara uzsākšanai\", kurā šī persona publiskoja savus apgalvojumus par notiekošiem procesiem Baltijā. Persona rakstīja, ka Baltijas valstīs, tostarp Igaunijā, patlaban notiek aktīva pamatnācijas gatavošana dalībai karadarbībā. \"Bet orientējas Baltijas elite uz pirmskara republiku pieredzi, kuros 30-tajos gados tika ievesti \"maigie\" nacistiskie režīmi. Kara gados vadošā pamatnācijas elite praktiski pilnā sastāvā pārgāja dienestā pie vāciešiem un ar lielu prieku piedalījās nepilnvērtīgo etnisko \"elementu\" – ebreju, čigānu, slāvu – iznīcināšanā,\" rakstīja Gapoņenko. \"Izskatās, ka atkārtot šādu rīcību plāno tuvākajā laikā. Citādi kādēļ, piemēram, organizēt neonacistu lāpu gājienus?! Atzīšos, Igaunijā tādu gājienu neesmu redzējis un tagad jau arī vairs neieraudzīšu, jo man uz 10 gadiem ir aizliegts iebraukt šajā valstī par to, ka kritizēju tās politiku par etnisko diskrimināciju. Bet Latvijā šāda veida gājienu man nācās vērot 11.novembrī pagājušā gadā valsts svētkos – Lāčplēša dienā. Galvaspilsētas ielās iznāca ap divdesmit tūkstošiem cilvēku ar lāpām, viņi kliedza \"Mēs latvieši!\", \"Latviju-latviešiem'',\" teikts Gapoņenko vēstījumā. Apsūdzētais rakstīja, ka šis skats viņam atgādinājis Lennijas Rīfenštalas filmu \"Gribas triumfs\" – par to, kā nacistu vadība \"zombēja vāciešus ar ideju nolikt savas galvas par augstās nācijas interesēm pirms Otrā pasaules kara sākuma\". Prokuratūra uzskata, ka, publiskojot šāda satura rakstu, apsūdzētā persona ir pārkāpusi Latvijas Satversmē un Eiropas Cilvēktiesību un pamatbrīvību konvencijā noteikto, kas attiecas uz vārda brīvību, kā arī ANO Starptautiskajā paktā par pilsoņu un publiskajām tiesībām noteikto. 2015. gada 26. maijā Drošības policija (tagad -  Valsts drošības dienests ) aizturēja Gapoņenko un veica tiesas sankcionētu kratīšanu vairākos objektos, kur tika izņemti dažādi priekšmeti. Šīs izmeklēšanas darbības tika veiktas kriminālprocesā, kas sākts par nacionālā naida izraisīšanu. Pēc nopratināšanas Gapoņenko tika atbrīvots, savukārt Krievijas  Ārlietu ministrija  izplatīja paziņojumu, kurā nosodīta Gapoņenko aizturēšana.", "link": "https://www.delfi.lv/161/criminal/52767115/gaponenko-par-nacionala-naida-kurinasanu-piespriez-nosacitu-sodu"},
{"title": "Gapoņenko pārsūdzējis sev nelabvēlīgo spriedumu par nacionālā naida kurināšanu", "category": "Kriminālziņas", "body": "Protestu iesniedza arī Rīgas tiesas apgabala prokuratūra. Rīgas pilsētas Vidzemes priekšpilsētas tiesa lietu sāks skatīt 16. aprīlī plkst.10. Iepriekš vēstīts, ka prokuratūras ieskatā, apsūdzētais 2015. gada 27. februāra vakarā sociālajā tīklā \" Facebook \", izmantojot savu izveidoto profilu, tīši publicēja rakstveida izteikumus, apzinoties, ka to saturs ir vērsts uz nacionālā naida un nesaticības izraisīšanu pret latviešu, lietuviešu un igauņu tautības pārstāvjiem. Minētā persona savā profilā ievietoja saiti uz Krievijas \"Notum info\" mājaslapā publicēto rakstu: \"Baltija ugunī: no neonacistu lāpu gājieniem līdz liela kara uzsākšanai\", kurā šī persona publiskoja savus apgalvojumus par notiekošiem procesiem Baltijā. Gapoņenko rakstā apgalvoja, ka Baltijas valstīs, tostarp Igaunijā, patlaban notiekot aktīva pamatnācijas gatavošana dalībai karadarbībā. \"Bet orientējas Baltijas elite uz pirmskara republiku pieredzi, kuros 30. gados tika ievesti \"maigie\" nacistiskie režīmi. Kara gados vadošā pamatnācijas elite praktiski pilnā sastāvā pārgāja dienestā pie vāciešiem un ar lielu prieku piedalījās nepilnvērtīgo etnisko \"elementu\" - ebreju, čigānu, slāvu - iznīcināšanā,\" rakstīja Gapoņenko. \"Izskatās, ka atkārtot šādu rīcību plāno tuvākajā laikā. Citādi kādēļ, piemēram, organizēt neonacistu lāpu gājienus?! Atzīšos, Igaunijā tādu gājienu neesmu redzējis un tagad jau arī vairs neieraudzīšu, jo man uz 10 gadiem ir aizliegts iebraukt šajā valstī par to, ka kritizēju tās politiku par etnisko diskrimināciju. Bet Latvijā šāda veida gājienu man nācās vērot 11.novembrī pagājušā gadā valsts svētkos - Lāčplēša dienā. Galvaspilsētas ielās iznāca ap divdesmit tūkstošiem cilvēku ar lāpām, viņi kliedza \"Mēs latvieši!\", \"Latviju-latviešiem\",\" bija teikts Gapoņenko vēstījumā. Apsūdzētais rakstīja, ka šis skats viņam atgādinājis Lenijas Rīfenštāles filmu \"Gribas triumfs\" - par to, kā nacistu vadība \"zombēja vāciešus ar ideju nolikt savas galvas par augstās nācijas interesēm pirms Otrā pasaules kara sākuma\". Prokuratūrā iepriekš norādīja, ka, publiskojot šāda satura rakstu, apsūdzētā persona ir pārkāpusi Latvijas Satversmē un Eiropas Cilvēktiesību un pamatbrīvību konvencijā noteikto, kas attiecas uz vārda brīvību, kā arī  ANO  Starptautiskajā paktā par pilsoņu un publiskajām tiesībām noteikto. Gapoņenko ir iesaistīts arī citā krimināllietā, kas patlaban atrodas pirmās instances tiesā.", "link": "https://www.delfi.lv/161/criminal/52997105/gaponenko-parsudzejis-sev-nelabveligo-spriedumu-par-nacionala-naida-kurinasanu"},
{"title": "Gapoņenko par pret Latviju vērstu darbību piespriež pusotru gadu ilgu nosacītu cietumsodu", "category": "Kriminālziņas", "body": "Prokuratūras iepriekš izplatītā informācija liecina, ka Gapoņenko inkriminētās darbības galvenokārt izpaudušās kā publikācijas internetā, kurās viņš kurinājis nacionālo naidu un nomelnojis valsti. Tiesā portālam \"Delfi\" apliecināja, ka Gapoņenko atzīts par vainīgu pēc trim Krimināllikuma pantiem, proti, par nacionālā naida kurināšanu, pretvalstisku darbību un palīdzību ārvalstij pret Latviju vērstā darbībā. Bez nosacītā cietumsoda Gapoņenko arī noteikts divus gadus ilgs pārbaudes laiks un vienu gadu ilga probācijas uzraudzība. Advokāte norādīja, ka spriedums tiks pārsūdzēts apelācijas kārtībā. Kriminālprocesu izmeklēja  Valsts drošības dienests  (VDD). Portāls \"Delfi\" noskaidroja, ka šī pirmā reize, kad kāds Latvijā notiesāts pēc Krimināllikuma 80. un 81.1 pantiem, proti, par pretvalstisku darbību un palīdzību ārvalstij pret Latviju vērstā darbībā. Šī nav vienīgā lieta, kurā Gapoņenko nonācis tiesas priekšā. Piemēram, Rīgas pilsētas Vidzemes priekšpilsēta ir Gapoņenko piespriedusi  divus gadus ilgu nosacītu cietumsodu  par nacionālā naida kurināšanu. Šajā lietā apsūdzība celta saistībā ar aktīvista publicēto rakstu \" Facebook \", kurā viņš apgalvoja, ka Baltijas valstīs, tostarp Igaunijā, patlaban notiekot aktīva pamatnācijas gatavošana dalībai karadarbībā. \"Bet orientējas Baltijas elite uz pirmskara republiku pieredzi, kuros 30. gados tika ievesti \"maigie\" nacistiskie režīmi. Kara gados vadošā pamatnācijas elite praktiski pilnā sastāvā pārgāja dienestā pie vāciešiem un ar lielu prieku piedalījās nepilnvērtīgo etnisko \"elementu\" – ebreju, čigānu, slāvu – iznīcināšanā,\" rakstīja Gapoņenko. \"Izskatās, ka atkārtot šādu rīcību plāno tuvākajā laikā. Citādi kādēļ, piemēram, organizēt neonacistu lāpu gājienus?! Atzīšos, Igaunijā tādu gājienu neesmu redzējis un tagad jau arī vairs neieraudzīšu, jo man uz 10 gadiem ir aizliegts iebraukt šajā valstī par to, ka kritizēju tās politiku par etnisko diskrimināciju. Bet Latvijā šāda veida gājienu man nācās vērot 11. novembrī pagājušā gadā valsts svētkos – Lāčplēša dienā. Galvaspilsētas ielās iznāca ap divdesmit tūkstošiem cilvēku ar lāpām, viņi kliedza \"Mēs latvieši!\", \"Latviju-latviešiem\",\" bija teikts Gapoņenko vēstījumā. Apsūdzētais rakstīja, ka šis skats viņam atgādinājis Lenijas Rīfenštāles filmu \"Gribas triumfs\" – par to, kā nacistu vadība \"zombēja vāciešus ar ideju nolikt savas galvas par augstās nācijas interesēm pirms Otrā pasaules kara sākuma\". Prokuratūrā iepriekš norādīja, ka, publiskojot šāda satura rakstu, apsūdzētā persona ir pārkāpusi Latvijas Satversmē un Eiropas Cilvēktiesību un pamatbrīvību konvencijā noteikto, kas attiecas uz vārda brīvību, kā arī  ANO  Starptautiskajā paktā par pilsoņu un publiskajām tiesībām noteikto.", "link": "https://www.delfi.lv/161/criminal/54031614/gaponenko-par-pret-latviju-verstu-darbibu-piespriez-pusotru-gadu-ilgu-nosacitu-cietumsodu"},
{"title": "Lēmumu par Ādamsona apcietināšanu advokāts sola pārsūdzēt", "category": "Kriminālziņas", "body": "Rīgas pilsētas  Vidzemes  priekšpilsētas tiesas pieņemtais lēmums par apcietinājuma piemērošanu spiegošanā  Krievijas  labā vainotajam Saeimas deputātam Jānim Ādamsonam (S) tiks pārsūdzēts, sacīja politiķa advokāts Alberts Vaģelis. Vaģelis apliecināja, ka klientam nelabvēlīgais lēmums par viņam piemēroto drošības līdzeklis tiks pārsūdzēts, jo tas ir advokāta pienākums. Plašākus komentārus par Ādamsonam inkriminējamo nodarījumu, advokāts nesniedza. Vaģelis pēc tiesas lēmuma vēl nav ticies ar klientu. Jau ziņots, ka Rīgas pilsētas Vidzemes priekšpilsētas tiesa piektdien nolēma kā drošības līdzekli  piemērot apcietinājumu  spiegošanā Krievijas labā vainotajam Ādamsonam. Tāpat tiesa nolēma piemērot apcietinājumu vēl kādai personai. Tiesas lēmumu septiņu dienu laikā var pārsūdzēt Rīgas apgabaltiesā. Valsts drošības dienests  (VDD) līdz šim publiski paziņojis, ka dienests šogad 9. jūnijā ir sācis kriminālprocesu saistībā ar aizdomām par spiegošanu Krievijas labā. Kriminālprocesā tika veiktas neatliekamas procesuālās darbības vairākos objektos. Procesuālās darbības, tostarp, kratīšanas, veiktas arī Saeimas ēkā un pret  13. Saeimas  deputātu atbilstoši iepriekš no Saeimas saņemtajai piekrišanai. Procesuālo darbību laikā VDD ir ieguvis lielu daudzumu datu nesēju un dokumentu, un ir sākta iegūto materiālu analīze. Saistībā ar uzsākto kriminālprocesu patlaban divām personām ir piemērots aizdomās turētās personas statuss. Izmeklēšana šajā lietā turpinās un VDD sniegs papildu informāciju par tās gaitu atbilstoši kriminālprocesa virzībai. Krimināllikums par neizpaužamu ziņu nelikumīgu vākšanu nolūkā tās nodot vai to nodošanu ārvalstij vai ārvalsts organizācijai tieši vai ar citas personas starpniecību vai par citu ziņu nelikumīgu vākšanu vai nodošanu ārvalsts izlūkdienestam tā uzdevumā tieši vai ar citas personas starpniecību paredz brīvības atņemšanu līdz desmit gadiem. Latvijas Televīzijas  rīcībā esošā informācija liecina, ka uz Ādamsonu krīt aizdomas par informācijas nodošanu Krievijai pēdējo četru gadu laikā. Neoficiāli zināms, ka Ādamsons nodevis gan publiski pieejamus dokumentus - dažādus likumu grozījumus, informāciju par armijas iepirkumiem un budžetu, gan sniedzis ziņas pēc valsts austrumu robežas apmeklēšanas, informējis par Baltijas asamblejas nostāju pret \"Nord Stream 2\". Tāpat saskaņā ar neoficiālu informāciju, ziņu nodošanai viņš izmantojis savu parlamenta datoru. Ādamsons parlamentā darbojās Aizsardzības, iekšlietu un korupcijas novēršanas komisijā, Pieprasījumu komisijā un Baltijas lietu apakškomisijā. Lai gan Ādamsonam nav pielaides valsts noslēpumam, viņam bija tiesības piedalīties Saeimas Aizsardzības, iekšlietu un korupcijas novēršanas komisijas sēdēs, kurās amatpersonas prezentē ierobežotas pieejamības informāciju. Tāpat viņš darbojas vairākās deputātu grupās. Viņš kā parlamentārietis darbojas deputātu grupā sadarbības veicināšanai ar  Izraēlas  parlamentu, Ķīnas parlamentu un  Baltkrievijas  parlamentu. No 2019.gada janvāra Ādamsons ir deputātu grupas vadītājs sadarbības veicināšanai ar Krievijas parlamentu. Padomju laikā Ādamsons ieņēma dažādus posteņus PSRS Jūras kara flotē. Pēc Latvijas neatkarības atjaunošanas Ādamsons bija gan Latvijas Jūras spēku komandiera vietnieks, gan arī Robežsargu brigādes komandieris, bet vēlāk pievērsās politikai. Ādamsons aizvien saņem Krievijas maksāto militāro pensiju.", "link": "https://www.delfi.lv/161/criminal/53297751/lemumu-par-adamsona-apcietinasanu-advokats-sola-parsudzet"},
{"title": "Robežsardzes suņi pie diviem nepilngadīgajiem Kuldīgā atrod elektroniskās cigaretes", "category": "Kriminālziņas", "body": "Aizvadītajā nedēļā, 31. oktobrī,  Valsts policija  sadarbībā ar Valsts robežsardzi veica profilaktisku pārbaudi dienesta viesnīcā  Kuldīgas  novadā un atklāja piecus pārkāpumus, portālu \"Delfi\" informēja policijā. Dienesti ar suņiem pārbaudīja iestādi, lai noskaidrotu, vai nenotiek nelikumīga narkotisko vielu aprite – lietošana, glabāšana un realizācija. Likumsargi pārbaudīja 40 telpas un 100 audzēkņus un pie diviem nepilngadīgiem jauniešiem tika atrastas elektroniskās cigaretes, savukārt  Valsts robežsardzes  dienesta suņi norādīja uz trim jauniešiem, kuri, iespējams, atradušies apreibinošo vielu ietekmē. Lai to noskaidrotu, jaunieši tika nogādāti medicīnas iestādē ekspertīzes veikšanai. Kopumā ir uzsākti pieci administratīvo pārkāpumu procesi pret jauniešiem vecumā no 16 – 20 gadiem. Trīs administratīvo pārkāpumu procesi uzsākti par, iespējams, narkotisko vai psihotropo vielu neatļautu lietošanu, savukārt divi administratīvo pārkāpumu procesi uzsākti par elektronisko smēķēšanas ierīču glabāšanu, ja to izdarījis bērns. Saskaņā ar Narkotisko un psihotropo vielu un zāļu, kā arī prekursoru likumīgās aprites likumu, par narkotisko vai psihotropo vielu neatļautu iegādāšanos vai glabāšanu nelielā apmērā vai par narkotisko vai psihotropo vielu neatļautu lietošanu piemēro brīdinājumu vai naudas sodu no 50 līdz 280 eiro. Savukārt saskaņā ar Bērnu tiesību aizsardzības likumu, par tabakas izstrādājumu, augu smēķēšanas produktu, elektronisko smēķēšanas ierīču vai to uzpildes tvertņu iegādāšanos vai glabāšanu, ja to izdarījis bērns, piemēro brīdinājumu vai naudas sodu līdz 15 eiro. Lai novērstu atkarību izraisošo vielu apriti, šādas pārbaudes notika iepriekš un notiks arī turpmāk, norāda policijā.", "link": "https://www.delfi.lv/161/criminal/54921506/robezsardzes-suni-pie-diviem-nepilngadigajiem-kuldiga-atrod-elektroniskas-cigaretes"},
{"title": "Magoni un Osinovski prokurore prasa sodīt ar četru gadu cietumsodu", "category": "Kriminālziņas", "body": "Krimināllietā, kurā apsūdzēti bijušais VAS \" Latvijas dzelzceļš \" (LDz) vadītājs  Uģis Magonis  un  Igaunijas  uzņēmējs Oļegs Osinovskis, prokurore, noslēdzot tiesas debates, lūgusi tiesu abus apsūdzētos atzīt par vainīgiem viņiem inkriminētajos noziedzīgajos nodarījumus un katru sodīt ar brīvības atņemšanu uz četriem gadiem. Ģenerālprokuratūrā portālu \"Delfi\" informēja, ka prokurore tiesu debatēs lūdza tiesu atzīt Magoni par vainīgu nozieguma izdarīšanā, kas paredzēts Krimināllikuma 320. panta 3. daļā, proti, kukuļņemšanā, ja tas izdarīts lielā apmērā vai ja to izdarījusi personu grupa pēc iepriekšējas vienošanās, vai ja kukulis pieņemts pēc tā pieprasīšanas, un noteikt viņam sodu – brīvības atņemšanu uz četriem gadiem, konfiscējot mantu, kā arī atņemot tiesības ieņemt valdes locekļa amatus valsts un pašvaldības kapitālsabiedrībās uz pieciem gadiem. Prokurore lūgusi Magoņa izciestajā soda daļā ieskaitīt aizturēšanā un apcietinājumā pavadīto laiku. Tāpat prokurore lūgusi atzīt Osinovski par vainīgu nozieguma izdarīšanā, kas paredzēts Krimināllikuma 323. panta 2. daļā, proti, kukuļdošanā, ja tas izdarīts lielā apmērā vai ja tās izdarījusi valsts amatpersona, vai arī ja tās izdarījusi personu grupa pēc iepriekšējas vienošanās. Prokurore tiesu lūgusi par diviem noziegumiem atbilstoši panta sankcijai Osinovskim kā galīgo sodu noteikt brīvības atņemšanu uz četriem gadiem, bez papildsoda piemērošanas. Prokurore arī lūgusi tiesu, pamatojoties uz Kriminālprocesa 358. panta 1. daļu, 499 500 eiro atzīt kā noziedzīgi iegūtu mantu un konfiscēt valsts labā. Saskaņā ar apsūdzību 2015. gada vasarā Osinovskis Magonim nodevis aptuveni 500 000 eiro lielu kukuli saistībā ar \"LDz ritošā sastāva servisa\" daudzmiljonu iepirkumu – četru vecu dīzeļlokomotīvju iegādi no Osinovskim piederoša uzņēmuma \"Skinest\". Abi apsūdzētie savu vainu neatzīst. Kādreizējais LDz vadītājs Magonis no darba tika atbrīvots pēc tam, kad  Korupcijas  novēršanas un apkarošanas birojs viņu aizturēja aizdomās par kukuļņemšanu. Rīgas rajona tiesa 2015. gada 8. augustā Magonim kā drošības līdzekli piemēroja apcietinājumu, bet vēlāk tiesa viņu nolēma atbrīvot pret 400 000 eiro lielu drošības naudu. Žurnāls \"Ir\" iepriekš vēstīja, ka apsūdzībā neprecizētā laikā no 2014. gada beigām līdz 2015. gada sākumam abi uzņēmēji vienojušies par 800 000 eiro lielu kukuli, lai Magonis atbalstītu lokomotīvju iepirkšanu, kā arī noorganizētu Osinovskim piederošās \"Daugavpils Lokomotīvju remonta rūpnīcas\" pārstāvju tikšanos ar toreizējo \"Krievijas dzelzceļa\" vadītāju Vladimiru Jakuņinu, skaidrots apsūdzībā. Daugavpils rūpnīca 2014. gadā bija nosūtījusi vēstuli LDz \"Ritošā sastāva serviss\" un \"LDz Cargo\", piedāvājot septiņas lietotas \"2TE116\" sērijas dīzeļlokomotīves, taču šis piedāvājums ticis noraidīts. Aptuveni ap to pašu laiku 2014. gadā \"Skinest Rail\" bija iegādājusies četras tāda paša tipa dīzeļlokomotīves, kurām bija nepieciešams kapitālais remonts. Savukārt 2015. gada sākumā \"LDz Cargo\" tomēr nolēma, ka viņiem ir nepieciešamas četras \"2TE116\" tipa dīzeļlokomotīves un izsludināja iepirkumu, kuram pieteicās tikai \"Skinest Rail\", taču uzņēmuma piedāvātās lokomotīves neatbilda tehniskajām prasībām. Sarunu rezultātā tika panākta vienošanās, ka uzņēmums tās izremontēs un samazinās to cenu, norādīts apsūdzībā. Pēc līguma parakstīšanas Osinovskis ieradās pie Magoņa, lūdzot samazināt kukuļa summu. Abi vienojās par pusmiljonu eiro, rakstīja \"Ir\".", "link": "https://www.delfi.lv/161/criminal/52084651/magoni-un-osinovski-prokurore-prasa-sodit-ar-cetru-gadu-cietumsodu"},
{"title": "Alūksnē auto uz pārejas notriec gājēju; Madonā notver iereibušu velosipēdistu", "category": "Kriminālziņas", "body": "Ceļu satiksmes negadījumā cieta gājēja, kura nogādāta ārstniecības iestādē. Policijā uzsākts administratīvais process. Ap pulksten 17 Cēsīs kāds vīrietis vadīja automašīnu, būdams alkohola reibumā – minimālā alkohola koncentrācija viņa izelpotajā gaisā bija 2,3 promiles. Arī šajā gadījumā policijā uzsākts administratīvais process. Agrā otrdienas, 8. novembra, rītā – pulksten 3.04, Madonā kāds vīrietis vadīja velosipēdu, būdams alkohola reibumā. Minimālā alkohola koncentrācija izelpotajā gaisā bija 1,55 promiles. Policijā uzsākts administratīvais process.", "link": "https://www.delfi.lv/161/criminal/54919976/aluksne-auto-uz-parejas-notriec-gajeju-madona-notver-iereibusu-velosipedistu"},
{"title": "Nākamnedēļ pasludinās spriedumu bijušā LDz vadītāja Magoņa kukuļošanas lietā", "category": "Kriminālziņas", "body": "Nākamnedēļ Vidzemes rajona tiesa Limbažos pasludinās saīsināto spriedumu lietā, kurā par kukuļošanu uz apsūdzēto sola sēdies bijušais VAS \"Latvijas Dzelzceļš\" (LDz) valdes priekšsēdētājs  Uģis Magonis  un  Igaunijas  miljonārs Oļegs Osinovskis, informēja tiesā. Piektdien tiesas sēdē savu pēdējo vārdu teica Osinovskis, bet nākamā tiesas sēde paredzēta 21. janvārī pulksten 15.30, kad tiks pasludināts saīsinātais spriedums. Kā vēstīts, saskaņā ar apsūdzību 2015. gada vasarā Osinovskis Magonim nodevis aptuveni 500 000 eiro lielu kukuli saistībā ar uzņēmuma \"LDz ritošā sastāva servisa\" daudzmiljonu iepirkumu –vecu dīzeļlokomotīvju iegādi no Osinovskim piederoša uzņēmuma \"Skinest Rail\". Abi apsūdzētie savu vainu neatzīst. Osinovska advokāte Jeļena Kvjatkovska kategoriski noraida prokuratūras apsūdzību par kukuļdošanu, un norādīja, ka prokuratūras uzturētajai apsūdzībai pret Osinovski trūkst jebkādu faktos balstītu pierādījumu, un Igaunijā notikušais darījums nepamatoti tiek saistīts ar \"LDz ritošā sastāva servisa\" iepirkumu. Savukārt Magonis tiesai norādīja, ka gandrīz 500 000 eiro no Osinovska viņš saņēmis nevis kā kukuli, bet gan kā atlīdzību par viņa [Osinovska] interešu lobēšanu \" Krievijas  dzelzceļa\" vadībai, lai tā veiktu iepirkumu no Osinovskim piederošā uzņēmuma \" Daugavpils  Lokomotīvju remonta rūpnīca\" (DLRR). Viņš uzsvēra, ka naudu nebija paredzēta tālākai nodošanai, bet gan tika piedāvāta no Osinovska par ilgstošu Magoņa kā privātpersonas palīdzību vairākos līdzīga rakstura jautājumos. Bijušais LDz vadītājs uzsvēra, ka viņam ir ilgstošas draudzīgas attiecības ar toreizējo \"Krievijas dzelzceļa\" vadītāju Vladimiru Jakuņinu un viņa vietnieku Vladimiru Morozovu. Magonis akcentēja, ka draudzīgas saites ar abām amatpersonām viņu saistījušas jau pirms stāšanās amatā un turpinās vēl aizvien. Viņš atzīmēja, ka ar šīm personām viņš regulāri sazinās un satiekas, kā arī viņi viens otru apsveic dažādos svētkos. Attiecīgi Magonis liecināja, ka Osinovskis sākotnēji viņam piedāvājis 800 000 eiro kā pateicību par to, ka Magonis privātās sarunās ir palīdzējis DLRR gan attīstīties, gan lobējis uzņēmumam intereses Krievijā. Bijušais LDz vadītājs gan atzīmēja, ka viņš uzskatījis, ka DLRR intereses bijušas cieši saistītas ar valsts interesēm, jo uzņēmumā tiek nodarbināti apmēram 1000 Daugavpils iedzīvotāji. Viņš arī uzsvēra, ka sarunas ar Jakuņinu un Morozovu notikušas privāti, nevis oficiāli, attiecīgi viņš noliedza sev izvirzīto apsūdzību, ka nauda saņemta par tikšanās organizēšanu. Magonis gan atzina, ka pēc tam, kad \"LDz Ritošā sastāva serviss\" noslēdza līgumu ar Osinovskim piederošo uzņēmumu \"Skinest Rail\" par četru dīzeļlokomotīvju iepirkumu, Osinovska piedāvātā summa samazinājusies līdz 500 000 eiro, jo Osinovskis apgalvojis, ka minētais iepirkums bijis Igaunijas uzņēmumam neizdevīgs. Turpretim Osinovskis norādīja, ka viņš pirmstiesas procesā liecinājis, ka 500 000 eiro bijuši domāti kā kukulis tā laika \"Krievijas dzelzceļa\" vadītajam Vladimiram Jakuņinam, taču tā neesot bijusi taisnība. Osinovskis apgalvoja, ka šādas liecības viņš sniedzis, jo  Korupcijas  novēršanas un apkarošanas birojs izmeklētāja, ar kuru viņš ticies, esot uzsvērusi, ka nesadarbošanās gadījumā viņa vārds tikšot izpausts presei, bet viņš vēlējies saglabāt savu reputāciju. Turklāt viņa aizstāvība esot norādījusi, ka pirmstiesas procesā liecības drīkstot mainīt \"kaut katru dienu\".", "link": "https://www.delfi.lv/161/criminal/52844157/nakamnedel-pasludinas-spriedumu-bijusa-ldz-vaditaja-magona-kukulosanas-lieta"},
{"title": "10. maijs Pārdaugavā: policija sāk trīs kriminālprocesus", "category": "Kriminālziņas", "body": "Tāpat līdz šim sākti 20 administratīvā pārkāpuma procesi. No tiem deviņi par noteiktās sapulču, gājienu un piketu organizēšanas un norises kārtības pārkāpšanu jeb par pulcēšanās organizēšanu, seši par militārās agresijas un kara noziegumu slavinošu simbolu izmantošana publiskā vietā, trīs par sīko huligānismu un divi par amatpersonas likumīgo prasību nepildīšanu vai amatpersonas darbības traucēšanu. Papildu ir uzsāktas vairākas resoriskās pārbaudes, kā arī tiek vērtēts ar policijas tehniskajiem līdzekļiem iegūtais un internetā vidē pieejamais materiāls, skaidroja policijā. Likumsargi uzsvēra, ka turpinās aktīvs darbs. VP arī atgādināja, ka nebūs nekādas tolerances pret jebkāda veida pārkāpumiem un personām, kas attaisno, slavē militāro agresiju Ukrainā, padomju okupāciju un veic citus līdzīgus pārkāpumus. Šīm personām ir jārēķinās ar atbildību. \"Delfi\" jau rakstīja, ka otrdienas, 10. maija, rītā pie pieminekļa  Uzvaras  parkā ar ekskavatoru novākti tur  9. maijā noliktie ziedi.  Rīgas pašvaldības SIA \" Rīgas meži \" ziedus no pieminekļa pakājes novāca, jo pirmdien, dienas laikā, tie novītuši, bet  naktī apsaluši.  Uzņēmums skaidro, ka līdzīga kārtība  piekopta arī citus gadus . Pēc tam, otrdienas garumā, cilvēki atkal  devās pie pieminekļa nolikt ziedus . Šajā laikā tikušas atskaņotas arī, piemēram, padomju laiku dziesmas, kā arī manīta  Krievijas  un  Padomju Savienības  simbolika. Otrdienas vakarā ap pulksten 22.30  Valsts policijas  Speciālo uzdevumu bataljonam izdevies izklīdināt sanākušos. Šie notikumi izraisīja plašu rezonansi sabiedrībā, polarizējot un veicinot neapmierinātību gan šādas rīcības pretinieku, gan atbalstītāju vidū.", "link": "https://www.delfi.lv/161/criminal/54340320/10-maijs-pardaugava-policija-sak-tris-kriminalprocesus"},
{"title": "Pagājušajā diennaktī 118 avārijās cietuši pieci cilvēki", "category": "Kriminālziņas", "body": "Kā liecina VP apkopotā statistika, trīs no cietušajiem satiksmē piedalījās kā gājēji. Kopumā ceļu satiksmes jomā pieņemti 500 administratīvo pārkāpumu lēmumi, tajā skaitā 157 par ātruma pārsniegšanu un divi par agresīvu braukšanu. Savukārt par transportlīdzekļa vadīšanu alkohola reibumā ir uzsākti pieci kriminālprocesi un viens kriminālprocess par transportlīdzekļa vadīšanu iespējamā narkotisko vielu iespaidā", "link": "https://www.delfi.lv/161/criminal/55157594/pagajusaja-diennakti-118-avarijas-cietusi-pieci-cilveki"},
{"title": "500 000 eiro – atlīdzība par Osinovska interešu privātu lobēšanu, tiesā liecina Magonis", "category": "Kriminālziņas", "body": "VAS \" Latvijas dzelzceļš \" bijušais valdes priekšsēdētājs  Uģis Magonis  piektdien, 29. novembrī, tiesā nolasīja savas rakstiski sagatavotās liecības, noliedzot vainu viņam inkriminētajā noziedzīgajā nodarījumā, proti, kukuļa pieņemšanā lielā apmērā no Igaunijas uzņēmēja Oļega Osinovska. Magonis apgalvoja, ka 500 000 eiro no Osinovska saņēmis kā atlīdzību par Igaunijas uzņēmēja interešu privātu lobēšanu \"Krievijas dzelzceļam\". Magonis tiesā liecināja, ka uz apsūdzībā norādīto laika periodu ieņēmis \"Latvijas dzelzceļa\" valdes priekšsēdētāja un prezidenta amatu. Osinovski kopumā pazīst aptuveni 10 gadus. Savstarpējās attiecības bijušas lietišķas. 2014. gadā un 2015. gadā Magonis ar Osinovski esot ticies samērā regulāri, aptuveni reizi mēnesī. Pārsvarā tikšanās vieta bijusi Magoņa darba vieta \"Latvijas dzelceļā\", bet dažreiz viņš bija atbraucis arī uz mājām Kličos, kas atrodas Drabešu pagastā, Amatas novadā. Visas tikšanās bijušas saistībā ar biznesu, Osinovskis lobējis \"Daugavpils lokomotīvju remonta rūpnīcas\" (DLRR) intereses. Magonis tiesā liecināja, ka rūpnīca ir nozīmīgs uzņēmums Latvijā, tāpēc viņš palīdzējis Osinovskim atrast kontaktus un uzturēt biznesa attiecības Latvijā, kā arī ārvalstīs. Palīdzējis arī sarunāt tikšanos ar Latvijas satiksmes ministru par ideju būvēt pasažieru vilcienus rūpnīcā. Osinovskis gājis pie Magoņa pēc palīdzības no DLRR bijis pasūtījumu trūkums. Magonis Osinovskim palīdzējis sarunu vešanā ar \"Krievijas dzelzceļu\" jautājumā par pasūtījumiem, sarunās bijuši iesaistīti arī tā brīža \"Krievijas dzelzceļu\" vadītājs Vladimirs Jakuņins un Vladimirs Morozovs. Abi Magonim esot personīgi pazīstami. Savukārt ar \"Latvijas dzelzceļa\" iepirkumiem Osinovskim palīdzējis Magonis neesot, lai arī Osinovskis nācis gan pie viņa, gan pie toreizējā satiksmes ministra sūdzēties, ka zaudējis \"Latvijas dzelzceļa\" iepirkumā kādam Ukrainas uzņēmumam, bet cenas starpība bijusi pavisam niecīga. Līdz ar to detaļas iepirktas no Ukrainas uzņēmuma nevis Latvijā strādājošās rūpnīcas. Magonis gan norādīja, ka neko mainīt tajā nav iespējams. Tā arī bijusi vienīgā reize, kad desmit gadu pazīšanās laikā Osinovskis griezies pie Magoņa kāda iepirkuma sakarā. Magonis nepiekrita, ka būtu vienojies ar Osinovski par 800 000 eiro nodošanu Magonim, lai tiktu izrādīta labvēlīga attieksme un palīdzība uzņēmumam \"Skinest Rail\" iepirkumā par lokomotīvju iegādi. Tāpat viņš neesot vienojies ar Osinovski, ka par katru lokomotīvi saņems 200 000 eiro. Bijušais \"Latvijas dzelzceļa\" vadītājs uzsvēra, ka šāda vienošanās nav bijusi ne apsūdzībā minētajā laikā, ne jebkurā citā laikā. Magonis uzsvēra, ka nekad nav solījis pieņemt ne Osinovskim, ne \"Skinest Rail\" uzņēmumam labvēlīgus lēmums – ne par samaksu, ne vispār. Magonis liecināja, ka 2015. gada 16. jūnijā kā \"Latvijas dzelzceļa\" prezidents vadījis Investīciju komitejas sēdi, kopā ar pārējiem locekļiem pēc \"LDz Ritošā servisa sastāvs\" uzņēmuma ziņojuma uzklausīšanas pieņemts vienbalsīgs lēmums par lokomotīvju iegādi no \"Skinest Rail\". Jautājumu savā sēdē izskatījusi arī \"Latvijas dzelzceļa\" Finanšu komiteja un atbalstījusi šo lēmumu. Nekādas diskusijas lēmumu pieņemšanā nav radušās un tā bijusi objektīvi nepieciešama. To apstiprinājuši arī liecinieki ar savām liecībām tiesā, uzsvēra Magonis. Viņš uzsvēra, ka interesi par lokomotīvju iegādi nav izrādījis un nav ietekmējis nevienu, kas piedalījās iepirkuma procesā. Lēmumus viņš atbalstījis. Arī šobrīd viņa pārliecība ir, ka lokomotīvju iegāde ir ekonomiski stratēģisks pirkums. Atlīdzību prasījis viņš neesot un noraidot apgalvojumu, ka būtu iesaistījies, jo apsolīta prettiesiska atlīdzība, norādīja Magonis, papildinot, ka uzņēmums uzvarējis bez jebkāda viņa atbalsta. Magonis uzsvēra, ka viņa vienīgā saistība ar konkrēto iepirkumu bijusi dalība divu lēmumu pieņemšanā, taču viņš nav varējis ietekmēt ne procedūru, ne rezultātu. Visi septiņi komisijas locekļi atbalstījuši lēmumu, un arī, ja viņš nebūtu piedalījies vai balsotu pret, lēmums tāpat būtu pieņemts. 2015. gada 15. jūlijā Osinovskis bija atbraucis pie Magoņa viņa dzīvesvietā Drabešu pagastā. Osinovskis bija atbraucis, lai nodotu Magonim saraksti starp \"Krievijas dzelzceļu\" un DLRR. Saņemto saraksti Magonim bija jānodod Jakuņinam – tā brīža \"Krievijas dzelzceļa\" prezidentam. Pārrunāta arī DLRR biznesa kontaktu uzlabošana. Saruna notikusi ārpus mājas pie nojumes. Osinovskis zinājis, ka Magonim ir labas attiecības ar Krievijas un Kazahstānas dzelzceļu kompāniju augstākajām amatpersonām. No Osinovska Magonim bijis zināms, ka \"Krievijas dzelzceļš\" sācis atteikties no DLRR pakalpojumiem. Osinovskis Magonim lūdzis privātā kārtā lobēt \"Krievijas dzelzceļam\" Osinovska intereses, ko Magonis arī, iespēju robežās, esot centies darīt. Magonis norādīja, ka jau iepriekš palīdzējis Osinovskim dabūt \"Krievijas dzelzceļa\" pasūtījumu. Arī šoreiz Osinovskis centies nodrošināt Magoņa atbalstu viņa interešu lobēšanai Krievijas kompānijā. Par savu palīdzību atlīdzību Magonis neesot prasījis un arī neesot to saņēmis. Savukārt 2015. gada pirmajā pusē Osinovskis esot piedāvājis Magonim samaksu par privāto palīdzību. Precīzs laiks un vieta, kur notikusi šī sauna, nav palicis Magoņa atmiņā. Sākumā arī nekāda precīza summa neesot nosaukta. Runa bijusi tikai par to, ka Osinovskis ir gatavs maksāt. Jau vēlāk viņš piedāvājis par Magoņa \"privātajiem lobēšanas pakalpojumiem\" samaksāt 800 000 eiro. \"Man nebija iebildumu, ka mans privātais darbs tā tiek novērtēts,\" sacīja Magonis, piebilstot, ka tobrīd nebija domājis, kā pēc tam deklarēt un nomaksāt nodokļus, bet zinājis, ka agrāk vai vēlāk par to būs jādomā. Magonis arī uzsvēra, ka Osinovskim nav nedz teicis, nedz licis noprast, ka ar šo naudu varētu dalīties ar kādām amatpersonām Krievijā. \"Nekad netiku minējis, ka esmu plānojis šīm amatpersonām vest un nodot naudu,\" teica Magonis. Samaksāt Osinovskis solījis, tiklīdz tiks pie brīviem finanšu līdzekļiem attiecīgajā apmērā. Iepriekšējās sarunās summa nav tikusi saistīta ar lokomotīvju iepirkumiem, bet noprotams, ka tā būs no privātiem finanšu līdzekļiem. Neilgi pirms 15. jūlija tikšanās vai arī šīs tikšanas laikā Magonim radusies sajūta vai nojausma, ka Osinovskis grib samazināt piedāvātās atlīdzības summu, piesaistot to lokomotīvju iepirkumam, kurš, kā skaidrojis Osinovskis, bijis neizdevīgs darījums un ienākumus no tā viņš nav guvis. Tad bijusi saruna, ka Osinovskis gatavs maksāt 500 000 eiro iepriekš runāto 800 000 eiro vietā. Arī attiecībā par jauno summu Magonis norādīja, ka viņš neplānoja ar šo naudu dalīties, vai nodot naudu kādam citam. Tāpat Magonis uzsvēra, ka pēc lietas materiālu saņemšanas ir iepazinies ar sarunas ierakstu, un var apgalvot, ka šis ieraksts nesatur viņa un Osinovska sarunas pilnā apmērā. Vēlāk Magonis saticies ar Jakuņinu un nodevis viņam no Osinovska saņemtos dokumentus – saraksti starp DLRR un \"Krievijas dzelzceļu\" – un lūdzis iedziļināties, kā arī sniegt DLRR atbalstu, jo tas ir arī Jakuņina interesēs. Jakuņins uzklausījis Magoni, pieņēmis dokumentus un nodevis tālāk saviem kolēģiem. 2015. gada jūlija beigās vai augustā Magonis sazinājies ar Osinovski, lai uzzinātu, vai ir ziņas no \"Krievijas dzelzceļa\". Osinovskis atbildējis noliedzoši, līdz ar to secināts, ka līdzšinējie centieni nav devuši pozitīvu rezultātu. Magonis pieņēmis, ka Jakuņins ir pietiekoši noslogots, tāpēc solījis jautājumus pārrunāt arī Jakuņina tā brīža vietnieku Morozovu. Arī Morozovs Magonim esot personīgi labi pazīstams. Solījumu Magonis izpildījis Maskavā privātu vakariņu laikā, kur norādījis uz iespējamo \"Krievijas dzelzceļam\" izdevīgo sadarbību ar DLRR, kā arī nodevis tos pašus dokumentus, ko Jakuņinam. Arī Morozovs uz lūgumu reaģējis pozitīvi un solījis risināt jautājumu tālāk. Magonis uzsvēra, ka nav izmantojis savu amatpersonas stāvokli, bet gan privātās un draudzīgās attiecības ar Jakuņinu un Morozovu. Runājot par savām attiecībām ar Jakuņinu un Morozovu, Magonis uzsvēra, ka viņiem ir labas un draudzīgas attiecības, tāpat viņš ir pazīstams ar abu sievām, kā arī viņa paša sieva Anastasija Magone pazīst abu sievas un Jakuņinu. Magonis norādīja, ka viņa sieva Jaukuņinu pazinusi vēl pirms satikšanās ar viņu, kā arī uzsvēra, ka viņa sieva nav Jakuņina radiniece, lai arī daudzi tā uzskata. Viņa attiecības ar Jakuņinu esot ne tikai koleģiālas, bet viņš ir arī labs līderis, erudīts cilvēks, lielisks orators un uzreiz ieguvis simpātijas, tiesā liecināja Magonis. Magonis arī sacīja, ka aicināts uzstāties dažādās dzelzceļnieku sanāksmēs. Magonis uzsvēra, ka, lai rastos draudzīgās attiecības, nepietika tikai ar to, ka viņš bijis \"Latvijas dzelzceļa\" valdes priekšsēdētājs. Attiecības ar Jakuņinu veidojušās vairāk balstoties uz privātām attiecībām un kopīgām personības iezīmēm. Ar Morozovu arī bijis pazīstams vairākus gadus pirms kļuvis par \"Latvijas dzelzceļa\" valdes priekšsēdētāju. Kopā ar Jakuņinu apmeklējis sporta pasākumus, bet ar Morozovu neformālas draudzīgas tikšanās bijušas vēl pat biežāk – aptuveni četras piecas reizes gadā. Protams, bijušas arī formālas tikšanās, norādīja Magonis, piebilstot, ka bieži nokārtojis oficiālas tikšanās ātrāk un vienkāršāk nekā tas būtu, izmantojot oficiālos kanālus. No Magoņa teiktā izriet, ka nevienam neesot pret to bijuši kādi iebildumi. Iebildumi neesot bijuši arī ministriem. 2014. gadā Magonis aktīvi iestājies pret Jakuņina iekļaušanu sankciju sarakstā, norādot, ka šāds lēmums būtu nepareizs. Jakuņins sarakstā netika iekļauts, un Magonis pieļāva, ka tas, iespējams, vairojis labvēlīgu attieksmi pret viņu. No Magoņa teiktā izriet, ka viņam ar Jakuņinu un Morovovu joprojām ir draudzīgās attiecības. Runājot par naudas nodošanas dienu, Magonis liecināja, ka 2015. gada 6. augustā ceļa malā ticies ar Osinovski un saņēmis no viņa maisiņu ar naudu, kurā bija jābūt solītajiem 500 000 eiro. Savu rīcību abi neesot slēpuši, jo nav darījuši neko noziedzīgu, uzsvēra Magonis. Automašīnas stāvējušas ceļmalā. Aiz viņiem apstājusies automašīna ar aptumšotiem stikliem, taču viņi to ignorējuši. Saņemto naudu Magonis ielicis automašīnas bagāžniekā. Naudas nodošanas laikā Magonis arī atstāstījis tikšanās ar Morozovu gaitu, bet tikšanās laikā uz šosejas lokomotīvju iepirkums nav ticis pieminēts. Automašīnas šoferis tajā brīdī bija iegājis mežā, bet pēc tam Magonis lūdzis viņam sakārtot bagāžniekā esošās mantas, jo ievērojis, ka brauciena laikā tās sagāzušās. Magonis neesot bažījies, ka šoferis redzēs maisiņu ar naudu, jo viņš esot uzskatījis to par likumīgu, turklāt viņam no šofera nekas neesot bijis slēpjams. Aizturēšanas laikā KNAB darbinieki izņēmuši 499 500 eiro. Savu vainu noziedzīgajā nodarījumā Magonis neatzina un lūdza tiesu viņu attaisnot. Saskaņā ar apsūdzību 2015. gada vasarā Osinovskis Magonim nodevis aptuveni 500 000 eiro lielu kukuli saistībā ar \"LDz ritošā sastāva servisa\" daudzmiljonu iepirkumu –vecu dīzeļlokomotīvju iegādi no Osinovskim piederoša uzņēmuma \"Skinest Rail\". Abi apsūdzētie savu vainu neatzīst. Kā liecina tiesas rīcībā esošie lietas materiāli, 2014. gada augustā ar Osinovski saistītā \"Daugavpils lokomotīvju remonta rūpnīca\" (DLRR) uzņēmumam \"LDz Cargo\" un \"LDz ritošā sastāva serviss\" bija nosūtījusi vēstuli ar savu piedāvājumu par septiņu lokomotīvju piegādi. Tiesas sēdē 6. aprīlī \"Daugavpils Lokomotīvju remonta rūpnīcas\" (DLRR) valdes locekle Natālija Petrova liecināja, ka DLRR 2014. gadā lūdza Magoņa palīdzību noslēgt sadarbības līgumu ar '' Krievijas  dzelzceļu'' (RŽD). Viņa skaidroja, ka 2014. un 2015. gadā DLRR finansiālā situācija bija \"slikta līdz ļoti slikta\", jo RŽD, ar kuru kopš PSRS laikiem DLRR bija slēdzis sadarbības līgumus par lokomotīvju remontdarbiem, atteicās noslēgt jaunu līgumu. Petrova norādīja, ka uzņēmums noslēdza 2014. gadu ar aptuveni 1,3 miljonu eiro lieliem zaudējumiem. Viņa gan norādīja, ka līgums tāpat netika noslēgts un DLRR attiecības ar RŽD strauji pasliktinājās 2015. gadā, pēc Magoņa aresta. Jau vēstīts, ka 26. martā sēdē bijusī \"LDz ritošā sastāva serviss\" (RSS) priekšsēdētāja Svetlana Berga liecināja, ka lokomotīvju iegāde atbildusi visām LDz koncerna interesēm, jo tas bijis ekonomiski izdevīgi visiem koncerna dalībniekiem. Savukārt 19. marta tiesas sēdē bijušais \"LDz Cargo\" vadītājs Guntis Mačs liecināja, ka Magonis nav ietekmējis \"LDz Cargo\" vadību par konkrētu vilcienu nomu. Mačam nekas neesot zināms par Magoņa iespējamo ietekmi uz LDz investīciju padomi un LDz prezidentu padomi, bez kuru lēmuma \"LDz ritošā sastāva serviss\" nemaz nevarētu no \"Skinest Rail\" iegādāties lokomotīves, ko piedāvāts nomāt pārvadātājam \"LDz Cargo\" un citiem pārvadātājiem Latvijā un ārpus Latvijas. Kādreizējais LDz vadītājs Magonis no darba tika atbrīvots pēc tam, kad  Korupcijas  novēršanas un apkarošanas birojs viņu aizturēja aizdomās par kukuļņemšanu. Rīgas rajona tiesa 2015. gada 8. augustā Magonim kā drošības līdzekli piemēroja apcietinājumu, bet vēlāk tiesa viņu nolēma atbrīvot pret 400 000 eiro lielu drošības naudu. Žurnāls \"Ir\" iepriekš vēstīja, ka apsūdzībā neprecizētā laikā no 2014. gada beigām līdz 2015. gada sākumam abi uzņēmēji vienojušies par 800 000 eiro lielu kukuli, lai Magonis atbalstītu lokomotīvju iepirkšanu, kā arī noorganizētu Osinovskim piederošās \"Daugavpils Lokomotīvju remonta rūpnīcas\" pārstāvju tikšanos ar toreizējo \"Krievijas dzelzceļa\" vadītāju Vladimiru Jakuņinu, skaidrots apsūdzībā. Daugavpils rūpnīca 2014. gadā bija nosūtījusi vēstuli LDz \"Ritošā sastāva serviss\" un \"LDz Cargo\", piedāvājot septiņas lietotas \"2TE116\" sērijas dīzeļlokomotīves, taču šis piedāvājums ticis noraidīts. Aptuveni ap to pašu laiku 2014. gadā \"Skinest Rail\" bija iegādājusies četras tāda paša tipa dīzeļlokomotīves, kurām bija nepieciešams kapitālais remonts. Savukārt 2015. gada sākumā \"LDz Cargo\" tomēr nolēma, ka viņiem ir nepieciešamas četras \"2TE116\" tipa dīzeļlokomotīves un izsludināja iepirkumu, kuram pieteicās tikai \"Skinest Rail\", taču uzņēmuma piedāvātās lokomotīves neatbilda tehniskajām prasībām. Sarunu rezultātā tika panākta vienošanās, ka uzņēmums tās izremontēs un samazinās to cenu, norādīts apsūdzībā. Pēc līguma parakstīšanas Osinovskis ieradās pie Magoņa, lūdzot samazināt kukuļa summu. Abi vienojās par pusmiljonu eiro, rakstīja \"Ir\".", "link": "https://www.delfi.lv/161/criminal/51679113/500-000-eiro-atlidziba-par-osinovska-interesu-privatu-lobesanu-tiesa-liecina-magonis"},
{"title": "Osinovskis: Jurašs piedāvāja sadarboties apmaiņā pret atbrīvošanu no kriminālatbildības", "category": "Kriminālziņas", "body": "Neilgi pēc tam, kad Igaunijā bija paviesojusies  Korupcijas  novēršanas un apkarošanas biroja ( KNAB ) izmeklētāja Anda Rumjanceva, lai uzklausītu korupcijā apsūdzēto vietējo uzņēmēju Oļegu Osinovski, ar viņu sazinājies viņa advokāts, kurš informējis, ka toreizējais KNAB darbinieks  Juris Jurašs  (tagadējais Saeimas deputāts (JKP) un  Tieslietu ministrijas  parlamentārais sekretārs) vēlas ar Osinovski tikties, piektdien tiesā Limbažos liecināja Igaunijas uzņēmējs Osinovskis. Jau ziņots, ka piektdien krimināllietā, kurā uz apsūdzēto sola sēdušies Osinovskis un VAS \"Latvijas Dzelzceļš\" bijušais vadītājs  Uģis Magonis , uzklausītas abu liecības. Magonis tiesā liecināja, ka 500 000 eiro no Osinovska saņēmis kā atlīdzību par  Igaunijas uzņēmēja interešu privātu lobēšanu \"Krievijas dzelzceļam\" . Savukārt Osinovskis skaidroja, ka sākotnēji viņš pirmstiesas izmeklēšanā sniedzis liecības, ka Magonis daļu no saņemtajiem 500 000 eiro, iespējams, nodos \"Krievijas dzelzceļa\" tā brīža vadītājam Vladimiram Jakuņinam, taču jau tobrīd bijis pārliecināts, ka tā nav patiesība. Tādu liecību sniegšana bijusi sākotnējā aizstāvības stratēģija. Osinovskis liecināja, ka  izmeklēšanā ar KNAB sadarbojies , jo bijis pārliecināts, ka viss noticis likumīgi un ka sākto procesu izbeigs. \"Kāpēc es nestāstīju patiesību tik ilgi?\" retoriski vaicāja Osinovskis. \"Tālākie notikumi bija tādi, kas lika pieturēties pie šīs versijas, esot pārliecinātam, ka krimināllietu slēgs un situācija nav jārežģī,\" runājot par pirmstiesas liecībām, komentēja Osinovskis. Tomēr neilgi pēc KNAB izmeklētājas vizītes esot zvanījis Osinovska advokāts Andrejs Podrezs. Viņš savu klientu informējis, ka Jurašs \"grib satikties un parunāt\". Vienlaikus advokāts sacīja, ka tas nozīmējot tikai to, ka KNAB nav nekā pret Osinovski, viņi kļūdījušies, un tagad vajag \"iziet no situācijas\". \"Operatīvie darbinieki nekad nemeklē tikšanos ar apsūdzēto, ja pārliecināti par savu taisnību. Pateicu, ka uz Latviju nebraukšu. Ja viņam vajag, lai brauc uz Igauniju,\" liecināja Osinovskis. Kā tikšanās vietu Jurašs izvēlējies mežu starp Pērnavu un Iklu, apmēram 20 kilometrus no Igaunijas robežas. Pirmā tikšanās notikusi 2015. gada 22. septembrī. Tajā piedalījies Osinovskis, viņa advokāts, Jurašs un KNAB darbinieks Uģis Upenieks. Jurašs esot piedāvājis Osinovskim palīdzēt KNAB atklāt daudz būtiskākus noziegumus. \"Es sapratu, ka lieta pret mani ir neperspektīva un KNAB darbinieku kļūda, apsūdzības lietā nebūs, it īpaši, ja sadarbošos ar KNAB. Sarunājām vēlreiz satikties Rīgā, lai apspriestu savstarpējās sarunas detaļas,\" liecināja uzņēmējs. Nākamreiz ar Jurašu ticies 2015. gada 5. oktobrī jau Rīgā. Šajā reizē Jurašs viņam apsolījis, ka apmaiņā pret palīdzību KNAB atklāt būtiskus noziegumus Osinovski atbrīvos no kriminālatbildības, nesāks procesu pret viņa uzņēmumu \"Skinest Rail\". Arī pēc tam bijušas vairākas tikšanās, tajā skaitā KNAB telpās, kurās Osinovskis esot saņēmis apliecinājum no Juraša, ka apsūdzības netiks izvirzītas. 2015. gada rudenī izmeklētāja Osinovski informējusi, ka viņa darbībās nav saskatāmas kukuļa došanas pazīmes, tāpēc kriminālprocesu pārkvalificēs uz tirgošanos ar ietekmi. \"It kā es būtu nopircis Magoņa ietekmi uz Jakuņinu, kas skanēja kā absurds. It kā Magonis var ietekmēt Jakuņinu. Bet man tas nebija svarīgi, jo kukuļdošanas jautājums tika atcelts. Viņa solīja, ka piespiedu ietekmēšanas līdzekļa pret \"Skinest Rail\" nebūs,\" liecināja Osinovskis norādot, ka pēc būtības Juraša apgalvojumi tika izpildīti. Osinovskis bija pārliecināts, ka pārkāpumus nav pieļāvis, turklāt izmeklētāja par šo situāciju informējusi Osinovski viņa advokāta Saulveža Vārpiņa klātbūtnē. Līdz ar to viņš ilgi nav izpaudis patieso lietas būtību, bet pieturējies pie pirmatnējās versijas. \"Neredzēju iemeslu sarežģīt situāciju, ja man lika saprast, ka lieta tiks izbeigta,\" tiesā skaidroja Osinovskis. Pēc tam situācija gan mainījusies, jo Jurašs pēkšņi paziņojis, ka viņam piedāvāts kukulis miljona eiro apmērā par to, ka tiks mainīta nozieguma kvalifikācija. Jurašs LTV raidījumam \"Panorāma\" piektdien sacīja, ka bijis pamats uzskatīt, ka Osinovska rīcībā ir informācija, kas \"palīdzētu atklāt noziedzīgus nodarījumus, kuros ir iesaistīti arī politiķi, kas lielā mērā piesedza koruptīvās shēmas, lai atbilstošos amatos nonāktu konkrētas personas, kuras nodrošinātu nepieciešamo finanšu plūsmu pareizos virzienus\". \"Bija pamats uzskatīt, ka tas ir saistīts ar dzelzceļu un ne tikai,\" stāstīja Jurašs. Jurašs arī atzinis, ka prokuratūra vienā brīdī šaubījusies, vai noziegumus klasificējams tieši kā kukuļošana, bet speciāli rīkotā sanāksmē KNAB par savu versiju pārliecinājuši. LTV raidījums \"De facto\" iepriekš vēstīja, ka Osinovskis savulaik Jurašam esot apstiprinājis, ka viņam bijušas sarunas ar politiķi Andreju Elksniņu (S) par iespējamu naudas maksāšanu saistībā ar \"Latvijas Dzelzceļa\" korupcijas lietas izmeklēšanu. Vēlāk viņš naudas pieprasīšanu noliedzis. LTV raidījums ziņoja, ka \"Osinovska miljona\" lieta aizsākusies 2015. gada 30. septembrī alus krogā \"Brālis\" Rīgā, Tērbatas ielā. Tur Jurašs pusdienās saticies ar senu savu paziņu Jāni Dambīti, kurš savulaik bijis Juraša kursabiedrs, bet tolaik bijis finanšu ministra ārštata padomnieks. Pēc Juraša liecinātā, Dambītis pieteicies pārrunāt \"savādu tēmu\", kuru savukārt iniciējuši viņa bijušie kursa biedri, advokāti Artis Stucka un Māris Grudulis. Dambītis Jurašam pastāstījis par septembrī it kā notikušu sarunu, kurā kursabiedri lūguši Jurašam nodot ziņu, ka Elksniņš, kurš tolaik organizējis Osinovska aizstāvību \"Latvijas Dzelzceļa\" kriminālprocesā, piedāvājot Jurašam viena miljona eiro kukuli, lai Jurašs palīdzētu Osinovskim izvairīties no kriminālatbildības vai arī, ja tas neesot iespējams, lai viņa darbības tiktu pārkvalificētas no kukuļošanas uz tirgošanos ar ietekmi, jo sods par to būtu maigāks. Nākamajā dienā pēc sarunas Jurašs esot iesniedzis toreizējam KNAB priekšniekam Jaroslavam Streļčenokam slepenu ziņojumu par iespējamo kukuļa piedāvājumu. Kriminālprocesu sāka tikai pēc pusotra gada. Neilgi pirms aiziešanas no KNAB Jurašs publiski paziņoja par viņam savulaik it kā piedāvāto miljonu. Kā ziņots, Vidzemes rajona tiesa skata krimināllietu, kurā par kukuļošanu apsūdzēts Magonis un Osinovskis. Saskaņā ar apsūdzību 2015. gada vasarā Osinovskis Magonim nodevis aptuveni 500 000 eiro lielu kukuli saistībā ar \"LDz ritošā sastāva servisa\" daudzmiljonu iepirkumu - vecu dīzeļlokomotīvju iegādi no Osinovskim piederoša uzņēmuma \"Skinest Rail\". Abi apsūdzētie savu vainu neatzīst.", "link": "https://www.delfi.lv/161/criminal/51681061/osinovskis-jurass-piedavaja-sadarboties-apmaina-pret-atbrivosanu-no-kriminalatbildibas"},
{"title": "Zeiļas lieta: cietušais stāsta par izbēgšanu no seksuālo varmāku gūsta", "category": "Kriminālziņas", "body": "Kā norāda raidījums, cietušais vīrietis uzaudzis \"sistēmā\". Proti, teju visu savu mūžu pavadījis bērnunamos un pansionātos. Lai gan cietušajam konstatēta garīgā atpalicība, rīcībspēja viņam nav atņemta. Cietušais raidījumam atklāja, kā viss noticis: \"Viņi teica: \"Ui, cik smuks puisītis. Es gan paņemšu pie sevīm.\" Un viņi paņēma mani pie sevīm. Uzveda augšā uz istabiņu, lika ģērbties nost un lika to darīties.\" Kā pauda cietušais, pāridarītājs Aivars viņam par notikušo licis klusēt. Abi pāridarītāji cietušajam devuši gan naudu – piecus eiro, gan cigaretes. Kā klāsta LTV, cietušais puisis sākumā pat īsti nav sapratis, ka ar viņu tiek darīts kas pretlikumīgs. Pāridarītāji nokārtojuši, ka viņš tiek izrakstīts no pansionāta un pārceļas pie viņiem uz pastāvīgu dzīvi. Tad sākuši \"tirgot\" citām personām. Tostarp arī pie mācītāja, kura vārdu cietušais nav zinājis, bet pēc attēla atpazina, ka tas bijis Zeiļa. Puisis uz Latgali vests ar vilcienu. Cietušais puisis LTV norādīja, ka Zeiļa Pēterim devis kukuļnaudu, par kuru solījis nopirkt apģērbu, taču tā arī tas nav izdarīts. No gūsta puisim izdevās atbrīvoties tikai pēc tam, kad viņš par notikušo pastāstīja savam bērnunama laika draugam. Draugs par notiekošo informēja kādu nevalstisko organizāciju, kas vērsās policijā. Ziņots, ka piektdien, 22. februārī, Valsts policijas Organizētās noziedzības apkarošanas pārvaldes (ONAP) Cilvēku tirdzniecības un sutenerisma apkarošanas nodaļa ir nodevusi prokuratūrai kriminālvajāšanas sākšanai kriminālprocesu, kurā par cilvēku tirdzniecību un seksuālu vardarbību pret divām personām, izmantojot to bezpalīdzības stāvokli,  aizdomās tiek turēts Rēzeknes-Aglonas diecēzes priesteris Zeiļa un divi citi vīrieši . Tāpat vēstīts, ka pērn Valsts policijas ONAP izmeklētāji saņēma informāciju no kādas nevalstiskās organizācijas, par to, ka vairāki vīrieši, iespējams, seksuāli izmantojuši kādu bezpalīdzības stāvoklī esošu pilngadīgu vīrieti ar garīgās attīstības traucējumiem. 2018. gada 13. augustā ONAP sāka kriminālprocesu pēc Krimināllikuma 154.1 panta 2. daļas un Krimināllikuma 160. panta 5. daļas, kā arī pērnā gada augusta beigās Rīgā un Rēzeknē kopumā aizturēja trīs personas – 1945. gadā, 1955. gadā un 1958. gadā dzimušus vīriešus. Toreiz portāls \"Delfi\", atsaucoties uz savā rīcībā esošu informāciju, ziņoja, ka lietā aizturēts un vēlāk apcietināts priesteris Zeiļa, bet otra lietā aizturētā persona ir  nu jau bijušais sociālā aprūpes centra (SAC) \"Rīga\" filiāles aprūpētājs .", "link": "https://www.delfi.lv/161/criminal/50855045/zeilas-lieta-cietusais-stasta-par-izbegsanu-no-seksualo-varmaku-gusta"},
{"title": "Ceļu satiksmes negadījumos piektdien Latvijā cietuši 11 cilvēki", "category": "Kriminālziņas", "body": "Avārijās Rīgā cietuši septiņi cilvēki, bet vēl četri – Zemgalē. Trīs no Rīgā cietušajiem bijuši gājēji, bet vēl viens gājējs cietis ceļu satiksmes negadījumā Zemgalē. Kopumā ceļu satiksmes jomā pieņemti 438 administratīvo pārkāpumu lēmumi, tajā skaitā 156 par ātruma pārsniegšanu un divi par agresīvu braukšanu. Ziņots, ka piektdien par braukšanu reibumā uzsākti  deviņi kriminālprocesi  un konfiscēti četri transportlīdzekļi.", "link": "https://www.delfi.lv/161/criminal/55086582/celu-satiksmes-negadijumos-piektdien-latvija-cietusi-11-cilveki"},
{"title": "Vecgada dienā Latvijā reģistrētas 67 avārijas; cietuši 14 cilvēki", "category": "Kriminālziņas", "body": "Visvairāk negadījumu – 45 – reģistrēti Rīgas reģionā. Tur arī bijis lielākais cietušo skaits – 12 cilvēki. Pa septiņām avārijām reģistrētas Zemgalē un Latgalē, bet pa četriem negadījumiem – Kurzemē un Vidzemē. Kopumā ceļu satiksmes jomā pieņemts 241 administratīvo pārkāpumu lēmums, tajā skaitā 49 par ātruma pārsniegšanu. Savukārt par transportlīdzekļa vadīšanu alkohola reibumā ir uzsākti trīs administratīvo pārkāpumu procesi un 13 kriminālprocesi.", "link": "https://www.delfi.lv/161/criminal/55087084/vecgada-diena-latvija-registretas-67-avarijas-cietusi-14-cilveki"},
{"title": "Viltoti dokumenti un tiesības uz miljoniem – VP pabeidz izmeklēšanu viesnīcas izkrāpšanā", "category": "Kriminālziņas", "body": "Pagājušā gada nogalē  Valsts policija  (VP) pabeidza izmeklēšanu kriminālprocesā par krāpšanu lielā apmērā, kas tika īstenota, izmantojot viltus dokumentus, kā rezultātā tika iegūtas valdījuma tiesības uz vairākus miljonus vērto nekustamo īpašumu, proti, viesnīcu Vecrīgā un tiesības uz finanšu līdzekļiem. Portāla \"Delfi\" rīcībā esošā informācija liecina, ka šī viesnīca ir \"Garden Palace Hotel\". Kriminālprocess kvalificēts pēc Krimināllikuma 177. panta trešās daļas jeb par krāpšanu, ja tā izdarīta lielā apmērā vai ja to izdarījusi organizēta grupa. Veicot izmeklēšanu, likumsargi noskaidroja, ka divi cilvēki pēc iepriekšējās vienošanās laika posmā no 2009. līdz 2019. gadam noslēdza vairākus faktiskajiem apstākļiem neatbilstošus līgumus, kurus tālāk izmantoja savu noziedzīgo mērķu īstenošanai, proti, lai prettiesiski ar viltu iegūtu svešu mantu. Noziedzīgo darbību rezultātā viņi ieguva sev vēlamās tiesības uz svešu mantu – valdījuma tiesības uz nekustamo īpašumu, proti, kādu viesnīcu Vecrīgā, kuras kadastrālā vērtība ir 2 951 476 eiro, kā arī tiesības uz finanšu līdzekļiem 106 272 eiro apmērā. Par noziedzīgā nodarījuma izdarīšanu tika aizturēts viens cilvēks, kuram sākotnēji tika piemērots drošības līdzeklis apcietinājums savukārt vēlāk tas tika mainīts uz drošības līdzekli, kas nav saistīts ar brīvības atņemšanu. Iegūstot pietiekamu pierādījumu kopumu pērn decembrī policija nolēma par kriminālprocesa nodošanu Rīgas tiesas apgabala prokuratūrai kriminālvajāšanas uzsākšanai pret diviem cilvēkiem. VP atgādina, ka neviena persona netiek uzskatīta par vainīgu, kamēr tās vaina noziedzīga nodarījuma izdarīšanā netiek pierādīta likumā noteiktajā kārtībā. Jau ziņots, ka 2013. gada oktobrī  Uzbekistānas pilsonis Akbars Abdulajevs kopā ar biznesa partneri Eljoru Junusovu Latvijas valdībai pieteica investīciju pretenziju , kurā apgalvoja, ka noziedzīgs grupējums, kuru vada Gulams Mohameds Gulami, ar viltotu dokumentu palīdzību panācis viesnīcu \"Royal Square Hotel&Suites\" un \"Garden Palace Hotel\" prettiesisku atņemšanu. Reiderisms īstenots, pārņemot kontroli viesnīcas pastarpinātajā īpašniecē – ārzonas kompānijā, proti, Lielbritānijas uzņēmumā \"Brook Organisation L.P.\" Līdz 2012. gada nogalei šis ofšors bija SIA \"555 Brand Hotel\" jeb vērtīgas ēkas Kaļķu ielā 3a īpašnieks. \"966 Freecom\" ir viesnīcas \"Garden Palace\" ēkas īpašnieks Grēcinieku ielā 28. 2010. gadā šī savulaik Abdulajevam piederošā kompānija ar iekārojamo īpašumu nonākusi Panamā reģistrētā uzņēmuma \"Stralis Investment S.A.\" rokās. 2014. gada novembrī \"Delfi\" skaidroja, ka visskaļāk savas intereses publiskajā vidē aizstāvējis Uzbekistānas pilsonis kādreizējais \"555 Brand Hotel\" valdes loceklis Eljors Junusovs. Vēl 2014. gada septembrī raidījums \"de facto\", atgādinot par viesnīcas īpašnieku konfliktu, intervēja Junusova pārstāvi un viesnīcas līdzīpašnieku Skudru, kuram pieder \"966 Freecom\" - tātad Vecrīgas viesnīcas \"Garden Palace\" – daļas 10 latu vērtībā, proti, 0,003% no šīs kompānijas. Tāpat Skudra ir šī uzņēmuma vienīgais valdes loceklis un prokūrists.", "link": "https://www.delfi.lv/161/criminal/55152770/viltoti-dokumenti-un-tiesibas-uz-miljoniem-vp-pabeidz-izmeklesanu-viesnicas-izkrapsana"},
{"title": "VID jau divus gadus bijušas aizdomas par kases aparātu sagrozīšanu", "category": "Kriminālziņas", "body": "Aizdomas par kases aparātu apkalpošanas uzņēmumu, kas \"sagroza\" kases aparātu datus, Valsts ieņēmumu dienestam ( VID ) radušās pirms vairāk nekā diviem gadiem, intervijā raidījumam \"Dombura studija\" atklāja VID ģenerāldirektora vietnieks noziedzības apkarošanas jomā Kaspars Čerņeckis. Pierādījumu trūkuma dēļ lieta vilkusies vairāk nekā divus gadus, pavēstīja Čerņeckis norādot, ka ekspertīzēm līdz šim nebija izdevies iegūt gana daudz pierādījumu, lai pie atbildības sauktu konkrētus uzņēmumus. \"Neviena ekspertīze nevar pateikt kādā apjomā dati tiek sagrozīti, jo tiek izdzēstas arī šīs te neizdzēšamās atmiņas,\" raidījumā norādīja Čerņeckis. Jau iepriekš vēstīts, ka  VID paspārnē esošā Finanšu policija veikusi kratīšanas restorānos \"Gan Bei\" un tā īpašnieka \"Lage Ko\" birojā.  Lietā par izvairīšanos no nodokļu nomaksas Finanšu Policija aizturējusi vairākus aizdomās turamos.  Portāls  \"Delfi\" jau ziņoja, ka speciālo kases aparātu datu \"sagrozīšanas\" programmatūru izstrādājis viens no vadošajiem kases sistēmu izstrādātājiem Latvijā . Čerņeckis intervijā gan nenosauc konkrētus uzņēmumus, kuri iesaistīti šajā shēmā.", "link": "https://www.delfi.lv/161/criminal/45347824/vid-jau-divus-gadus-bijusas-aizdomas-par-kases-aparatu-sagrozisanu"},
{"title": "Pirmdien avārijās Latvijā cietuši četri cilvēki", "category": "Kriminālziņas", "body": "Trīs cilvēki avārijās cietuši Zemgalē, bet viens gājējs – Rīgā. Kopumā ceļu satiksmes jomā pieņemti 537 administratīvo pārkāpumu lēmumi, tajā skaitā 200 par ātruma pārsniegšanu un pieci par agresīvu braukšanu. Savukārt par transportlīdzekļa vadīšanu alkohola reibumā ir uzsākti seši kriminālprocesi un viens kriminālprocess par transportlīdzekļa vadīšanu iespējamā narkotisko vielu iespaidā. Trim autovadītājiem nolemts spēkratu konfiscēt – diviem Rīgā un vienam Kurzemē.", "link": "https://www.delfi.lv/161/criminal/55153846/pirmdien-avarijas-latvija-cietusi-cetri-cilveki"},
{"title": "Video: Spānijā par dokumentu viltošanu aiztur vīrieti, kurš divus gadus slēpies no policijas", "category": "Kriminālziņas", "body": "Šomēnes  Spānijas  policija ciešā sadarbībā ar Latvijas un  Polijas  likumsargiem, izpildot  Eiropas  apcietinājuma lūgumu, ir aizturējusi par dokumentu viltošanu aizdomās turētu vīrieti – Latvijas valstspiederīgo –, kurš bija slēpies no policijas divus gadus, portālu \"Delfi\" informēja Valsts policijā (VP). Izmeklēšanas laikā jau 2020. gadā Rīgā policija uzgāja šī vīrieša izveidotu dokumentu viltošanas laboratoriju, un iegūtās pēdas liecina, ka tur varētu būt viltoti ap 300 dokumentu – ID kartes, automašīnas vadītāja apliecības, diplomi par iegūtu augstāko izglītību un citi, kas pārdoti iedzīvotājiem daudzās pasaules valstīs. Šā gada oktobrī VP Latvijā uzsāktā kriminālprocesā par dokumentu viltošanu personu grupā pabeidza izmeklēšanu, nododot kriminālprocesu prokuratūrai kriminālvajāšanas uzsākšanai. Novembra sākumā ciešā sadarbībā ar Spānijas policiju Malagā tika īstenota aizdomās par dokumentu viltošanu turēta Latvijas valstspiederīgā aizturēšanas operācija. Šīs vīrietis divus gadus bija mērķtiecīgi slēpies no tiesībsargājošām iestādēm un slēpis savu identitāti, dzīvojot bez legāliem dokumentiem. Pirmo reizi VP šo vīrieti un organizētās grupas dalībniekus aizturēja 2019. gada februārī saistībā ar dokumentu viltošanu personu grupā. Toreiz viltoto dokumentu ražotne tika konstatēta vīrieša dzīvesvietā Rīgā. Pēc apcietinājuma termiņa beigām 2020. gada jūnijā vīrietis nonāca policijas redzeslokā atkārtoti. Arī šoreiz VP noskaidroja pārējos organizētās noziedzīgās grupas dalībniekus, taču noziedzīgās grupas līderim izdevās aizbēgt. Policija arī šoreiz konstatēja citviet Rīgā slēptās telpās izveidotu dokumentu ražotni. Tapa zināms, ka vīrietis viltojis Latvijas,  Igaunijas ,  Nīderlandes ,  Beļģijas ,  Šveices , Spānijas,  Vācijas ,  Itālijas  un  Zviedrijas  ID kartes. Tās pārdotas un sūtītas iedzīvotājiem Latvijā, Lietuvā, Igaunijā, Beļģijā, Nīderlandē, Šveicē, Spānijā, Itālijā, Zviedrijā, Luksemburgā, Izraēlā, Marokā, Austrijā, Turcijā un Etiopijā. Tāpat viņš nodarbojies ar transportlīdzekļu vadīšanas tiesību, izglītību apliecinošu dokumentu, invalīdu apliecību u.c. dokumentu viltošanu. VP Organizētās noziedzības smago un sērijveida noziegumu apkarošanas pārvaldes 3. nodaļas priekšnieks Māris Priednieks norāda, ka viltotajiem dokumentiem bija ļoti augsta kvalitāte. \"Aizdomās turētais vīrietis ar katru gadu savas prasmes pilnveidoja. Dokumentu viltošanā tika izmantoti čipi un luminiscējoši aizsardzības elementi, un bez ekspertīzes šos viltojumus nebija iespējams atšķirt no oriģināliem,\" pauž Priednieks. VP noskaidroja, ka aizdomās turētais maina savu dzīvesvietu, pārvietojoties no vienas valsts uz otru. Viņš arī mēģināja aizbraukt uz Ķīnu, bet policijas aktivitātes dēļ viņam tas neizdevās. Vēlāk Latvijas VP noskaidroja, ka vīrietis ir devies uz Spāniju, kur organizēja dokumentu viltošanu, tāpēc VP sazinājās ar Spānijas policiju, kas noskaidroja vīrieša precīzu atrašanās vietu, un viņu aizturēja. Arī vīrieša aizturēšanas vietā Malagā tika konstatēta dokumentu viltošanas vieta. Turpat arī atrasta un atsavināta, iespējams, identitātes slēpšanai paredzēta sejas maska. Paralēli meklēšanas pasākumiem VP noskaidroja, ka šis vīrietis ir saistīts ar noziedzīgu grupu, kas atrodas Polijā, un informēja par to Polijas robežsardzi. Īsi pirms Latvijas valstspiederīgā aizturēšanas Malagā, Polijas robežsardze aizturēja viņa līdzdalībnieku. Izmeklēšanas laikā ar mērķi apmainīties ar operatīvo informāciju un plānot personas aizturēšanu tika rīkotas vairākas operatīvās sanāksmes, kurās piedalījās Latvijas, Spānijas un Polijas policija. Likumsargi turpina skaidrot personas, kas saņēmušas viltotos dokumentus, lai viņus sauktu pie kriminālatbidības. VP atgādina, ka neviena persona netiek uzskatīta par vainīgu, kamēr tās vaina noziedzīga nodarījuma izdarīšanā netiek pierādīta likumā noteiktajā kārtībā.", "link": "https://www.delfi.lv/161/criminal/54921702/video-spanija-par-dokumentu-viltosanu-aiztur-virieti-kurs-divus-gadus-slepies-no-policijas"},
{"title": "Juglā policija pieķer šampanieša pudeles zagli – somā arī šļirces un konfektes", "category": "Kriminālziņas", "body": "Rīgas pašvaldības policija  (RPP) trešdien ap pulksten 19 Juglas apkaimē pamanīja pieturā stāvošu vīrieti, kurš grīļojās. Likumsargi noskaidroja, ka vīrietis veikalā nozadzis šampanieša pudeli, portāls \"Delfi\" uzzināja RPP. Trešdien, 12. oktobrī, patrulējot Juglas apkaimē, RPP sabiedriskā transporta pieturā pamanīja vīrieti, kurš grīļojās. Policisti apturēja auto un vīrietis palika automašīnas aizmugurē. Likumsargi sadzirdēja skaļu sitienu pa transportlīdzekļa virsbūvi – izkāpjot no darba automašīnas, policisti konstatēja, ka vīrietis atrodas uz zemes aiz operatīvā transportlīdzekļa. 32 gadus vecajam vīrietim bija nobrāzta piere un rokās šampanieša pudele. Pārrunu laikā policistiem radās aizdomas, ka vīrietis ir narkotisko vielu ietekmē. Pārmeklējot vīrieša mantas, tika atrasta viena izlietota šļirce, vairākas šļirces iepakojumos, liela konfekšu kaste, olīveļļas pudele un trīs iepakojumi ar kokosriekstu eļļu. Pēc mirkļa tika noskaidrots, ka vīrietis iepriekš esot bijis blakus esošajā alkohola veikalā un tur nozadzis šampanieša pudeli. Ņemot vērā to, ka policijas auto no sitiena konstatēti bojājumi, kā arī to, ka vīrietis krītot bija sasitis galvu, notikuma vietā ieradās Neatliekamās medicīniskās palīdzības dienesta brigāde un  Valsts policijas  ekipāža, kura pārņēma darbu notikuma vietā. Apskatot vīrieti, ārsti pieņēma lēmumu, ka vīrieti nepieciešams hospitalizēt un nogādāt medicīnas iestādē. Pašvaldības policijas pavadībā viņš tika nogādāts slimnīcā. Savukārt veikala pārstāvei RPP ieteica vērsties Valsts policijā ar iesniegumu par šampanieša pudeles zādzību. Tāpat Valsts policija vērtēs vīrieša atbildību, kā arī skaidros, vai pārējās pie vīrieša atrastās preces nav zagtas.", "link": "https://www.delfi.lv/161/criminal/54840894/jugla-policija-pieker-sampaniesa-pudeles-zagli-soma-ari-slirces-un-konfektes"},
{"title": "Par traģisko ugunsgrēku Merķeļa ielā pie atbildības sauc divus cilvēkus", "category": "Kriminālziņas", "body": "Adresē tika īstenota nereģistrēta saimnieciskā darbība – izmitināšanas pakalpojumu sniegšana par atlīdzību. Saskaņā ar apsūdzību abi vīrieši, savstarpēji vienojoties, nolēma paplašināt iepriekš jau uzsākto saimniecisko darbību, kas saistīta ar cilvēku izmitināšanas pakalpojumu sniegšanu par maksu Rīgas pilsētas teritorijā. Kopīgi īstenojot ieplānoto, peļņas gūšanas nolūkā abi nolēma iegādāties divus nekustamos īpašumus, pēc kā veikt pārbūvi, lai tajos vienlaikus varētu izmitināt lielu cilvēku skaitu, nodrošinot viņu uzturēšanos atsevišķās telpās. Viens no apsūdzētajiem pēc otra pamudinājuma vienpersoniski iegādājās divus blakus esošos dzīvokļu īpašumus, kurus vēlāk nodeva otra apsūdzētā lietošanā, kurš organizēja un vadīja dzīvokļu patvaļīgas, nesaskaņotas pārbūves darbus, apvienojot abus dzīvokļus, pielāgojot un izveidojot tajos 34 atsevišķas istabiņas, lai vienlaikus būtu iespējams izmitināt 34 līdz 68 personas, tādējādi izveidojot hosteli. Lai varētu nodrošināt sekmīgu uzņēmējdarbību un piesaistīt klientus, kuri par atlīdzību varētu izmantot naktsmītnes pakalpojumus, viens no apsūdzētajiem ar dažādu personu starpniecību ievietoja sludinājumus ceļojumu, saziņas un sludinājumu platformās internetā. Laika periodā no 2020. gada marta līdz 2021. gada 28. aprīlim viens no apsūdzētajiem, nereģistrējot saimniecisko darbību un nenorādot tās jomu, nodarbojās ar izmitināšanas pakalpojumu sniegšanu fiziskām personām. Tādā veidā viņš veica sistemātiskas darbības par atlīdzību un guva ienākumus, no kuriem netika nomaksāts nodoklis, tādējādi nodarot valsts budžetam ievērojamus zaudējumus. Minētajā laika periodā viens no apsūdzētajiem, zinot, ka viņam piederošajā īpašumā veikta patvaļīga pārbūve un tajā darbojas hostelis, būdams atbildīgs par ugunsdrošības noteikumu ievērošanu, nepildīja attiecīgajos normatīvajos aktos noteiktos pasākumus, lai nodrošinātu ugunsdrošību visā viņam piederošajā īpašuma daļā Merķeļa ielā 8. Pērn 28. aprīļa rītā vienā no hosteļa istabiņām izcēlās ugunsgrēks, kā rezultātā no dažādām ar ugunsgrēku tieši saistītām traumām – ķermeņa un elpceļu termiskiem apdegumiem, saindēšanos ar tvana gāzi un degšanas produktiem – iestājās astoņu cilvēku nāve un vēl viena persona no gūtajiem miesas bojājumiem mira medicīnas iestādē. Ugunsgrēka rezultātā tika iznīcinātas hosteļa iemītnieku personīgās mantas vairāk nekā 5500 eiro vērtībā. Tāpat tika iznīcināts arī daudzdzīvokļu dzīvojamās ēkas īpašnieku kopībai piederošais ēkas divslīpju jumts ar visām tā konstrukcijām, nodarot materiālo kaitējumu 47 788 eiro apmērā. Apsūdzētie saukti pie kriminālatbildības par tādiem noziedzīgiem nodarījumiem, kas paredz atbildību gan par uzņēmējdarbības veikšanu bez reģistrēšanas, radot būtisku kaitējumu, gan par ugunsdrošības noteikumu tīšu pārkāpšanu, kā rezultātā iestājusies vairāku cilvēku nāve. Jau vēstīts, ka pagājušā gada aprīļa izskaņā ugunsgrēkā Merķeļa ielā bojāgājuši 9 cilvēki. Glābēji evakuēja 24 cilvēkus. No tiem slimnīcā vidēji smagā stāvoklī nogādāti seši cietušie. Toreiz  Valsts policija  (VP) saistībā ar notikušo izsludināja meklēšanā uzņēmēju Ernestu Riekstu. Rieksts iepriekš publiski ir atklājis, ka viņam pieder vairāki hosteļi, taču \"Lursoft\" datubāzē nebija aktuālu datu par to, ka viņam piederētu kāds šobrīd aktīvs uzņēmums. Portāls \"Delfi\" toreiz 10 dienas pēc notikušā apkopoja ugunsgrēka gaitu, un to ir iespējams lasīt  šeit.", "link": "https://www.delfi.lv/161/criminal/54900848/par-tragisko-ugunsgreku-merkela-iela-pie-atbildibas-sauc-divus-cilvekus"},
{"title": "Gulami kukuļa skandāls: apgabaltiesa atceļ Bērziņas pieņemto spriedumu", "category": "Kriminālziņas", "body": "Pirmdien pēc SIA \"966 Freecom\" pieteikuma par lietas izskatīšanu saistībā ar jaunatklātiem apstākļiem, ticis atcelts gan pašas tiesneses Bērziņas iepriekš taisītais nolēmums, gan arī pirmās instances tiesas tiesneša lēmums, par kuru \"sakārtošanu\" Bērziņa no Gulami bija pieprasījusi un saņēmusi to 5000 latu (7000 eiro) kukuli, portālu \"Delfi\" informēja uzņēmuma advokāts Indulis Balmaks. Līdz ar to Rīgas pilsētas Vidzemes priekšpilsētas tiesai no jauna būs jāskata 2013. gadā tiesā iesniegtais SIA \"966 Freecom\" pieteikums par izpildu raksta izsniegšanu uz šķīrējtiesas sprieduma pamata pret SIA \"Garden Place\", kura īpašniekus pārstāv Gulami. Jau ziņots, ka pieteikumu tiesā saistībā ar jaunatklātiem apstākļiem \"966 Freecom\" iesniedza 10. februārī. Jaunatklātie apstākļi tikuši konstatēti ar pagājušā gada novembrī spēkā stājušos spriedumu krimināllietā. Pieteikumā tika norādīts, ka lieta tikusi skatīta nelikumīgā sastāvā, jo tās izskatīšanā piedalījusies tiesnese, kura iepriekš vienai no pusēm apsolījusi \"sakārtot\" lietas iznākumu un saņēmusi 5000 latu kukuli, kā arī devusi padomus šīs puses juristam par lietā iesniedzamajiem paskaidrojumiem. Turklāt attiecīgie tiesu nolēmumi, ar ko atteikts izsniegt izpildu rakstu šķīrējtiesas sprieduma izpildei, ir pieņemti klaji pretēji likumā noteiktajam un Augstākās tiesas tiesnešu kopsapulces lēmumam par likuma piemērošanu šāda veida lietās. Kā skaidroja advokāts, likums liedz tiesnesim piedalīties lietas skatīšanā, ja \"viņš ir personīgi tieši vai netieši ieinteresēts lietas iznākumā vai ir citi apstākļi, kas rada pamatotas šaubas par viņa objektivitāti\", un kukuļošanas krimināllietā noskaidrotie fakti nerada nekādas šaubas, ka tiesnese Bērziņa nedrīkstēja piedalīties konkrētās lietas izskatīšanā pat tad, ja kukuli viņa piesavinājusies par vēlamo iznākumu pirmās instances tiesā. Ja lietu skatījusi tiesa nelikumīgā sastāvā, saskaņā ar Civilprocesa likuma noteikumiem tā skatāma no jauna. Konkrētā gadījumā attiecīgs pieteikums iesniedzams tiesā trīs mēnešu laikā no sprieduma stāšanās spēkā krimināllietā, ar kuru par vainīgu noziedzīgās darbībās atzīta tiesnese, norādīts apgabaltiesā iesniegtajā pieteikumā. Jau ziņots, ka pērn rudenī tiesa Bērziņai un uzņēmējam Gulami piemēroja ar reālu brīvības atņemšanu nesaistītus sodus, jo tika panākta vienošanās ar prokuratūru. Savukārt janvārī žurnāls \"Ir\" rakstīja, ka kriminālprocesā pret Bērziņu un uzņēmēju Gulami izmeklēšanā bija iegūti pierādījumi vēl par divām epizodēm, tomēr apsūdzība par tām nav uzrādīta. Kā vēstīja žurnāls, valsts nav uzturējusi apsūdzību divos kukuļošanas gadījumos, kas bija saistīti ar Gulami vadītā uzņēmuma SIA \"Terahouse Maxcapital\" prasību pret SIA \"Homeland\". 2013. gada aprīlī un augustā tiesnese Bērziņa klātienē personīgi saņēmusi no Gulami naudu, lai viņa labā izlemtu biznesa civilstrīdu, ko tiesnese pati arī skatīja Rīgas apgabaltiesā. Kā ziņots, 2016. gada rudenī Rīgas pilsētas Zemgales priekšpilsētas  . Gulami par kukuļdošanu piemērota brīvības atņemšana uz gadu nosacīti ar pārbaudes laiku uz vienu gadu un sešiem mēnešiem, kā arī naudas sods 9250 eiro apmērā. Tāpat viņam kā papildsods noteikta tiesību ierobežošana ieņemt noteiktus amatus uz vienu gadu. Bērziņai par kukuļa piesavināšanos noteikts naudas sods 11 100 eiro apmērā.", "link": "https://www.delfi.lv/161/criminal/48619635/gulami-kukula-skandals-apgabaltiesa-atcel-berzinas-pienemto-spriedumu"},
{"title": "Foto: Muitnieki liedz ievest Krievijā nedeklarētus 144 610 eiro", "category": "Kriminālziņas", "body": "Veicot kontroles pasākumus uz Latvijas –  Krievijas  robežas, Valsts ieņēmumu dienesta ( VID ) Muitas pārvaldes darbinieki novērsa divus pārkāpumus saistībā ar skaidras naudas pārvietošanu. Vienā gadījumā robežas šķērsotājs nedeklarējot ieveda skaidru naudu vairāk nekā 50 400 eiro apmērā, bet otrā gadījumā personas mēģināja izvest no  Eiropas Savienības  (ES) 144 610 eiro, portālu \"Delfi\" informēja VID. Šī gada 19. novembrī Grebņevas muitas kontroles punktā no Krievijas puses iebrauca mikroautobuss. Uzsākot kontroli, muitnieki jautāja transportlīdzekļa vadītājam un pasažieriem, vai tie pārvieto deklarējamas preces vai naudas līdzekļus. Viens no viņiem,  Moldovas  pilsonis, atbildēja, ka pārvieto piecus tūkstošus eiro un divdesmit piecus tūkstošus Krievijas rubļu. Muitas amatpersonas veica transportlīdzekļa un pasažieru personīgo mantu kontroli un tās laikā personas rokassomā konstatēja papildu 45 000 eiro. Līdz ar to faktiski persona nedeklarējot pārvietoja pāri ES ārējai robežai skaidru naudu 50 408 eiro apmērā. Savukārt 17. novembrī kāds cilvēks ar Vācijā reģistrētu transportlīdzekli caur Grebņevas muitas kontroles punktu vēlējās šķērsot robežu, lai dotos uz Krieviju. Pamatojoties uz muitas risku informāciju par to, ka personas dienu iepriekš ar šo transportlīdzekli mēģināja šķērsot robežu caur  Terehovas  kontroles punktu, pārvietojot gandrīz deviņus tūkstošus eiro skaidrā naudā, bet robežas šķērsošana tika liegta saskaņā ar ES tiesību aktos noteikto, tika veikta transportlīdzekļa kontrole, pieaicinot muitas kinologu ar skaidras naudas meklēšanā apmācītu suni. Pārbaudes laikā muitas kinologam radās aizdomas, ka personu pārvietotā naudas summa ir lielāka, nekā tās saka, atbildot uz muitas amatpersonas jautājumiem, tāpēc tika pieņemts lēmums novirzīt transportlīdzekli padziļinātās muitas kontroles veikšanai. Kad pirms padziļinātās muitas kontroles muitas kinologs personām vēlreiz uzdeva jautājumu, cik lielu skaidras naudas summu tās pārvieto, pasažiere, Krievijas pilsone atzinās, ka pie viņas esot skaidra nauda – apmēram 140 000 eiro – un uzrādīja visu naudu. Veicot naudas skaitīšanu, konstatēts, ka faktiski personas pārvieto 144 610 eiro. Saskatot noziedzīga nodarījuma pazīmes, abos gadījumos lietas materiāli tika nodoti VID Nodokļu un muitas policijas pārvaldei. VID Nodokļu un muitas policijas pārvaldē tika uzsākti kriminālprocesi pēc Krimināllikuma 195.2 panta 2.1 daļas par liela apmēra skaidras naudas, ko, šķērsojot valsts ārējo robežu, ieved Latvijas Republikā vai izved no tās, nedeklarēšanu. Par normatīvajos aktos noteiktā skaidras naudas, ko, šķērsojot valsts robežu, ieved Latvijas Republikā vai izved no tās, deklarēšanas pienākuma neizpildīšanu piemēro naudas sodu divdesmit procentu apmērā no summas, kuru ir pienākums deklarēt.", "link": "https://www.delfi.lv/161/criminal/54964166/foto-muitnieki-liedz-ievest-krievija-nedeklaretus-144-610-eiro"},
{"title": "Kukuļošana Rīgas muitas punktos: maksāts, sākot ar 5 eiro", "category": "Kriminālziņas", "body": "Novembra vidū   Valsts ieņēmumu dienests  ( VID ) paziņoja par atklātu kārtējo kukuļošanu muitā, kad tranzīta jomā strādājoši uzņēmēji devuši muitniekiem pretlikumīgus maksājumus par dažādiem ikdienas muitas pakalpojumiem. Shēma bijusi sarežģīta un pastāvējusi gadiem, svētdien ziņo Latvijas Televīzijas ( LTV ) raidījums \"de facto\". Lietā aizturēti 15 muitnieki un pieci tranzītbiznesa pārstāvji. VID iekšējās drošības pārvaldes direktors Aigars Prusaks atklājis, ka lielākoties maksāts par likumīgām darbībām. Nauda nav bijusi liela – no pieciem līdz 30 eiro, reizēm vairāk, bet maksājumi bijuši ļoti regulāri. \"Sliktākais ir tas, ka kopumā tas veido diezgan ievērojamas summas,\" viņš teicis. Kukuļu maksātāji vārdā netiek saukti, bet var noprast, ka iesaistītas vairākas kompānijas, vēsta raidījums. Lietā ir savākti pierādījumi, ka gan muitnieki, gan uzņēmēji veduši nelikumīgo maksājumi grāmatvedību. Nauda nav nodota par katru vajadzību atsevišķi, bet organizēta periodiski. \"Personas arī tika aizturētas uzreiz pēc nozieguma izdarīšanas, kas nozīmē, ka atsevišķām personām klāt bija arī kukuļos saņemtā nauda. Ir iegūts arī plašs pierādījumu klāsts šādām noziedzīgām darbībām,\" saka Prusaks. \"de facto\" ziņo, ka var noprast – nepamatota muitnieku pretimnākšana uzņēmējiem bijusi gan auto, gan dzelzceļa, gan jūras kravu pārvadājumos. Un lai gan pašlaik visvairāk aizdomu krīt pār  Rīgas ostas  muitas punkta darbiniekiem, izmeklētāji skatās apkārt plašāk, lai atrastu visus iesaistītos. \"Jums ir jāsaprot, ka nav tā, ka muitas darbinieks strādā vienā punktā no pieņemšanas darbā līdz aiziešanai pensijā. Šie darbinieki tiek rotēti starp muitas punktiem. Arī šie iesaistītie darbinieki nav bijuši visu laiku šajā muitas kontroles punktā un ir bijuši citos,\" raidījumam teicis VID Muitas pārvaldes direktors Raimonds Zukuls. Zukuls stāstījis, ka no 15 aizturētajiem jau vairāk nekā 10 iesnieguši atlūgumus. Atlikušie dienesta pienākumus nepilda. Pamatā aizdomas ir pret zemākā līmeņa amatpersonām, bet lietā figurē arī viņu tiešie priekšnieki – maiņu vadītāji. Šī korupcijas lieta ir tikai viena no daudzām, kas pēdējos gados atklāta VID, atgādina raidījums. Piemēram, pērn aizturēja gandrīz 30 muitniekus  Terehovas   muitas kontroles punktā , šogad atklājās iespējama  naudas izspiešana  no kokrūpnieka Andra Ramoliņa. Pēc Ramoliņa lietas nākšanas gaismā finanšu ministrs  Jānis Reirs  (JV)  atstādināja VID ģenerāldirektori  Ievu Jaunzemi un Nodokļu un muitas policijas priekšnieku Kasparu Podiņu. Jaunzemei tika pārmests arī tas, ka viņa vilcinājusi pakļauto vadītāju rotācijas, tostarp muitā. Muitas vadītājs gan neuzskata, ka rotācijas vien būtu izskaudušas korupciju, piemēram, Rīgas muitas punktos. \"Šajā apstāklī redzam, ka rotācijas deva efektu, bet rotācijas nav kaut kāds superrīks, ar kura palīdzību no šādām situācijām var izvairīties. Vēlreiz varu apstiprināt, ka šie darbinieki tika rotēti starp dažādiem posteņiem, dažādām pozīcijām, darba vietām,\" raidījumam atzīmēja Zukuls. Apjomīgās aizturēšanas nav paralizējušas muitas punktu darbu, skaidro VID. Kopš kovida pandēmijas muitā sagatavots īpašs plāns, kā aizstāt trūkstošos darbiniekus, ja gadījumā lielāks skaits muitnieku nav ierindā. VID iekšējās drošības pārvaldē atzīmē, ka izmeklēšana par kukuļošanu Rīgas muitas punktos vēl turpinās un aicina uzņēmējus, kas bijuši iesaistīti kukuļu maksāšanā, pašiem pieteikties.", "link": "https://www.delfi.lv/161/criminal/54980620/kukulosana-rigas-muitas-punktos-maksats-sakot-ar-5-eiro"},
{"title": "Dzērājšoferis Rīgā piedāvā policistiem 3500 eiro kukuli", "category": "Kriminālziņas", "body": "Pagājušā mēneša nogalē, 23. oktobrī,  Valsts policija  (VP) Rīgā Krasta ielā apturēja autovadītāju, kurš bija alkohola reibumā un brauca bez transportlīdzekļa vadīšanas tiesībām. 1994. gadā dzimušais šoferis sākotnēji piedāvāja policistiem 2000 eiro kukuli, taču, saņemot atteikumu, mēģināja atpirkties no atbildības ar 3500 eiro, kā rezultātā policija sāka kriminālprocesu, un aizveda vīrieti uz izolatoru, portālam \"Delfi\" sacīja policijā. Vīrietis bija sēdies pie stūres 1,26 promiļu stiprā alkohola reibumā. Tāpat viņš automašīnu vadīja bez transportlīdzekļa vadīšanas tiesībām un izvairījās no tiesību ierobežošanas soda izciešanas. Par minēto gadījumu tika uzsākts kriminālprocess pēc Krimināllikuma 262. panta pirmās daļas, 312. panta otrās daļas un 323. panta pirmās daļas. Līdzīgu situāciju likumsargi piedzīvoja arī 31. oktobrī Ādažu pagastā, kad kāds 1991. gadā dzimis autovadītājs, būdams alkohola reibumā, pārkāpa ceļu satiksmes noteikumus, kā rezultātā izraisīja ceļu satiksmes negadījumu. Vīrietis policistiem piedāvāja 1000 eiro kukuli, bet, saņemot atteikumu, palielināja kukuļa summu līdz 2000 eiro, tādējādi cenšoties izvairīties no administratīvā pārkāpuma protokola saņemšanas. Arī šajā gadījumā policisti vīrieti aizturēja un nogādāja izolatorā. Par šo pārkāpumu tika uzsākts kriminālprocess pēc Krimināllikuma 323. panta pirmās daļas. Šis Krimināllikuma pants kā sodu paredz brīvības atņemšanu uz laiku līdz pieciem gadiem vai ar īslaicīgu brīvības atņemšanu, vai ar probācijas uzraudzību, vai ar sabiedrisko darbu, vai ar naudas sodu. Abos kriminālprocesos izmeklēšanas pabeigtas un šī gada novembrī lietas nodotas prokuratūrai kriminālvajāšanas uzsākšanai, norāda likumsargi.", "link": "https://www.delfi.lv/161/criminal/54917772/dzerajsoferis-riga-piedava-policistiem-3500-eiro-kukuli"},
{"title": "Par iespējamu spiegošanu Krievijas labā grib izdot apcietināšanai deputātu Ādamsonu (precizēts)", "category": "Kriminālziņas", "body": "Saeima  10. jūnijā lems par deputāta Jāņa Ādamsona kratīšanu, aizturēšanu un apcietināšanu, noskaidroja portāls \"Delfi\". Deputāts tiek turēts aizdomās par informācijas nodošanu  Krievijai , vēsta LTV. Pats Ādamsons LTV šādas apsūdzības noliedzis. Saeimas darba kārtībā ceturtdien iekļauts punkts \"par piekrišanu 13. Saeimas deputāta Jāņa Ādamsona kratīšanai, par kratīšanas veikšanu Saeimas deputāta dzīvesvietā un darba vietā, viņa aizturēšanai, apcietināšanai un citu drošības līdzekļu piemērošanai, kā arī aizturēšanas un kratīšanas rezultātā izņemto priekšmetu apskatei\". Saeimas sēdē, kurā tiks lemts par Ādamsona izdošanu kriminālvajāšanai sākās pulksten 9.20. No deputātes Janīnas Kursītes-Pakules (NA) Saeimā sacītā bija noprotams, ka kriminālprocesu pret deputātu ierosinājis Valsts drošība dienests (VDD). Noprotams, ka kriminālprocess sākts pēc Krimināllikuma 85. panta \"Spiegošana\" pirmās daļas par neizpaužamu ziņu nelikumīgu vākšanu nolūkā tās nodot vai to nodošanu ārvalstij vai ārvalsts organizācijai tieši vai ar citas personas starpniecību vai par citu ziņu nelikumīgu vākšanu vai nodošanu ārvalsts izlūkdienestam tā uzdevumā tieši vai ar citas personas starpniecību. Krimināllikums paredz, ka par to soda ar brīvības atņemšanu uz laiku līdz desmit gadiem un ar probācijas uzraudzību uz laiku līdz trim gadiem. Ģenerālprokuratūrā portālam \"Delfi\" norādīja, ka šobrīd nekādi komentāri netiks sniegti.", "link": "https://www.delfi.lv/161/criminal/53285611/par-iespejamu-spiegosanu-krievijas-laba-grib-izdot-apcietinasanai-deputatu-adamsonu-precizets"},
{"title": "Prokuratūrai 'atmet' Gapoņenko lietu par nacionālā naida kurināšanu un pretvalstisku darbību", "category": "Kriminālziņas", "body": "Portāls \"Delfi\" tiesā noskaidroja, ka lieta no prokuratūras tiesā saņemta 16. janvārī, bet 18. janvārī tā nosūtīta atpakaļ prokuratūrai trūkumu novēršanai. Neminot personas vārdu, Ģenerālprokuratūrā portālu \"Delfi\" informēja, ka 15. janvārī Rīgas tiesas apgabala prokuratūras prokurors nosūtījis tiesai izskatīšanai pēc būtības krimināllietu, kurā persona saukta pie kriminālatbildības pēc Krimināllikuma 78. panta 2. daļas par darbību, kas vērsta uz nacionālā un etniskā naida un nesaticības izraisīšanu, pēc Krimināllikuma 80. panta 1. daļas par pret Latviju vērstu darbību un pēc Krimināllikuma 81.1 panta par palīdzību ārvalstij pret Latvijas vērstā darbībā. Saskaņā ar apsūdzību personai inkriminētās darbības galvenokārt izpaudušās kā publikācijas internetā, kurās viņš kurina nacionālo naidu un nomelno valsti. Lieta nodota izskatīšanai Vidzemes priekšpilsētas tiesai. Jau ziņots, ka prokuratūra iepriekš pieņēmusi lēmumu par kriminālvajāšanas sākšanu pēc trīs Krimināllikuma pantiem, proti, par nacionālā naida izraisīšanu, par darbību, kas vērsta pret Latviju un par palīdzību ārvalstij pret Latviju vērstā darbībā. Pērn Valsts drošības dienests (VDD) paziņoja, ka 4. aprīlī sāktajā kriminālprocesā noskaidrots, ka  persona ilgstoši veikusi darbības nolūkā kaitēt Latvijas valstij  un palīdzēt ārvalstij vērsties pret Latvijas valsts drošību. Ārvalsts nosaukums netika atklāts. Tāpat kriminālprocesa laikā noskaidrots, ka persona ilgstoši, izmantojot automatizētās datu apstrādes sistēmas palīdzību, ir īstenojusi darbības, kuras vērstas uz nacionālā un etniskā naida vai nesaticības veicināšanu un izraisīšanu starp Latvijas sabiedrībā pastāvošajām dažādajām nacionālajām grupām. Sākotnēji tiesa aizturētajam Gapoņenko kā  drošības līdzekli piemēroja apcietinājumu , taču vēlāk tika atbrīvots pret mazāk  ierobežojošiem drošības līdzekļiem . Gapoņenko šī nav vienīgā krimināllieta. Jau ziņots, ka Rīgas pilsētas Vidzemes priekšpilsētas tiesa 2018. gadā sāka skatīt krimināllietu, kurā Gapoņenko apsūdzēts saistībā ar nacionālā naida un nesaticības izraisīšanu. Šajā krimināllietā, prokuratūras ieskatā, apsūdzētais 2015. gada 27. februāra vakarā sociālajā tīklā \"Facebook\", izmantojot savu izveidoto profilu, tīši publicēja rakstveida izteikumus, apzinoties, ka to saturs ir vērsts uz nacionālā naida un nesaticības izraisīšanu pret latviešu, lietuviešu un igauņu tautības pārstāvjiem. VDD 2017. gada darbības pārskatā teikts, ka Gapoņenko darbība 2017. gadā tika pakārtota Krievijas organizāciju piešķirto grantu finansējuma apgūšanai. Tā bija haotiska un klaji subjektīva, paužot viedokļus Krievijas plašsaziņas līdzekļiem un radot publikācijas, kas balstījās uz nepatiesiem vai pretrunīgiem \"faktiem\", līdz ar to bija vērojami citu Krievijas tautiešu Latvijā centieni norobežoties no viņa aktivitātēm. Tāpat drošības dienests savā pārskatā minējis, ka Krievijas vēsturiskās izpratnes izplatīšanas jomā publiski redzamākās aktivitātes tika pakārtotas tā dēvētās \"uzvaras dienas\" svinībām 9. maijā. Krievijas tautiešu politikas aktīviste Margarita Dragiļe kopā ar līdzgaitniekiem Gapoņenko un Elizabeti Krivcovu 9. maijā Rīgā organizēja Krievijas vēsturiskās atmiņas saglabāšanas vienu no centrālajiem pasākumiem \"Nemirstīgo pulks\", kas ārpus Krievijas robežām plaši pārņemts kā ideoloģisks Krievijas humanitārās ietekmes līdzeklis. Paralēli praktiskām Krievijas humanitārās ietekmes aktivitātēm Krievijas tautieši labprāt iesaistījās arī pret Latviju vērstās Krievijas informatīvajās kampaņās. VDD vērtējumā visbiežāk dezinformāciju izplatīja tieši Gapoņenko.", "link": "https://www.delfi.lv/161/criminal/50765171/prokuraturai-atmet-gaponenko-lietu-par-nacionala-naida-kurinasanu-un-pretvalstisku-darbibu"},
{"title": "Drošības dienests izbeidzis kriminālprocesu par Ždanokas izteikumiem diskusijā EP", "category": "Kriminālziņas", "body": "Valsts drošības dienests  (VDD) izbeidzis pērn sākto kriminālprocesu par eiroparlamentārietes un  Latvijas Krievu savienības  (LKS) līderes  Tatjanas Ždanokas  izteikumiem diskusijā Eiropas Parlamentā (EP), skaidroja VDD. Izmeklēšanas gaitā veicot minētās personas izteikumu padziļinātu izvērtēšanu, lai noskaidrotu, vai tie bijuši apzināti vērsti uz nacionālā naida vai nesaticības izraisīšanu, tika lūgts šajos jautājumos kompetentas institūcijas atzinums. Saskaņā ar institūcijas atzinumu, lai gan personas paustā informācija nesaskan ar valstī esošo reālo situāciju cilvēktiesību ievērošanas standartu nodrošināšanā, tomēr persona nav pārkāpusi Satversmē un Cilvēka tiesību un pamatbrīvību aizsardzības konvencijā noteiktās tiesību uz vārda brīvību robežas, kā arī personas izteikumi nevar tikt kvalificēti kā nacionālā naida vai nesaticības izraisīšana, norādīja dienestā. VDD skatījumā 2019. gada 20. februārī EP notikušajā diskusijā paustie minētās personas izteikumi vērtējami kā provokatīva un pārspīlēta viedokļa paušana ar nolūku graut Latvijas tēlu starptautiskā mērogā un ietekmēt sabiedrības viedokli, lai sasniegtu noteiktus politiskus mērķus. Vienlaikus, izvērtējot izteikumus atbilstoši Krimināllikumā noteiktajām pazīmēm, VDD nekonstatēja noziedzīga nodarījuma sastāvu. Jau ziņots, VDD pērn bija sācis kriminālprocesu saistībā ar Ždanokas februārī paustajiem izteikumiem LKS rīkotajā diskusijā. Ždanoka 20. februārī EP notikušajā diskusijā \"Politiskā vajāšana Baltijas valstīs\" izteicās, ka \"mēs esam nonākuši pie secinājuma, ka krievi un krieviski runājošie [Latvijā] ir tādā pašā situācijā, kā ebreji pirms Otrā pasaules kara. Mēs tiekam sodīti\". Kā ziņots, šogad 2. aprīlī VDD izbeidza 2018. gadā sākto kriminālprocesu par LKS rīkoto sapulci pret pakāpenisku pāreju uz latviešu mācību valodu vispārējās izglītības iestādēs. Šajā lietā figurēja vairākas personas, tostarp Ždanoka, prokrieviskais aktīvists  Vladimirs Lindermans , prokremliskais aktīvists Aleksanrs Gapoņenko un LKS valdes loceklis Iļja Kozirevs.", "link": "https://www.delfi.lv/161/criminal/52106021/drosibas-dienests-izbeidzis-kriminalprocesu-par-zdanokas-izteikumiem-diskusija-ep"},
{"title": "Par iespējamu spiegošanu Krievijas labā Saeima ļauj veikt kratīšanu pie Ādamsona un viņu apcietināt (plkst. 10.25)", "category": "Kriminālziņas", "body": "Saeima  ceturtdien nobalsoja par \" Saskaņas \" deputāta Jāņa Ādamsona izdošanu apcietināšanai. Par balsoja 69 deputāti, pret – pieci, bet četri atturējās. Deputāts tiek turēts aizdomās par informācijas nodošanu Krievijai. Pats politiķis savu vainu noliedz. Saeima īsi pēc 9 lēma par piekrišanu 13. Saeimas deputāta Jāņa Ādamsona kratīšanai, par kratīšanas veikšanu Saeimas deputāta dzīvesvietā un darba vietā, viņa aizturēšanai, apcietināšanai un citu drošības līdzekļu piemērošanai, kā arī aizturēšanas un kratīšanas rezultātā izņemto priekšmetu apskatei. Noprotams, ka kriminālprocess sākts pēc Krimināllikuma 85. panta \"Spiegošana\" pirmās daļas par neizpaužamu ziņu nelikumīgu vākšanu nolūkā tās nodot vai to nodošanu ārvalstij vai ārvalsts organizācijai tieši vai ar citas personas starpniecību vai par citu ziņu nelikumīgu vākšanu vai nodošanu ārvalsts izlūkdienestam tā uzdevumā tieši vai ar citas personas starpniecību. Krimināllikums paredz, ka par to soda ar brīvības atņemšanu uz laiku līdz desmit gadiem un ar probācijas uzraudzību uz laiku līdz trim gadiem. Ģenerālprokuratūrā portālam \"Delfi\" norādīja, ka šobrīd nekādi komentāri netiks sniegti. VDD portālam \"Delfi\" norādīja, ka dienests 10. jūnijā veic neatliekamas procesuālās darbībās. Kriminālprocess uzsākts vien 9. jūnijā. Saeimas sēdē Ādamsons norādīja, ka viņam neesot ne jausmas, kas viņam tiek inkriminēts. Viņš par šo kriminālprocesu uzzinājis no žurnālistiem, kas interesējušies par to. Tāpat Ādamsons norādīja, ka \"grēkus aiz sevis nejūt\". Viņš arī pieļāva, ka pašreizējie notikumi ir saistīti ar to, ka \"mafiozās struktūras dod prettriecienu\". Debates par šo Saeimas lēmumu ilga vien pāris minūtes. To laikā Gundars Daudze (ZZS) norādīja, ka bijis Saeimā, kad tā laika prezidents Valdis Zatlers \"uztaisīja valsts apvērsumu\", kas bija saistīts ar Saeimas nevēlēšanos ļaut veikt kratīšanu pie Aināra Šlesera. Taču, kā uzsvēra Daudze, viņš balsos par Ādamsona izdošanu. Daudze arī atzīmēja, ka pie Ādamsona mājās esot tik perfekta kārtība, ka drošības dienesti neko nespēšot atrast. Savukārt Igors Pimenovs (S) atzīmēja, ka informāciju par šo kriminālprocesu viņš saņēmis vien piecas minūtes pirms sēdes sākuma, tamdēļ nevar pieņemt tik atbildīgu lēmumu. Toties deputāte Karīna Sprūde (LuK) pauda, ka viņa vienmēr balsos pret deputātu izdošanu, ja vien politiķiem inkriminētie pārkāpumi nebūs saistīti ar cilvēku dzīvību vai bērniem. Turpretim \"KPV LV\" pārstāvis Ēriks Pucens debatēs sacīja, ka nepieciešams ļaut drošības iestādēm strādāt, jo deputāti nav tiesneši. Viņš arī pieminēja, ka šobrīd rezultāts ir četri pret viens koalīcijas labā, jo no koalīcijas Saeima ir izdevusi četrus deputātus, bet no opozīcijas tikai vienu. Ādamsons dzimis 1956. gada 3. novembrī Līvānos Turku ciemā Preiļu rajonā, liecina ziņu aģentūras LETA arhīvs. 1975. gadā Ādamsons beidzis Bauskas 1. vidusskolu, no 1975. gada līdz 1979. oktobrim viņš bijis Kijevas augstākās jūras politiskās karaskolas kursants, 1979. gadā beidzis Kijevas Augstāko politisko jūras karaskolu kā jūras kara flotes stūrmanis. 1986. gadā viņš izgājis PSRS AM Jūras kara flotes augstāko oficieru kursus, kļūstot par otrā ranga pretzemūdeņu kuģa kapteini. 1979. gada līdz 1981. gada augustam bijis Jūras kara flotes kuģa komandiera vietnieks politdarbā Sahalīnas apgabalā, tad līdz 1991. gada oktobrim strādājis Malokuriļska, Sahalīnas apgabalā kā Jūras kara flotes kuģa komandieris un komandiera palīgs, kā arī Jūras kara flotes daļas politdaļas priekšnieka palīgs komjaunatnes darbā, Jūras kara flotes kuģa komandiera vietnieks politdarbā. Tad kļuvis par Jūras kara flotes daļas štāba priekšnieka vietnieku izlūkošanas darbā, vēlāk par Jūras kara flotes 2. apmācību centra komandiera vietnieku. 1992. aprīlī kļuvis par Latvijas Robežsargu brigādes komandieri, 1992. jūnijā no Krievijas atgriezies Latvijā, kad arī uzrakstījis iesniegumu Aizsardzības ministram iesaukt viņu uz brīvprātības principa LR Aizsardzības spēkos dienestam par Jūras karaspēku vecāko virsnieku. 1992. gada novembrī iecelts par Jūras spēku pārvaldes vecāko virsnieku, tad par Latvijas Jūras spēku komandiera vietnieku, vēlāk par robežsargu brigādes komandieri. 1994. gada oktobrī viņam piešķirta dienesta pakāpe jūras kapteinis 1994. gada novembrī viņš Saeimā apstiprināts par iekšlietu ministru Māra Gaiļa valdībā pēc Ģirta Kristovska demisijas, 1995. gada septembrī 6. Saeimas vēlēšanās kandidējis no “Latvijas ceļa” saraksta, tā paša gada oktobrī Ziedoņa Čevera veidotās valdības projektā viņam bija paredzēta iekšlietu ministra vieta, tā paša gada novembrī Māra Grīnblata veidotās valdības projektā iekļauts kā iekšlietu ministrs un arī šī valdība nav apstiprināta. Ievēlēts par 6. Saeimas deputātu, 6. Saeimas Aizsardzības un iekšlietu komisijas locekli, 6. Saeimas Nacionālās drošības komisijas locekli. 1996. gada janvārī ievēlēts parlamentārā izmeklēšanas komisijā \"Banka Baltija\" lietā, 1997. gadā bijis Saeimas izmeklēšanas komisijas loceklis \"Latvenergo\"\" un \"Bankas Baltija\" 3 miljonu latu krimināllietā, ievēlēts par komisijas priekšsēdētāja vietnieku, tad iecelts par Saeimas \"Latvenergo\" 3 miljonu lietas parlamentārās izmeklēšanas komisijā izveidoto apakškomisiju vadītāju, kas pētījis Andra Šķēles līdzdalību ārzonas firmu darbībā Latvijā. 1998. gada oktobrī kandidējis 7. Saeimas vēlēšanās no Latvijas Sociāldemokrātu apvienības saraksta un ievēlēts parlamentā. 1999. gadā pretēji LSDSP lēmumam Saeimā nav balsojis par Vairas Vīķes-Freibergas ievēlēšanu Valsts prezidentes amatā. 1999. gada augustā pēc Tautas partijas ierosinājuma atbrīvots no Saeimas Aizsardzības un iekšlietu komisijas priekšsēdētāja amata ar pamatojumu, ka Ādamsons nav saņēmis pielaidi darbam ar valsts noslēpumu saturošiem dokumentiem, turklāt vēl notiekot tiesas process par sadarbību ar Valsts drošības komiteju (VDK). 1999. gada oktobrī viņš ievēlēts par Saeimas izmeklēšanas komisijas pedofilijas skandāla lietā priekšsēdētāju. 2004. gadā kandidējis Eiropas Parlamenta vēlēšanās no Latvijas Sociāldemokrātiskās strādnieku partijas saraksta, tā paša gada oktobrī kļuvis par Rīgas pašvaldības SIA \"Rīgas centra apsaimniekotājs\" padomes locekli. 2009. gada jūnijā kandidējis Rīgas domes vēlēšanās no Politisko partiju apvienības \"Saskaņas centrs\" saraksta, ievēlēts pašvaldībā. 2010. gada oktobrī Ādamsons kandidējis 10. Saeimas vēlēšanās no Politisko partiju apvienības \"Saskaņas centrs\" saraksta, pēc ievēlēšanas parlamentā nolicis Rīgas domes deputāta mandātu. 2011. gadā, pēc tam, kad ar Valda Zatlera rīkojumu atlaista 10. Saeima, kandidējis 11. Saeimas vēlēšanās no politisko partiju apvienības \"Saskaņas centrs\" saraksta un ticis ievēlēts. 2014. gada oktobrī kandidējis 12. Saeimas vēlēšanās no sociāldemokrātiskās partijas \"Saskaņa\" saraksta un ievēlēts Saeimā, kā arī kandidējis 13. Saeimas vēlēšanās no sociāldemokrātiskās partijas \"Saskaņa\" saraksta un ticis ievēlēts. Pēc aģentūras LETA arhīva datiem Ādamsons 1979. gadā iestājies PSKP, bet 1989. gadā no tās izstājies. 1995. gada martā paziņojis par savu iestāšanos \"Latvijas ceļā\". 1995. gada maijā viņš iestājies par toreizējā Latvijas Bankas prezidenta Einara Repšes atcelšanu no amata. Pēc \"Bankas Baltija\" darbības apturēšanas Ādamsons paziņojis, ka nav pamata krimināllietas ierosināšanai ne pret vienu no bijušajiem bankas darbiniekiem. Tā paša gada decembrī, pretēji \"Latvijas ceļa\" lēmumam, paziņojis, ka nebalsos par Andra Šķēles valdības apstiprināšanu, jo viņa rīcībā par Šķēles darbību ir \"pierādījumi par nelikumībām\". 1996. gada aprīlī Ādamsons Saeimā atbalstījis vēlēšanu tiesību piešķiršanu nepilsoņiem pašvaldību vēlēšanās, viņš arī iestājies pret likumprojektu par brīvo ekonomisko zonu Rīgas tirdzniecības ostā, apgalvojot, ka brīvosta pēc pusgada būšot kontrabandas un noziedzības perēklis. Tā paša gada jūnijā \"Latvijas ceļa\" konferencē ierosinājis atbalstīt Ilgas Kreituses kandidatūru Valsts prezidenta vēlēšanās un, pretēji \"Latvijas ceļa\" lēmumam, paziņojis, ka nebalsos par Gunti Ulmani. 1996. gada augustā, devies pie Krievijas vēstnieka Latvijā kopā ar pieciem citiem deputātiem, lai iesniegtu 62 Saeimas deputātu parakstīto vēstuli par stāvokli Čečenijā, taču netiek ielaists vēstniecībā tālāk par priekštelpu. 1996. gada septembrī Ādamsons izstājies no \"Latvijas ceļa\" un šī politiskā spēka frakcijas Saeimā, nolemjot, ka turpmāk Saeimā darbosies kā pie frakcijām nepiederošs deputāts. 1996. gada oktobrī iestājies LSDSP un kongresā ievēlēts par vienu no trim partijas priekšsēdētāja vietniekiem. Gadu vēlāk Ādamsons LSDSP kongresā ievēlēts par partijas priekšsēdētāju. 1997. gada novembrī Ādamsons lūdzis piešķirt pilsonību Valerijam Karginam, 1998. gada februārī ierosinājis apturēt \"Latvenergo\" privatizāciju, tā paša gada aprīlī sācis vākt deputātu parakstus, lai izveidotu parlamentārās izmeklēšanas komisiju, kas pārbaudītu Andra Šķēles līdzdalību ārzonas firmu darbībā, 1998. gada septembrī sācis vākt parakstus ģenerālprokurora Jāņa Skrastiņa atstādināšanai, kā arī parakstījis pieprasījumu Saeimai par neuzticības izteikšanu aizsardzības ministram Tālavam Jundzim. 1999. gada maijā sociāldemokrātu partiju apvienošanās kongresā kandidējis uz LSDSP priekšsēdētāja amatu, bet zaudējis Jurim Bojāram. 1999. gada rudenī savācis deputātu parakstus, lai aicinātu Augstākās tiesas priekšsēdētājam izvērtēt ģenerālprokurora Skrastiņa darbību pedofilijas lietas izmeklēšanā, kā arī viņa atbilstību ieņemamajam amatam. 2000. gada februārī no Saeimas tribīnes paziņojis, ka ar pedofilijas lietu esot saistīti premjers Andris Šķēle, tieslietu ministrs Valdis Birkavs un Valsts ieņēmumu dienesta (VID) ģenerāldirektors Andrejs Sončiks. Ādamsons gan nav minējis pierādījumus, bet pēc ilgām debatēm nodevis liecības Satversmes aizsardzības birojā (SAB). 2005. gada maijā viņš apturējis savu darbību LSDSP. Tā kā LSDSP statūti neparedzēja darbības apturēšanu, tika uzskatīts, ka Ādamsons ir izstājies no LSDSP. 2005. gada novembrī viņš uzņemts Tautas saskaņas partijā. Kā liecina aģentūras LETA arhīvs, Ādamsons bijis iesaistīts virknē tiesu procesu un skandālu. Tā 1996. gada decembrī Saeimas plenārsēžu zāles solā zem papīriem atrasta ar septiņām patronām pielādēta pistole, kas reģistrēta uz Ādamsona vārda, bet pats Ādamsons noliedzis, ka tā piederētu viņam. 1997. gada jūlijā Saeimas Mandātu komisija lūgusi Ģenerālprokuratūru pārbaudīt deputāta darbības atbilstību Korupcijas novēršanas likumam. 1998. gada maijā, būdams iekšlietu ministrs, Ādamsons \"atklāti lobējis\" bankrotējušās \"Bankas Baltija\" uzraudzības komisijas priekšsēdētāju Aleksandru Laventu – vēlējies izmeklēšanas novilcināšanu, kā arī īsi pirms krimināllietas ierosināšanas par miesassargiem norīkojis drošības policijas darbiniekus, rakstījis laikraksts \"Diena\". 1998. gada maijā Totalitārisma seku dokumentēšanas centra vadītājs Indulis Zālīte paziņojis, ka, atbilstoši vēlēšanu likumam, Ādamsonam nav tiesību balotēties Saeimas vēlēšanās, jo bijis VDK pakļautās PSRS robežsardzes virsnieks. 1998. gada jūnijā LU Juridiskās fakultātes students Edgars Džeriņš iesniedzis prokuratūrā iesniegumu par Ādamsona sadarbību ar VDK, jo viņš kā PSRS robežsardzes virsnieks atradies VDK dienestā. 1998. gada septembrī prokuratūra atzinusi, ka Ādamsons bijis VDK štata darbinieks. Ādamsons uzreiz paziņojis, ka pieprasīs atsaukt godu un cieņu aizskarošās ziņas un atlīdzināt morālo kaitējumu saistībā ar šo prokuratūras atzinumu, ka viņš bijis VDK štata darbinieks, jo uzskatījis, ka šī lieta ir politisko konkurentu – \"Tautas partijas\" – pasūtījums. 1998. gada oktobrī pārbaudes lieta par sadarbības fakta ar VDK konstatāciju nodota Zemgales rajona tiesai, bet novembrī prokuratūra atkārtoti atzinusi Ādamsonu par VDK štata darbinieku un iesniegusi viņa lietu tiesā. Novembrī Rīgas Zemgales priekšpilsētas tiesa atkārtoti nodevusi prokuratūrai atpakaļ pārbaudes lietu par viņa iespējamo sadarbību ar VDK, jo neesot apliecinājuma tam, ka prokuratūra būtu pieprasījusi nepieciešamos dokumentus no Krievijas varas iestādēm. 2000. gada martā Rīgas Zemgales priekšpilsētas tiesa atzinusi, ka Ādamsons bijis \"PSRS VDK Robežapsardzības spēku štata darbinieks\". Prokuratūra uzskata, ka spriedums atzīst Ādamsona sadarbību ar VDK, bet Ādamsons uzskata, ka tiesa nav atbildējusi uz jautājumu, vai viņš bijis VDK darbinieks. 2000. gada aprīlī \"Tautas partija\" Saeimā iesniegusi lēmumprojektu par deputāta mandāta atņemšanu Ādamsonam, jo viņš esot uzskatāms par PSRS VDK štata darbinieku, taču Saeima šo lēmumprojektu neatbalstīja. 2000. gada augustā toreizējais ģenerālprokurors Jānis Maizītis vērsies Saeimā ar lūgumu dot piekrišanu kriminālvajāšanas sākšanai pret Ādamsonu par to, ka viņš, saistot Šķēles, Birkava un Sončika vārdus ar pedofiliju, viņus publiski apvainojis. Saeima tolaik nobalsojusi pret prokuratūras lūgumu izdot Ādamsonu kriminālvajāšanai. 2001. gada janvārī SAB liedzis viņam pieeju valsts noslēpumus saturošai informācijai. 2002. gada aprīlī, atrodoties alkohola reibumā, ar sev piederošo džipu \"Suzuki Jimny\" Rīgā izraisījis autoavāriju, liecina aģentūras LETA arhīvs. 2002. gada augustā Centrālā vēlēšanu komisija svītrojusi Ādamsonu no LSDSP 8. Saeimas deputātu kandidātu saraksta, pamatojoties uz TDSC sniegto informāciju, kā arī tiesas spriedumu, kas apliecina, ka Ādamsons bijis VDK robežsardzes štata darbinieks, Ādamsons pārsūdzējis CVK lēmumu Rīgas pilsētas Centra rajona tiesā, kas Ādamsona sūdzību par CVK lēmumu noraidījusi. 2002. gada septembrī Augstākās tiesas Senāts atzinis Rīgas Centra rajona tiesas lēmumu par pamatotu. 2002. gada decembrī Ādamsonam celta apsūdzība par to, ka viņš, būdams valsts amatpersona, tīšām publiski ir izplatījis toreizējo premjeru Šķēli, tieslietu ministru Birkavu un VID ģenerāldirektoru Sončiku aizskarošas un neslavu ceļošas ziņas, zinot, ka tās ir nepatiesas. 2003. gada jūnijā Ģenerālprokuratūra krimināllietu pret Ādamsonu nodevusi Rīgas Centra rajona tiesai. 2004. gada maijā prokurors par neslavu ceļošu ziņu izplatīšanu apsūdzētajam Ādamsonam pieprasījis piemērot 150 minimālo algu jeb 12 000 latu naudas sodu un jūnijā tiesa atzinusi Ādamsonu par vainīgu dienesta stāvokļa ļaunprātīgā izmantošanā, piemērojot viņam naudas sodu 130 minimālo algu apmērā. 2003. gada janvārī Ādamsons iesniedzis Eiropas Cilvēktiesību tiesā prasību pret Latvijas valsti, pieprasot atcelt lēmumu, kas aizliedza viņam kandidēt Saeimas vēlēšanās, kā arī piedzīt 2 miljonus eiro par morālo kaitējumu un nesaņemto atalgojumu. 2008. gada jūnijā Ādamsons ECT uzvarējis s Latvijas valsti, jo tiesa par pamatotu atzinusi bijušā politiķa prasību pret valsti, kurā viņš bija apstrīdējis aizliegumu viņam kā bijušajam VDK virsniekam kandidēt Saeimas vēlēšanās. Kā liecina viņa Valsts ieņēmumu dienesta Publiskojamo datu bāzē pieejamā valsts amatpersonas deklarācija par 2020. gadu, viņa lietošanā ir zeme un ēka Suntažu pagastā, bet īpašumā ir 2013. gadā ražota vieglā automašīna “Hyundai”. Saeimas maksātā alga pērn bijusi 10 217 eiro, Valsts sociālās apdrošināšanas aģentūras maksātā pensija – 4491 eiro, bet pabalsts – 20 096 eiro. Krievijas Federācijas militārā pensija pērn bijusi 8 400 eiro. Deklarēts priekšsēdētāja amats biedrībā “Gods, Taisnīgums, Likumība\".", "link": "https://www.delfi.lv/161/criminal/53285647/par-iespejamu-spiegosanu-krievijas-laba-saeima-lauj-veikt-kratisanu-pie-adamsona-un-vinu-apcietinat-plkst-1025"},
{"title": "Pirmdien Latvijā reģistrētas 112 avārijas – 11 cietušie un viens bojāgājušais", "category": "Kriminālziņas", "body": "Visvairāk negadījumu – 62 – reģistrēti Rīgas reģionā, 15 – Latgalē, 14 – Zemgalē, 12 – Kurzemē un deviņi  Vidzemes  reģionā. Avārijās Rīgas un  Zemgales  reģionā cietis pa trim cilvēkiem katrā,  Kurzemes  reģionā cietuši četri cilvēki, bet Vidzemē – viens. Kā ziņots, pirmdien avārijā Rendas pagastā  dzīvību zaudējis viens cilvēks . Kopumā ceļu satiksmes jomā pieņemti 208 administratīvo pārkāpumu lēmumi, tajā skaitā 86 par ātruma pārsniegšanu, astoņi par automašīnas vadīšanu alkohola reibumā, viens par automašīnas vadīšanu narkotisko vielu iespaidā un viens par agresīvu braukšanu.", "link": "https://www.delfi.lv/161/criminal/54919252/pirmdien-latvija-registretas-112-avarijas-11-cietusie-un-viens-bojagajusais"},
{"title": "Ventspilī skolā pieķer, iespējams, apreibušu audzēkni; sāk 11 lietvedības un konfiscē cigaretes", "category": "Kriminālziņas", "body": "Pirmdien, 10.oktobrī,  Valsts policija  (VP) ar kinologiem un dienesta suņiem Marko, Yaro un Enzo, veica pārbaudi skolā Ventspilī, lai noskaidrotu, vai nenotiek nelikumīga narkotisko vielu aprite – lietošana, glabāšana un realizācija. Policija kopumā konfiscēja virkni neatļauto vielu un sāka vairākas lietvedības par skolēnu atrašanos reibumā, portālu \"Delfi\" informēja policijā. Kādas Ventspils skolas deviņi jaunieši pēdējā laikā bija nonākuši policijas redzeslokā par iespējamu narkotisko vielu lietošanu, tāpēc VP gan pēc savas iniciatīvas, gan arī skolas pieteikuma veica pārbaudes skolā, lai novērstu apreibinošo vielu apriti. Kopumā tika pārbaudīti 450 jaunieši un dienesta suns norādīja uz vienu jaunieti, kura, iespējams, atradusies apreibinošo vielu ietekmē. Lai to noskaidrotu, viņa tika nogādāta medicīnas iestādē ekspertīzes veikšanai. Pie citiem skolēniem tika atrastas cigaretes, to skaitā arī elektroniskās cigaretes. Kopumā ir uzsākti 11 administratīvo pārkāpumu procesi pret jauniešiem vecumā no 15-17 gadiem. 10 administratīvo pārkāpumu procesi uzsākti par tabakas izstrādājumu, augu smēķēšanas produktu, elektronisko smēķēšanas ierīču vai to uzpildes tvertņu glabāšanu, ja to izdarījis bērns, savukārt viens administratīvais process uzsākts par, iespējams, apreibinošo vielu lietošanu. Saskaņā ar Bērnu tiesību aizsardzības likumu, par šādu pārkāpumu piemēro brīdinājumu vai naudas sodu līdz 15 eiro. Lai novērstu atkarību izraisošo vielu apriti, šādas pārbaudes notika iepriekš un notiks arī turpmāk, brīdina VP.", "link": "https://www.delfi.lv/161/criminal/54834710/ventspili-skola-pieker-iespejams-apreibusu-audzekni-sak-11-lietvedibas-un-konfisce-cigaretes"},
{"title": "Osinovskis sadarbojies ar KNAB; bija pārliecināts par procesa izbeigšanu", "category": "Kriminālziņas", "body": "Igaunijas  uzņēmuma \"Skinest rail\" īpašnieks Oļegs Osinovskis, kurš kopā ar VAS \"Latvijas dzelzceļs\" bijušo valdes priekšsēdētāju Uģi Magoni sēdies uz apsūdzēto sola korupcijas lietā, izmeklēšanā sadarbojies ar Korupcijas novēršanas un apkarošanas biroju ( KNAB ), jo bijis pārliecināts, ka viņa darbības bijušas likumīgas, un sākto procesu izbeigs. Arī sākotnēji viņš pirmstiesas izmeklēšanās sniedzis liecības, ka Magonis daļu no saņemtajiem 500 000 eiro, iespējams, nodos \"Krievijas dzelzceļa\" tā brīža vadītājam Vladimiram Jakuņinam, taču jau tobrīd bijis pārliecināts, ka tā nav patiesība. Piektdien tiesā Limbažos savas liecības pēc līdzapsūdzētā Magoņa sniedza arī Osinovskis. Arī viņš nolasīja savas rakstveidā sagatavotās liecības. Tiesai Osinovskis sacīja, ka nepieciešams rast atbildi par ko tad Osinovskis maksājis 500 000 eiro Magonim. Viņa ieskatā uz darījumu jāskatās daudz plašāk, sākot savu liecību ar faktiem, ka viņam ir 53 gadi, ir dzelzceļa transporta satiksmes zinātņu doktors un jau 36 gadus strādā dzelzceļa nozarē. Tāpat viņš tiesu informēja par mācību iestādēm, kurās mācījies. Ar Magoni Osinovskis esot pazīstams desmit vai pat 15 gadus. Viņiem ir labas attiecības, lietišķas. Sākotnēji viņš gribējis teikt, ka attiecības ir draudzīgas, bet tā kā Magonis savā liecībā teicis, ka draudzīgu attiecību viņiem nav un tās ir lietišķas, tad Osinovskis norādīja, ka paliks pie tā, ka attiecības ir koleģiālas. Magoni viņš cienot kā profesionāli un starp viņiem valda savstarpēja uzticība. Visu attiecību laikā viņš ne reizi neesot Osinovski apmānījis vai pievīlis. Osinovskis Magoni vērtē kā Latvijas patriotu, kas Latvijā ir liels retums. Osinovskis liecināja, ka Magonis vienmēr mēģinājis palīdzēt Latvijas ekonomikai. Ar Magoņa palīdzību ilgi esot mēģinājis \"aizklauvēties līdz ministram\", lai varētu ražot jaunus elektorvilcienus AS \"Daugavpils Lokomotīvju remonta rūpnīca\" (DLRR). Savā runā Osinovskis pieminēja arī nule kā beigušos iepirkumu, kurā uzvarēja \"Skoda Vagonka\", par jaunu vilcienu piegādi. Osinovskis pauda zināmu sašutumu, norādot, ka Latvija atdod 250 miljonus nodokļu maksātāju naudas Čehijai, lai arī šos vilcienus var izgatavot tepat Latvijā. Osinovskis retoriski vaicāja, vai tā nav uzskatāma par kļūdu. Osinovskis liecināja, ka Magonis ir \"ļoti tuvs cilvēks\" Jakuņinam, kam bijusi liela nozīme \"Latvijas dzelzceļa\" uzplaukumā. Igaunijas miljonārs norādīja, ka iepriekš nav vērsies pie Magoņa pēc palīdzības, bet viņam ir skaidrs, ka jebkura palīdzība maksā naudu. Tāpat Osinovskis saprot, ka jebkurš darbs ir jāapmaksā, un jebkuri sakari arī maksā naudu. \"Vienmēr apmaksāju savus rēķinus, tāpēc pieņēmu lēmumu piedāvāt atlīdzību, lai Anastasija [Magone] parunā ar savu onkuli [Jakuņinu] un palīdz noslēgt DLRR līgumus ar \"Krievijas dzelzceļu\",\" liecināja Osinovskis. Līdz ar to viņš piedāvājis Uģim Magonim satikties. Tikšanās notikusi 2014. gada beigās Tallinā. Magoņa uzdevums bijis panākt, ka \"Krievijas dzelzceļš\", proti, Jakuņins pieņem lēmumu noslēgt līgumu par lokomotīvju piegādi remontam DLRR. Savukārt Osinovskis viņam par to samaksā kā privātpersona privātpersonai. Toreiz, tikšanās Tallinā laikā, nav nosauktas konkrētas summas, jo tobrīd Magonim vēl nav bijis zināms ne lokomotīvju skaits, ne līguma laika posms, ne citi noteikumi. Tāpat Magonim bija nepieciešams izprast problēmu. Tomēr no Osinovska liecinātā izriet, ka šajā reizē tika noslēgts darījums, un Osinovskis paziņojis saviem vadītājiem, ka ir cerība uz DLRR glābšanu. Pēc tam vairākus mēnešus nekas nav noticis, DLRR bijuši lieli zaudējumi – aptuveni 200 000 eiro katru mēnesi. 2015. gada martā, Magoņa jubilejā, pēc diezgan daudz patērēta alkohola Osinovskis norādījis, ka Magonis \"ievelk\" Tallinā noslēgtās vienošanās izpildi. Osinovskis sapratis, ka tajā dienā, tajā brīdī Magonis nav gribējis risināt šo jautājumu, tāpēc Osinovskis nosaucis iespējamo summu kā atlīdzību par Magoņa palīdzību. \"Kaut kur, iespējams, parādījās summa – kāpēc lai tas nebūtu miljons. Tas bija vienkārši pagrābts cipars,\" sacīja Osinovskis, vienlaikus uzsverot, ka bija ļoti nopietni noskaņots, jo no Magoņa palīdzības bija atkarīga rūpnīcas nākotne. Osinovskis atzina, ka miljons eiro ir liela summa, taču, ja Magonis būtu par to pastāvējis arī tālākās sarunās, tad Osinovskis to arī būtu ar mieru maksāt. Tomēr pēc tam abas puses vienojušās, ka pietiks ar 800 000 eiro. Igaunijas uzņēmējs arī piebilda, ka tā kā \"Krievijas dzelzceļu\" līgumattiecību ar DLRR summa bijusi 40 miljoni eiro, honorāra summa, Osinovska ieskatā, nav bijusi \"nemaz kosmiska\". \"2% no darījuma vērtības ir normāla parādība biznesa attiecībās,\" uzsvēra Osinovskis. Viņš pats to uzskatīja par komisijas maksu par lobēšanu līgumos ar DLRR un \"Krievijas dzelzceļiem\". Viņš norādīja, ka tā ir izplatīta prakse ne tikai šajā sfērā, bet visās biznesa attiecībās. Osinovskis liecināja, ka Magonis nekad nav prasījis naudu, lai nodotu tālāk kādām amatpersonām Krievijā vai kur citur. Tāda saruna nekad nav notikusi. Tāpat Magonis nekad neesot Osinovskim prasījis naudu sev un savām vajadzībām. Tie bijuši Osinovska priekšlikumi – maksāt. Osinovskis tiesā sacīja, ka grib papildināt savas liecības, kuras sniedzis kā aizdomās turētais. Iepriekš pirmstiesas procesā Osinovskis esot liecinājis, ka Magonis, iespējams, daļu summas bija plānojis dot kādām Krievijas amatpersonām, taču piektdien tiesā norādījis, ka tā liecinājis, jo tā bijusi sākotnējā aizstāvības stratēģija. Osinovskis esot pārliecināts, ka naudu Magonis nevienam nav plānojis dot. Tiesā Igaunijas uzņēmējs norādīja, ka SIA \"LDz ritošā sastāva serviss\" \"faktiski ir apzadzis\" \"Skinest Rail\". \"LDZ ritošā sastāva serviss\" nopircis lokomotīves zemāk par tirgus vērtību, piespiedis DLRR veikt remontu, tāpat paredzēts kredīts uz deviņiem mēnešiem, lielas soda naudas, kuras uzņēmumam beigās arī nācies maksāt. Tāpat esot noteiktas tādas garantijas saistības, kuras tirgū nekad nav bijušās. Visi zaudējumi uzkrauti \"Skinest Rail\", lai arī tam pieder tikai 49% DLRR akciju, liecināja Osinovskis. Magonis gan neesot vainīgs tajā, kā rīkojās \"LDz ritošā sastāva serviss\" attiecībā uz DLRR. \"Es esmu pārliecināts, ka viņam nav informācijas par iepirkumu. Tas gan nemaina lietas būtību. Kompānijā par visu atbild direktors,\" norādīja Osinovskis. No viņa teiktā izriet, ka tieši šis arguments bijis iemesls tam, kāpēc plānoto atlīdzību izdevies samazināt. 2015. gada jūnija otrā pusē tikšanās laikā ar Magoni viņam izdevies samazināt honorāru līdz 500 000 eiro, apelējot pie tā, ka lokomotīvju iegādes līgums bijis neveiksmīgs. \"Gribēju samazināt līdz 1% no līguma vērtības, kas ir 400 000 eiro. Bet kā sanāca, tā sanāca. Ja daļa summas paredzēta kādam citam, diez vai cilvēks 30 sekunžu laikā var pieņemtu lēmumu. Kas pārliecinoši apstiprina, ka summa paredzēta tikai Magoņa ģimenei,\" sacīja Osinovskis. Summu samaksāt viņš bija gatavs priekšapmaksā – pirms noticis 40 miljonu eiro vērtais darījums ar \"Krievijas dzelzceļiem\". Osinovskis uzsvēra, ka naudas apmēra piesaiste konkrētajām lokomotīvēm bijis tikai iemesls, lai samazinātu summu par DLRR lobēšanu \"Krievijas dzelzceļiem\". \"Es domāju, ka tas labi saprotams pēc mūsu telefonsarunām un sarunām tikšanās laikā. Visas sarunas ir bijušas tikai un vienīgi par Krievijas tematiem,\" sacīja Osinovskis, norādot, ka nekādā gadījumā negrasījās maksāt naudu no lokomotīvju pārdošanas darījuma. \"Pirmkārt, to nav iespējams juridiski izdarīt. Jebkurš uzņēmējs, direktors, vadītājs zina, ka tas tehniski nav iespējams. Otrkārt, komisija no zaudējumiem netiek maksāta. Neviens nemaksā komisiju par zaudējumiem. Tā bija mana privātā nauda, ko saņēmu kā dividendes no \"Skinest\" grupas, no tās samaksāti visi nodokļi,\" liecināja Osinovskis. Magonis naudu gribējis saņemt skaidrā naudā, tāpēc Osinovskis gājis konsultēties ar juristiem, lai saprastu tāda darījuma likumību. Juristi viņam atbildējuši, ka darījums ir likumīgs tikai, ja naudas nodošana ir sākta un pabeigta Igaunijas teritorijā, jo viņiem nav kompetences sniegt padomus par darījumiem citu valstu teritorijā. Igaunijas uzņēmējs skaidroja, ka Igaunijas likumi atļauj dot komisijas naudu par privātās ietekmes izmantošanu visiem, kam vien viņš vēlas, tostarp arī ierēdņiem. Igaunija neaizliedz arī skaidras naudas darījumus vai darījumus starp privātpersonām. Osinovskis skaidroja, ka darījumam jābūt lieciniekiem, kas apliecina, ka tas noticis Igaunijā, un nauda nodota. Tāpat darījums nedrīkst nest zaudējumus nevienai no valstīm. Viņš izņēmis naudu bankā un ar savu šoferi braucis uz Pērnavu tikties ar Magoni. Osinovskis piebilda, ka viņam daudz labāk būtu bijis naudu Magonim nodot Tallinā advokātu vai baņķieru klātbūtnē. Tomēr Magonim nav bijis laika, tāpēc viņš piekritis braukt uz Pērnavu. Liecinieks bijis viņa šoferis. Osinovskis piebilda, ka diemžēl šoferis nomiris, nespējot atbildēt uz jautājumiem. Zinot par savu tuvo nāves brīdi, viņš gan sniedzis rakstisku liecību. \"Ne visam, kas rakstīts, piekrītu, bet pārjautāt diemžēl vairs nav kam,\" tā Osinovskis. Šoferim viņš esot uzticējies, un viņš zinājis par visām Osinovska lietām un pārrunām. Lielākoties šofera liecības pilnībā sakrīt ar Osinovska atmiņām, tomēr Osinovskis arī norādīja, ka viņš neatminoties, kā arī neesot pārliecināts, ka kāds no viņa cilvēkiem būtu pie viņa vērsies 2015. gadā ar jautājumiem par lokomotīvju iegādi. Viņa šoferis gan par šādu faktu runā savās liecībās. Tāpat viņš norādījis, ka Osinovskis esot ticies ar Magoni saistībā ar šo konkursu, bet Osinovskis pats tiesā liecināja, ka, visticamāk, šoferis vienkārši sajaucis faktus. Osinovskis vien vispārējos vilcienos dzirdējis, ka LDRR pārdod kaut kāda lokomotīves \"LDZ ritošā sastāva servisam\". Osinovskis liecināja, ka viņam ir zināms, ka viņa sarunas noklausās Igaunijas drošības dienests (KAPO) . Zināms arī, ka bieži viņam seko, viņš tiek novērots. It īpaši tiek fiksētas viņa tikšanās ar ārzemniekiem. Osinovskism pret to neesot iebildumu, jo valsts drošība ir jāsargā. Turklāt viņa vecākajam dēlam ir pielaide NATO noslēpumam. Līdz ar to viņa ģimenes locekļi automātiski atbilst valsts institūciju kontroles iespējām. Tā kā viņš nav darījis un arī nedara neko pretlikumīgu, tad viņa pret to nebija un nav arī šobrīd pretenziju. Nauda Magonim nodota Igaunijā. To redzējis arī KAPO. Atgriežoties Tallinā, viņu sagaidījuši KAPO darbinieki. \"Informēja, ka latvieši domā, ka es esmu nodevis kukuli. Visiem likās, ka dīvaini, bet vienojāmies, ka nākamajā dienā ieradīšos KAPO,\" klāstīja uzņēmējs. Nākamajā rītā viņš arī ieradies KAPO. Pēc liecību sniegšanas, KAPO vadītājs ieteicis aktīvi sadarboties ar KNAB, lai varētu iespējamo krimināllietu pēc iespējas ātrāk slēgt vai vispār neuzsākt. Tāpat viņš esot ieteicis uz Latviju Osinovskim nebraukt, lai neradītu aizturēšanas risku. \"Tajā brīdī zināju, ka Magonis aizturēts un atrodas cietumā,\" paskaidroja uzņēmējs. KAPO Korupcijas apkarošanas nodaļas vadītājs piedāvājis uzaicināt KNAB izmeklētāju uz Igauniju, visu izskaidrot un \"izbeigt nepatīkamo incidentu\". Tikšanos piedāvāts organizēt KAPO telpās. KAPO iedevis Osinovskim KNAB darbinieka telefonu. Viņš piezvanījis un aicinājis ierasties izmeklētāju Igaunijā. KNAB bijusi versija, ka nodotā nauda ir kukulis. Osinovskis vienojies sadarboties ar KNAB, lai procesu pēc iespējas paātrinātu. Pats Osinovskis uzskata, ka vienīgā iespēja būtu tāda, ka viņš kukuli būtu piedāvājis Jakuņinam, un Magonis būtu persona, kas kukuli varētu nodot. \"To es arī izstāstīju, ka, iespējams, Magonis ar naudu dalīsies. Advokāts mani informēja, ka apsūdzētā liecība nevar būt par apsūdzības iemeslu. Liecības pirms tiesas var mainīt katru dienu, un nav problēmas. Saprotot, ka riska nav, ieguvu laiku, mīkstināju triecienu pa maniem uzņēmumiem no banku puses . Tā kā aizstāvības taktika bija ļoti pareiza un savlaicīga,\" iemeslus klāstīja Osinovskis. Prokurore gan viņu nav apsūdzējusi kukuļa došanā Jakuņinam, jo pati arī netic šai izdomātajai versijai, norādīja Osinovskis. \"Kas arī ir pareizi, jo tās ir absolūtākās muļķības. Kāpēc es uzreiz neteicu patiesību? Diemžēl variantu teikt patiesību man nebija vispār. Ja es teiktu KNAB, ka neesmu vainīgs, kukuļa nebija, KNAB kļūdījies, kāda tur būtu sadarbība? Pēc tā viņi mani būtu sarāvuši gabalos,\" savu liecību tiesā teica Osinovskis. Jau ziņots, ka  Uģis Magonis  piektdien tiesā nolasīja savas rakstiski sagatavotās liecības, noliedzot vainu viņam inkriminētajā noziedzīgajā nodarījumā, proti, kukuļa pieņemšanā lielā apmērā no Igaunijas uzņēmēja Oļega Osinovska. Magonis apgalvoja, ka 500 000 eiro no Osinovska saņēmis kā atlīdzību par Igaunijas uzņēmēja interešu privātu lobēšanu \"Krievijas dzelzceļam\". Kādreizējais LDz vadītājs Magonis no darba tika atbrīvots pēc tam, kad Korupcijas novēršanas un apkarošanas birojs viņu aizturēja aizdomās par kukuļņemšanu. Rīgas rajona tiesa 2015. gada 8. augustā Magonim kā drošības līdzekli piemēroja apcietinājumu, bet vēlāk tiesa viņu nolēma atbrīvot pret 400 000 eiro lielu drošības naudu. Žurnāls \"Ir\" iepriekš vēstīja, ka apsūdzībā neprecizētā laikā no 2014. gada beigām līdz 2015. gada sākumam abi uzņēmēji vienojušies par 800 000 eiro lielu kukuli, lai Magonis atbalstītu lokomotīvju iepirkšanu, kā arī noorganizētu Osinovskim piederošās \"Daugavpils Lokomotīvju remonta rūpnīcas\" pārstāvju tikšanos ar toreizējo \"Krievijas dzelzceļa\" vadītāju Vladimiru Jakuņinu, skaidrots apsūdzībā. Daugavpils rūpnīca 2014. gadā bija nosūtījusi vēstuli LDz \"Ritošā sastāva serviss\" un \" LDz Cargo \", piedāvājot septiņas lietotas \"2TE116\" sērijas dīzeļlokomotīves, taču šis piedāvājums ticis noraidīts. Aptuveni ap to pašu laiku 2014. gadā \"Skinest Rail\" bija iegādājusies četras tāda paša tipa dīzeļlokomotīves, kurām bija nepieciešams kapitālais remonts. Savukārt 2015. gada sākumā \"LDz Cargo\" tomēr nolēma, ka viņiem ir nepieciešamas četras \"2TE116\" tipa dīzeļlokomotīves un izsludināja iepirkumu, kuram pieteicās tikai \"Skinest Rail\", taču uzņēmuma piedāvātās lokomotīves neatbilda tehniskajām prasībām. Sarunu rezultātā tika panākta vienošanās, ka uzņēmums tās izremontēs un samazinās to cenu, norādīts apsūdzībā. Pēc līguma parakstīšanas Osinovskis ieradās pie Magoņa, lūdzot samazināt kukuļa summu. Abi vienojās par pusmiljonu eiro, rakstīja \"Ir\".", "link": "https://www.delfi.lv/161/criminal/51680511/osinovskis-sadarbojies-ar-knab-bija-parliecinats-par-procesa-izbeigsanu"},
{"title": "Par seniora piekaušanu līdz nāvei policija Aizputes pagastā aiztur jaunieti", "category": "Kriminālziņas", "body": "Pagājušajā nedēļas nogalē  Valsts policija  (VP) uz aizdomu pamata par tīša smaga miesas bojājuma nodarīšanu, kas vainīgā neuzmanības dēļ izraisījis cietušā nāvi,  Aizputes  pagastā aizturēja jaunieti, kura dēļ miris seniors, portāls “Delfi” noskaidroja policijā. Iespējamajam vainīgajam tiesa piemēroja drošības līdzekli – apcietinājumu. 4. novembrī ap pulksten 23.40 policijā saņemta informācija, ka Aizputes pagastā kādā īpašumā ir atrasts miris vīrietis ar vardarbīgas nāves pazīmēm. Likumsargi notikuma vietā sastapa vairākus cilvēkus un noskaidroja, ka īpašumā kopīgas alkohola lietošanas laikā izcēlās konflikts, kā rezultātā tika nodarīti miesas bojājumi kādam senioram. Notikuma vietā tika izsaukti Neatliekamās medicīniskās palīdzības dienesta darbinieki, kuri konstatēja vīrieša nāvi. Policija par notikušo sāka kriminālprocesu par tīša smaga miesas bojājuma nodarīšanu, kas vainīgā neuzmanības dēļ bijis par iemeslu cietušā nāvei. Likumsargi uz aizdomu pamata par noziedzīga nodarījuma izdarīšanu aizturēja pilngadīgu jaunieti, kurš jau iepriekš ir nonācis policijas redzeslokā. Svētdien policisti devās uz tiesu lūgt piemērot jaunietim drošības līdzekli – apcietinājumu, kas šobrīd ir stājies spēkā. Saskaņā ar Krimināllikumu, par šādu noziedzīgu nodarījumu soda ar brīvības atņemšanu uz laiku no trim līdz piecpadsmit gadiem, konfiscējot mantu vai bez mantas konfiskācijas, un ar probācijas uzraudzību uz laiku līdz trim gadiem vai bez tās. Kriminālprocesā turpinās izmeklēšana, portālam \"Delfi\" sacīja policijas pārstāve Madara Šeršņova.", "link": "https://www.delfi.lv/161/criminal/54916448/par-seniora-piekausanu-lidz-navei-policija-aizputes-pagasta-aiztur-jaunieti"},
{"title": "Par 144 miljonu eiro legalizēšanu rosina apsūdzēt septiņus cilvēkus", "category": "Kriminālziņas", "body": "Valsts ieņēmumu dienesta ( VID ) Nodokļu un muitas policijas pārvalde šī gada novembrī prokuratūrai kriminālvajāšanas uzsākšanai nosūtīja kriminālprocesu pret septiņiem cilvēkiem par noziedzīgi iegūtu līdzekļu legalizēšanu lielā apmērā – 144 782 738 eiro un 4 889 580  ASV  dolāru apmērā, portālu \"Delfi\" informēja dienestā. Pirmstiesas izmeklēšanas laikā noskaidrots, ka laika periodā no 2019. gada janvāra līdz 2021. gada aprīlim tika izveidota organizētā grupa, kas veica noziedzīgi iegūtu finanšu līdzekļu legalizēšanu 144 782 738,49 eiro un 4 889 580,00 ASV dolāru apmēra fiktīvu ārvalstu uzņēmumu banku kontos. Organizētā grupa sniedza profesionālus pakalpojumus juridiskām un fiziskām personām – klientiem, slēpjot noziedzīgi iegūtu līdzekļu patieso izcelsmi, atrašanās vietu, piederību un kustību. Organizētā grupa lietoja īpaši izstrādātu un pielāgotu IT sistēmas programmatūras risinājumu, kuras ietvaros notika klientu meklēšana, saziņa ar klientu un organizētās grupas dalībnieku starpā. Mantisko jautājumu risināšanai aizdomās turēto personu sešiem nekustamajiem īpašumiem, kuru kopējā vērtība ir ne mazāk kā 880 000 eiro, automobiļiem \"Audi Q8\", \"Audi A1\", \"Porshe Cayanne\", \"Land Rover Sport\" un \"Lexus Rx450H\", kuru kopējā vērtība ir ne mazāk kā 149 000 eiro, un naudas līdzekļiem 567 550 eiro apmērā ir uzlikti aresti. Kriminālprocess 52. sējumos šī gada novembrī nosūtīts kriminālvajāšanas uzsākšanai pēc noziedzīga nodarījuma pazīmēm, kas paredzētas Krimināllikuma 195. panta trešajā daļa. Krimināllikums par šādiem noziegumiem paredz sodu ar ar brīvības atņemšanu uz laiku no trim līdz divpadsmit gadiem, konfiscējot mantu vai bez mantas konfiskācijas, un ar probācijas uzraudzību uz laiku līdz trim gadiem vai bez tās.", "link": "https://www.delfi.lv/161/criminal/54986628/par-144-miljonu-eiro-legalizesanu-rosina-apsudzet-septinus-cilvekus"},
{"title": "Mārupes mēram celta apsūdzība par iespējamu dienesta stāvokļa ļaunprātīgu izmantošanu", "category": "Kriminālziņas", "body": "Prokuratūra ceturtdien cēlusi apsūdzību  Mārupes  mēram, kādreizējam Babītes novada pašvaldības vadītājam un uzņēmuma \"Babītes siltums\" kapitāla daļu turētājam Andrejam Encem (LRA) par iespējamu dienesta stāvokļa ļaunprātīgu izmantošanu, kas izraisījusi smagas sekas, apstiprināja prokuratūrā. Krimināllikums par valsts amatpersonas izdarītām tīšām darbībām, ļaunprātīgi izmantojot dienesta stāvokli, ja šīs darbības izraisījušas smagas sekas, paredz brīvības atņemšanu uz laiku līdz pieciem gadiem, sabiedrisko darbu vai naudas sodu, atņemot tiesības ieņemt noteiktu amatu uz laiku līdz pieciem gadiem. Jau ziņots, ka apsūdzību rosināja celt  Korupcijas  novēršanas un apkarošanas birojs ( KNAB ). KNAB rosināja Enci apsūdzēt par to, ka toreizējā Babītes novada pašvaldības kapitālsabiedrības valsts amatpersona, atsaucot no amata šīs kapitālsabiedrības valdes locekli, bez tiesiska pamata nolēma izmaksāt neizmantoto atvaļinājumu kompensāciju, proti, ignorēja kapitālsabiedrību valdes locekļu darbību reglamentējošo normatīvo regulējumu, kas neparedz valdes locekļu tiesības uz atvaļinājumu un neizmantotā atvaļinājuma kompensēšanu. Tādā veidā valsts amatpersona Babītes novada pašvaldības kapitālsabiedrībai nodarījis mantisko zaudējumu 37 561 eiro apmērā. KNAB kriminālprocesu sāka 2021. gada 4. novembrī. Kā liecina \"Firmas.lv\" informācija \"Babītes siltums\" reģistrēta 1993. gadā. Uzņēmums pilnībā tagad Mārupes novada domei. \"Babītes siltums\" laikā no 2017. līdz 2020. gadam strādājis ar zaudējumiem. Pērn apgrozīti 1 205 031 eiro un strādāts ar 35 058 eiro peļņu. Pērn  Vides aizsardzības un reģionālās attīstības ministrija  ( VARAM ) aicināja toreizējo Babītes novada domi novērst pārkāpumus uzņēmumā \"Babītes siltums\". Ministrija lūdza Babītes novada domi informēt ministriju par veikto un plānoto rīcību, lai novērstu pārkāpumus SIA \"Babītes siltums\", kas tika identificēti pašvaldības pasūtītājā auditā par 2017.-2019.gadu. Kā norāda VARAM, auditori \"Babītes siltuma\" darbībā un tā pārraudzībā ir konstatējuši būtiskus pārkāpumus, piemēram, nav izstrādāta vidēja termiņa darbības stratēģija, uzņēmumā netiek veikta budžeta plānošana un kontrole, netiek nodrošināta informācijas atklātība. Nebija izstrādāta iepirkumu uzraudzības kārtība, kā arī tika pieļauta virkne citu pārkāpumu. Ministrija no auditoru ziņojuma ir secinājusi, ka pārkāpumus laika periodā no 2017.-2019. gadam ir pieļāvusi ne tikai kapitālsabiedrības valde un kapitāla daļu turētājs - tā brīža domes priekšsēdētājs Ence, bet arī Babītes novada dome kā kapitālsabiedrības dalībnieks. Babītes novada dome arī nolēma veidot komisiju, kas vērtēs pašvaldības SIA \"Babītes siltums\" valdes un uzņēmuma kapitāla daļu turētāja, bijušā Babītes novada domes priekšsēdētāja Ences darbības efektivitāti un tiesiskumu. Mārupes novads  ir Latvijas 2021. gada administratīvi teritoriālās reformas gaitā 2021.gada 1.jūlijā izveidota Latvijas pašvaldība, kurā tika apvienots Mārupes novads un  Babītes novads .", "link": "https://www.delfi.lv/161/criminal/54995934/marupes-meram-celta-apsudziba-par-iespejamu-dienesta-stavokla-launpratigu-izmantosanu"},
{"title": "Apcietina uzņēmēju Gulamu Gulami (plkst.17:00)", "category": "Kriminālziņas", "body": "Valsts policija  otrdien, 12. maijā, aizturējusi uzņēmēju Gulami Gulami, bet trešdien, 13. maijā, viņam piemērots drošības līdzeklis – apcietinājums. Valsts policijā portālam \"Delfi\" norādīja, ka Rīgas reģiona pārvaldes Kriminālpolicijas pārvaldes darbinieki veikuši procesuālās darbības Rīgā. Policijā norāda, ka lietvedībā atrodas kriminālprocess, kurā izmeklējamam noziedzīgajam nodarījumam noteikta juridiskā kvalifikācija pēc Krimināllikuma 177. panta trešās daļas, 275. panta otrās daļas, 276. panta pirmās daļas. Likums par krāpšanu, ja tā izdarīta lielā apmērā vai ja to izdarījusi organizēta grupa, kā sodu paredz piemērot brīvības atņemšanu uz laiku no diviem līdz 10 gadiem, konfiscējot mantu vai bez mantas konfiskācijas, un ar probācijas uzraudzību uz laiku līdz trim gadiem vai bez tās. Par dokumenta, zīmoga un spiedoga viltošanu un viltota dokumenta, zīmoga un spiedoga realizēšanu un izmantošanu, ja tas darīts mantkārīgā nolūkā vai ja tās izdarījusi personu grupa pēc iepriekšējas vienošanās, vai ja tās radījušas būtisku kaitējumu valsts varai vai pārvaldības kārtībai vai ar likumu aizsargātām personas interesēm, kā sodu paredzēts piemērot brīvības atņemšanu uz laiku līdz četriem gadiem vai īslaicīgu brīvības atņemšanu, vai piespiedu darbu, vai naudas sodu. Savukārt par pasta sūtījuma nelikumīgu atvēršanu un iznīcināšanu likums kā sodu paredz piemērot īslaicīgu brīvības atņemšanu vai piespiedu darbu, vai naudas sodu. Policijā norāda, ka kriminālprocesā izmeklējamais noziegums ir noticis ilgstošā laika posmā – laikā no 2013. gada līdz pat 2020. gadam. Ciešā sadarbībā ar prokuratūru kriminālprocesā tika veiktas procesuālās un izmeklēšanas darbības. Veiktas sešas izmeklēšanas tiesneša sankcionētas kratīšanas un viena kratīšana neatliekamības kārtībā. 2020. gada 12. maijā uz aizdomu pamata par izmeklējamā nozieguma izdarīšanu Kriminālprocesa likuma 264. panta kārtībā tika aizturēta viena persona, kurai noteikts aizdomās turētās personas statuss. 13. maijā aizdomās turētajai personai tika piemērots drošības līdzeklis – apcietinājums, un noteikts, ka apcietinājumu var atcelt, ja mēneša laikā tiek samaksāta drošības nauda. Tās apmēru policijā nekonkretizēja. Gulami jau iepriekš nonācis policijas redzeslokā. Iepriekš ziņots, ka Rīgas rajona tiesa  krimināllietā par vairāk nekā deviņus miljonus eiro  vērtās Tadžikistānas kokvilnas kravas pazušanu apsūdzētajiem piespriedusi cietumsodus. Starp apsūdzētajiem bija arī Gulami, kuram toreiz tiesa lēma piemērot astoņu gadu cietumsodu. Gulami, jautāts, kāpēc aizturēts, LTV žurnālistiem zacījasacīja: \"Ziniet, tā ir Allas Jurašas, Juraša un valsts drošības iestāžu sazvērestība.\"", "link": "https://www.delfi.lv/161/criminal/52135517/apcietina-uznemeju-gulamu-gulami-plkst17-00"},
{"title": "Iemaksā Gulami noteikto drošības naudu – 50 000 eiro", "category": "Kriminālziņas", "body": "Tas nozīmē, ka pēc naudas izcelsmes pārbaudīšanas Gulami tiks atbrīvots no apcietinājuma.  Trešdien tiesa Gulami noteica apcietinājumu  līdz brīdim, kad tiks iemaksāta drošības nauda. Neminot personas vārdu, Valsts policijā apliecināja, ka Rīgas reģiona pārvaldes Kriminālpolicijas pārvaldes 3. biroja 2. nodaļas lietvedībā atrodas kriminālprocess, kurā izmeklējamam noziedzīgajam nodarījumam noteikta juridiskā kvalifikācija pēc Krimināllikuma 177. panta trešās daļas jeb krāpšana lielā apmērā vai organizētā grupā, 275. panta otrās daļas jeb dokumenta, zīmoga un spiedoga viltošana, kā arī 276. panta pirmās daļas jeb pasta sūtījuma nelikumīga atvēršana un iznīcināšana. Kriminālprocesā izmeklējamais noziegums ir noticis ilgstošā laika posmā, proti, laikā no 2013. gada līdz pat 2020. gadam. Policijā skaidroja, ka ciešā sadarbībā ar prokuratūru kriminālprocesā tika veiktas procesuālās un izmeklēšanas darbības. Veiktas sešas izmeklēšanas tiesneša sankcionētas kratīšanas un viena kratīšana neatliekamības kārtībā. Šogad 12. maijā aizdomās par izmeklējamā nozieguma izdarīšanu tika aizturēta viena persona, kurai noteikts aizdomās turētās personas statuss. Savukārt 13. maijā aizdomās turētajai personai tika piemērots drošības līdzeklis – apcietinājums, kā arī noteikts, ka apcietinājumu var atcelt, ja mēneša laikā tiek samaksāta drošības nauda. Latvija Televīzija (LTV) vēstīja, ka policija Gulami tur aizdomās par vairākiem noziegumiem, kas saistīti ar greznas  Vecrīgas  viesnīcas īpašumtiesībām. Televīzijai nosūtīts aculiecinieka foto liecinot, ka otrdien pamatīga likumsargu burzma manīta Vecrīgas viesnīcā \"Royal Square Hotel\". Viesnīcas darbinieki apstiprinājuši, ka policija tur veikusi kratīšanu. Strīdā iesaistīto viesnīcu par savu uzskata Akbaram Abdulajevam piederošais uzņēmums SIA \"966 Freecom\", kuru pārstāv advokāts Aleksandrs Berezins. Viņš LTV stāstīja, ka uzņēmums \"966 Freecom\" kriminālprocesā ir cietušais, no kura Gulami centies izkrāpt viesnīcu \"Royal Square Hotel\". Turpretim Gulami, jautāts, kāpēc aizturēts, LTV sacīja: \"Ziniet, tā ir Allas Jurašas, Juraša un valsts drošības iestāžu sazvērestība.\" Berezinam ir kopīgs advokātu birojs ar Jaunās konservatīvās partijas Saeimas deputāta Jura Juraša sievu Allu Jurašu. Aģentūras LETA arhīvs liecina, ka 2018. gadā Rīgas rajona tiesa Gulami piesprieda astoņus gadus aiz restēm lietā par vairāk nekā deviņus miljonus eiro vērtās  Tadžikistānas  kokvilnas kravas pazušanu, taču šis spriedums ir pārsūdzēts. Gulami vārds izskanējis arī saistībā ar strīdu par viesnīcu \"Hotel Garden Palace\".", "link": "https://www.delfi.lv/161/criminal/52140965/iemaksa-gulami-noteikto-drosibas-naudu-50-000-eiro"},
{"title": "Bijušā LDz šefa lietā nopratina 'Skinest Group' darbinieces", "category": "Kriminālziņas", "body": "Osinovska advokāte Jeļena Kvjatkovska aģentūrai LETA pastāstīja, ka \"Skinest Group\" darbinieces bija aizstāvības puses pieteiktās liecinieces un abas piedalījās komisijā, kas vērtēja darījumu, par kuru patlaban celtas apsūdzības. Kā apliecināja Kvjatkovska, tad saskaņā ar darbinieču liecībām korupcijas pazīmes šajā darījumā netika konstatētas. Tāpat tiesā šodien nolasītas Osinovska šofera liecības. Patlaban vīrietis no slimības ir miris, tomēr iepriekš pirmstiesas izmeklēšanā viņš nemaz netika pratināts, lai gan atradās vietā un laikā, kad tika nodota nauda Magonim. Neskatoties uz to, ka likumsargi viņu nebija pratinājuši, vīrietis bija devies pie notāra un sniedzis liecības. Nākamā tiesas sēde paredzēta 21. oktobrī, kad sāks pratināt lieciniekus. Jau ziņots, ka saskaņā ar apsūdzību 2015. gada vasarā Osinovskis Magonim nodevis aptuveni 500 000 eiro lielu kukuli saistībā ar \"LDz ritošā sastāva servisa\" daudzmiljonu iepirkumu - vecu dīzeļlokomotīvju iegādi no Osinovskim piederoša uzņēmuma \"Skinest Rail\". Abi apsūdzētie savu vainu neatzīst. Kā liecina tiesas rīcībā esošie lietas materiāli, 2014. gada augustā ar Osinovski saistītā \" Daugavpils  lokomotīvju remonta rūpnīca\" (DLRR) uzņēmumam \" LDz Cargo \" un \"LDz ritošā sastāva serviss\" bija nosūtījusi vēstuli ar savu piedāvājumu par septiņu lokomotīvju piegādi. Tiesas sēdē 2018. gada 6. aprīlī DLRR valdes locekle Natālija Petrova liecināja, ka DLRR 2014. gadā lūdza Magoņa palīdzību noslēgt sadarbības līgumu ar '' Krievijas  dzelzceļu''. Viņa skaidroja, ka 2014. un 2015. gadā DLRR finansiālā situācija bija \"slikta līdz ļoti slikta\", jo ''Krievijas dzelzceļš\", ar kuru kopš PSRS laikiem DLRR bija slēdzis sadarbības līgumus par lokomotīvju remontdarbiem, atteicās noslēgt jaunu līgumu. Petrova norādīja, ka uzņēmums noslēdza 2014. gadu ar aptuveni 1,3 miljonu eiro lieliem zaudējumiem. Viņa gan norādīja, ka līgums tāpat netika noslēgts un DLRR attiecības ar ''Krievijas dzelzceļu\" strauji pasliktinājās 2015. gadā, pēc Magoņa aresta. Jau vēstīts, ka 2018. gada 26. martā sēdē bijusī \"LDz ritošā sastāva serviss\" priekšsēdētāja Svetlana Berga liecināja, ka lokomotīvju iegāde atbildusi visām LDz koncerna interesēm, jo tas bijis ekonomiski izdevīgi visiem koncerna dalībniekiem. Savukārt 2018. gada 19. marta tiesas sēdē bijušais \"LDz Cargo\" vadītājs Guntis Mačs liecināja, ka Magonis nav ietekmējis \"LDz Cargo\" vadību par konkrētu vilcienu nomu. Mačam nekas neesot zināms par Magoņa iespējamo ietekmi uz LDz investīciju padomi un LDz prezidentu padomi, bez kuru lēmuma \"LDz ritošā sastāva serviss\" nemaz nevarētu no \"Skinest Rail\" iegādāties lokomotīves, ko piedāvāts nomāt pārvadātājam \"LDz Cargo\" un citiem pārvadātājiem Latvijā un ārpus Latvijas. Kādreizējais LDz vadītājs Magonis no darba tika atbrīvots pēc tam, kad Korupcijas novēršanas un apkarošanas birojs viņu aizturēja aizdomās par kukuļņemšanu. Rīgas rajona tiesa 2015. gada 8. augustā Magonim kā drošības līdzekli piemēroja apcietinājumu, bet vēlāk tiesa viņu nolēma atbrīvot pret 400 000 eiro lielu drošības naudu. Limbažu rajona tiesa 2018. gada 15. janvāra tiesas sēdē atcēla Magonim noteikto aizliegumu izbraukt no valsts, kā arī atsevišķi izdalīja un nodeva Igaunijas tiesai \"Skinest Rail\" lietas daļu. Prokurore Evita Masule aģentūrai LETA norādīja, ka juridiskas personas ir jātiesā valstīs, kur tās ir reģistrētas, un nav pamata bažām, ka Igaunijas tiesā uzņēmumam varētu draudēt mazāka atbildība. Žurnāls \"Ir\" iepriekš vēstīja, ka apsūdzībā neprecizētā laikā no 2014. gada beigām līdz 2015. gada sākumam abi uzņēmēji vienojušies par 800 000 eiro lielu kukuli, lai Magonis atbalstītu lokomotīvju iepirkšanu, kā arī noorganizētu Osinovskim piederošās \"Daugavpils Lokomotīvju remonta rūpnīcas\" pārstāvju tikšanos ar toreizējo \"Krievijas dzelzceļa\" vadītāju Vladimiru Jakuņinu, skaidrots apsūdzībā. Daugavpils rūpnīca 2014. gadā bija nosūtījusi vēstuli LDz \"Ritošā sastāva serviss\" un \"LDz Cargo\", piedāvājot septiņas lietotas \"2TE116\" sērijas dīzeļlokomotīves, taču šis piedāvājums ticis noraidīts. Aptuveni ap to pašu laiku 2014. gadā \"Skinest Rail\" bija iegādājusies četras tāda paša tipa dīzeļlokomotīves, kurām bija nepieciešams kapitālais remonts. Savukārt 2015. gada sākumā \"LDz Cargo\" tomēr nolēma, ka viņiem ir nepieciešamas četras \"2TE116\" tipa dīzeļlokomotīves un izsludināja iepirkumu, kuram pieteicās tikai \"Skinest Rail\", taču uzņēmuma piedāvātās lokomotīves neatbilda tehniskajām prasībām. Sarunu rezultātā tika panākta vienošanās, ka uzņēmums tās izremontēs un samazinās to cenu, norādīts apsūdzībā. Pēc līguma parakstīšanas Osinovskis ieradās pie Magoņa, lūdzot samazināt kukuļa summu. Abi vienojās par pusmiljonu eiro, rakstīja \"Ir\".", "link": "https://www.delfi.lv/161/criminal/51355039/bijusa-ldz-sefa-lieta-nopratina-skinest-group-darbinieces"},
{"title": "Zeiļas lieta: Priesteris bijis viena upura 'gala pircējs'", "category": "Kriminālziņas", "body": "Piektdien, 22. februārī,  Valsts policijas  Organizētās noziedzības apkarošanas pārvaldes ( ONAP ) Cilvēku tirdzniecības un sutenerisma apkarošanas nodaļa ir nodevusi prokuratūrai kriminālvajāšanas sākšanai kriminālprocesu, kurā par cilvēku tirdzniecību un seksuālu vardarbību pret divām personām, izmantojot to bezpalīdzības stāvokli, aizdomās tiek turēts Rēzeknes-Aglonas diecēzes priesteris Pāvels Zeiļa un divi citi vīrieši. Jau ziņots, ka pērn Valsts policijas ONAP izmeklētāji saņēma informāciju no kādas nevalstiskās organizācijas, par to, ka vairāki vīrieši, iespējams, seksuāli izmantojuši kādu bezpalīdzības stāvoklī esošu pilngadīgu vīrieti ar garīgās attīstības traucējumiem. 2018. gada 13. augustā ONAP sāka kriminālprocesu pēc Krimināllikuma 154.1 panta 2. daļas un Krimināllikuma 160. panta 5. daļas, kā arī pērnā gada augusta beigās Rīgā un Rēzeknē kopumā aizturēja trīs personas – 1945. gadā, 1955. gadā un 1958. gadā dzimušus vīriešus. Toreiz portāls \"Delfi\", atsaucoties uz savā rīcībā esošu informāciju, ziņoja, ka lietā aizturēts un vēlāk apcietināts priesteris Zeiļa, bet otra lietā aizturētā persona ir  nu jau bijušais sociālā aprūpes centra (SAC) \"Rīga\" filiāles aprūpētājs . Kā norāda policijā, izmeklēšanā likumsargi ieguvuši informāciju, ka šajā lietā ir divi cietušie – kāds bezpalīdzības stāvoklī esošs pilngadīgs vīrietis ar garīgās attīstības traucējumiem, kurš pakļauts cilvēktirdzniecībai un seksuālai vardarbībai, kā arī vēl viens vīrietis, kurš cietis no seksuālās vardarbības un sākotnēji nozieguma izdarīšanas brīdī bijis nepilngadīgs. Par aizdomās turētiem šajā kriminālprocesā atzītas trīs personas. 1955. gadā un 1958. gadā dzimušie vīrieši turēti aizdomās par seksuālu vardarbību, ja to izdarījusi personu grupa vai ja tas izdarīts ar nepilngadīgo. Tāpat 1955. gadā dzimušais vīrietis tiek turēts aizdomās par cilvēktirdzniecību, ja to izdarījusi personu grupa pēc iepriekšējas vienošanās. Abiem vīriešiem inkriminētas vairākas epizodes ilgstošā laika posmā no 2017. līdz 2018. gadam. Savukārt 1945. gadā dzimušais vīrietis tiek turēts aizdomās par cilvēku tirdzniecību, ja to izdarījusi personu grupa pēc iepriekšējas vienošanās. Viņam tiek inkriminētas divas epizodes. Izmeklēšanas laikā gan Rīgā, gan Rēzeknē tika veiktas vairākas kratīšanas, kurās izņemti dažādi video un foto faili, kuros konstatēti pornogrāfiska rakstura materiāli. Kriminālprocesa ietvaros uzlikts arests naudai – vairāk nekā 20 tūkstošiem eiro un zelta monētām gandrīz 10 tūkstošu eiro vērtībā. Policijā portālam \"Delfi\" norāda, ka kriminālprocesa ietvaros veiktas visas nepieciešamās izmeklēšanas darbības, lai nostiprinātu iegūto pierādījumu bāzi, tāpēc pieņemts lēmums par kriminālprocesa nodošanu Organizētās noziedzības un citu nozaru specializētās prokuratūrai kriminālvajāšanas sākšanai. Patlaban 1955. gadā dzimušajam vīrietim joprojām piemērots drošības līdzeklis – apcietinājums. Izmeklēšanā iegūtā informācija liecina, ka persona mēģinājusi ietekmēt vienu no iesaistītajām personām un panākt sev labvēlīgas liecības. Savukārt 1945. gadā un 1958. gada dzimušajiem vīriešiem piemēroti ar brīvības atņemšanu nesaistīti drošības līdzekļi –  drošības nauda un policijas uzraudzība . Valsts policijas Organizētās noziedzības apkarošanas pārvaldes Cilvēku tirdzniecības un sutenerisma apkarošanas nodaļas priekšnieks Armands Lubarts žurnālistiem komentēja, ka nule kā prokuratūrai nodotajā kriminālprocesā izmeklētājiem izdevies noskaidrot, ka no organizētā grupējuma cietis nevis viens cilvēks, bet gan divi. Otra persona cietusi no diviem vīriešiem - organizatora un vīrieša, kurš kopā ar viņu dzīvojis. Vaicāts par spiedienu, kas izjusts no garīgās konfesijas pārstāvjiem un sabiedrības, Lubarts noteica, ka pie tā, ka plašu rezonansi ieguvušām lietām ir \"blakusefekti\", jau ir pierasts. \"Bijām uz to gatavi. Ir sava veida imunitāte izstrādājusies darbiniekiem. Nepaļaujamies uz emocijām un darām savu darbus,\" komentēja nodaļas priekšnieks. Uz jautājumu, kā krimināllietā aizdomās turētās personas atradušas savus upurus, Lubarts skaidroja, ka abos gadījumos veidi bijuši dažādi. Viens no cietušajiem atrasts paziņu lokā, bet otrs caur kādu sludinājumu, kurš ieskrāpēts sabiedriskā tualetē. Lūgts precizēt, kas tas par sludinājumu, Lubarts norādīja, ka tas bijis \"neoficiāla veida sludinājums, ko pielieto netradicionālas orientācijas personas\". Darbības, kas veiktas ar cietušajiem, norisinājušās gan Rīgā, gan Rēzeknē. Savukārt vaicāts par priestera lomu noziedzīgajos nodarījumos, Lubarts atbildēja, ka garīgās konfesijas pārstāvis bija bija gala pircējs vienam no upuriem. Attiecībā uz kratīšanās izņemtajiem video un fotomateriāliem Lubarts paskaidroja, ka tajos bijuši redzami cietušie, taču konkrēti šie materiāli nav saturējuši krimināli sodāmas darbības.Policija atgādina, ka par cilvēku tirdzniecību, ja tā izdarīta pret nepilngadīgo vai ja to izdarījusi personu grupa pēc iepriekšējas vienošanās, soda ar brīvības atņemšanu uz laiku no trim līdz 12 gadiem, konfiscējot mantu vai bez mantas konfiskācijas, un ar probācijas uzraudzību uz laiku līdz trim gadiem vai bez tās. Savukārt par seksuālu vardarbību – dzimumtieksmes apmierināšanu pretdabiskā veidā, kas saistīta ar iekļūšanu cilvēka ķermenī, ja to izdarījusi personu grupa vai ja tas izdarīts ar nepilngadīgo, personas var tikt sodītas ar mūža ieslodzījumu vai ar brīvības atņemšanu uz laiku no pieciem līdz 20 gadiem un ar probācijas uzraudzību uz laiku līdz pieciem gadiem.", "link": "https://www.delfi.lv/161/criminal/50851849/zeilas-lieta-priesteris-bijis-viena-upura-gala-pircejs"},
{"title": "Kriminālvajāšanai nodota lieta par zādzībām no 16 transportlīdzekļiem Daugavpilī", "category": "Kriminālziņas", "body": "Piektdien, 30. decembrī,  Valsts policijas  (VP)  Latgales  reģiona pārvaldes Daugavpils iecirkņa Kriminālpolicijas amatpersonas kriminālvajāšanas uzsākšanai pret personu, nosūtīja lietu par zādzībām no 16 transportlīdzekļiem, kā arī par citiem, šajā vasarā, paveiktiem noziedzīgiem nodarījumiem Daugavpilī, portāls \"Delfi\" uzzināja VP. Šī gada rudenī vairākas persona vērsās policijā ar iesniegumiem par transportlīdzekļu bojāšanu un nozagtām mantām no tiem. Lielākoties, iespējamā vainīgā persona, no automašīnām bija zagusi elektroinstrumentus, taču zagto mantu sarakstā bija arī drēbes, viedierīces un bankas kartes, kuras persona arī izmantoja norēķinoties par precēm dažādās tirdzniecības vietās, radot materiālo zaudējumu vairāk nekā simts eiro apmērā. Tāpat tika noskaidrots, ka persona ir veikusi analoģiskas zādzības no transportlīdzekļiem arī šī gada vasarā. Kopumā tika bojātas un apzagtas 16 automašīnas Daugavpils teritorijā. Daugavpils iecirkņa Kriminālpolicijas amatpersonām izdevās noskaidrot minētā vīrieša saistību ar zādzību no dzīvokļa Daugavpilī, kur jūnijā iekļūstot pa logu, tika nozagtas dažādas mantas. Tika iegūti arī pierādījumi par to, ka persona, šī gada oktobrī, ir veikusi velosipēda zādzību, kurš bija novietots pie kādas tirdzniecība vietas Daugavpils pilsētas centrā. Veicot operatīvos un izmeklēšanas pasākumus, tika noskaidrota vainīgās personas identitāte un 30.oktobrī 1992. gadā dzimušais vīrietis tika aizturēts. Personai draud kriminālatbildība par zādzību, ja tā izdarīta, iekļūstot transportlīdzeklī, dzīvoklī vai citā telpā, vai ja tā izdarīta no glabātavas vai ietaises, kas savieno glabātavas, kā arī par transportlīdzekļa zādzību, par svešas mantas tīšu iznīcināšanu vai bojāšanu, par zādzību, krāpšanu vai piesavināšanos nelielā apmērā, kā arī par sveša finanšu instrumenta vai maksāšanas līdzekļa nolaupīšanu, iznīcināšanu, bojāšanu vai nelikumīgu izmantošanu, vai par nolaupīta maksāšanas līdzekļa iegūšanu, glabāšanu, pārvietošanu vai izplatīšanu. 1. novembrī Daugavpils tiesa personai piemēroja drošības līdzekli – apcietinājums. Persona jau iepriekš bija sodīta gan par mantiska rakstura noziegumiem, gan par cita veida likumpārkāpumiem. Iegūstot pietiekošu pierādījumu kopumu un veicot visas nepieciešamās kriminālprocesa izmeklēšanas darbības, šī gada 30. decembrī tika pieņemts lēmums par kriminālprocesa nodošanu pret personu Dienvidlatgales prokuratūrai kriminālvajāšanas uzsākšanai.", "link": "https://www.delfi.lv/161/criminal/55085390/kriminalvajasanai-nodota-lieta-par-zadzibam-no-16-transportlidzekliem-daugavpili"},
{"title": "Pieteikušies Jūrmalas bronzas kaijas zagļi; kaija nogādāta policijā", "category": "Kriminālziņas", "body": "Vīrieši piektdien, 30. decembrī, atveda nozagto bronzas putnu uz VP  Jūrmalas  iecirkni. Šobrīd vienam vīrietim ir piemērots aizdomās turētā statuss, bet otram – liecinieka statuss. Vīrieši apgalvo, ka nozieguma dienā bijuši stiprā alkohola reibumā un neatceras notikušo. Valsts policija  izsaka pateicību iedzīvotājiem, kas sniedza policijai informāciju.", "link": "https://www.delfi.lv/161/criminal/55085680/pieteikusies-jurmalas-bronzas-kaijas-zagli-kaija-nogadata-policija"},
{"title": "Pret dzērājšoferiem svētdien sākti 10 kriminālprocesi", "category": "Kriminālziņas", "body": "Visvairāk negadījumu – 34 – reģistrēti Rīgas reģionā, 10 – Latgalē, astoņi – Vidzemē, pieci – Zemgalē un četri – Kurzemē. Trīs cilvēki cietuši avārijā Latgalē, bet pa vienam – Vidzemē un Rīgas reģionā. Kopumā ceļu satiksmes jomā pieņemti 460 administratīvo pārkāpumu lēmumi, tajā skaitā 204 par ātruma pārsniegšanu un divi par agresīvu braukšanu. Savukārt par transportlīdzekļa vadīšanu alkohola reibumā ir uzsākts viens administratīvo pārkāpumu process un desmit kriminālprocesi Četri kriminālprocesi pret dzērājšoferiem sākti Rīgas reģionā, pa diviem – Zemgalē un Vidzemē, bet pa vienam – Latgalē un Kurzemē. Administratīvais process sākts pret vienu iereibušu transportlīdzekļa vadītāju Zemgales reģionā.", "link": "https://www.delfi.lv/161/criminal/55150346/pret-dzerajsoferiem-svetdien-sakti-10-kriminalprocesi"},
{"title": "'Gan Bei' nedienas turpinās – norēķiniem nelikumīgi izmanto ar roku parakstītas kvītis", "category": "Kriminālziņas", "body": "Restorāna tīkls \"Gan Bei\" norēķiniem nelikumīgi izmantojis ar roku parakstītas kvītis, portālu \"Delfi\" informē Valsts ieņēmumu dienesta ( VID ). Atsaucoties uz publiskajā telpā izskanējušajām ziņām, ka restorānu tīkls \"Gan Bei\" pēc VID  Finanšu policijas  pārvaldes veiktajiem pasākumiem turpinājis darbību, izsniedzot klientiem ar roku parakstītas kvītis, dienests 11. decembrī ir veicis pārbaudes 10 uzņēmuma pakalpojumu sniegšanas vietās, un konstatējis pārkāpumus.  Par pārkāpumiem uzsākta lietvedība administratīvā pārkāpuma lietā pēc Latvijas Administratīvo pārkāpumu kodekss (LAPK) 156.2 panta trešās daļas. VID 11. decembrī ir veicis pārbaudes 10 uzņēmuma pakalpojumu sniegšanas vietās, un konstatējis pārkāpumus par kuriem tika uzsākta lietvedība administratīvā pārkāpuma lietā pēc LAPK 156.2 panta trešās daļas par normatīvajiem aktiem atbilstošu nodokļu un citu maksājumu reģistrēšanas elektronisko ierīču un iekārtu neuzstādīšanu un neizmantošanu vietās, kur tirgo ar akcīzes nodokli apliekamās preces. Prasība reģistrēt samaksu kases aparātos, kases sistēmās, specializētajās ierīcēs vai iekārtās ir obligāta.  VID vērš nodokļu maksātāju uzmanību, ka Ministru kabineta 2007.gada 2.maija noteikumu Nr. 282 39. punktā noteiktās tiesības laika posmā, kamēr nedarbojas kases aparāts vai kases sistēma, nelietot kases aparātu vai kases sistēmu, izsniedzot Valsts ieņēmumu dienestā reģistrēto kvīti, nodokļu maksātājs var izmantot tikai gadījumā, ja kases aparāts īslaicīgi nedarbojas elektrības padeves pārtraukuma vai citu tehnisku iemeslu dēļ, piemēram, ja kases aparāts vai kases sistēma ir bojāts. Jau vēstīts, ka Valsts ieņēmumu dienesta (VID) Finanšu policija  veikusi kratīšanas restorānu \"Gan Bei\" īpašnieka \"Lage Ko\" birojā un restorānos , kā arī lietā par izvairīšanos no nodokļu nomaksas aizturējusi vairākus cilvēkus, no kuriem drošības līdzeklis - apcietinājums - piemērots trim personām, tostarp, Saeimas deputāta Sergeja Potapkina (S) dzīvesbiedrei Gaļinai Karmačai. Karmača ir ar \"Gan Bei\" īpašnieku \"Lage Ko\" saistītā uzņēmuma \"Lage Ltd\" līdzīpašniece. VID ceturtdien preses brīfingā paziņoja, ka 9. un 10. decembrī kopumā veiktas 30 procesuālās darbības jeb kratīšanas, kuru laikā izņemti dokumenti, iespējams, noziedzīgi iegūta skaidra nauda un citi pierādījumi. VID  apturējis organizētu noziedzīgu grupējumu, kura kodolu veidoja pieci cilvēki. Viens no apcietinātajiem cilvēkiem ir nelegālās programmatūras izstrādātājs. Programmatūru izstrādājuši divi cilvēki un abi ir apcietināti. Kases aparātu programmatūru, kas tos ļāva \"sagrozīt\", izstrādājis viens no vadošajiem kases sistēmu izstrādātājiem Latvijā, norādīja Podiņš. Abi programmatūras izstrādātāji ieņem augstus amatus konkrētā uzņēmuma vadībā, viņi ir valdes locekļi. Organizētais grupējums kases aparātu sagrozīšanai piesaistījis augstas kvalitātes profesionāļus. Pēc VID aplēsēm katru mēnesi no noziedzīgajā shēmā iesaistīto uzņēmumu kasēm nelegāli izņemti 700 000 - 800 000 eiro skaidrā naudā. Kopējais zaudējums, ko valsts nav ieguvusi, lēšams miljonos. Izņemto naudu, visticamāk, izmantojusi uzņēmuma vadība, kā arī darbiniekiem maksātas aplokšņu algas. Kā liecina \"Lursoft\" dati, pērn uzņēmuma \"Lage Ko\", kas strādā ar \"Gan Bei\" zīmolu, apgrozījums bija 8 082 430 lati ( ap 11 500 000 eiro), bet tā tīrā peļņa sasniedza 167 884 latus (238 879 eiro). Savukārt \"Lage Ltd\" apgrozījums 2013.gadā bija 329 219 lati/ Šobrīd VID ir informācija par diviem uzņēmumiem, kas izmantoja programmu, kas ļauj \"sagrozīt\" kases aprātus, taču notiek aktīvs izmeklēšanas darbs un, visticamāk, apstiprināsies aizdomas par vēl citu uzņēmumu iesaistīšanos nelegālās programmatūras lietošanā. Veicot izmeklēšanu, VID ļoti pārsteidza, \"cik brutālā veidā tika apkrāpts katrs pircējs\", jo katrs pircējs, saņemot čeku, bija pārliecināts, ka norādītā pievienotā vērtības summa aizies valstij, taču \"tā nonāca noziedznieku kabatās\". Programmatūru kases sistēmu uzņēmums pārdeva aptuveni par 1500 eiro un tā bija speciāli pielāgota katram kases aprātam. Taču tā gada laikā bija jāatjaunina vairāk nekā 10 reizes un par katru reizi \"klienti\" atkārtoti maksāja IT uzņēmumam. Ar nelegālo programmatūru jeb ļaunatūru tika nelegāli samazināts uzņēmuma apgrozījums. Kases aparātiem pielāgotā ļaunatūra izmaina kases sistēmas fiskālo atmiņu, līdz ar to uzņēmuma darbinieks var samazināt dienas apgrozījumu uz sev vēlamo un pārējo naudu vienkārši no kases izņemt. VID ģenerāldirektora vietnieks noziedzības apkarošanas jomā Kaspars Černeckis skaidroja, ka grupējums bija \"ļoti sarežģīts\" un savas darbības \"skrupulozi plānoja\". Jautāts, kurš programmatūru izmantoja uzņēmumos, Černeckis norādīja, ka katrā uzņēmumā atšķīries tas, kurš izvēlēts \"par uzticības personu\", kas vakarā vai no rīta sagrozīs kases aparātā esošo informāciju. Kompānijā \"Lage Ko\", kas strādā ar \"Gan Bei\" zīmolu, neoficiāli kases sistēmas nodrošinājusi ar uzņēmēju Danielu Brio saistīta firma. Čerņeckis šo informāciju portālam \"Delfi\" ne apstiprināja ne noliedza. Kā liecina \"Lursft\" dati, Brio pieder datorkonsultāciju uzņēmums SIA \"Brio Service\", kas pērn nav uzrādījis nekādu apgrozījumu un guvis 47 latu zaudējumus. Šī uzņēmuma vienīgais īpašnieks un valdes loceklis Daniels Brio. Tāpat viņam pieder arī datoriekārtu ražošanas kompānija SIA \"Brio SRC\", kas pērn strādājusi ar 881 007 latu (1 253 570 eiro) apgrozījumu un 4054 latu (5768 eiro) peļņu. Brio ir vienīgais šīs firmas īpašnieks, bet tās valdes loceklis ir Oļegs Halatovs. Portāls \"Delfi\" jau ziņoja, ka  trešdien, 10. decembrī, likumsargi pārmeklēja trīs \"Gan Bei\" restorānus . Procesuālās darbības notika restorānos tirdzniecības parkā \"Alfa\", \"Domina\" un \" Rīga  Plaza\".", "link": "https://www.delfi.lv/161/criminal/45337186/gan-bei-nedienas-turpinas-norekiniem-nelikumigi-izmanto-ar-roku-parakstitas-kvitis"},
{"title": "Gribēja izmēģināt lasīto – Kuldīgā aiztur vīrieti par mēģinājumu noslepkavot sievieti", "category": "Kriminālziņas", "body": "Aizvadītās nedēļas nogalē  Valsts policijas  (VP) Kurzemes reģiona pārvaldes amatpersonas Kuldīgā aizturēja vīrieti aizdomās par kādas sievietes slepkavības mēģinājumu, portāls \"Delfi\" uzzināja VP. 13. janvārī ap pulksten 23.20 VP tika saņemta informācija, ka Kuldīgā kādā īpašumā notiekot konflikts, kā rezultātā sievietei nodarīti miesas bojājumi. Kurzemes reģiona pārvaldes amatpersonas noskaidroja uzbrucēja – jauna vīrieša –, identitāti un uzsāka meklēšanas pasākumus, taču vainīgais no policijas slēpās, līdz viņa tēvs pierunāja dēlu atzīties, pēc kā vīrietis piezvanījis policijai un atklājis savu uzturēšanās vietu. VP Kurzemes reģiona pārvaldes  Kuldīgas  iecirkņa amatpersonas naktī no 13. uz 14. janvāri aizturēja vīrieti un nākamajā dienā, 15. janvārī, devās uz tiesu lūgt piemērot aizturētajam drošības līdzekli – apcietinājumu. Lūgums apmierināts – vīrietim ir piemērots apcietinājums. Izmeklēšanā noskaidrots, ka aizturētais ar cietušo bijuši seni paziņas. Vīrietis pie sievietes ieradies jau ar mērķi viņu nogalināt. Vīrietis ar viltu izvilinājis viņu ārpus mājokļa – koridorā, un sācis uzbrukumu, nodarot miesas bojājumus. Sieviete ar gūtajām traumām nogādāta medicīnas iestādē, kur turpina ārstēšanos. VP Kurzemes reģiona pārvaldes Kuldīgas iecirkņa Kriminālpolicijas nodaļas amatpersonas par notikušo uzsāka kriminālprocesu par slepkavības mēģinājumu. Saskaņā ar Krimināllikumu, par šādu noziedzīgu nodarījumu soda ar mūža ieslodzījumu vai ar brīvības atņemšanu uz laiku no pieciem līdz 20 gadiem un ar probācijas uzraudzību uz laiku līdz trim gadiem. Vīrietis iepriekš nav nonācis policijas redzeslokā. Kriminālprocesā viņam noteikta kompleksā tiesu psiholoģiskā-psihiatriskā ekspertīze. Valsts policija turpina izmeklēšanu uzsāktajā kriminālprocesā.", "link": "https://www.delfi.lv/161/criminal/55146574/gribeja-izmeginat-lasito-kuldiga-aiztur-virieti-par-meginajumu-noslepkavot-sievieti"},
{"title": "Arvien vairāk uzņēmēju 'sagroza' kases aparātus, secina VID", "category": "Kriminālziņas", "body": "Arvien vairāk uzņēmēju \"sagroza\" elektronisko kases aparātu datus, jeb iejaucas to darbībā, tādējādi no kasēm tiek izņemti miljoniem eiro, liecina Valsts ieņēmumu dienesta ( VID ) apkopotā informācija. VID dati liecina, ka vislielākais potenciāli neuzrādītais apgrozījums 2013.gadā bija mazumtirdzniecībā un pakalpojumu nozarē. Rīgas Ekonomikas augstskolas aplēses liecina, ka 2013. gadā mazumtirdzniecībā ēnu ekonomikas apmērs sasniedza 20,5 %, savukārt pakalpojumu nozarē - 19,8%.  Mazumtirdzniecībā neto apgrozījums 2013.gadā bija 5 903,57 miljoni eiro un potenciālais nedeklarētais apgrozījums bija 1 522,3 miljoni eiro. Savukārt pakalpojumu nozarē neto apgrozījums sasniedza 1 142,62 miljonus eiro un potenciālais nedeklarētais apgrozījums bija 282,09 miljoni eiro.  VID tirdzniecības un pakalpojumu sniedzēju uzņēmumos veikto pārbaužu rezultāti šā gada 10 mēnešos liecina, ka 628 gadījumos tikuši konstatēti pārkāpumi, kas saistīti ar iejaukšanos elektronisko kases aparātu darbībā, 1208 gadījumos konstatēti pārkāpumi saistībā ar elektroniskajiem kases aparātiem un 1474 tematiskajās pārbaudēs VID tirdzniecības un pakalpojumu sniedzēju uzņēmumos konstatējis pārkāpumus.  Šā gada pirmajos 10 mēnešos šādu pārkāpumu skaits ir lielāks, nekā visā pagājušajā gadā kopā.  VID atgādina, ka līdz šim 2014. gadā fiksēti vairāki lieli krāpniecības gadījumi, kad uzņēmuma darbinieki ir iejaukušies elektronisko kases aparātu darbībā un uzņēmēji samazinājuši ieņēmumu summu. Samazinājums svārstās no 71 tūkstoša līdz teju 359 tūkstošiem eiro gadā.  Taču šobrīd  Finanšu policijai  izdevies atklāt noziedzīgu grupējumu, kura veidotajā shēmā katru mēnesi no noziedzīgajā shēmā iesaistīto uzņēmumu kasēm nelegāli izņemti 700 000 – 800 000 eiro skaidrā naudā. Jau ziņots, ka  Finanšu policija apturējusi noziedzīgu grupējumu, kas nodarbojās ar kases aparātu \"sagrozīšanu\" , ceturtdien žurnālistus informēja Finanšu policijas pārvaldes direktors Kaspars Podiņš. Apturēts organizēti noziedzīgs grupējums, kura kodolu veidoja pieci cilvēki. Šobrīd kopā ir aizturēti septiņi cilvēki, trīs no tiem ir apcietināti, tostarp  Saeimas  deputāta Sergeja Potapkina (S) dzīvesbiedre Gaļina Karmača. 9. un 10. decembrī kopumā veiktas 30 procesuālās darbības jeb kratīšanas, kuru laikā izņemti dokumenti, iespējams, noziedzīgi iegūta skaidra nauda un citi pierādījumi.", "link": "https://www.delfi.lv/161/criminal/45331068/arvien-vairak-uznemeju-sagroza-kases-aparatus-secina-vid"},
{"title": "Video: Aizkrauklē 'Mercedes' traucas ar 152 km/h; vadītājs tiek pie soda", "category": "Kriminālziņas", "body": "11. oktobrī  Valsts policija  (VP)  Aizkraukles  novadā uz ceļa Tīnūži-  Koknese , kur atļautais maksimālais braukšanas ātrums ir 90 kilometru stundā (km/h) apturēja automašīnu \"Mercedes-Benz S450\", kas virzienā uz Koknesi brauca ar ātrumu 152 km/h, portālu \"Delfi\" informēja VP. Atrēķinot pieļaujamo kļūdu, minimāli iespējamais braukšanas ātrums bija 147 km/h. Policijā par atļautā maksimālā braukšanas ātruma pārniegšanu tika sākts administratīvā pārkāpuma process, un likumsargi 1973. gadā dzimušajam autovadītājam piemēroja naudas sodu 240 eiro, kā arī transportlīdzekļu vadīšanas tiesību izmantošanas aizliegumu uz trīs mēnešiem. VP vērš uzmanību, ka no 11. oktobra ir mainīta ceļu satiksmes organizācija uz galvenajiem autoceļiem vietās, kur uz vasaras periodu bija uzliktas ceļa zīmes ar atļauto maksimālo braukšanas ātrumu 100 km/h un 110 km/h. Visā valsts autoceļu tīklā atļautais maksimālais braukšanas ātrums ir 90 km/h, tostarp uz autoceļa Tīnūži-Koknese. \"Aicinām autovadītājus apzināties, ka atļautā braukšanas ātruma pārsniegšana ir bīstama izvēle, jo tādējādi mazinās iespēja laicīgi pamanīt un reaģēt uz kādu ārkārtēju situāciju uz ceļa, un tas var kļūt par nopietnu apdraudējumu veselībai un dzīvībai gan pie stūres esošajai personai, gan arī apkārtējiem,\" atgādina likumsargi.", "link": "https://www.delfi.lv/161/criminal/54838602/video-aizkraukle-mercedes-traucas-ar-152-kmh-vaditajs-tiek-pie-soda"},
{"title": "Ugunsgrēks nelegālajā hostelī: aizturētas vēl divas personas; divi iepriekš aizturētie – apcietināti", "category": "Kriminālziņas", "body": "Apcietinājums nav piemērots nelikumīgi izmantoto dzīvokļu oficiālajam īpašniekam juristam Andrejam Gailim, kurš tika aizturēts trešdien. Valsts policijā (VP), neminot personas vārdu, apliecināja, ka tiesas neapcietinātajai personai piemērots ar brīvības atņemšanu nesaistīts drošības līdzeklis. Tāpat policija šajā kriminālprocesā aizturējusi vēl divas personas. Vienai no šīm personām piemērots ar brīvības atņemšanu nesaistīts drošības līdzeklis, savukārt otrai aizturēšanas termiņš beigsies sestdien, 1. maijā, aģentūra LETA noskaidroja VP, kurā gan neprecizēja, kā attiecībā uz drošības līdzekli rīkosies izmeklētāji, tuvojoties aizturēšanas termiņa beigām. Apcietinājumu var piemērot tikai tad, ja kriminālprocesā iegūtās konkrētās ziņas par faktiem rada pamatotas aizdomas, ka cita drošības līdzekļa piemērošana nevar nodrošināt, ka persona neizdarīs jaunu noziedzīgu nodarījumu, netraucēs vai neizvairīsies no pirmstiesas izmeklēšanas. Apcietinātās personas tiesas lēmumu varēs pārsūdzēt Rīgas apgabaltiesā. Policijā arī pastāstīja, ka ugunsgrēkā bojāgājušo atpazīšanas procesā noskaidrots, ka trīs bojāgājušie ir Latvijas pilsoņi, taču galīgās identitātes precizēšanā tiks veiktas vēl papildu ekspertīzes. Tāpat turpinās darbs pie pārējo piecu bojāgājušo identitātes noskaidrošanas un tam nepieciešamas ilgāks laiks, jo speciālistiem jāveic DNS ekspertīzes. Jau ziņots, ka policija veikusi kratīšanas šajā kriminālprocesā iesaistīto personu dzīvesvietās un darbavietās. Kratīšanās izņemti dokumenti un datu nesēji. VP Rīgas reģiona pārvaldes Kriminālpolicijas pārvaldes priekšnieks Juris Staļģevics iepriekš TV3 teica, ka policija izmeklē dažādas versijas par traģēdiju, taču nevar izslēgt, ka notikusi arī nejauša aizdegšanās. Kriminālprocess kvalificēts pēc trīs Krimināllikuma pantiem, proti, par ugunsdrošības noteikumu tīšu pārkāpšanu, svešas mantas iznīcināšanu vai bojāšanu aiz neuzmanības, kā arī uzņēmējdarbību bez reģistrēšanas un bez atļaujas. Ugunsgrēkā nelikumīgajā hostelī Merķeļa ielā 8 gāja bojā astoņi cilvēki. Glābēji evakuēja 24 cilvēkus. No tiem slimnīcā vidēji smagā stāvoklī nogādāti seši cietušie. Izsaukumu uz Merķeļa ielu glābēji saņēma trešdien neilgi pirms plkst.5. Tur dega sešstāvu ēkas augšējā stāva dzīvoklis un jumts. SIA \"Hospitality Solutions\", kura saskaņā ar Valsts darba inspekcijas (VDI) rīcībā esošo informāciju ir atbildīga par Merķeļa ielā 8 izveidotā un aizvadītajā naktī degušā nelegālā hosteļa biznesu, jau pusotru gadu bijusi inspekcijas redzeslokā, turklāt uzņēmumam piemēroti vairāki sodi par nereģistrētu nodarbinātību un atalgojuma neizmaksāšanu, aģentūrai LETA trešdien pavēstīja VDI. VDI atklāja, ka kopumā par šo uzņēmumu saņemti 11 iesniegumi galvenokārt par darba samaksas neizmaksāšanu. VDI, reaģējot uz iesniegumiem, bija vērsusies uzņēmumā, taču tas nav sadarbojies. Rezultātā VDI piemērojusi divus administratīvos sodus. Uzņēmums aizvien nesadarbojas ar VDI un nav sniedzis nepieciešamos dokumentos saistībā ar iesniegumiem, kas saņemti par atalgojuma neizmaksāšanu, līdz ar to netiekot izslēgta iespēja, ka uzņēmumam varētu tikt piemērots vēl viens sods. Tāpat uzņēmums iepriekš ticis divreiz sodīts par nereģistrētu nodarbinātību, tomēr iesniegumi un pārbaudes nav notikušas tikai vienā adresē. Proti, pēc VDI paustā, uzņēmumam pieder vairāki hosteļi, turklāt tas pērn 19.maijā mainījis nosaukumu no SIA \"Riga Hostel\" uz SIA \"Hospitality Solutions\". Pēc inspekcijā paustā, nereģistrēta nodarbināšana konstatēta Merķeļa ielā 1, savukārt attiecībā uz hosteli Merķeļa ielā 8, kurā trešdien izcēlies traģisks ugunsgrēks, neviens sods nav piemērots. Saskaņā ar dažādās datu bāzēs pieejamo informāciju, abu dzīvokļu, kuros bija izveidots nelikumīgais hostelis, īpašnieks ir jurists, bijušais Rīgas Juridiskās augstskolas studentu asociācijas prezidents Andrejs Gailis, tomēr, vadoties pēc VDI sniegtās informācijas, Gailis tiek norādīts kā uzņēmuma kontaktpersona, bet kā amatpersona ir norādīts Arūns Skupeika, kuram ir tiesības pārstāvēt uzņēmumu kopš 2020.gada 28.decembra. Pēc \"Firmas.lv\" pieejamās informācijas, 2019.gadā \"Hospitality Solutions\" strādāja ar 126 538 eiro apgrozījumu un 2745 eiro peļņu. Uzņēmums ir reģistrēts 2005.gadā, un tā pamatkapitāls ir 2840 eiro. \"Hospitality Solutions\" vienīgais īpašnieks ir Lietuvas pilsonis Skupeika.", "link": "https://www.delfi.lv/161/criminal/53159055/ugunsgreks-nelegalaja-hosteli-aizturetas-vel-divas-personas-divi-ieprieks-aizturetie-apcietinati"},
{"title": "Tiesnesei Bērziņai un uzņēmējam Gulami par kukuļošanu piemēro naudas sodus", "category": "Kriminālziņas", "body": "Bijušajai  Rīgas apgabaltiesas  tiesnesei Ivetai Bērziņai un uzņēmējam Gulamam Mohammadam Gulami piemēroti ar reālu brīvības atņemšanu nesaistīti sodi. Rīgas pilsētas Zemgales priekšpilsētas tiesa pirmdien apstiprināja vienošanos par sodu. Gulami par kukuļdošanu piemērota brīvības atņemšana uz gadu nosacīti ar pārbaudes laiku uz vienu gadu un sešiem mēnešiem, kā arī naudas sods 9250 eiro apmērā. Tāpat viņam kā papildsods noteikta tiesību ierobežošana ieņemt noteiktus amatus uz vienu gadu, apliecināja prokuratūras preses pārstāve Una Rēķe. Bērziņai par kukuļa piesavināšanos noteikts naudas sods 11 100 eiro apmērā. LTV  raidījums \"De facto\" svētdien vēstīja, ka  Bērziņa vairs netiek apsūdzēta par kukuļņemšanu , bet par kukuļa piesavināšanos, kas viņai notiesāšanas gadījumā nozīmē maigāku sodu. Prokuratūrā raidījumam \"De facto\" skaidroja, ka krimināllieta daļā par kukuļņemšanu pret Bērziņu ir izbeigta pierādījumu trūkuma dēļ. Savukārt saskaņā ar prokuratūras atbildēm Gulami oponenta, uzbeku uzņēmēja pārstāvim Uldim Skudram, bijusī tiesnese tiek apsūdzēta par kukuļa piesavināšanos saistībā ar lietu, ko skatīja cits tiesnesis citā tiesā - Rīgas Centra rajona tiesas tiesnesis Imants Dzenis. Tiesnesis Dzenis 2013.gada vasarā pieņēma lēmumu, kas ļāva Gulami ģimenei turpināt saimniekot Vecrīgas viesnīcā \"Garden Palace\", kurā, pēc Skudras teiktā, Gulami nostiprinājies noziedzīgām metodēm, norādīja \"De facto\". Apelācijas instancē šī Dzeņa skatītā lieta nonākusi pie tiesneses Bērziņas. Pret Dzeni neesot bijis pietiekamu pierādījumu, ka viņš būtu zinājis par Gulami un Bērziņas vienošanos. Dzenis raidījumam skaidrojis, ka krimināllietā ir liecinieks un parakstījies par informācijas neizpaušanu. Ar tiesnesi Bērziņu viņš neesot pazīstams. Iepriekš  Ģenerālprokuratūra  Bērziņai bija izsniegusi apsūdzību par kukuļņemšanu un diviem kukuļa piesavināšanās gadījumiem. Korupcijas novēršanas un apkarošanas birojs ( KNAB ) iepriekš paziņojumā presei norādīja, ka lūdz sākt kriminālvajāšanu pret tiesnesi par kukuļņemšanu un kukuļa piesavināšanos, bet pret uzņēmēju - par kukuļdošanu. Kriminālprocess tika sākts 2014.gada oktobrī. KNAB toreiz paziņoja, ka uzņēmējs, kura uzņēmumi bija iesaistīti dažādās tiesvedībās, lai panāktu viņam labvēlīgu tiesas lēmumu pieņemšanu, vairākkārt nodeva kukuļus. 2014.gada novembrī Bērziņas kabinetā tika veikta kratīšana.", "link": "https://www.delfi.lv/161/criminal/48166717/tiesnesei-berzinai-un-uznemejam-gulami-par-kukulosanu-piemero-naudas-sodus"},
{"title": "Gulami kukuļa skandāls: tiesa martā no jauna skatīs tiesneses Bērziņas iztiesāto lietu", "category": "Kriminālziņas", "body": "Rīgas apgabaltiesa  13. martā no jauna skatīs civillietu, kur iepriekš piedalījusies bijusī tiesnese Iveta Bērziņa un par ko viņa no uzņēmēja Gulama Gulami saņēmusi kukuli vairāk nekā 7000 eiro apmērā un to piesavinājusies. Kā informēja apgabaltiesas preses pārstāvis Raimonds Ločmelis, pagājušajā nedēļā tika pieņemts lēmums, ka lieta par izpildu raksta izsniegšanu šķīrējtiesas nolēmuma piespiedu izpildei, kas ienākusi ar pieteikumu par jaunatklātiem apstākļiem, tiks izskatīta rakstveida procesā 13. martā. Jau ziņots, ka pieteikumu tiesā sakarā minētajiem jaunatklātajiem apstākļiem 10. februārī iesniedza SIA \"966 Freecom\" pārstāvis zvērināts advokāts Indulis Balmaks. Apstākļi ir konstatēti ar pagājušā gada novembrī spēkā stājušos spriedumu krimināllietā. Pieteikumā norādīts, ka lieta tikusi skatīta nelikumīgā sastāvā, jo tās izskatīšanā piedalījusies tiesnese, kura iepriekš vienai no pusēm apsolījusi \"sakārtot\" lietas iznākumu un saņēmusi 5000 latu (7114 eiro) lielu kukuli, kā arī devusi padomus šīs puses juristam par lietā iesniedzamajiem paskaidrojumiem. Turklāt attiecīgie tiesu nolēmumi, ar ko atteikts izsniegt izpildu rakstu šķīrējtiesas sprieduma izpildei, ir pieņemti klaji pretēji likumā noteiktajam un Augstākās tiesas tiesnešu kopsapulces lēmumam par likuma piemērošanu šāda veida lietās. Kā skaidro advokāts, likums liedz tiesnesim piedalīties lietas skatīšanā, ja \"viņš ir personīgi tieši vai netieši ieinteresēts lietas iznākumā vai ir citi apstākļi, kas rada pamatotas šaubas par viņa objektivitāti\", un kukuļošanas krimināllietā noskaidrotie fakti nerada nekādas šaubas, ka tiesnese Bērziņa nedrīkstēja piedalīties konkrētās lietas izskatīšanā pat tad, ja kukuli viņa piesavinājusies par vēlamo iznākumu pirmās instances tiesā. Ja lietu skatījusi tiesa nelikumīgā sastāvā, saskaņā ar Civilprocesa likuma noteikumiem tā skatāma no jauna. Konkrētā gadījumā attiecīgs pieteikums iesniedzams tiesā trīs mēnešu laikā no sprieduma stāšanās spēkā krimināllietā, ar kuru par vainīgu noziedzīgās darbībās atzīta tiesnese, norādīts apgabaltiesā iesniegtajā pieteikumā. Tāpat iesniegtajā pieteikumā arī norādīts uz to, ka Eiropas Cilvēktiesību konvencija garantē tiesības uz lietas izskatīšanu \"taisnīgā un objektīvā tiesā\". Lūgums lietu izskatīt no jauna ir pēdējais pieteicēja rīcībā esošais tiesiskais līdzeklis, lai novērstu minētās konvencijas normas pārkāpumu Latvijā. \"Ja tas neizdosies, pieteikums par konvencijas pārkāpumu tiks iesniegts Eiropas Cilvēktiesību tiesā Strasbūrā,\" toreiz uzsvēra Balmaks. Jau ziņots, ka pērn rudenī tiesa Bērziņai un uzņēmējam Gulami piemēroja ar reālu brīvības atņemšanu nesaistītus sodus, jo tika panākta vienošanās ar prokuratūru. Savukārt janvārī žurnāls \"Ir\" rakstīja, ka kriminālprocesā pret Bērziņu un uzņēmēju Gulami izmeklēšanā bija iegūti pierādījumi vēl par divām epizodēm, tomēr apsūdzība par tām nav uzrādīta. Kā vēstīja žurnāls, valsts nav uzturējusi apsūdzību divos kukuļošanas gadījumos, kas bija saistīti ar Gulami vadītā uzņēmuma SIA \"Terahouse Maxcapital\" prasību pret SIA \"Homeland\". 2013. gada aprīlī un augustā tiesnese Bērziņa klātienē personīgi saņēmusi no Gulami naudu, lai viņa labā izlemtu biznesa civilstrīdu, ko tiesnese pati arī skatīja Rīgas apgabaltiesā. Izmeklēšanā fiksēts 5000 latu (7114 eiro) kukulis aprīlī un 10 000 eiro kukulis augustā. Par to liecinājis gan pats Gulami, gan viņa dienasgrāmatā veiktie pieraksti un kukuļošanas līdzzinātāja eksprokurore Irina Bogdanova, kura izgājusi arī melu detektora pārbaudi un viņas liecības atzītas par patiesām, vēsta žurnāls. Tāpat \"Ir\" rīcībā esošā informācija liecina, ka epizodē par lielākā  kukuļa - 34 000 eiro - pieņemšanu izmeklētāji bija savākuši pierādījumus kukuļņemšanā , nevis kukuļa piesavināšanā, kā to vēlāk traktēja prokuratūra, paredzot daudz maigāku sodu tiesnesei. Žurnāls arī pārliecinājies, ka visos gadījumos, kur Gulami maksājis kukuļus, tiesa lēmusi tieši tā, kā uzņēmējs pasūtījis. Kopumā izmeklēšanā fiksētas četras kukuļdošanas epizodes trīs lietās, ko skatījuši pieci tiesneši. Taču tā kā prokuratūras izvirzītajā apsūdzībā tiesnesei Bērziņai tika inkriminēta nevis kukuļa ņemšana, bet tikai citiem tiesnešiem domātu kukuļu piesavināšanās, savukārt pārējiem tiesnešiem vispār nekādas aizdomas vai apsūdzības nav izvirzītas, tad visi Gulami apmaksātie spriedumi tiek uzskatīti par likumīgiem un spēkā esošiem, raksta žurnāls. Kā ziņots, 2016. gada rudenī Rīgas pilsētas Zemgales priekšpilsētas  tiesa apstiprināja vienošanos par sodu Gulami un Bērziņai . Gulami par kukuļdošanu piemērota brīvības atņemšana uz gadu nosacīti ar pārbaudes laiku uz vienu gadu un sešiem mēnešiem, kā arī naudas sods 9250 eiro apmērā. Tāpat viņam kā papildsods noteikta tiesību ierobežošana ieņemt noteiktus amatus uz vienu gadu. Bērziņai par kukuļa piesavināšanos noteikts naudas sods 11 100 eiro apmērā. LTV raidījums \"De facto\" vēstīja, ka Bērziņa vairs netiek apsūdzēta par kukuļņemšanu, bet par kukuļa piesavināšanos, kas viņai notiesāšanas gadījumā nozīmē maigāku sodu. Prokuratūrā raidījumam \"De facto\" skaidroja, ka krimināllieta daļā par kukuļņemšanu pret Bērziņu ir izbeigta pierādījumu trūkuma dēļ. Bijusī tiesnese tika apsūdzēta par kukuļa piesavināšanos saistībā ar lietu, ko skatīja cits tiesnesis citā tiesā - kādreizējās Rīgas pilsētas Centra rajona tiesas tiesnesis Imants Dzenis. Viņš 2013. gada vasarā pieņēma lēmumu, kas ļāva Gulami ģimenei turpināt saimniekot Vecrīgas viesnīcā \"Garden Palace\", kur, pēc Skudras teiktā, Gulami nostiprinājies noziedzīgām metodēm, norādīja \"De facto\". Apelācijas instancē šī Dzeņa skatītā lieta nonākusi pie tiesneses Bērziņas. Pret Dzeni neesot bijis pietiekamu pierādījumu, ka viņš būtu zinājis par Gulami un Bērziņas vienošanos. Korupcijas  novēršanas un apkarošanas birojs ( KNAB ) iepriekš paziņojumā presei norādīja, ka lūdz sākt kriminālvajāšanu pret tiesnesi par kukuļņemšanu un kukuļa piesavināšanos, bet pret uzņēmēju - par kukuļdošanu. Kriminālprocess tika sākts 2014. gada oktobrī. KNAB toreiz paziņoja, ka uzņēmējs, kura uzņēmumi bija iesaistīti dažādās tiesvedībās, lai panāktu viņam labvēlīgu tiesas lēmumu pieņemšanu, vairākkārt nodeva kukuļus.", "link": "https://www.delfi.lv/161/criminal/48559853/gulami-kukula-skandals-tiesa-marta-no-jauna-skatis-tiesneses-berzinas-iztiesato-lietu"},
{"title": "Foto: Korvalols un tabletes – VID novērš medikamentu kontrabandu no Krievijas", "category": "Kriminālziņas", "body": "Valsts ieņēmumu dienesta ( VID ) muitnieki, veicot kontroli uz Latvijas– Krievijas  robežas, novērsa mēģinājumu nelegāli ievest ievērojamu daudzumu dažādu medikamentu. Gandrīz divdesmit veidu zāles blisteros, tūbiņās un pudelītēs bija paslēptas starp kravas transportlīdzekļa vadītāja personīgajām mantām, portālam \"Delfi\" sacīja dienestā. Šā gada 10. oktobrī  Terehovas  muitas kontroles punkta muitnieki, veicot no Krievijas iebraukušā kravas transportlīdzekļa vizuālo kontroli, konstatēja vairākas tukšas dažādu veidu medikamentu paciņas. Turpinot pārbaudi, transportlīdzekļa vadītāja personīgajās mantās un automobiļa ledusskapī tika atrasti medikamenti lielā daudzumā un plašā sortimentā. Kontroles rezultātā tika izņemti iepakojumi ar 1500 kapsulām \"Omeprazola\" un 5580 tabletēm dažādu citu medikamentu – \"Pankreatīna\", \"Tetraciklīna\", \"Amoksicilīna\", \"Citramona\", \"Furadonīna\", \"Dimedrola\", \"Donormila\", \"Erinīta\" un citu, kā arī 13 tūbiņas ar \"Dimeksīda\" un \"Ortofēna\" ziedēm. Par zāļu nelikumīgu ievešanu uzsākts administratīvā pārkāpuma process. Papildus tam izņemtas arī 29 pudelītes ar \"Korvalola\" pilieniem. To sastāvā ir fenobarbitāls, kas iekļauts Latvijā kontrolējamo narkotisko vielu, psihotropo vielu un prekursoru sarakstā – bīstamās psihotropās vielas, kuras var tikt izmantotas ļaunprātīgos nolūkos. VID Nodokļu un muitas policijas pārvaldē tika uzsākts kriminālprocess pēc Krimināllikuma 190.1 panta otrās daļas pret vienu personu par, iespējams, narkotiskas vai psihotropas vielas saturoša izstrādājuma, kura aprite ir aizliegta vai ierobežota, pārvietošanu pāri Latvijas valsts robežai nelikumīgā veidā. Krimināllikuma 190.1 panta otrā daļa paredz sodu ar brīvības atņemšanu uz laiku līdz 10 gadiem, konfiscējot mantu vai bez mantas konfiskācijas.", "link": "https://www.delfi.lv/161/criminal/54835594/foto-korvalols-un-tabletes-vid-novers-medikamentu-kontrabandu-no-krievijas"},
{"title": "Svētdien Latvijā reģistrētas 53 avārijas; cietuši 12 cilvēki", "category": "Kriminālziņas", "body": "17 avārijas reģistrētas Rīgas reģionā, 12 – Kurzemē, 11 – Latgalē, septiņi negadījumi bijuši Vidzemē un seši – Zemgalē. Negadījumos Rīgas reģionā arī bijis lielākais cietušo skaits – seši cilvēki, no tiem viens bijis velosipēdists. Zemgalē avārijās cietuši trīs cilvēki, Latgalē – divi, bet viens cilvēks cietis avārijās Vidzemē. Kopumā ceļu satiksmes jomā pieņemti 286 administratīvo pārkāpumu lēmumi, tajā skaitā 175 par ātruma pārsniegšanu, 19 par automašīnas vadīšanu alkohola reibumā, divi par automašīnas vadīšanu narkotisko vielu iespaidā un viens par agresīvu braukšanu.", "link": "https://www.delfi.lv/161/criminal/54914634/svetdien-latvija-registretas-53-avarijas-cietusi-12-cilveki"},
{"title": "Par nepamatotu personas datu pārbaudi un to izpaušanu aiztur policistu", "category": "Kriminālziņas", "body": "Iekšējās drošības birojs  (IDB) oktobra nogalē aizturēja  Valsts policijas  (VP) Rīgas reģiona pārvaldes darbinieku, kurš, izmantojot dienesta pienākumu veikšanai piešķirtās informāciju sistēmas piekļuves tiesības, bez likumīga pamata veica personu datu pārbaudi un iegūtās ziņas izpauda trešajām personām, portālu \"Delfi\" informēja IDB pārstāve Santa Bivbāne. Aizdomās turētais likumsargs organizēja nepatiesu ziņu sniegšanu kādā administratīvā pārkāpuma lietā par ceļu satiksmes noteikumu pārkāpšanu. Policistam piemēroti drošības līdzekļi, kas nav saistīti ar brīvības atņemšanu, tostarp aizliegums pildīt amata pienākumus. Izmeklēšanas interesēs šobrīd papildu informāciju IDB nesniedz. Drošības iestāde atgādina, ka nevienu personu nevar uzskatīt par vainīgu noziedzīga nodarījuma izdarīšanā, kamēr tās vaina nav pierādīta Kriminālprocesa likumā paredzētajā kārtībā.", "link": "https://www.delfi.lv/161/criminal/54915320/par-nepamatotu-personas-datu-parbaudi-un-to-izpausanu-aiztur-policistu"},
{"title": "Sāk kriminālprocesu par Ždanokas izteikumiem EP diskusijā", "category": "Kriminālziņas", "body": "Valsts drošības dienests (VDD) ir sācis kriminālprocesu saistībā ar bijušās eiroparlamentārietes  Tatjanas Ždanokas  februārī paustajiem izteikumiem Latvijas Krievu savienības rīkotajā diskusijā  Eiropas  Parlamentā (EP), informēja Eiropas Tautas partijas grupas Latvijas preses un komunikācijas padomnieks Ģirts Salmgriezis. Par Ždanokas izteikumiem drošības iestādē bija vērsusies EP deputāte  Inese Vaidere  (JV). Kā norādīja Salmgriezis, 20. februārī EP notikušajā diskusijā \"Politiskā vajāšana Baltijas valstīs\" Ždanoka bija teikusi: \"Mēs esam nonākuši pie secinājuma, ka krievi un krieviski runājošie [Latvijā] ir tādā pašā situācijā, kā ebreji pirms Otrā pasaules kara. Mēs tiekam sodīti.\" 5. martā VDD atbildējis Vaiderei, ka saistībā ar viņas iesniegumā norādītajām ziņām 28.februārī ir sākts kriminālprocess pēc noziedzīga nodarījuma pazīmēm, kas paredzētas Krimināllikuma 78.panta 1. daļā – par darbību, kas apzināti vērsta uz nacionālā naida vai nesaticības izraisīšanu. Krimināllikumā par to paredzētais sods ir brīvības atņemšana uz laiku līdz trim gadiem vai īslaicīga brīvības atņemšana, vai piespiedu darbs, vai naudas sods. Jau ziņots, ka LKS Briselē organizēja pasākumu, kurā centās citu valstu politiķiem pierādīt, ka Baltijas valstīs pastāvot politiskās vajāšanas un vārda brīvības ierobežojumi. Par šāda veida pārkāpumiem LKS uzskata Baltijas valstīs sāktās krimināllietas pret prokrieviskajiem aktīvistiem, piemēram, pret Gapoņenko sākto lietu par nacionālā naida kurināšanu un pretvalstisku darbību.", "link": "https://www.delfi.lv/161/criminal/50883195/sak-kriminalprocesu-par-zdanokas-izteikumiem-ep-diskusija"},
{"title": "Gapoņenko veselības stāvokļa dēļ tiesa pārceļ viņa krimināllietas izskatīšanu", "category": "Kriminālziņas", "body": "Rīgas pilsētas  Vidzemes  priekšpilsētas tiesa šodien pasludināja pārtraukumu krimināllietas skatīšanā, kurā par nacionālā naida kurināšanu apsūdzēts nereģistrētā veidojuma \"Nepilsoņu kongress\" (NK) vadonis Aleksandrs Gapoņenko. Pārtraukums pasludināts, jo Gapoņenko advokāte Imma Jansone tiesai norādīja, ka apsūdzētais patlaban atrodas slimnīcā ar nopietnām veselības problēmām. Tiesas sēdes laikā zālē izcēlās incidents, kad viens sēdes klausītājs nepakļāvās tiesneses aicinājumam bez atļaujas nefilmēt viņu un sēdes norises gaitu. Klausītājs tiesnesei vairākkārtīgi norādīja uz dažādām likuma normām, kas viņa interpretācijā deva tiesības veikt audiovizuālu ierakstu. Tāpat viņš atteicās nosaukt savu vārdu vai parādīt tiesai kādu personu apliecinošu dokumentu. Personas identitātes noskaidrošanai tika izsaukta apsardze. Pēc apsardzes ierašanās vīrietis uzrādīja tiesai savu pasi un atlikušo sēdes laiku klusi sēdēja. Nākamā tiesas sēde paredzēta 2019. gada 21. februārī pulksten 14. Šajā tiesas sēdē paredzēts uzklausīt ekspertus. Krimināllietas izskatīšana tika sākta jau pērnajā oktobrī, kad tiesa uzklausīja  Saeimas  deputātu Eināra Cilinska ( VL-TB/LNNK ) un Gaida Bērziņa (VL-TB/LNNK) liecības. Gapoņenko toreiz neatzina savu vainu un padziļināti izvaicāja abus deputātus, koncentrējoties uz dažādām vēsturisko notikumu interpretācijām. Gapoņenko šī gada augustā tika atbrīvots no apcietinājuma Rīgas centrālcietumā, kur viņš atradās, jo viņam bija piemērots aizdomās turamā statuss citā kriminālprocesā par iespējamām pret Latviju vērstām darbībām. Savukārt vēl vienā kriminālprocesā viņam ir piemērots statuss - persona pret kuru uzsākts kriminālprocess. Jau ziņots, ka prokuratūras ieskatā apsūdzētais 2015. gada 27. februāra vakarā sociālajā tīklā \" Facebook \", izmantojot savu izveidoto profilu, tīši publicēja rakstveida izteikumus, apzinoties, ka to saturs ir vērsts uz nacionālā naida un nesaticības izraisīšanu pret latviešu, lietuviešu un igauņu tautības pārstāvjiem. Minētā persona savā profilā ievietoja saiti uz  Krievijas  ziņu aģentūras \"Notum info\" mājaslapā publicēto rakstu: \" Baltija  ugunī: no neonacistu lāpu gājieniem līdz liela kara uzsākšanai\", kurā šī persona publiskoja savus apgalvojumus par notiekošiem procesiem Baltijā. Persona rakstīja, ka Baltijas valstīs, tostarp Igaunijā, patlaban notiek aktīva pamatnācijas gatavošana dalībai karadarbībā. \"Bet orientējas Baltijas elite uz pirmskara republiku pieredzi, kuros 30. gados tika ievesti \"maigie\" nacistiskie režīmi. Kara gados vadošā pamatnācijas elite praktiski pilnā sastāvā pārgāja dienestā pie vāciešiem un ar lielu prieku piedalījās nepilnvērtīgo etnisko \"elementu\" - ebreju, čigānu, slāvu - iznīcināšanā,\" rakstīja Gapoņenko. \"Izskatās, ka atkārtot šādu rīcību plāno tuvākajā laikā. Citādi kādēļ, piemēram, organizēt neonacistu lāpu gājienus?! Atzīšos, Igaunijā tādu gājienu neesmu redzējis un tagad jau arī vairs neieraudzīšu, jo man uz 10 gadiem ir aizliegts iebraukt šajā valstī par to, ka kritizēju tās politiku par etnisko diskrimināciju. Bet Latvijā šāda veida gājienu man nācās vērot 11.novembrī pagājušā gadā valsts svētkos - Lāčplēša dienā. Galvaspilsētas ielās iznāca ap divdesmit tūkstošiem cilvēku ar lāpām, viņi kliedza \"Mēs latvieši!\", \"Latviju-latviešiem'',\" teikts Gapoņenko vēstījumā. Apsūdzētais rakstīja, ka šis skats viņam atgādinājis Lenijas Rīfenštāles filmu \"Gribas triumfs\" - par to, kā nacistu vadība \"zombēja vāciešus ar ideju nolikt savas galvas par augstās nācijas interesēm pirms Otrā pasaules kara sākuma\". Prokuratūrā iepriekš norādīja, ka, publiskojot šāda satura rakstu, apsūdzētā persona ir pārkāpusi Latvijas Satversmē un  Eiropas  Cilvēktiesību un pamatbrīvību konvencijā noteikto, kas attiecas uz vārda brīvību, kā arī  ANO  Starptautiskajā paktā par pilsoņu un publiskajām tiesībām noteikto. Jau ziņots, ka 2015. gada 26. maijā DP aizturēja Gapoņenko un veica tiesas sankcionētu kratīšanu vairākos objektos, kur tika izņemti dažādi priekšmeti. Šīs izmeklēšanas darbības tika veiktas kriminālprocesā, kas sākts par nacionālā naida izraisīšanu. Pēc nopratināšanas Gapoņenko tika atbrīvots, savukārt Krievijas  Ārlietu ministrija  izplatīja paziņojumu, kurā nosodīta Gapoņenko aizturēšana. DP savā pagājušā gada darbības pārskatā Gapoņenko minējusi kā vienu no Krievijas tautiešu politikas atbalstītājiem. Gapoņenko arī bija viena no personām, kas 2012.gadā organizēja referendumu par krievu valodas kā otrās valsts valodas statusu. Gapoņenko draud brīvības atņemšana līdz pieciem gadiem, piespiedu darbs vai naudas sods.", "link": "https://www.delfi.lv/161/criminal/50416225/gaponenko-veselibas-stavokla-del-tiesa-parcel-vina-kriminallietas-izskatisanu"},
{"title": "Kaimiņš, Jurašs, Boldāns un citi – deputāti, kurus Saeima izdeva kriminālvajāšanai", "category": "Kriminālziņas", "body": "Šī gada 8. oktobrī  Saeima  nolēma parlamentārieti Aldi Adamoviču (JV) izdot kriminālvajāšanai saistībā ar aizdomām par veiktu krāpšanu, dienesta stāvokļa ļaunprātīgu izmantošanu un dienesta viltojumu šajā parlamenta sasaukumā. Portāls \"Delfi\" piedāvā ieskatu vēsturē ar gadījumiem, kad Saeimas deputāti tiek izdoti kriminālvajāšanai vai nonākuši tuvu tam. Kriminālvajāšana ir saistīta ar iespējamu krāpšanu, dienesta stāvokļa ļaunprātīgu izmantošanu un dienesta viltojumu. Ģenerālprokuratūras Krimināltiesiskā departamenta Sevišķi svarīgu lietu izmeklēšanas nodaļa lietu saņēma šī gada 30. augustā, taču Korupcijas novēršanas un apkarošanas birojā ( KNAB ) tā ierosināta jau pērn 6. augustā. Biroja izmeklēšanas laikā veiktas vairākas operatīvas darbības, tostarp noklausītas deputāta telefona sarunas, kā arī veikta viņa izsekošana. Izmeklēšanu laikā konstatēts, ka deputāts divas reizes pieprasījis kompensāciju par degvielu, kas, izmeklētāju ieskatā, izmantota personīgām vajadzībām. Adamovičs gan par abiem gadījumiem naudu budžetā atgriezis. Par Adamoviča izdošanu kriminālvajāšanai  balsoja 70 deputāti.", "link": "https://www.delfi.lv/161/criminal/52544805/kaimins-jurass-boldans-un-citi-deputati-kurus-saeima-izdeva-kriminalvajasanai"},
{"title": "DP Gapoņenko inkriminē arī palīdzības sniegšanu ārvalstij un nacionālā naida izraisīšanu", "category": "Kriminālziņas", "body": "Drošības policija  (DP) prokremliskajam aktīvistam Aleksandram Gapoņenko inkriminē arī nacionālā naida izraisīšanu un palīdzības sniegšanu ārvalstij, noskaidroja aģentūra LETA. DP paziņojumā presei neminot Gapoņenko vārdu teikts, ka DP 6.augustā rosinājusi sākt kriminālvajāšanu pēc trīs Krimināllikuma pantiem, proti, par darbību, kas apzināti vērsta uz nacionālā, etniskā vai rasu naida vai nesaticības izraisīšanu, izmantojot automatizētu datu apstrādes sistēmu. Tāpat ierosināts personu apsūdzēt par darbību, kas vērsta pret Latvijas valstisko neatkarību, suverenitāti, teritoriālo vienotību, valsts varu vai valsts iekārtu, kā arī par palīdzību ārvalstij pret Latviju vērstā darbībā. Pēc personas aizturēšanas DP paziņoja, ka persona aizturēta tikai pēc Krimināllikuma panta par darbību, kas vērsta pret Latvijas valstisko neatkarību, suverenitāti, teritoriālo vienotību, valsts varu vai valsts iekārtu. Tagad DP paziņojumā presei raksta, ka 4. aprīlī sāktajā kriminālprocesā noskaidrots, ka persona ilgstoši veikusi darbības nolūkā kaitēt Latvijas valstij un palīdzēt ārvalstij vērsties pret Latvijas valsts drošību. Ārvalsts nosaukums netiek atklāts. Tāpat kriminālprocesa laikā noskaidrots, ka persona ilgstoši, izmantojot automatizētās datu apstrādes sistēmas palīdzību, ir īstenojusi darbības, kuras vērstas uz nacionālā un etniskā naida vai nesaticības veicināšanu un izraisīšanu starp Latvijas sabiedrībā pastāvošajām dažādajām nacionālajām grupām. Gapoņenko tiesa apcietināja 21. aprīlī un viņš cietumā atrodas arī patlaban. Tiesa 23. augustā izvērtēs vai nepieciešams turpināt Gapoņenko piemērot apcietinājumu, apliecināja viņa aizstāve Imma Jansone. Gapoņenko šī nav vienīgā krimināllieta. Jau ziņots, ka Rīgas pilsētas Vidzemes priekšpilsētas tiesa 21. septembrī skatīs krimināllietu, kurā Gapoņenko apsūdzēts saistībā ar nacionālā naida un nesaticības izraisīšanu. Prokuratūras ieskatā apsūdzētais 2015. gada 27. februāra vakarā sociālajā tīklā \" Facebook \", izmantojot savu izveidoto profilu, tīši publicēja rakstveida izteikumus, apzinoties, ka to saturs ir vērsts uz nacionālā naida un nesaticības izraisīšanu pret latviešu, lietuviešu un igauņu tautības pārstāvjiem. DP pagājušā gada darbības pārskatā teikts, ka Gapoņenko darbība 2017. gadā tika pakārtota Krievijas organizāciju piešķirto grantu finansējuma apgūšanai. Tā bija haotiska un klaji subjektīva, paužot viedokļus Krievijas plašsaziņas līdzekļiem un radot publikācijas, kas balstījās uz nepatiesiem vai pretrunīgiem \"faktiem\", līdz ar to bija vērojami citu Krievijas tautiešu Latvijā centieni norobežoties no viņa aktivitātēm. Tāpat bija vērojami Gapoņenko mēģinājumi dezorganizēt biedrību \"Latvijas Krievu kopiena\" (LKK). Tāpat DP savā pārskatā minējusi, ka Krievijas vēsturiskās izpratnes izplatīšanas jomā publiski redzamākās aktivitātes tika pakārtotas tā dēvētās \"uzvaras dienas\" svinībām 9. maijā. Krievijas tautiešu politikas aktīviste Margarita Dragiļe kopā ar līdzgaitniekiem Gapoņenko un Elizabeti Krivcovu 9. maijā Rīgā organizēja Krievijas vēsturiskās atmiņas saglabāšanas vienu no centrālajiem pasākumiem \"Nemirstīgo pulks\", kas ārpus Krievijas robežām plaši pārņemts kā ideoloģisks Krievijas humanitārās ietekmes līdzeklis. Paralēli praktiskām Krievijas humanitārās ietekmes aktivitātēm Krievijas tautieši labprāt iesaistījās arī pret Latviju vērstās Krievijas informatīvajās kampaņās. DP vērtējumā visbiežāk dezinformāciju izplatīja tieši Gapoņenko.", "link": "https://www.delfi.lv/161/criminal/50314801/dp-gaponenko-inkrimine-ari-palidzibas-sniegsanu-arvalstij-un-nacionala-naida-izraisisanu"},
{"title": "Par seksuāliem noziegumiem vīrietim piespriež deviņus gadus cietumā", "category": "Kriminālziņas", "body": "Jau vēstīts, ka  šī gada 17. martā Valsts policijā (VP) vērsās divas sievietes , kuras ziņoja par izvarošanu Čiekurkalna rajonā, kā arī izvarošanas mēģinājumu  Brasas  rajonā. Reaģējot uz šiem ziņojumiem, VP uzsāka izmeklēšanu, kuras rezultātā tika aizturēts 1989. gadā dzimis vīrietis. 17. martā ap pulksten 19 Rīgas Brasas rajonā kādai sievietei uz ielas piegājis klāt kāds vīrietis, kurš pēkšņi uzbruka un mēģināja sievieti izvarot. Vīrietis sievieti bija nogāzis zemē, taču sieviete pretojās un viņai izdevās izrauties, pēc kā aizbēgt no varmākas. Cietusī sieviete tajā pašā dienā vērsās policijā un tika uzsākts kriminālprocess pēc Krimināllikuma 159. panta pirmās daļas un 15. panta ceturtās daļas, proti, par izvarošanas mēģinājumu. Tās pašas dienas vakarā pēc pulksten 20 Čiekurkalna rajonā vīrietis atkārtoti uzbruka citai sievietei. Izvarošanas uzbrukums tika veikts, pielietojot fizisku spēku, atklātā un publiskā vietā, kur apkārt nebija cilvēku. Kā norāda prokuratūra, vīrieša identitāte tika noskaidrota nedēļu vēlāk, un policija vīrieti aizturēja. Šī gada 12. jūlijā Rīgas Ziemeļu prokuratūras prokurore minēto krimināllietu nosūtīja tiesai, kura 2. septembrī taisīja notiesājošu spriedumu – atzina apsūdzēto par vainīgu minēto noziedzīgo nodarījumu izdarīšanā un piesprieda viņam brīvības atņemšanu uz deviņiem gadiem un probācijas uzraudzību uz pieciem gadiem.", "link": "https://www.delfi.lv/161/criminal/54832660/par-seksualiem-noziegumiem-virietim-piespriez-devinus-gadus-cietuma"},
{"title": "Valsts policija meklē Maskavas ielā notriektās sievietes tuviniekus", "category": "Kriminālziņas", "body": "Valsts policija  (VP) aicina atsaukties attēlā redzamās sievietes tuviniekus. Sieviete gāja bojā pēc tam, kad 10. oktobrī, pulksten 16.57 Rīgā, Maskavas ielā, viņai uzbrauca automašīna \"Volvo\", portālu \"Delfi\" informēja VP. Pēc avārijas 1935. gadā dzimusī sieviete ar gūtajām traumām tika nogādāta slimnīcā, taču vēlāk mira. VP par notikušo ir uzsākusi kriminālprocesu un skaidro negadījuma apstākļus. VP aicina atsaukties bojā gājušās sievietes tuviniekus, zvanot pa tālruņa numuru 67086666. Jau vēstīts, ka aizvadītajā diennaktī L atvijā reģistrēti 140 ceļu satiksmes negadījumi, kuros cietuši 12 cilvēki, bet divi gājuši bojā . Otra avārija ar bojāgājušo notika pulksten 14.30 Mārupes novadā, Tīrainē, kad uz Jelgavas ceļa automašīnas BMW vadītājs pie sabiedriskā transporta pieturas \"Tīraine\" uzbrauca gājējam, kurš mira negadījuma vietā. BMW vadītājs no negadījuma vietas aizbrauca, taču vēlāk tika aizturēts un ievietots īslaicīgās aizturēšanas vietā. Policijā informē, ka no 12 cietušajiem pieci bijuši gājēji, bet viens – elektriskā skrejriteņa vadītājs.", "link": "https://www.delfi.lv/161/criminal/54832966/valsts-policija-mekle-maskavas-iela-notriektas-sievietes-tuviniekus"},
{"title": "Par uzbrukumiem un pretošanos policistiem šogad uzsākti 47 kriminālprocesi", "category": "Kriminālziņas", "body": "Līdz šī gada 1. novembrim par uzbrukumu  Valsts policijas  (VP) amatpersonai ir uzsākti 20 kriminālprocesi, savukārt par pretošanos – 24 kriminālprocesi. Tāpat trīs kriminālprocesi kvalificēti pēc abiem Krimināllikuma pantiem – gan par uzbrukumu, gan pretošanos policistiem, portālu \"Delfi\" informēja VP pārstāve Elīna Priedīte. Policijas pārstāve gan norāda, ka ne visos gadījumos policisti vēršas pēc palīdzības Neatliekamās medicīniskās palīdzības dienestā ( NMPD ), kad tiem tiek nodarīti miesas bojājumi, piemēram, kad iesit ar dūri vai plaukstu. Uzbrukums likumsargam nozīmē, ka cilvēks veic aktīvu vardarbīgu darbību, apdraudot cietušā veselību vai dzīvību, tāpat arī tie ir draudi lietot vardarbību. Savukārt pretošanās nozīmē pretdarbību vai piespiešanu izpildīt acīmredzami nelikumīgas darbības. Kā norāda Priedīte, pretošanās vai piespiešana tiek izdarīta, lietojot vardarbību vai piedraudot ar to. Par uzbrukumu varas pārstāvim vai citai valsts amatpersonai sakarā ar tās likumisku dienesta darbību, kā arī par uzbrukumu personai sakarā ar tās līdzdalību noziedzīga vai cita prettiesiska nodarījuma novēršanā vai pārtraukšanā Krimināllikums paredz brīvības atņemšanu uz laiku līdz pieciem gadiem vai ar īslaicīgu brīvības atņemšanu, vai ar probācijas uzraudzību, vai ar sabiedrisko darbu, vai ar naudas sodu. Ja uzbrukuma rezultātā nodarīti smagi miesas bojājumi vai izraisītas citas smagas sekas vai ja uzbrukumu izdarījusi organizēta grupa, likums paredz sodu ar brīvības atņemšanu uz laiku no diviem līdz desmit gadiem un ar probācijas uzraudzību uz laiku līdz trim gadiem vai bez tās. Par pretošanos policistam Krimināllikums nosaka sodu ar brīvības atņemšanu uz laiku līdz vienam gadam vai ar īslaicīgu brīvības atņemšanu, vai ar probācijas uzraudzību, vai ar sabiedrisko darbu, vai ar naudas sodu. Savukārt ja to izdara personu grupa, paredzēts sods ar laiku līdz trim gadiem vai īslaicīgu brīvības atņemšanu, sabiedrisko darbu vai naudassodu.", "link": "https://www.delfi.lv/161/criminal/54902764/par-uzbrukumiem-un-pretosanos-policistiem-sogad-uzsakti-47-kriminalprocesi"},
{"title": "VID lūdz sākt kriminālvajāšanu par mēģinājumu Krievijā ievest kondicionēšanas iekārtas", "category": "Kriminālziņas", "body": "Valsts ieņēmumu dienesta ( VID ) Nodokļu un muitas policijas pārvalde šī gada jūlijā uzsāka kriminālprocesu par kāda uzņēmuma amatpersonas iespējamo  Eiropas Savienības  (ES) noteikto sankciju pārkāpšanu – mēģinājumu eksportēt uz Krieviju kondicionēšanas iekārtas. Kriminālprocess nosūtīts prokuratūrai, portālu \"Delfi\" informēja dienestā. Mēģinot eksportēt šīs preces uz Krieviju, tika pārkāpta regulas par ierobežojošiem pasākumiem saistībā ar  Krievijas  darbībām, kas destabilizē situāciju Ukrainā, sankcijas – luksuspreču eksporta aizliegums. Konstatējot iespējamo noziedzīgo nodarījumu, tālākā preču pārvietošana netikta pieļauta un lietas materiāli nodoti VID Nodokļu un muitas policijas pārvaldei tālāko procesuālo darbību veikšanai. Kriminālprocess šī gada septembrī nosūtīts Nodokļu un muitas lietu prokuratūrai kriminālvajāšanas uzsākšanai pēc Krimināllikuma 84. panta pirmajā daļā un 15. panta ceturtajā daļā paredzēto noziedzīgo nodarījumu pazīmēm. Par šādiem nodarījumiem paredzēts sods – brīvības atņemšana uz laiku līdz četriem gadiem vai īslaicīga brīvības atņemšana, vai probācijas uzraudzība, vai sabiedriskais darbs, vai naudas sods. Kriminālvajāšanu lūgts uzsākt pret vienu personu.", "link": "https://www.delfi.lv/161/criminal/54827774/vid-ludz-sakt-kriminalvajasanu-par-meginajumu-krievija-ievest-kondicionesanas-iekartas"},
{"title": "Rosina sākt kriminālvajāšanu pret 'Babītes siltuma' kapitāldaļu turētāju par dienesta stāvokļa izmantošanu", "category": "Kriminālziņas", "body": "Korupcijas  novēršanas un apkarošanas birojs ( KNAB ) rosināja prokuratūrai uzsākt kriminālvajāšanu pret Babītes novada pašvaldības kapitālsabiedrības valsts amatpersonu par iespējamu dienesta stāvokļa ļaunprātīgu izmantošanu, kas izraisījusi smagas sekas – gandrīz 38 tūkstošu eiro mantisko zaudējumu pašvaldības kapitālsabiedrībai. Portālam \"Delfi\" zināms, ka kapitālsabiedrība, pret kuras pārstāvi lūdz sākt kriminālvajāšanu, ir \"Babītes siltums\". KNAB pirmstiesas izmeklēšanā iegūtie pierādījumi liecina, ka Babītes novada pašvaldības kapitālsabiedrības kapitāla daļu turētāja pārstāvis, atsaucot no amata šīs kapitālsabiedrības valdes locekli, bez tiesiska pamata, proti, ignorējot kapitālsabiedrību valdes locekļu darbību reglamentējošo normatīvo regulējumu, kas neparedz valdes locekļu tiesības uz atvaļinājumu un neizmantotā atvaļinājuma kompensēšanu, nolēma izmaksāt kapitālsabiedrības valdes loceklim neizmantoto atvaļinājumu kompensāciju. Tādā veidā valsts amatpersona Babītes novada pašvaldības kapitālsabiedrībai nodarījis mantisko zaudējumu 37 561,84 eiro apmērā. KNAB kriminālprocesu uzsāka 2021. gada 4. novembrī aizdomās par iespējamu Krimināllikuma 318. panta trešajā daļā noteiktā noziedzīgā nodarījuma – dienesta stāvokļa ļaunprātīgu izmantošanu, kas izraisījusi smagas sekas – izdarīšanu. KNAB, nosūtot krimināllietas materiālus Noziedzīgu nodarījumu valsts institūciju dienestā izmeklēšanas prokuratūrai, noslēdzis pirmstiesas izmeklēšanu. Pašlaik prokuratūrai kā procesa virzītājai jālemj par krimināllietas turpmāko virzību, norāda KNAB. Portāls \"Delfi\" jau vēstīja, ka pērn martā  Vides aizsardzības un reģionālās attīstības ministrija  ( VARAM ) lūdza Babītes novada domi līdz 17. aprīlim informēt ministriju par veikto un plānoto rīcību, lai novērstu pārkāpumus SIA \"Babītes Siltums\", portālu \"Delfi\" informēja VARAM. Pārkāpumi tika identificēti pašvaldības pasūtītājā auditā par kapitālsabiedrības 2017.-2019. gada darbību. Līdzdalības izvērtējumu, funkcionālo un finanšu auditu pašvaldības kapitālsabiedrībā veicis SIA \"Pagrabnieces Auditoru Birojs\". Auditori \"Babītes Siltuma\" darbībā un tā pārraudzībā ir konstatējuši būtiskus pārkāpumus, piemēram, nav izstrādāta vidēja termiņa darbības stratēģija, uzņēmumā netiek veikta budžeta plānošana un kontrole, netiek nodrošināta informācijas atklātība. Tāpat nebija izstrādāta iepirkumu uzraudzības kārtība, kā arī tika pieļauti virkne citu pārkāpumu. Ministrija no auditoru ziņojuma ir secinājusi, ka pārkāpumus laika periodā no 2017.-2019. gadam ir pieļāvusi ne tikai kapitālsabiedrība valde un kapitāla daļu turētājs – tā brīža domes priekšsēdētājs Andrejs Ence, bet arī Babītes novada dome kā kapitālsabiedrības dalībnieks. Babītes novada domes priekšsēdētājs Aivars Osītis ir informējis", "link": "https://www.delfi.lv/161/criminal/54965102/rosina-sakt-kriminalvajasanu-pret-babites-siltuma-kapitaldalu-turetaju-par-dienesta-stavokla-izmantosanu"},
{"title": "Tadžikistānas kokvilnas kravas pazušanas krimināllietā apsūdzētajiem piespriež cietumsodus", "category": "Kriminālziņas", "body": "Rīgas rajona tiesa piektdien krimināllietā par vairāk nekā deviņus miljonus eiro vērtās Tadžikistānas kokvilnas kravas pazušanu apsūdzētajiem piespriedusi cietumsodus, portālu \"Delfi\" informēja cietušā pārstāvis, zvērināts advokāts  Viktors Tihonovs . Rīgas rajona tiesā portālam \"Delfi\" norādīja, ka uz jautājumiem par tiesas spriedumu varēs atbildēt vien pirmdien. Iepriekš vēstīts, ka šajā lietā uz apsūdzēto sola sēdies uzņēmējs Gulams Mohammeds Gulami, kā arī viņa sieva Valentīna Gulami un Larisa Karpenko. Gulamam Gulami tiesa piespriedusi astoņu gadu cietumsodu, viņa sievai - septiņu gadu cietumsodu, bet Karpenko piespriesta brīvības atņemšana uz pieciem gadiem, informēja advokāts. Kā ziņots, Rīgas tiesas apgabala prokuratūra iepriekš  uzrādījusi apsūdzības trim personām  saistībā ar vairāk nekā deviņus miljonus vērtās Tadžikistānas kokvilnas kravas pazušanu. Personas pie kriminālatbildības sauktas par piesavināšanos lielā apmērā, par dokumentu viltošanu un viltotu dokumentu izmantošanu. 2015. gada vasarā lieta nonāca tiesā, kur tika lemts to skatīt slēgtās sēdēs. Neviens no apsūdzētajiem savu vainu neatzina. Kā ziņots, Gulami šo krimināllietu uzskata par politisko pasūtījumu. Iepriekš Gulami skaidrojis, ka lietas būtība ir tajā, ka 2012. gada oktobrī uzņēmums \"W.E.E.S.A\" saņēma \"Logistic-Ekspress\" uzdevumu - lūgumu kravas, kas uz \"Logistic-Ekspress\" vārda fiziski atradās glabāšanā \"W.E.E.S.A\" muitas noliktavās Jūrmalā, nodot ASV reģistrētai kompānijai \"Silver Star International LLC\", šo lūgumu pamatojot ar savstarpējiem norēķiniem. Šo uzdevumu, kā uzrādīja Gulami, darījuma brīdī parakstīja \"Logistic-Ekspress\" valdes priekšsēdētājs un vienīgais īpašnieks Andrejs Stepovojs, kurš ir Ukrainas pilsonis. Taču jau 2012. gada decembrī viņa vietu Igaunijas kompānijā \"Logistic-Ekspress\" ieņēma Tadžikistānas pilsonis Davlathons Azizovs. 2013. gada februārī Igaunijas kompānija iesniedza prasības pieteikumu Rīgas apgabaltiesā pret \"W.E.E.S.A\" par valdījuma piešķiršanu uz kravu un pienākuma uzlikšanu nodot kravu, norādot, ka \"W.E.E.S.A\" nenodrošināja iespēju piemeklētajai ekspertīzes kompānijai veikt kokvilnas šķiedru kravas esamības un stāvokļa pārbaudi atbilstoši noliktavas zīmei. \"Logistic-Ekspress\" uzskatīja, ka \"W.E.E.S.A\" prettiesiski aiztur prasītāja kravas valdījumu. Savukārt tiesa nolēma lietu izbeigt, norādot, ka \"Igaunijas kompānijai \"Logistic-Ekspress\" zudušas prasījuma tiesības uz strīdus kokvilnas kravu\". Gulami iepriekš piebilda, ka nav zināms, ka \"Logistic-Ekspress\" saistībā ar kravu būtu cēlusi pretenzijas pret kravas saņēmējiem vai bijušo Igaunijas kompānijas vadību, kā arī Tadžikistāna būtu iesniegusi Latvijai notu sakarā ar kokvilnas kravas pazušanu. Līdz ar to viņš pauda pārliecību, ka šis kriminālprocess ir politisks pasūtījums. Lietu pirms nodošanas prokuratūrā izmeklēja  Valsts policijas  (VP) Ekonomisko noziegumu apkarošanas pārvalde ( ENAP ). VP iesniegumu šajā lietā saņēma 2014. gada pavasarī. Iesniegumā bija minēts, ka pazuduši 80 vilcienu vagoni ar kokvilnas šķiedru gandrīz 7000 tonnu apmērā, bet kopējie zaudējumi tika lēsti deviņu miljonu eiro apjomā. Apjomīgas izmeklēšanas laikā ENAP darbinieki noskaidroja, ka Tadžikistānas kokvilnas kravu piesavināšanos veikusi personu grupa, izmantojot viltotus dokumentus par kravas īpašnieka maiņu, tādēļ kriminālprocess kvalificēts gan par piesavināšanos lielā apmērā, gan par dokumentu viltošanu.", "link": "https://www.delfi.lv/161/criminal/50191007/tadzikistanas-kokvilnas-kravas-pazusanas-kriminallieta-apsudzetajiem-piespriez-cietumsodus"},
{"title": "Saistībā ar Tadžikistānas kokvilnas kravas pazušanu aizdomās tur afgāņu izcelsmes Latvijas pilsoni Gulami un viņa sievu", "category": "Kriminālziņas", "body": "Valsts policijas (VP) preses pārstāvis Toms Sadovskis aģentūrai LETA šo informāciju ne apstiprināja, ne noliedza. Šī gada pavasarī VP saņēma iesniegumu par Latvijas teritorijā pazudušu Tadžikistānas kokvilnas kravu, ko veikusi personu grupa, izmantojot viltotus dokumentus par kravas īpašnieka maiņu. Par noziegumu tika sākta krimināllieta pēc Krimināllikuma 179.panta 3.daļas par svešas mantas piesavināšanos lielā apmērā un 275.panta 2.daļas par viltotu dokumentu izgatavošanu un izmantošanu mantkārīgā nolūkā. Par to var tikt piespriesta brīvības atņemšana uz laiku līdz desmit gadiem. Pēc vairākām kratīšanām Jūrmalā un Rīgā VP Ekonomisko noziegumu apkarošanas pārvaldes (ENAP) darbinieki aizturēja četras personas. Turpinot izmeklēšanu, divas no šīm personām - 1968.gadā dzimusi sieviete un 1965.gadā dzimis vīrietis - tika atzītas par aizdomās turētajiem. Patlaban turpinās lietas pirmstiesas izmeklēšana, lai noskaidrotu šo personu atbildību un pilnīgus lietas apstākļus. Līdz tiesai minētajām personām noteikts drošības līdzeklis - policijas uzraudzība un aizliegums izbraukt no valsts. Kā liecina ieraksti Tiesu informatīvajā sistēmā, Rīgas pilsētas ziemeļu rajona tiesā tiek skatīta krimināllieta, kurā par krāpšanu apsūdzēta Valentīna Gulami. 2009.gadā laikraksts \"Diena\" rakstīja, ka Gulami ir saistīts ar Ekonomikas policijas ierosinātu kriminālprocesu par noziedzīgi iegūtas naudas legalizēšanu jeb tā saukto naudas atmazgāšanu. Laikraksts toreiz vēstīja, ka šis kriminālprocess nebija vienīgā tiesībsargājošo iestāžu lieta, kas saistīta ar Gulami vārdu, 1999.gadā Gulami bijis pat aizdomās turētais slepkavības lietā. Vasarā, Valsts prezidenta Andra Bērziņa vizītes laikā Tadžikistānā, \"Panorāma\" vēstīja par Rīgā 2011.gadā pazudušo kokvilnas kravu no Tadžikistānas. Raidījums ziņoja, ka krava viltotu pavadzīmju dēļ pazuda no muitas noliktavas", "link": "https://www.delfi.lv/161/criminal/45025806/saistiba-ar-tadzikistanas-kokvilnas-kravas-pazusanu-aizdomas-tur-afganu-izcelsmes-latvijas-pilsoni-gulami-un-vina-sievu"},
{"title": "Magoņa lietā turpinās liecinieku nopratināšana", "category": "Kriminālziņas", "body": "Vidzemes rajona tiesā Limbažos šodien turpinājās liecinieku nopratināšana krimināllietā, kurā par kukuļošanu apsūdzēts bijušais VAS \"Latvijas Dzelzceļš\" (LDz) valdes priekšsēdētājs  Uģis Magonis  un Igaunijas miljonārs Oļegs Osinovskis, informēja tiesā. Pirmdienas tiesas sēdē tika nopratināti uz sēdi aicinātie liecinieki un nolemts turpināt lietas skatīšanu 12. novembrī, kad liecības sniegt aicināts Daugavpils vagonu remonta centra vadītājs Artūrs Bite un vēl divi liecinieki. Jau ziņots, ka saskaņā ar apsūdzību 2015. gada vasarā Osinovskis Magonim nodevis aptuveni 500 000 eiro lielu kukuli saistībā ar \"LDz ritošā sastāva servisa\" daudzmiljonu iepirkumu – vecu dīzeļlokomotīvju iegādi no Osinovskim piederoša uzņēmuma \"Skinest Rail\". Abi apsūdzētie savu vainu neatzīst. Kā liecina tiesas rīcībā esošie lietas materiāli, 2014. gada augustā ar Osinovski saistītā \"Daugavpils lokomotīvju remonta rūpnīca\" uzņēmumam \" LDz Cargo \" un \"LDz ritošā sastāva serviss\" bija nosūtījusi vēstuli ar savu piedāvājumu par septiņu lokomotīvju piegādi. Tiesas sēdē 6. aprīlī \"Daugavpils Lokomotīvju remonta rūpnīcas\" (DLRR) valdes locekle Natālija Petrova liecināja, ka DLRR 2014. gadā lūdza Magoņa palīdzību noslēgt sadarbības līgumu ar ''Krievijas dzelzceļu'' (RŽD). Viņa skaidroja, ka 2014. un 2015. gadā DLRR finansiālā situācija bija \"slikta līdz ļoti slikta\", jo RŽD, ar kuru kopš PSRS laikiem DLRR bija slēdzis sadarbības līgumus par lokomotīvju remontdarbiem, atteicās noslēgt jaunu līgumu. Petrova norādīja, ka uzņēmums noslēdza 2014. gadu ar aptuveni 1,3 miljonu eiro lieliem zaudējumiem. Viņa gan norādīja, ka līgums tāpat netika noslēgts un DLRR attiecības ar RŽD strauji pasliktinājās 2015. gadā, pēc Magoņa aresta. Jau vēstīts, ka 26. martā sēdē bijusī \"LDz ritošā sastāva serviss\" (RSS) priekšsēdētāja Svetlana Berga liecināja, ka lokomotīvju iegāde atbildusi visām LDz koncerna interesēm, jo tas bijis ekonomiski izdevīgi visiem koncerna dalībniekiem. Savukārt 19. marta tiesas sēdē bijušais \"LDz Cargo\" vadītājs Guntis Mačs liecināja, ka Magonis nav ietekmējis \"LDz Cargo\" vadību par konkrētu vilcienu nomu. Mačam nekas neesot zināms par Magoņa iespējamo ietekmi uz LDz investīciju padomi un LDz prezidentu padomi, bez kuru lēmuma \"LDz ritošā sastāva serviss\" nemaz nevarētu no \"Skinest Rail\" iegādāties lokomotīves, ko piedāvāts nomāt pārvadātājam \"LDz Cargo\" un citiem pārvadātājiem Latvijā un ārpus Latvijas. Kādreizējais LDz vadītājs Magonis no darba tika atbrīvots pēc tam, kad Korupcijas novēršanas un apkarošanas birojs viņu aizturēja aizdomās par kukuļņemšanu. Rīgas rajona tiesa 2015. gada 8. augustā Magonim kā drošības līdzekli piemēroja apcietinājumu, bet vēlāk tiesa viņu nolēma atbrīvot pret 400 000 eiro lielu drošības naudu. Limbažu rajona tiesa 15. janvāra tiesas sēdē atcēla Magonim noteiktais aizliegums izbraukt no valsts, kā arī atsevišķi izdalīja un nodeva Igaunijas tiesai \"Skinest Rail\" lietas daļu. Prokurore Evita Masule norādīja, ka juridiskas personas ir jātiesā valstīs, kur tās ir reģistrētas, un nav pamata bažām, ka Igaunijas tiesā uzņēmumam varētu draudēt mazāka atbildība. Žurnāls \"Ir\" iepriekš vēstīja, ka apsūdzībā neprecizētā laikā no 2014. gada beigām līdz 2015. gada sākumam abi uzņēmēji vienojušies par 800 000 eiro lielu kukuli, lai Magonis atbalstītu lokomotīvju iepirkšanu, kā arī noorganizētu Osinovskim piederošās \"Daugavpils Lokomotīvju remonta rūpnīcas\" pārstāvju tikšanos ar toreizējo \"Krievijas dzelzceļa\" vadītāju Vladimiru Jakuņinu, skaidrots apsūdzībā. Daugavpils rūpnīca 2014. gadā bija nosūtījusi vēstuli LDz \"Ritošā sastāva serviss\" un \"LDz Cargo\", piedāvājot septiņas lietotas \"2TE116\" sērijas dīzeļlokomotīves, taču šis piedāvājums ticis noraidīts. Aptuveni ap to pašu laiku 2014. gadā \"Skinest Rail\" bija iegādājusies četras tāda paša tipa dīzeļlokomotīves, kurām bija nepieciešams kapitālais remonts. Savukārt 2015. gada sākumā \"LDz Cargo\" tomēr nolēma, ka viņiem ir nepieciešamas četras \"2TE116\" tipa dīzeļlokomotīves un izsludināja iepirkumu, kuram pieteicās tikai \"Skinest Rail\", taču uzņēmuma piedāvātās lokomotīves neatbilda tehniskajām prasībām. Sarunu rezultātā tika panākta vienošanās, ka uzņēmums tās izremontēs un samazinās to cenu, norādīts apsūdzībā. Pēc līguma parakstīšanas Osinovskis ieradās pie Magoņa, lūdzot samazināt kukuļa summu. Abi vienojās par pusmiljonu eiro, rakstīja \"Ir\".", "link": "https://www.delfi.lv/161/criminal/50553861/magona-lieta-turpinas-liecinieku-nopratinasana"},
{"title": "Priesteris Zeiļa atbrīvots pret 5000 eiro drošības naudu (plkst. 17.39)", "category": "Kriminālziņas", "body": "Valsts policija  otrdien mainījusi drošības līdzekli Rēzeknes-Aglonas diecēzes priesterim Pāvelam Zeiļam, kurš tiek turēts aizdomās krimināllietā par seksuālu vardarbību un cilvēktirdzniecību. Drošības līdzeklis – apcietinājums – mīkstināts un mainīts pret drošības naudu, liecina portāla \"Delfi\" rīcībā esošā neoficiālā informācija. Sākotnēji pirmās instances tiesa kā drošības līdzekli Zeiļam piemēroja apcietinājumu. Tas tika pārsūdzēts apgabaltiesā, kas to atstāja spēkā. Portālam \"Delfi\" kļuvis zināms, ka otrdien procesa virzītājs nolēmis priesteri no apcietinājuma atbrīvot. Zeiļa patlaban atrodas medicīnas iestādē Rīgā. Valsts policijā portālam \"Delfi\" apstiprināja, ka aizstāvības puse bija iesniegusi lūgumu mainīt drošības līdzekli un procesa virzītājs, izvērtējot apcietinātā garīgās konfesijas pārstāvja veselības stāvokli un lietā esošos materiālus, kā arī konsultējoties ar uzraugošo prokuroru, nolēmis mainīt apcietinājumu uz drošības naudu. Drošības naudas apmērs ir 5000 eiro. Pēc portāla \"Delfi\" rīcībā esošās informācijas, Zeiļa joprojām ir ārstniecības iestādē Rīgā. Pagaidām nav zināms, kad viņš varētu atgriezties Rēzeknē. Kā portālam \"Delfi\" sacīja Zeiļas advokāts Kārlis Zunde, drošības naudu iemaksājusi Romas katoļu baznīcas Mariāņu kongregācija, kurai pieder priesteris. Atbrīvojot viņu pret drošības naudu, policija Zeiļam nav noteikusi citus drošības līdzekļus, portālam \"Delfi\" sacīja Zunde. Jau iepriekš, pamatojoties uz priestera veselības stāvokli, aizstāvība bija lūgusi mainīt Zeiļam noteikto drošības līdzekli. Zunde retoriski vaicāja, kas lietā varētu būt mainījies kopš 21. septembra, ja tad viņa klientu nevarēja atbrīvot pret drošības naudu, bet tagad var. Viņš sacīja, ka tas varētu nozīmēt, ka, visticamāk, ir noskaidrojies, ka Zeiļas nozīme krimināllietā ir niecīgāka, nekā policijas sākotnēji izvirzītajā versijā. Zunde uzsvēra, ka viņa klients noliedz jebkādu iesaisti inkriminētajos nodarījumos un savu vainu neatzīst. Vaicāts, kāpēc šādā situācijā Zeiļa augusta beigās aizturēts un pēc tam viņam noteikts visbargākais drošības līdzeklis – apcietinājums, advokāts pieļāva, ka tas bijis aizdomu noskaidrošanai, bet apcietinājuma pamats bijis, ka viņš var mēģināt ietekmēt cietušo un lieciniekus, jeb lietas izmeklēšanu sev par labu. \"Delfi\" jau rakstīja, ka augustā  Valsts policijas  Organizētās noziedzības apkarošanas pārvaldes ( ONAP ) Cilvēku tirdzniecības un sutenerisma apkarošanas nodaļas amatpersonas saņēma informāciju no kādas nevalstiskās organizācijas, par to, ka vairāki vīrieši, iespējams, seksuāli izmantojuši kādu bezpalīdzības stāvoklī esošu pilngadīgu vīrieti ar garīgās attīstības traucējumiem. ONAP  izmeklētāji 29. augustā Rīgā un Rēzeknē kopumā aizturēja trīs personas – 1945. gadā, 1955. gadā un 1958. gadā dzimušus vīriešus. Diviem vīriešiem piemērots drošības līdzeklis – apcietinājums, bet trešajam – ar brīvības atņemšanu nesaistīts drošības līdzeklis. Pēc portāla \"Delfi\" rīcībā esošās informācijas, lietā tika aizturēts un vēlāk apcietināts priesteris Zeiļa, bet otra lietā aizturētā persona ir  nu jau bijušais sociālā aprūpes centra (SAC) \"Rīga\" filiāles aprūpētājs . Atšķirībā no garīdznieka un trešā krimināllietā iesaistītā, aprūpētājam tiesa iepriekš nebija piemērojusi visbargāko iespējamo drošības līdzekli – apcietinājumu. Vīrietis darbu šajā SAC \"Rīga\" filiālē jau ir atstājis, pārtraucot darba attiecības pēc paša vēlēšanās. Pēc policijas vēstītā, trešais lietā aizturētais un apcietinātais vīrietis ir bezdarbnieks. Likumsargu līdzšinējā izmeklēšanā iegūtā informācija liecina, ka, iespējams, viens aizdomās turētais piegādājis cietušo vīrieti garīgās konfesijas pārstāvim seksuālu vajadzību apmierināšanai, bet  garīgās konfesijas pārstāvis par to maksājis . Policija garīdzniekam inkriminē  vairāk nekā vienu epizodi  un patlaban izmeklēšanā skaidro, vai iepriekšminētā shēma pielietota ilgstošā laika periodā. Tāpat policija sola izmeklēšanā pārbaudīt, vai līdzīgi iespējamie noziegumi izdarīti arī pret citām personām. Aģentūra LETA iepriekš ziņoja, ka vīrietis, kurš atzīts par cietušo Zeiļas seksuālās vardarbības un cilvēktirdzniecības krimināllietā, iespējams, ir bijis cietušais arī krimināllietā, kurā par dzimumtieksmes vardarbīgu apmierināšanu tika notiesāts Valsts sociālās aprūpes centra \" Zemgale \" filiāles \"Ziedkalne\"  direktors Andrejs Nīmanis .", "link": "https://www.delfi.lv/161/criminal/50473575/priesteris-zeila-atbrivots-pret-5000-eiro-drosibas-naudu-plkst-1739"},
{"title": "Video: Policija meklē divus vīriešus saistībā ar Jūrmalas bronzas kaijas zādzību", "category": "Kriminālziņas", "body": "Valsts policija  (VP) meklē divus vīriešus, kuri 30. novembrī pulksten 23.08  Jūrmalā , netālu no Turaidas ielas, no vides objekta \"Jūrmalas baltā kaija\" nozaga vienu bronzas skulptūru – kaiju, kā arī sabojāja vēl vienu kaijas skulptūru un soliņu, portāls \"Delfi\" uzzināja VP. Policijas rīcībā esošā informācija liecina, ka vienas šādas bronzas skulptūras cena ir 3 800 eiro un kopējie nodarītie zaudējumi Jūrmalas valstspilsētas administrācijai ir aprēķināti 8 999,92 eiro. Izmeklēšanas laikā Valsts policijas Rīgas reģiona pārvaldes Jūrmalas iecirkņa likumsargi ir ieguvuši videonovērošanas kameru ierakstus, kuros redzami iespējamie vainīgie vīrieši. Valsts policija aicina iedzīvotājus aplūkot video un fotogrāfijas un atsaukties ikvienu, kurš atpazīst tajos redzamās personas, zvanot Valsts policijas Jūrmalas iecirkņa dežūrdaļai pa tālruņa numuru 67075111 vai darbiniecei pa tālruņa numuru 67075160, vai pa policijas vienoto diennakts tālruņa numuru 110! Tāpat informēt policiju iespējams rakstot e-pastu: ovg.jurmala@riga.vp.gov.lv.", "link": "https://www.delfi.lv/161/criminal/55078318/video-policija-mekle-divus-viriesus-saistiba-ar-jurmalas-bronzas-kaijas-zadzibu"},
{"title": "Aizvadītajā diennaktī sešiem šoferiem piemērota kriminālatbildība par braukšanu reibumā", "category": "Kriminālziņas", "body": "Tāpat Latvijā reģistrēti 72 ceļu satiksmes negadījumi, kuros cietuši 11 cilvēki, bet viens cilvēks gājis bojā. Policijā norādīja, ka 28. decembrī, ap pulksten 19 Rīgā, Mārupes ielā pēc policijas rīcībā esošās sākotnējās informācijas automašīnas \"Toyota\" vadītājs uzbrauca stāvošai automašīnai \"Mazda\". Pēc ceļu satiksmes negadījuma automašīnā \"Toyota\" tika konstatēts automašīnas vadītāja līķis. Tāpat Latvijā pieķerti 93 šoferi, kas pārsnieguši atļauto braukšanas ātrumu, bet vienam sastādīts protokols par agresīvu braukšanu.", "link": "https://www.delfi.lv/161/criminal/55079872/aizvaditaja-diennakti-sesiem-soferiem-piemerota-kriminalatbildiba-par-brauksanu-reibuma"},
{"title": "Bijušā LDz vadītāja Magoņa kukuļošanas lietu turpinās skatīt septembra beigās", "category": "Kriminālziņas", "body": "Krimināllietu, kurā par kukuļošanu apsūdzēts bijušais VAS \"Latvijas Dzelzceļš\" (LDz) valdes priekšsēdētājs  Uģis Magonis  un  Igaunijas  miljonārs Oļegs Osinovskis,  Vidzemes  rajona tiesa Limbažos turpinās izskatīt 28. septembrī pulksten 10, pastāstīja tiesas pārstāve Nora Liepiņa. Viņa norādīja, ka šodienas tiesas sēdē tika nopratināts SIA \" LDz Cargo \" ekonomikas direktors Vladimirs Grjaznovs. Savukārt uz nākamo tiesas sēdi liecības sniegt uzaicināti Gerda Grabe, Iveta Jirgensone un Jānis Jaundzems. Jau ziņots, ka saskaņā ar apsūdzību 2015. gada vasarā Osinovskis Magonim nodevis aptuveni 500 000 eiro lielu kukuli saistībā ar \"LDz ritošā sastāva servisa\" daudzmiljonu iepirkumu - vecu dīzeļlokomotīvju iegādi no Osinovskim piederoša uzņēmuma \"Skinest Rail\". Abi apsūdzētie savu vainu neatzīst. Kā liecina tiesas rīcībā esošie lietas materiāli, 2014. gada augustā ar Osinovski saistītā \" Daugavpils  lokomotīvju remonta rūpnīca\" uzņēmumam \"LDz Cargo\" un \"LDz ritošā sastāva serviss\" bija nosūtījusi vēstuli ar savu piedāvājumu par septiņu lokomotīvju piegādi. Tiesas sēdē 6. aprīlī \"Daugavpils Lokomotīvju remonta rūpnīcas\" (DLRR) valdes locekle Natālija Petrova liecināja, ka DLRR 2014. gadā lūdza Magoņa palīdzību noslēgt sadarbības līgumu ar '' Krievijas  dzelzceļu'' (RŽD). Viņa skaidroja, ka 2014. un 2015. gadā DLRR finansiālā situācija bija \"slikta līdz ļoti slikta\", jo RŽD, ar kuru kopš PSRS laikiem DLRR bija slēdzis sadarbības līgumus par lokomotīvju remontdarbiem, atteicās noslēgt jaunu līgumu. Petrova norādīja, ka uzņēmums noslēdza 2014. gadu ar aptuveni 1,3 miljonu eiro lieliem zaudējumiem. Viņa gan norādīja, ka līgums tāpat netika noslēgts un DLRR attiecības ar RŽD strauji pasliktinājās 2015. gadā, pēc Magoņa aresta. Jau vēstīts, ka 26. martā sēdē bijusī \"LDz ritošā sastāva serviss\" (RSS) priekšsēdētāja Svetlana Berga liecināja, ka lokomotīvju iegāde atbildusi visām LDz koncerna interesēm, jo tas bijis ekonomiski izdevīgi visiem koncerna dalībniekiem. Savukārt 19. marta tiesas sēdē bijušais \"LDz Cargo\" vadītājs Guntis Mačs liecināja, ka Magonis nav ietekmējis \"LDz Cargo\" vadību par konkrētu vilcienu nomu. Mačam nekas neesot zināms par Magoņa iespējamo ietekmi uz LDz investīciju padomi un LDz prezidentu padomi, bez kuru lēmuma \"LDz ritošā sastāva serviss\" nemaz nevarētu no \"Skinest Rail\" iegādāties lokomotīves, ko piedāvāts nomāt pārvadātājam \"LDz Cargo\" un citiem pārvadātājiem Latvijā un ārpus Latvijas. Kādreizējais LDz vadītājs Magonis no darba tika atbrīvots pēc tam, kad  Korupcijas  novēršanas un apkarošanas birojs viņu aizturēja aizdomās par kukuļņemšanu. Rīgas rajona tiesa 2015. gada 8. augustā Magonim kā drošības līdzekli piemēroja apcietinājumu, bet vēlāk tiesa viņu nolēma atbrīvot pret 400 000 eiro lielu drošības naudu. Limbažu rajona tiesa 15. janvāra tiesas sēdē atcēla Magonim noteiktais aizliegums izbraukt no valsts, kā arī atsevišķi izdalīja un nodeva Igaunijas tiesai \"Skinest Rail\" lietas daļu. Prokurore Evita Masule norādīja, ka juridiskas personas ir jātiesā valstīs, kur tās ir reģistrētas, un nav pamata bažām, ka Igaunijas tiesā uzņēmumam varētu draudēt mazāka atbildība. Žurnāls \"Ir\" iepriekš vēstīja, ka apsūdzībā neprecizētā laikā no 2014. gada beigām līdz 2015. gada sākumam abi uzņēmēji vienojušies par 800 000 eiro lielu kukuli, lai Magonis atbalstītu lokomotīvju iepirkšanu, kā arī noorganizētu Osinovskim piederošās \"Daugavpils Lokomotīvju remonta rūpnīcas\" pārstāvju tikšanos ar toreizējo \"Krievijas dzelzceļa\" vadītāju Vladimiru Jakuņinu, skaidrots apsūdzībā. Daugavpils rūpnīca 2014. gadā bija nosūtījusi vēstuli LDz \"Ritošā sastāva serviss\" un \"LDz Cargo\", piedāvājot septiņas lietotas \"2TE116\" sērijas dīzeļlokomotīves, taču šis piedāvājums ticis noraidīts. Aptuveni ap to pašu laiku 2014. gadā \"Skinest Rail\" bija iegādājusies četras tāda paša tipa dīzeļlokomotīves, kurām bija nepieciešams kapitālais remonts. Savukārt 2015. gada sākumā \"LDz Cargo\" tomēr nolēma, ka viņiem ir nepieciešamas četras \"2TE116\" tipa dīzeļlokomotīves un izsludināja iepirkumu, kuram pieteicās tikai \"Skinest Rail\", taču uzņēmuma piedāvātās lokomotīves neatbilda tehniskajām prasībām. Sarunu rezultātā tika panākta vienošanās, ka uzņēmums tās izremontēs un samazinās to cenu, norādīts apsūdzībā. Pēc līguma parakstīšanas Osinovskis ieradās pie Magoņa, lūdzot samazināt kukuļa summu. Abi vienojās par pusmiljonu eiro, rakstīja \"Ir\".", "link": "https://www.delfi.lv/161/criminal/50381151/bijusa-ldz-vaditaja-magona-kukulosanas-lietu-turpinas-skatit-septembra-beigas"},
{"title": "'Gan Bei' un citu ēstuvju lietā aizturēti septiņi cilvēki; deputāta sieva apcietināta (plkst. 14:55)", "category": "Kriminālziņas", "body": "Valsts ieņēmumu dienesta ( VID )  Finanšu policija  apturējusi noziedzīgu grupējumu, kas nodarbojās ar kases aparātu \"sagrozīšanu\", ceturtdien žurnālistus informēja Finanšu policijas pārvaldes direktors Kaspars Podiņš. 9. un 10. decembrī kopumā veiktas 30 procesuālās darbības jeb kratīšanas, kuru laikā izņemti dokumenti, iespējams, noziedzīgi iegūta skaidra nauda un citi pierādījumi. VID organizētajā preses brīfingā Podiņš pastāstīja, ka apturēts organizēti noziedzīgs grupējums, kura kodolu veidoja pieci cilvēki. Šobrīd kopā ir aizturēti septiņi cilvēki, trīs no tiem ir apcietināti, tostarp Saeimas deputāta Sergeja Potapkina (S) dzīvesbiedre Gaļina Karmača. Viens no apcietinātajiem cilvēkiem ir nelegālās programmatūras izstrādātājs. Programmatūru izstrādājuši divi cilvēki, otrs šobrīd ir aizturēts un par viņa likteni vēl tiek lemts, skaidroja Podiņš, savukārt otra apcietinātā persona ir Karmača, kas, kā norādīja Podiņš, ir \"organizētās grupas vadības kodols\". Tiesa ceturtdien pēc VID  lūguma piemērojusi drošības līdzekli - apcietinājumu - trešajai tā dēvētajā restorānu tīkla \"Gan Bei\" nodokļu krāpšanas lietā aizdomās turētajai personai - kādam uzņēmējam, portālam \"Delfi\" apstiprināja VID ģenerāldirektora vietnieks noziedzības apkarošanas jomā Kaspars Čerņeckis. Kases aparātu programmatūru, kas tos ļāva \"sagrozīt\", izstrādājis viens no vadošajiem kases sistēmu izstrādātājiem Latvijā, norādīja Podiņš. Abi programmatūras izstrādātāji ieņem augstus amatus konkrētā uzņēmuma vadībā, viņi ir valdes locekļi. Organizētais grupējums kases aparātu sagrozīšanai piesaistījis augstas kvalitātes profesionāļus. Pēc FP aplēsēm katru mēnesi no noziedzīgajā shēmā iesaistīto uzņēmumu kasēm nelegāli izņemti 700 000 – 800 000 eiro skaidrā naudā. Kopējais zaudējums, ko valsts nav ieguvusi, lēšams miljonos. Izņemto naudu, visticamāk, izmantojusi uzņēmuma vadība, kā arī darbiniekiem maksātas aplokšņu algas. Kā liecina \"Lursoft\" dati, pērn uzņēmuma \"Lage Ko\", kas strādā ar \"Gan Bei\" zīmolu, apgrozījums bija 8 082 430 lati ( ap 11 500 000 eiro), bet tā tīrā peļņa sasniedza 167 884 latus (238 879 eiro). Šobrīd FP un VID ir informācija par diviem uzņēmumiem, kas izmantoja programmu, kas ļauj \"sagrozīt\" kases aprātus, taču notiek aktīvs izmeklēšanas darbs un, visticamāk, apstiprināsies aizdomas par vēl citu uzņēmumu iesaistīšanos nelegālās programmatūras lietošanā. Podiņš skaidro, ka, veicot izmeklēšanu, FP ļoti pārsteidza, \"cik brutālā veidā tika apkrāpts katrs pircējs\", jo katrs pircējs, saņemot čeku, bija pārliecināts, ka norādītā pievienotā vērtības summa aizies valstij, taču \"tā nonāca noziedznieku kabatās\". Programmatūru kases sistēmu uzņēmums pārdeva aptuveni par 1500 eiro un tā bija speciāli pielāgota katram kases aprātam. Taču tā gada laikā bija jāatjaunina vairāk nekā 10 reizes un par katru reizi \"klienti\" atkārtoti maksāja IT uzņēmumam. Ar nelegālo programmatūru jeb ļaunatūru tika nelegāli samazināts uzņēmuma apgrozījums. Kases aparātiem pielāgotā ļaunatūra izmaina kases sistēmas fiskālo atmiņu, līdz ar to uzņēmuma darbinieks var samazināt dienas apgrozījumu uz sev vēlamo un pārējo naudu vienkārši no kases izņemt.  VID ģenerāldirektora vietnieks noziedzības apkarošanas jomā Kaspars Černeckis skaidroja, ka grupējums bija \"ļoti sarežģīts\" un savas darbības \"skrupulozi plānoja\". Jautāts, kurš programmatūru izmantoja uzņēmumos, Černeckis norādīja, ka katrā uzņēmumā atšķīries tas, kurš izvēlēts \"par uzticības personu\", kas vakarā vai no rīta sagrozīs kases aparātā esošo informāciju. Kompānijā \"Lage Ko\", kas strādā ar \"Gan Bei\" zīmolu, neoficiāli kases sistēmas nodrošinājusi ar uzņēmēju Danielu Brio saistīta firma. Čerņeckis šo informāciju portālam \"Delfi\" ne apstiprināja ne noliedza. Kā liecina \"Lursft\" dati, Brio pieder datorkonsultāciju uzņēmums SIA \"Brio Service\", kas pērn nav uzrādījis nekādu apgrozījumu un guvis 47 latu zaudējumus. Šī uzņēmuma vienīgais īpašnieks un valdes loceklis Daniels Brio.  Tāpat viņam pieder arī datoriekārtu ražošanas kompānija SIA \"Brio SRC\", kas pērn strādājusi ar 881 007 latu (1 253 570 eiro) apgrozījumu un 4054 latu (5768 eiro) peļņu. Brio ir vienīgais šīs firmas īpašnieks, bet tās valdes loceklis ir Oļegs Halatovs. Portāls \"Delfi\" jau ziņoja, ka  trešdien, 10. decembrī, likumsargi pārmeklēja trīs \"Gan Bei\" restorānus . Procesuālās darbības notika restorānos tirdzniecības parkā \"Alfa\", \"Domina\" un \"Rīga Plaza\". Kratīšanas veica VID, pārbaudot restorāna saimniekus saistībā ar veiktajiem nodokļu maksājumiem. Ģenerālprokuratūra 10. decembrī lūdza Saeimas Mandātu, ētikas un iesniegumu komisijai atļauju veikt kratīšanu partijas \"Saskaņa\" deputāta Sergeja Potapkina (S) dzīvesvietā saistībā ar kriminālprocesu, kurā iesaistīta deputāta sieva Gaļina Karmača, kas savukārt ir viena no ar \"Gan Bei\" restorānu saistītā uzņēmuma \"Lage Ltd\" līdzīpašniecēm. Saeima 11.decembrī piekrita kratīšanas veikšanai Potapkina dzīvesvietā. Sākotnējā informācija liecināja, ka pats Potapkins lietā varētu nebūt iesaistīts, bet Ģenerālprokuratūras lūgums par kratīšanas atļaušanu saistīts ar apstākli, ka to jāveic Karmačas dzīvesvietā, kas uzņēmējai ir kopīga ar Potapkinu. Kā liecina \"Firmas.lv\" informācija, ēdināšanas sfērā strādājošā SIA \"Lage Ltd.\", kas reģistrēta 2012.gada 14.maijā, pērn strādājusi ar 468 436 eiro apgrozījumu un ar 96 048 eiro zaudējumiem. \"Lage Ko\" pieder vairāk nekā 20 restorāni, kas atrodas Rīgas tirdzniecības centros - \"Lage Gastronomija\" restorāni tirdzniecības centros \"Spice\", \"Galleria Riga\" un \"Alfa\", restorāns \"Gan Bei\" tirdzniecības centros \"Galerija Centrs\", \"Galleria Riga\", \"Rīga Plaza\", \"Sky&More\", \"Alfa\", \"Domina\", \"Origo\" un \"Mols\", kā arī kafejnīca \"Lage Ko\" tirdzniecības centros \"Alfa\" un \"Origo\" un bistro \"Kļavas lapa\" Rīgas Centrālajā stacijā.", "link": "https://www.delfi.lv/161/criminal/45328948/gan-bei-un-citu-estuvju-lieta-aiztureti-septini-cilveki-deputata-sieva-apcietinata-plkst-14-55"},
{"title": "Negribēja atdot parādu – policija notver uzņēmēja slepkavības plānotāju", "category": "Kriminālziņas", "body": "Valsts policija  (VP) īpaši sagatavotas un sarežģītas policijas operācijas laikā novērsusi kāda biznesmeņa pasūtījuma slepkavību, aizturot 1992. gadā dzimušu cietušā paziņu, kurš rīkojies, visticamāk, mantkārīgā nolūkā, lai neatdotu parādu, portāls \"Delfi\" uzzināja VP. Izmeklēšanā noskaidrots, ka slepkavības pasūtītāja rīcībā jau bija informācija par cietušās personas dzīves vietu, ikdienas grafiku, pārvietošanās maršrutiem, kā arī bija jau sagatavoti nozieguma izdarīšanas rīki un līdzekļi. Aizdomās turētais vīrietis šobrīd atrodas apcietinājumā un izmeklēšana kriminālprocesā turpinās. 2022. gada nogalē VP rīcībā nonāca operatīvā informācija, ka tiek plānota kāda uzņēmuma īpašnieka pasūtījuma slepkavība. Nekavējoties veikti nepieciešamie drošības pasākumi, lai novērstu draudus konkrētās personas dzīvībai un veselībai, kā arī īstenota virkne neatliekamo procesuālo un operatīvo darbību, kuru laikā noskaidrots, ka slepkavības pasūtītājam jau ir zināma cietušā dzīvesvieta, ikdienas grafiks un pārvietošanās maršruti, kā arī ir jau sagatavoti nozieguma rīki un līdzekļi. Likumsargi norādīja, ka rūpīgi sagatavotas un sarežģītas operatīvās meklēšanas un izmeklēšanas darbību laikā, tika gūts apstiprinājums un pierādījumi pasūtītāja nodomam un 2022. gada 16. decembrī 1992. gadā dzimušais vīrietis tika aizturēts, savukārt 18. decembrī viņam piemērots drošības līdzeklis apcietinājums. Izmeklēšanā noskaidrots, ka slepkavības pasūtītājs un organizētājs ir cietušā vīrieša paziņa, un viena no nozieguma pamatversijām saistīta ar mantiska rakstura attiecībām, lai neatdotu cietušajam parādu. Kriminālprocesā vīrietis tiek turēts aizdomās par sagatavošanos slepkavības izdarīšanai mantkārīgā nolūkā pēc Krimināllikuma 15. panta trešās daļas un 117. panta 9. punkta. Par šādu noziegumu Krimināllikumā paredzēts mūža ieslodzījums vai brīvības atņemšana uz laiku no desmit līdz 20 gadiem. Ciešā sadarbībā ar Dienvidlatgales apgabala prokuratūru izmeklēšana kriminālprocesā turpinās. Policijas preses paziņojumā citēts VP Galvenās kriminālpolicijas pārvaldes Organizētās noziedzības smago un sērijveida noziegumu apkarošanas pārvaldes priekšnieka vietnieks un 1. nodaļas priekšnieks Romāns Jašins, kurš norādījis, ka šīs kategorijas lietas ir sarežģītas un grūti izmeklējamas, īpaši, ja informācija par plānoto noziegumu saņemta brīdī, kad personas dzīvībai jau ir reāli draudi. \"Šādos gadījumos ir jāreaģē nekavējoties un nav vietas kļūdām – tās var būt izšķirošas. Tikai pateicoties VP amatpersonu profesionalitātei un pieredzei, ir glābta cilvēka dzīvība un aizturēta persona,\" sacījis Jašins.", "link": "https://www.delfi.lv/161/criminal/55137002/negribeja-atdot-paradu-policija-notver-uznemeja-slepkavibas-planotaju"},
{"title": "Prokuratūra: 'Gan Bei' restorāni piecos mēnešos PVN nav nomaksājuši 780 000 eiro", "category": "Kriminālziņas", "body": "Iemesls, kādēļ varas iestādēs trešdien pārbaudījušas trīs \"Gan Bei\" restorānus, ir iespējamā izvairīšanās no  PVN  nomakasas lielos apmēros, vēsta TV3 ziņas. Kā norādīja ģenerālprokurors  Ēriks Kalnmeiers , lieta ierosināta par izvairīšanos no nodokļu nomaksas un manipulācijām ar gramatvedības atskaitēm. Šobrīd varas iestādēm esot pierādījumi, ka piecu mēnešu laikā valstij nodarītie zaudējumi esot 780 000 eiro, nenomaksājot PVN. Jau ziņots, ka trešdien likumsargi  pārmeklēja trīs \"Gan Bei\" restorānus. Procesuālās darbības notikušas restorānos tirdzniecības parkā \"Alfa\", \"Domina\" un \"Rīga Plaza\". Atsaucoties uz portālu \"Pietiek\", \"Delfi\" jau rakstīja, ka  Ģenerālprokuratūra trešdien, 10.decembrī, lūgusi Saeimas Mandātu, ētikas un iesniegumu komisijai atļauju  veikt kratīšanu partijas \"Saskaņa\" deputāta Sergeja Potapkina dzīvesvietā saistībā ar kriminālprocesu, kurā iesaistīta deputāta sieva Gaļina Karmača, kas savukārt ir viena no \"Gan Bei\" restorānu līdzīpašniecēm. Portāls \"pietiek.com\" ziņoja, ka kratīšanas atļauja lūgta saistībā ar kriminālprocesu, kurā iesaistīts Potapkina sievai Gaļinai Karmačai daļēji piederošais restorānu biznesa uzņēmums SIA \"Lage Ltd.\".", "link": "https://www.delfi.lv/161/criminal/45327078/prokuratura-gan-bei-restorani-piecos-menesos-pvn-nav-nomaksajusi-780-000-eiro"},
{"title": "'Gan Bei' skandāls: deputāta sieva apstrīd lēmumu par apcietināšanu", "category": "Kriminālziņas", "body": "Rīgas apgabaltiesā portālam \"Delfi\" sacīja, ka pagaidām vēl drošības līdzekļa pārsūdzība nav saņemta.  Jau vēstīts, ka Valsts ieņēmumu dienesta (VID) Finanšu policija  veikusi kratīšanas restorānu \"Gan Bei\" īpašnieka \"Lage Ko\" birojā un restorānos , kā arī lietā par izvairīšanos no nodokļu nomaksas aizturējusi vairākus cilvēkus, no kuriem drošības līdzeklis - apcietinājums - piemērots trim personām, tostarp, Saeimas deputāta Sergeja Potapkina (S) dzīvesbiedrei Gaļinai Karmačai. Karmača ir ar \"Gan Bei\" īpašnieku \"Lage Ko\" saistītā uzņēmuma \"Lage Ltd\" līdzīpašniece.  VID ceturtdien preses brīfingā paziņoja, ka 9. un 10. decembrī kopumā veiktas 30 procesuālās darbības jeb kratīšanas, kuru laikā izņemti dokumenti, iespējams, noziedzīgi iegūta skaidra nauda un citi pierādījumi. VID  apturējis organizētu noziedzīgu grupējumu, kura kodolu veidoja pieci cilvēki.  Viens no apcietinātajiem cilvēkiem ir nelegālās programmatūras izstrādātājs. Programmatūru izstrādājuši divi cilvēki un abi ir apcietināti.  Kases aparātu programmatūru, kas tos ļāva \"sagrozīt\", izstrādājis viens no vadošajiem kases sistēmu izstrādātājiem Latvijā, norādīja Podiņš. Abi programmatūras izstrādātāji ieņem augstus amatus konkrētā uzņēmuma vadībā, viņi ir valdes locekļi. Organizētais grupējums kases aparātu sagrozīšanai piesaistījis augstas kvalitātes profesionāļus. Pēc VID aplēsēm katru mēnesi no noziedzīgajā shēmā iesaistīto uzņēmumu kasēm nelegāli izņemti 700 000 - 800 000 eiro skaidrā naudā. Kopējais zaudējums, ko valsts nav ieguvusi, lēšams miljonos. Izņemto naudu, visticamāk, izmantojusi uzņēmuma vadība, kā arī darbiniekiem maksātas aplokšņu algas. Kā liecina \"Lursoft\" dati, pērn uzņēmuma \"Lage Ko\", kas strādā ar \"Gan Bei\" zīmolu, apgrozījums bija 8 082 430 lati ( ap 11 500 000 eiro), bet tā tīrā peļņa sasniedza 167 884 latus (238 879 eiro). Savukārt \"Lage Ltd\" apgrozījums 2013.gadā bija 329 219 lati/  Šobrīd VID ir informācija par diviem uzņēmumiem, kas izmantoja programmu, kas ļauj \"sagrozīt\" kases aprātus, taču notiek aktīvs izmeklēšanas darbs un, visticamāk, apstiprināsies aizdomas par vēl citu uzņēmumu iesaistīšanos nelegālās programmatūras lietošanā. Veicot izmeklēšanu, VID ļoti pārsteidza, \"cik brutālā veidā tika apkrāpts katrs pircējs\", jo katrs pircējs, saņemot čeku, bija pārliecināts, ka norādītā pievienotā vērtības summa aizies valstij, taču \"tā nonāca noziedznieku kabatās\". Programmatūru kases sistēmu uzņēmums pārdeva aptuveni par 1500 eiro un tā bija speciāli pielāgota katram kases aprātam. Taču tā gada laikā bija jāatjaunina vairāk nekā 10 reizes un par katru reizi \"klienti\" atkārtoti maksāja IT uzņēmumam. Ar nelegālo programmatūru jeb ļaunatūru tika nelegāli samazināts uzņēmuma apgrozījums. Kases aparātiem pielāgotā ļaunatūra izmaina kases sistēmas fiskālo atmiņu, līdz ar to uzņēmuma darbinieks var samazināt dienas apgrozījumu uz sev vēlamo un pārējo naudu vienkārši no kases izņemt. VID ģenerāldirektora vietnieks noziedzības apkarošanas jomā Kaspars Černeckis skaidroja, ka grupējums bija \"ļoti sarežģīts\" un savas darbības \"skrupulozi plānoja\". Jautāts, kurš programmatūru izmantoja uzņēmumos, Černeckis norādīja, ka katrā uzņēmumā atšķīries tas, kurš izvēlēts \"par uzticības personu\", kas vakarā vai no rīta sagrozīs kases aparātā esošo informāciju. Kompānijā \"Lage Ko\", kas strādā ar \"Gan Bei\" zīmolu, neoficiāli kases sistēmas nodrošinājusi ar uzņēmēju Danielu Brio saistīta firma. Čerņeckis šo informāciju portālam \"Delfi\" ne apstiprināja ne noliedza. Kā liecina \"Lursft\" dati, Brio pieder datorkonsultāciju uzņēmums SIA \"Brio Service\", kas pērn nav uzrādījis nekādu apgrozījumu un guvis 47 latu zaudējumus. Šī uzņēmuma vienīgais īpašnieks un valdes loceklis Daniels Brio. Tāpat viņam pieder arī datoriekārtu ražošanas kompānija SIA \"Brio SRC\", kas pērn strādājusi ar 881 007 latu (1 253 570 eiro) apgrozījumu un 4054 latu (5768 eiro) peļņu. Brio ir vienīgais šīs firmas īpašnieks, bet tās valdes loceklis ir Oļegs Halatovs. Portāls \"Delfi\" jau ziņoja, ka  trešdien, 10. decembrī, likumsargi pārmeklēja trīs \"Gan Bei\" restorānus . Procesuālās darbības notika restorānos tirdzniecības parkā \"Alfa\", \"Domina\" un \" Rīga  Plaza\".", "link": "https://www.delfi.lv/161/criminal/45335230/gan-bei-skandals-deputata-sieva-apstrid-lemumu-par-apcietinasanu"},
{"title": "Kriminālprocesā par ugunsgrēku Merķeļa ielas nelegālajā hostelī veiktas kratīšanas aizturēto dzīvesvietās", "category": "Kriminālziņas", "body": "Valsts policija  kriminālprocesā par ugunsgrēku Merķeļa ielas nelegālajā hostelī veikusi kratīšanas aizturēto personu dzīvesvietās, apliecināja Valsts policijas preses pārstāve Simona Grāvīte. Policija kriminālprocesā veikusi arī kratīšanas trešdien aizturēto trīs personu dzīvesvietās un darbavietās. Kratīšanās izņemti dokumenti un datu nesēji. Tāpat policija kriminālprocesā nopratinājusi vairākus desmitus cilvēku. Valsts policijas Rīgas reģiona pārvaldes Kriminālpolicijas pārvaldes priekšnieks Juris Staļģevics šorīt TV3 teica, ka policija izmeklē dažādas versijas par traģēdiju, taču nevar izslēgt, ka notikusi arī nejauša aizdegšanās. Tāpat viņš neizslēdza, ka aizturēto personu skaits varētu pieaugt. Jau ziņots, ka kriminālprocess kvalificēts pēc trīs Krimināllikuma pantiem, proti, par ugunsdrošības noteikumu tīšu pārkāpšanu, svešas mantas iznīcināšanu vai bojāšanu aiz neuzmanības, kā arī uzņēmējdarbību bez reģistrēšanas un bez atļaujas, norādīja Grāvīte. Likums dod tiesības personu aizturēt līdz 48 stundām, pēc tam, ja nepieciešams, var piemērot drošības līdzekli. Bargākais drošības līdzeklis ir apcietinājums, par kura piemērošanu lemj tiesa. Trīs personas policija aizturēja trešdien. Viens no aizturētajiem ir jurists, bijušais Rīgas Juridiskās augstskolas studentu asociācijas prezidents Andrejs Gailis. Divus no bojāgājušiem plānots atpazīt tuvākajā laikā, bet pārējo sešu mirušo identitātes noskaidrošanai būs nepieciešams ilgāks laiks, tostarp, jāveic DNS ekspertīzes. Starp mirušajiem varot būt gan Latvijas, gan ārvalstu iedzīvotāji. Ugunsgrēkā nelikumīgajā hostelī Merķeļa ielā 8 gāja bojā astoņi cilvēki. Glābēji evakuēja 24 cilvēkus. No tiem slimnīcā vidēji smagā stāvoklī nogādāti seši cietušie. Izsaukumu uz Merķeļa ielu glābēji saņēma trešdien neilgi pirms pulksten 5. Tur dega sešstāvu ēkas augšējā stāva dzīvoklis un jumts. SIA \"Hospitality Solutions\", kura saskaņā ar Valsts darba inspekcijas (VDI) rīcībā esošo informāciju ir atbildīga par Merķeļa ielā 8 izveidotā un aizvadītajā naktī degušā nelegālā hosteļa biznesu, jau pusotru gadu bijusi inspekcijas redzeslokā, turklāt uzņēmumam piemēroti vairāki sodi par nereģistrētu nodarbinātību un atalgojuma neizmaksāšanu, trešdien pavēstīja VDI. VDI atklāja, ka kopumā par šo uzņēmumu saņemti 11 iesniegumi galvenokārt par darba samaksas neizmaksāšanu. VDI, reaģējot uz iesniegumiem, bija vērsusies uzņēmumā, taču tas nav sadarbojies. Rezultātā VDI piemērojusi divus administratīvos sodus. Uzņēmums aizvien nesadarbojas ar VDI un nav sniedzis nepieciešamos dokumentos saistībā ar iesniegumiem, kas saņemti par atalgojuma neizmaksāšanu, līdz ar to netiekot izslēgta iespēja, ka uzņēmumam varētu tikt piemērots vēl viens sods. Tāpat uzņēmums iepriekš ticis divreiz sodīts par nereģistrētu nodarbinātību, tomēr iesniegumi un pārbaudes nav notikušas tikai vienā adresē. Proti, pēc VDI paustā, uzņēmumam pieder vairāki hosteļi, turklāt tas pērn 19 .maijā mainījis nosaukumu no SIA \"Riga Hostel\" uz SIA \"Hospitality Solutions\". Pēc inspekcijā paustā, nereģistrēta nodarbināšana konstatēta Merķeļa ielā 1, savukārt attiecībā uz hosteli Merķeļa ielā 8, kurā trešdien izcēlies traģisks ugunsgrēks, neviens sods nav piemērots. Saskaņā ar dažādās datu bāzēs pieejamo informāciju, abu dzīvokļu, kuros bija izveidots nelikumīgais hostelis, īpašnieks ir jurists, bijušais Rīgas Juridiskās augstskolas studentu asociācijas prezidents Andrejs Gailis, tomēr, vadoties pēc VDI sniegtās informācijas, Gailis tiek norādīts kā uzņēmuma kontaktpersona, bet kā amatpersona ir norādīts Arūns Skupeika, kuram ir tiesības pārstāvēt uzņēmumu kopš 2020. gada 28. decembra. Pēc \"Firmas.lv\" pieejamās informācijas, 2019. gadā \"Hospitality Solutions\" strādāja ar 126 538 eiro apgrozījumu un 2745 eiro peļņu. Uzņēmums ir reģistrēts 2005. gadā, un tā pamatkapitāls ir 2840 eiro. \"Hospitality Solutions\" vienīgais īpašnieks ir Lietuvas pilsonis Skupeika.", "link": "https://www.delfi.lv/161/criminal/53152455/kriminalprocesa-par-ugunsgreku-merkela-ielas-nelegalaja-hosteli-veiktas-kratisanas-aiztureto-dzivesvietas"},
{"title": "Pašvaldības policija ar būvvaldi reidā aizver nelegālos hosteļus; pie ārzemnieka atrod marihuānu", "category": "Kriminālziņas", "body": "Rīgas pašvaldības policija  (RPP) kopā ar Rīgas pilsētas būvvaldi ceturtdien, 29. aprīlī, veica reidus vairākos Rīgā esošos nelegālos hosteļos, apturot to darbību un liekot telpas atstāt to iemītniekiem. Vienam  Indijas  pilsonim gan RPP reids beidzās ar  Valsts policijas  (VP) ierašanos, jo pie viņa tika atrasti vairāki grami marihuānai līdzīgas vielas. Reidi galvaspilsētas nelegālajos hosteļos tika sākti pēc 28. aprīlī notikušā traģiskā ugunsgrēka nelegālajā hostelī \"Japanese Style Centrum\" Merķeļa ielā Rīgā, kurā dzīvību zaudēja astoņi cilvēki. Vēl pirms reida Rīgas mērs Mārtiņš Staķis (PP) medijiem paziņoja, ka \" tolerances laiks ir beidzies \", atsaucoties uz līdzšinējo attieksmi pret nelikumīgajiem izmitinātājiem. Reida laikā RPP kopā ar Rīgas pilsētas būvvaldes amatpersonām apciemoja trīs hosteļus, kas visi atradās dzīvokļos Marijas ielā 1. Sākotnēji pirmo no trim dzīvokļiem neizdevās atvērt, jo tur neviena nebija, taču vienu stāvu augstāk atradās otrs hostelis, kurā tobrīd atradās viens iemītnieks. Jaunais vīrietis amatpersonām norādīja, ka hostelī tobrīd atrodas viens pats, taču atzīmēja, ka vakar telpas apciemojusi arī VP, kā arī specvienība, kura arestējusi vairākus cilvēkus. Tāpat arestēts hosteļa īpašnieks, kura dzīvoklis atrodas pāris stāvus zemāk. Uz vairāku istabu durvīm bija redzamas VP uzlīmes, kas norādīja, ka tajās ieiet aizliegts, kā arī varēja novērot specvienības darba pēdas — skaidas no stenderēm, kad durvis tika atlauztas vaļā. Šajā hostelī uz galdiem arī atradās reklāmas materiāli no citiem hosteļiem, tostarp arī no ugunsgrēkā cietušā \"Japanese Style Centrum\". Jaunais vīrietis tika informēts, ka viņam nāksies telpas atstāt un meklēt citas naktsmājas, jo šīs telpas vairs nav ekspluatējamas. Blakus kāpņu telpā atradās nākamais hostelis. Sākotnēji gan sieviete, kas uz to devās, norādīja, ka tur atrodas autoskola, taču, atveroties durvīm, bija redzams, ka telpās netiek apgūtas autovadīšanas prasmes, bet tur dzīvo cilvēki. Pie sienas gan atradās plāksnīte ar uzrakstu 8,1 — atzīme, ko \"Hostel Marija\" saņēma no \"booking.com\". Šajā hostelī kārtības sargi sastapa vairākus Indijas, kā arī vairākus Ukrainas pilsoņus. Taču vienam Indijas pilsonim šī RPP vizīte izvērtās pavisam nelāgi, jo īsi pirms ierašanās viņš bija nolēmis uzsmēķēt vielu, kas savā smaržā ļoti līdzinājās marihuānai. Atbildot uz kārtības sargu jautājumiem, jaunais vīrietis norādīja, ka pie viņa atrodas apmēram septiņi vai astoņi grami šīs vielas, kuru viņš arī uzrādīja RPP amatpersonām. Ņemot vērā, ka narkotisko vielu aprite ir VP kompetencē, uz notikuma vietu tika izsaukti papildspēki no VP. Arī šajā hostelī dzīvojošajiem RPP amatpersonas norādīja, ka nāksies telpas pamest un meklēt citas naktsmājas. Nelegālo hosteļu iemītnieki tika informēti par iespēju palikt galvaspilsētas patversmēs. Jau ziņots, ka ugunsgrēkā nelikumīgā hostelī Merķeļa ielā 8 gāja bojā astoņi cilvēki. Glābēji evakuēja 24 cilvēkus. No tiem slimnīcā vidēji smagā stāvoklī nogādāti seši cietušie. Izsaukumu par ugunsgrēku glābēji saņēma neilgi pirms pulksten 5. Par notikušo sākts kriminālprocess. Tas kvalificēts pēc trīs Krimināllikuma pantiem, proti, par ugunsdrošības noteikumu tīšu pārkāpšanu, svešas mantas iznīcināšanu vai bojāšanu aiz neuzmanības, kā arī uzņēmējdarbību bez reģistrēšanas un bez atļaujas.", "link": "https://www.delfi.lv/161/criminal/53154469/pasvaldibas-policija-ar-buvvaldi-reida-aizver-nelegalos-hostelus-pie-arzemnieka-atrod-marihuanu"},
{"title": "Trešdien uz Latvijas ceļiem viens cilvēks gājis bojā, bet 13 cietuši", "category": "Kriminālziņas", "body": "Starp cietušajiem divi bija gājēji, bet trīs – elektrisko skrejriteņu vadītāji. Policijā informēja, ka letālais ceļu satiksmes negadījums notika pulksten 15.55 Balvu novadā, Vectilžas pagastā, kur vīrietis, vadot \"VW Sharan\" uzbrauca gājējai – 1970. gadā dzimušai sievietei, kura no gūtajām traumām notikuma vietā gāja bojā. Tāpat pieķerti 14 šoferi, kas pie spēkrata stūres sēdušies alkohola žvingulī, bet viens autovadītājs bija apreibinājies ar narkotiskajām vielām. Latvijā arī sastādīti 173 administratīvā pārkāpuma protokoli par atļautā braukšanas ātruma pārsniegšanu, kā arī trīs šoferi sodīti par agresīvu braukšanu. Policijā reģistrētas arī trīs automašīnu zādzības, trīs velosipēdu zādzības, viena laupīšana un viena zādzība no mājokļa.", "link": "https://www.delfi.lv/161/criminal/54838198/tresdien-uz-latvijas-celiem-viens-cilveks-gajis-boja-bet-13-cietusi"},
{"title": "VID lūdz sākt kriminālvajāšanu par sankciju pārkāpšanu – darījumiem ar Baltkrieviju", "category": "Kriminālziņas", "body": "Valsts ieņēmumu dienesta ( VID ) Nodokļu un muitas policijas pārvalde 2022. gada augustā, pamatojoties uz VID Muitas pārvaldes sniegto informāciju, uzsāka kriminālprocesu par divu Latvijas uzņēmumu amatpersonu iespējamo  Eiropas Savienības  (ES) noteikto sankciju pārkāpšanu, portāls \"Delfi\" uzzināja VID. Nodrošinot ES noteikto sankciju ievērošanas kontroli, VID Muitas pārvalde konstatēja, ka Latvijas Republikā no  Baltkrievijas  puses iebrauca transportlīdzeklis ar deklarētu Baltkrievijas izcelsmes kravu – saliekamas koka būvkonstrukcijas. Kravai pieteikta muitas procedūra – laišana brīva apgrozībā, noformējot importa deklarāciju. Kontroles pasākumu rezultātā radās aizdomas par nepareizi piemēroto preces kodu un muitas fiziskās kontroles rezultātā konstatēts, ka kravas nodalījumā atrodas sliežu ceļu gulšņi no koka un tērauda naglas, ko aizliegts ievest  Eiropas  Savienībā (ES) saskaņā ar ES sankcijām. Aizdomās par iespējamo noziedzīgo nodarījumu tālākā preču pārvietošana netikta pieļauta, un VID Muitas pārvalde nodeva lietas materiālus VID Nodokļu un muitas policijas pārvaldei kriminālprocesa uzsākšanai. Veicot pirmstiesas izmeklēšanu, tika noskaidrots, ka divi Latvijas uzņēmumi iesaistījās darījumos ar Baltkrievijā reģistrētu uzņēmumu, pērkot un importējot Baltkrievijas izcelsmes preces, tādējādi pārkāpjot ES Padomes regulā Nr. 765/2006 par ierobežojošiem pasākumiem, ņemot vērā situāciju Baltkrievijā un Baltkrievijas iesaistīšanos Krievijas agresijā pret Ukrainu, kura grozīta ar 2022. gada 2. marta regulu Nr. 2022/355, noteiktās sankcijas – iepirkt un importēt koksnes un tērauda izstrādājumus. Krava kriminālprocesa ietvaros izņemta un atzīta par lietisko pierādījumu (nozieguma priekšmets), kuru nevar atdot īpašniekam vai likumīgajam valdītājam. Kriminālprocesa ietvaros uzsākti divi procesi par piespiedu ietekmēšanas līdzekļa piemērošanu juridiskajām personām. Kriminālprocess 2022. gada oktobrī nosūtīts Dienvidlatgales prokuratūrai kriminālvajāšanas uzsākšanai. Vainīgajiem kā sods var tikt piemērota brīvības atņemšana uz laiku līdz četriem gadiem vai īslaicīga brīvības atņemšana, vai probācijas uzraudzība, sabiedriskais darbs, vai naudas sods. Kriminālvajāšanu lūgts uzsākt pret divām personām. Savukārt juridiskai personai var piemērot kādu no Krimināllikumā paredzētajiem piespiedu ietekmēšanas līdzekļiem: likvidācija, tiesību ierobežošana, mantas konfiskācija vai naudas piedziņa 20 līdz 75 tūkstošu Latvijas Republikā noteikto minimālo mēnešalgu apmērā. Saskaņā ar Kriminālprocesa likuma 19. pantu neviena persona netiek uzskatīta par vainīgu, kamēr tās vaina noziedzīga nodarījuma izdarīšanā netiek konstatēta Kriminālprocesa likumā noteiktajā kārtībā.", "link": "https://www.delfi.lv/161/criminal/54871222/vid-ludz-sakt-kriminalvajasanu-par-sankciju-parkapsanu-darijumiem-ar-baltkrieviju"},
{"title": "Slavenības reklāmās un e-pasti no 'policijas' – kibervidē turpina uzdarboties krāpnieki", "category": "Kriminālziņas", "body": "Tādu sociālo mediju kā \" Instagram ,\" \" YouTube \" un \" Facebook \" periodiski novērotas krāpnieciskas reklāmas kampaņas, kurās tiek izmantotu Latvijā pazīstamu cilvēku sejas un uzņēmumu simboli, lai piesaistītu krāpnieku veidotajām \"finanšu investīciju plaformām,\" portāls \"Delfi\" uzzināja informācijas tehnoloģiju (IT) drošības incidentu novēršanas institūcijā \"Cert.lv\". Institūcija atgādina, ka Nelicencētās platformās ieguldītos finanšu līdzekļus vairs nav iespējams atgūt, tādēļ tā aicina iepazīties ar informāciju par Latvijā licencētajiem finanšu pakalpojumu sniedzējiem  FKTK  tīmekļa vietnē. Tāpat \"Cert.lv\" aicina par krāpnieciskajām reklāmām ziņot platformu uzturētājiem, tas paātrinās šo reklāmu bloķēšanu. Vaicāta par šī brīža apdraudējumiem Latvijas kibervidē, \"Cert.lv\" pārstāve Līga Besere portālam \"Delfi\" norāda, ka jau vairāku nedēļu garumā turpina izplatīties krāpnieciski e-pasti it kā policijas vārdā, kuros saņēmējam tiek draudēts ar tiesu darbiem par pornogrāfiska rakstura materiālu patērēšanu, uzglabāšanu un izplatīšanu. Lai izvairītos no paraugprāvas, tiek piedāvāts samaksāt sodu. IT drošības incidentu novēršanas institūcija norāda, ka oficiālā  Valsts policijas  e-pasta adrese beidzas ar @ vp.gov.lv , bet krāpnieciskajos e-pastos parasti tiek izmantotas brīvi pieejamas @ gmail.com  adreses, kuras netiek lietotas valsts iestāžu oficiālajā komunikācijā un skaidri norāda uz sūtījumu krāpniecisko raksturu. \"Cert.lv\" aicina krāpnieciskos e-pastus ignorēt. Kopumā situāciju Latvijas kibertelpā IT institūcija vērtē kā stabilu, ar mērenu apdraudējumu līmeni.", "link": "https://www.delfi.lv/161/criminal/54905242/slavenibas-reklamas-un-e-pasti-no-policijas-kibervide-turpina-uzdarboties-krapnieki"},
{"title": "Apcietina VUGD darbinieku par gājēja nāvējošu notriekšanu reibumā", "category": "Kriminālziņas", "body": "Tiesa apcietinājusi Valsts ugunsdzēsības un glābšanas dienesta ( VUGD ) darbinieku, kurš tiek turēta aizdomās par ceļu satiksmes negadījuma izraisīšanu, vadot transportlīdzekli reibumā, kā rezultātā dzīvību zaudēja gājējs, informēja  Iekšējās drošības birojs  (IDB). Pirmstiesas izmeklēšanu šajā kriminālprocesā IDB pārņēmis no  Valsts policijas  Latgales reģiona pārvaldes. Policija VUGD darbinieku aizturēja aizdomās par ceļu satiksmes negadījuma izraisīšanu ārpus dienesta pienākumu pildīšanas laika. Negadījumu, kurā dzīvību zaudēja gājējs, ugunsdzēsējs izraisīja, iespējams, būdams alkohola reibumā, turklāt pēc notikušā pameta ceļu satiksmes negadījuma vietu, neziņojot par notikušo policijai un neizsauca neatliekamo medicīnisko palīdzību. IDB atgādina, ka nevienu personu nevar uzskatīt par vainīgu noziedzīga nodarījuma izdarīšanā, kamēr tās vaina nav pierādīta Kriminālprocesa likumā paredzētajā kārtībā.", "link": "https://www.delfi.lv/161/criminal/54862106/apcietina-vugd-darbinieku-par-gajeja-navejosu-notrieksanu-reibuma"},
{"title": "Par policijas resursu nelikumīgu izmantošanu BMX trases būvē – naudas sodi", "category": "Kriminālziņas", "body": "Rīgas rajona tiesa krimināllietā, kurā par dienesta stāvokļa ļaunprātīgu izmantošanu mantkārīgā nolūkā bija apsūdzēta augsta ranga  Valsts policijas  (VP) amatpersona Armands Možeiko, bet par viņa noziedzīgā nodarījuma atbalstīšanu – Māris Rumps un Pēteris Veličko, visiem trim apsūdzētajiem piespriedusi naudas sodus, otrdien vēsta laikraksts \" Latvijas Avīze \". Laikraksts atgādina, ka 2019. gadā  Iekšējās drošības birojs  (IDB) aizturēja VP Nodrošinājuma pārvaldes Materiāli tehniskās un mantiskās apgādes biroja priekšnieku Možeiko, kurš tika turēts aizdomās par to, ka ilgākā laika posmā personīgās interesēs bija izmantojis valsts iestādes resursus, turklāt nodarbināja trīs savus padotos, liekot viņiem pildīt ar dienestu nesaistītus uzdevumus. \"Latvijas Avīze\" vēsta, ka Možeiko, kurš bija arī biedrības \" BMX   Ādaži \" dibinātājs, 2018. gadā no 2. maija līdz 18. decembrim BMX trases Kadagā būvniecībā izmantoja VP resursus, nodarot iestādei būtisku kaitējumu. Viņš šīs trases būvniecībā prettiesiski izmantoja policijai piederošu minitraktoru \"CASE 445\", kā arī lietoja trīs policijas automašīnas. Visās šajās tehnikas vienībās tika pildīta iestādes degviela, turklāt objektā darba laikā strādāja gan pats Možeiko, gan trīs viņam padotie autovadītāji. VP aprēķini liecināja, ka BMX trases Kadagā būvniecības laikā prettiesiski izmantoti tās līdzekļi un resursi kopā par 16 860 eiro – darba samaksa darbiniekiem un degviela transportam. Laikraksts vēsta, ka Možeiko 2018. gadā no 2. maija līdz 18. decembrim darba laikā ar dienesta automašīnu uz BMX trasi Kadagā devās vismaz 64 reizes, lai tur kontrolētu savus padotos un vadītu viņu darbu. Reizēm Možeiko tur uzturējies tikai pāris stundas, bet reizēm gandrīz visu dienu. Možeiko tika apsūdzēts par sevišķā veidā veicamiem operatīvās darbības pasākumiem speciāli radītu ierīču aprites aizlieguma pārkāpšanu, raksta \"Latvijas Avīze\". 2019. gada 25. martā, kad Možeiko dzīvesvietā notika kratīšana, tur tika atrastas un izņemtas četras šādas ierīces, kas bija nomaskētas kā pildspalvas. Tās bija iespējams izmantot slēptai audio un video dokumentēšanai. \"Latvijas Avīze\" vēsta, ka Možeiko savu vainu atzina pilnībā un bija gatavs vienoties ar prokuroru par sodu. Šī iemesla dēļ krimināllieta par viņa noziedzīgajiem nodarījumiem tika izdalīta no pamatlietas. 2021. gadā Rīgas rajona tiesa apstiprinājusi prokurora un Možeiko vienošanos par vainas atzīšanu un sodu, saskaņā ar kuru Možeiko tika piespriests 17 000 eiro naudas sods. Možeiko sodu ir samaksājis. Savukārt abi Možeiko nodarījuma atbalstītāji Rumps un Veličko savu vainu iepriekš neatzina. Viņiem rokurors lūdza tiesu piespriest naudas sodu – katram 5500 eiro. Tiesa šo lūgumu apmierināja. Spriedums vēl nav stājies spēkā – to vēl ir iespējams pārsūdzēt. Kā ziņots, krimināllietu tiesai prokuratūra  nosūtīja 2020. gadā.", "link": "https://www.delfi.lv/161/criminal/54852398/par-policijas-resursu-nelikumigu-izmantosanu-bmx-trases-buve-naudas-sodi"},
{"title": "Tiesa Gapoņenko patur apcietinājumā", "category": "Kriminālziņas", "body": "Tiesa Gapoņenko piemēroja apcietinājumu 21. aprīlī, kriminālprocesā par  iespējamām darbībām, kas vērstas pret Latviju . Ja Gapoņenko netiks atbrīvots ātrāk, tad drošības līdzekļa piemērošana tiesai būs jāpārskata pēc diviem mēnešiem. Drošības policija (DP), neminot aizturētās personas vārdu, informēja, ka aizturēšana notikusi kriminālprocesā, kas sākts 4. aprīlī par darbību, kas vērsta pret Latvijas valstisko neatkarību, suverenitāti, teritoriālo vienotību, valsts varu vai valsts iekārtu Satversmē neparedzētā veidā. Krimināllikums par šādu noziegumu paredz brīvības atņemšanu līdz astoņiem gadiem. Saistībā ar sākto kriminālprocesu un personas aizturēšanu tika veiktas arī kratīšanas ar personu saistītos objektos. Ņemot vērā izmeklēšanas intereses, DP plašākus komentārus nesniedz. DP informēja, ka pret aizturēto personu arī iepriekš tika rosināts sākt kriminālvajāšanu par darbību, kas apzināti vērsta uz nacionālā, etniskā vai rasu naida vai nesaticības izraisīšanu. Pērn februārī Rīgas tiesas apgabala prokuratūra nodeva tiesai krimināllietu, kurā Gapoņenko apsūdzēts saistībā ar nacionālā naida un nesaticības izraisīšanu. Prokuratūras ieskatā apsūdzētais 2015. gada 27. februāra vakarā sociālajā tīklā \"Facebook\", izmantojot savu izveidoto profilu, tīši publicēja rakstveida izteikumus, apzinoties, ka to saturs ir vērsts uz nacionālā naida un nesaticības izraisīšanu pret latviešu, lietuviešu un igauņu tautības pārstāvjiem. Tikmēr Saeimas Aizsardzības, iekšlietu un korupcijas novēršanas komisijas vadītājs Ainars Latkovskis (V) lūdza DP izvērtēt Gapoņenko sacerējumus sociālajā tīklā \"Facebook\" par to, ka amerikāņi Rīgā \"veikšot etnisko tīrīšanu\". Gapoņenko sociālajā tīklā \"Facebook\", it kā atsaucoties uz kādu \"amerikāņu draugu\", tika ierakstījis, ka maija vidū Rīgas ielās notikšot plašas NATO militārās mācības, kuru laikā daļa amerikāņu karavīru maskēšoties par krievvalodīgajiem un inscenēšot nekārtības, kas vēlāk masu medijos tikšot atainotas kā reālas masu nekārtības, kuras organizējusi Krievija. Gapoņenko apgalvoja, ka amerikāņu karavīri kopā ar DP veikšot krievvalodīgo arestus, kas noslēgšoties ar koncentrācijas nometnes izveidi un eksekūciju \"Skonto\" stadionā. Aģentūras LETA rīcībā esošā informācija liecina, ka Gapoņenko aizturēšana 4. aprīlī sāktajā kriminālprocesā nav saistīta ar šo paziņojumu \"Facebook\".", "link": "https://www.delfi.lv/161/criminal/50148685/tiesa-gaponenko-patur-apcietinajuma"},
{"title": "Tiesa Gapoņenko atbrīvo no apcietinājuma", "category": "Kriminālziņas", "body": "Tiesas sēde ilga apmēram 50 minūtes un lēmums tika gatavots pusstundu. Brīdī, kad tika paziņots lēmums par Gapoņenko atbrīvošanu, viņa atbalstītāju loku pāršalca ovācijas. Pēc īsa brīža Gapoņenko saviem atbalstītājiem sniedza īsu uzrunu, kurā pauda pateicību tiem, kas sūtījuši viņam vēstules uz ieslodzījuma vietu, kā arī snieguši cita veida atbalstu. Tāpat aktīvists norādīja, ka ieslodzījuma laikā viņam pasliktinājusies veselība un viņš uzskatījis, ka, atrodoties ieslodzījumā viņš nomirs un kļūs par mocekli, taču viņš pauda gandarījumu par to, ka tomēr izdzīvojis šo periodu. Gapoņenko advokāte Imma Jansone norādīja, ka viņam vēl nav piemēroti cita veida drošības līdzekļi, taču tas noteikti tikšot darīts nākamās nedēļas laikā. Aizstāve pieļāva, ka viens no drošības līdzekļiem būs aizliegums izbraukt no valsts. Jansone atkārtoti piebilda, ka Gapoņenko neatzīst sev inkriminētās apsūdzības. Gapoņenko atbalstam tiesā bija sapulcējušies apmēram 25 cilvēki ar plakātiem un ziediem, novēroja aģentūra LETA. Atbalstītāji bija pulcējušies gaitenī pie sēžu zāles, rokās turot plakātus, uz kuriem krievu valodā rakstīts \"Brīvību Aleksandram Gapoņenko\". Tāpat pie tiesu nama logiem iekšpusē piestiprinātas fotogrāfijas, uz kurām redzams Gapoņenko. Vairākām sievietēm rokās ir ziedi. Gapoņenko atbalstītāju vidū bija arī šovasar apcietinājumā pabijušais nacionālboļševiks  Vladimirs Lindermans , Latvijas Krievu savienības līdere  Tatjana Ždanoka , kā arī cilvēki, kas piedalījušies LKS organizētajos piketos pret izglītības reformu. Kā ziņots, tiesa  Gapoņenko apcietināja 21. aprīlī . Drošības policija  (DP) Gapoņenko inkriminē darbību, kas apzināti vērsta uz nacionālā, etniskā vai rasu naida vai nesaticības izraisīšanu, izmantojot automatizētu datu apstrādes sistēmu, palīdzības sniegšanu ārvalstij, kā arī darbību, kas vērsta pret Latvijas valstisko neatkarību, suverenitāti, teritoriālo vienotību, valsts varu vai valsts iekārtu, kā arī par palīdzību ārvalstij pret Latviju vērstā darbībā. Pēc personas aizturēšanas DP, neminot Gapoņenko vārdu, paziņoja, ka persona aizturēta tikai pēc Krimināllikuma panta par darbību, kas vērsta pret Latvijas valstisko neatkarību, suverenitāti, teritoriālo vienotību, valsts varu vai valsts iekārtu. Savukārt 20. augustā DP paziņojumā presei rakstīja, ka 4. aprīlī sāktajā kriminālprocesā noskaidrots, ka persona ilgstoši veikusi darbības  nolūkā kaitēt Latvijas valstij  un palīdzēt ārvalstij vērsties pret Latvijas valsts drošību. Ārvalsts nosaukums netiek atklāts. Tāpat kriminālprocesa laikā noskaidrots, ka persona ilgstoši, izmantojot automatizētās datu apstrādes sistēmas palīdzību, ir īstenojusi darbības, kuras vērstas uz nacionālā un etniskā naida vai nesaticības veicināšanu un izraisīšanu starp Latvijas sabiedrībā pastāvošajām dažādajām nacionālajām grupām. Gapoņenko šī nav vienīgā krimināllieta. Rīgas pilsētas Vidzemes priekšpilsētas tiesa 21. septembrī skatīs krimināllietu, kurā Gapoņenko apsūdzēts saistībā ar nacionālā naida un nesaticības izraisīšanu. Prokuratūras ieskatā apsūdzētais 2015. gada 27. februāra vakarā sociālajā tīklā \" Facebook \", izmantojot savu izveidoto profilu, tīši publicēja rakstveida izteikumus, apzinoties, ka to saturs ir vērsts uz nacionālā naida un nesaticības izraisīšanu pret latviešu, lietuviešu un igauņu tautības pārstāvjiem. DP pagājušā gada darbības pārskatā teikts, ka Gapoņenko darbība 2017.gadā tika pakārtota Krievijas organizāciju piešķirto grantu finansējuma apgūšanai. Tā bija haotiska un klaji subjektīva, paužot viedokļus Krievijas plašsaziņas līdzekļiem un radot publikācijas, kas balstījās uz nepatiesiem vai pretrunīgiem \"faktiem\", līdz ar to bija vērojami citu Krievijas tautiešu Latvijā centieni norobežoties no viņa aktivitātēm. Tāpat bija vērojami Gapoņenko mēģinājumi dezorganizēt biedrību \"Latvijas Krievu kopiena\" (LKK). Tāpat DP savā pārskatā minējusi, ka Krievijas vēsturiskās izpratnes izplatīšanas jomā publiski redzamākās aktivitātes tika pakārtotas tā dēvētās \"uzvaras dienas\" svinībām 9.maijā. Krievijas tautiešu politikas aktīviste Margarita Dragiļe kopā ar līdzgaitniekiem Gapoņenko un Elizabeti Krivcovu 9. maijā Rīgā organizēja Krievijas vēsturiskās atmiņas saglabāšanas vienu no centrālajiem pasākumiem \"Nemirstīgo pulks\", kas ārpus Krievijas robežām plaši pārņemts kā ideoloģisks Krievijas humanitārās ietekmes līdzeklis. Paralēli praktiskām Krievijas humanitārās ietekmes aktivitātēm Krievijas tautieši labprāt iesaistījās arī pret Latviju vērstās Krievijas informatīvajās kampaņās. DP vērtējumā visbiežāk dezinformāciju izplatīja tieši Gapoņenko.", "link": "https://www.delfi.lv/161/criminal/50325523/tiesa-gaponenko-atbrivo-no-apcietinajuma"},
{"title": "DP Lindermanu tur aizdomās par nacionālā naida izraisīšanu", "category": "Kriminālziņas", "body": "Drošības policija  (DP) prokrievisko aktīvistu Vladimiru Lindermanu tur aizdomās par nacionālā naida izraisīšanu, kā arī par masu nekārtību organizēšanu, liecina aģentūra LETA rīcībā esošā informācija. Lindermanam inkriminēti likumpārkāpumi pēc Krimināllikuma 78.panta otrās daļas par nacionālā, etniskā un rasu naida izraisīšanu, ja to izdarījusi personu grupa, par ko draud brīvības atņemšana līdz pieciem gadiem. Krimināllikuma 80.panta pirmās daļas par darbību, kas vērsta pret Latvijas Republikas valstisko neatkarību, suverenitāti, teritoriālo vienotību, valsts varu vai valsts iekārtu Latvijas Republikas Satversmē neparedzētā veidā, par ko draud brīvības atņemšana līdz astoņiem gadiem, kā arī pēc Krimināllikuma 225.panta par masu nekārtību organizēšanu, par ko draud brīvības atņemšana no trim līdz 12 gadiem. Kā liecina partijas \"Latvijas Krievu savienība\" (LKS) mājaslapā publicētais Lindermana uzrunas teksts LKS organizētajā \"Vislatvijas vecāku sapulcē\", tad Lindermans savā runā bija norādījis, ka krievvalodīgajiem Latvija esot uzstādīts ultimāts - asimilēties vai \"aizvākties no valsts\". Viņaprāt, latviešu nacionālisti mēģina izmantot faktiski notiekošo auksto karu starp Krieviju un Rietumiem, tādējādi mēģinot \"maigā variantā īstenot etniskās tīrīšanas, kas nav iespējamas miera laikā\". Lindermans pārliecināts, ka pašlaik šo ir iespējams pasniegt kā rūpes par valsts nacionālo drošību. Lindermans pauda pārliecību, ka patlaban Latvija mēģina \"likvidēt krievu sabiedrību\" - nevis fiziski, bet cenšoties to izdzīvot, un skolas iznīcināšana ir tā pamats. Viņaprāt, arī vēlēšanas nemainīs esošo situāciju, jo tā esot nevis pašreizējās varas taktika, bet gan ilgtermiņa stratēģija, kas nemainīsies. \"Šodien mums ir pilnīga latviskas varas un latviešu tautas vienotība saistībā ar krievvalodīgo izglītību,\" sacīja Lindermans, piebilstot, ka atbalstītājus latviski runājošajā sabiedrības daļā krievu skolu aizstāvēšanai nevarot iegūt. Uzskaitot variantus, kas, viņaprāt, visticamāk, izgāztos, mēģinot panākt krievu skolu saglabāšanu, Lindermans uzsvēra, ka \"viss, kas atliek, ir radīt varai un, nebaidīšos šos vārdus, latviešu tautai (nevajag visu šo politkorektumu) tādus apstākļus, kuros viņi uzskatītu par bīstamu īstenot [izglītības valodas] reformu\". \"Jārada drauds,\" piedāvāja Lindermans. Uzsverot, ka viņš ir miermīlīgs cilvēks, Lindermans pauda, ka tomēr ir gadījumi \"kad risinājums ir, vai arī risinājuma nav\". \"Tālāk rodas jautājums, kādā veidā radīt šo draudu. Ideāls variants būtu plaši apmeklēta manifestācija. Absolūti mierīga, bet ļoti apmeklēta,\" sprieda Lindermans, secinot, ka šāds scenārijs varētu likt valsts varai un Rietumiem sākt \"mīkstināt stūrus\". Tam būtu nepieciešami 30-50 000 cilvēku. Viņš uzsvēra, ka cilvēkiem dalība šādā manifestācijā būtu jāuzskata par savu pienākumu. \"Otrs - pakāpeniska protestu radikalizēšana. Tas saistīts ar riskiem, taču tas ir nepieciešams. Es neaicinu ne uz ko briesmīgu - runa ir par miermīlīgām pilsoniskās pretošanās akcijām,\" teica Lindermans. Runājot par nodokļu nemaksāšanu kā iespējamo protesta formu, viņš gan atzina, ka tas ir neizpildāmi, ja vien ikkatrs neizveidos individuālus uzņēmumus, bet pēc tam neatteiksies maksāt nodokļus. \"Taču tas ir nereāli,\" secināja Lindermans. \"Mums ir reālistiski javērtē savas iespējas,\" piedāvāja Lindermans. Saistībā ar izglītības valodas reformu viņš piedāvāja apsvērt skolu streiku nepieciešamību. \"Šim nepieciešams gatavoties, jāizdara nopietns sitiens. Jāgatavojas, esmu pret to, ka beigu galā iznāk viens \"pšik\",\" teica Lindermans. Neticot iespējai uzrunāt Eiropas Savienības institūcijas, viņaprāt, ir jēga no Krievijas mēģināt dabūt personīgas visiem, kas balsoja par skolu likvidāciju - daļai šo cilvēku ir intereses Krievijā, tostarp politiskas. Jācenšas panākt arī sankciju ieviešanu pret šo partiju sponsoriem,\" piedāvāja Lindermams, uzsverot, ka Krievija varētu veikt kādas nopietnas kustības. Jau vēstīts, ka Rīgas pilsētas Vidzemes priekšpilsētas tiesa prokrieviskajam aktīvistam Vladimiram Lindermanam  kā drošības līdzekli šodien piemērojusi apcietinājumu . Jautājums par drošības līdzekli tika skatīts slēgtā tiesas sēdē, taču aiz tiesas zāles durvīm bija sapulcējušies apmēram 15 Lindermana atbalstītāji. Starp tiem arī \"Latvijas Krievu savienības\" (LKS) vadītāja  Tatjana Ždanoka , kā arī prokrieviskais aktīvists Josifs Korens. Lindermana aizstāve Jeļena Kvjatkovska norādīja, ka tiesas lēmums tiks pārsūdzēts Rīgas apgabaltiesā. Viņa arī uzsvēra, ka ir vērsusies Ģenerālprokuratūrā saistībā ar Lindermana aizturēšanas apstākļiem. Lindermans ir jau otrais prokrieviskais aktīvists, kam piemērots apcietinājums pēdējā mēneša laikā. Jau ziņots, ka Rīgas pilsētas Vidzemes priekšpilsētas tiesa 21. aprīlī piemēroja apcietinājumu nereģistrētā veidojuma \"Nepilsoņu kongress\" (NK)  vadītājam Aleksandra Gapoņenko , kurš tika aizturēts un apcietināts kriminālprocesā par iespējamām pret Latviju vērstām darbībām. Kā ziņots, Lindermans tika aizturēts saistībā ar uzrunu 31. martā notikušajā LKS un \"Krievu skolu atbalsta štāba\" rīkotajā  pasākumā ar nosaukumu \"Vislatvijas vecāku sapulce\",  kurā viņš uzstājies pret izglītības krievu valodā likvidēšanu, pastāstīja Lindermana aizstāve Jeļena Kvjatkovska. Viņa uzsvēra, ka viens no aizturēšanas priekšnosacījumiem ir aizdomas par likumpārkāpumu, taču šajā gadījumā ikkatrs varot noklausīties Lindermana teikto un dzirdēt, ka no juridiskā viedokļa nekāds pārkāpums neesot izdarīts. Jau ziņots, ka kriminālprocesā pret bijušo Eiropas Parlamenta deputāti, LKS līderi Tatjanu Ždanoku par LKS un \"Krievu skolu atbalsta štāba\" rīkoto \"Vislatvijas vecāku sapulci\" 8. maijā  tika aizturēts prokrieviskais aktīvists Lindermans . 18. aprīlī Drošības policijā (DP) sākts kriminālprocess, jo policijai ir aizdomas par iespējamām prettiesiskām darbībām 31.martā notikušās \"Vislatvijas vecāku sapulces\" laikā. Šīs sanāksmes deklarētais mērķis bija vērsties pret plānoto pakāpenisko pāreju uz latviešu mācību valodu vispārējās izglītības iestādēs, un to faktiski organizēja LKS, norāda DP. Kriminālprocess sākts pēc noziedzīgu nodarījumu pazīmēm, par kuriem kriminālatbildība paredzēta Krimināllikuma desmitajā nodaļā \"Par noziegumiem pret valsti\", kā arī citu noziedzīgu nodarījumu pazīmēm. DP kriminālprocess sākts, \"lai novērstu iespējamu mēģinājumu šķietami leģitīmu darbību aizsegā veikt prettiesiskas darbības vai sasniegt prettiesisku mērķi, kā arī ievērojot apstākli, ka DP iegūtās ziņas iespējams pārbaudīt tikai ar kriminālprocesa līdzekļiem un metodēm\". Sāktajā kriminālprocesā DP vērtēs arī iespējamas prettiesiskas darbības 1.maijā Rīgā notikušā gājiena laikā, kuru arī organizēja LKS pārstāvji. Ņemot vērā, ka kriminālprocesā notiek izmeklēšana, DP nesniedz plašākus komentārus par izmeklēšanas gaitu, līdz ar to nav zināms, vai lietā ir kādas aizdomās turētās personas.", "link": "https://www.delfi.lv/161/criminal/50014617/dp-lindermanu-tur-aizdomas-par-nacionala-naida-izraisisanu"},
{"title": "Krievijas pilsonis par mēģinājumu piekukuļot Latvijas robežsargu tiek pie 5000 eiro soda", "category": "Kriminālziņas", "body": "Šā gada 6. oktobrī  Terehovas  robežkontroles punktā aizturēts  Krievijas  pilsonis, kurš mēģināja piekukuļot robežsargu, portāls \"Delfi\" uzzināja Valsts robežsardzē (VRS). Veicot valsts robežu šķērsojošo personu un transportlīdzekļu robežpārbaudi, robežsargi konstatēja ar autobusu Latvijā ieceļojošu Krievijas pilsoni, kurš robežsargam deva kukuli – 100 eiro, lai šķērsotu valsts robežu bez nepieciešamajiem dokumentiem. Par kukuļdošanu uzsākts kriminālprocess pēc Krimināllikuma 323. panta pirmās daļas un krimināllietas materiāli nosūtīti Austrumlatgales prokuratūrai kriminālvajāšanas uzsākšanai. Austrumlatgales prokuratūrā persona saukta pie kriminālatbildības un viņai tika piemērots prokurora priekšraksts par sodu, nosakot naudas sodu 10 minimālo mēnešalgu apmērā, kas atbilst 5 000 eiro. VRS atgādina, ka kukuļdošana kvalificējama kā smags noziegums, par kuru saskaņā ar Krimināllikumu draud brīvības atņemšana līdz pieciem gadiem, īslaicīga brīvības atņemšana, piespiedu darbs vai naudas sods 10 līdz 2000 Latvijā noteikto minimālo mēnešalgu apmērā.", "link": "https://www.delfi.lv/161/criminal/54831852/krievijas-pilsonis-par-meginajumu-piekukulot-latvijas-robezsargu-tiek-pie-5000-eiro-soda"},
{"title": "Aizvadītajā diennaktī Latvijā gājuši bojā divi gājēji", "category": "Kriminālziņas", "body": "Attiecīgi pirmdien, 10. oktobrī, pulksten 16.57 Rīgā, Maskavas ielā automašīnas  Volvo  vadītāja uzbrauca gājējai, kura ar gūtajām traumām tika nogādāta medicīnas iestādē. Vēlāk gājēja medicīnas iestādē mira.  Valsts policija  skaidro notikušā apstākļus. Savukārt pulksten 14.30 Mārupes novadā, Tīrainē, uz Jelgavas ceļa automašīnas BMW vadītājs pie sabiedriskā transporta pieturas \"Tīraine\" uzbrauca gājējam, kurš mira negadījuma vietā. BMW vadītājs no negadījuma vietas aizbrauca, taču vēlāk tika aizturēts un ievietots īslaicīgās aizturēšanas vietā. Policijā informē, ka no 12 cietušajiem pieci bijuši gājēji, bet viens – elektriskā skrejriteņa vadītājs. Kopumā ceļu satiksmes jomā sastādīti 380 administratīvā pārkāpuma protokoli, no kuriem astoņi bijuši par braukšanu alkohola reibumā, divi par agresīvu braukšanu, bet 126 par atļautā braukšanas ātruma pārsniegšanu. Tāpat Latvijā reģistrētas deviņas velosipēdu zādzības, astoņas zādzības no mājokļiem, četras automašīnu zādzības, kā arī viena laupīšana.", "link": "https://www.delfi.lv/161/criminal/54830040/aizvaditaja-diennakti-latvija-gajusi-boja-divi-gajeji"},
{"title": "Aizdomās par izvarošanu Čiekurkalnā un mēģinājumu Brasā aizturēts vīrietis", "category": "Kriminālziņas", "body": "Šī gada 17. martā Valsts policijā (VP) vērsās divas sievietes, kuras ziņoja par izvarošanu Čiekurkalna rajonā, kā arī izvarošanas mēģinājumu  Brasas  rajonā. Reaģējot uz šiem ziņojumiem, VP uzsāka izmeklēšanu, kuras rezultātā aizturēts 1989. gadā dzimis vīrietis, kam piemērots apcietinājums, portāls \"Delfi\" uzzināja VP. Šā gada 17. martā ap pulksten 19 Rīgas Brasas rajonā kādai sievietei uz ielas piegājis klāt kāds vīrietis, kurš pēkšņi uzbruka un mēģināja sievieti izvarot. Vīrietis sievieti bija nogāzis zemē, taču sieviete pretojās un viņai izdevās izrauties, pēc kā aizbēgt no varmākas. Cietusī sieviete tajā pašā dienā vērsās policijā un tika uzsākts kriminālprocess pēc Krimināllikuma 159. panta pirmās daļas un 15. panta ceturtās daļas, proti, par izvarošanas mēģinājumu. Tās pašas dienas vakarā pēc pulksten 20 Čiekurkalna rajonā vīrietis atkārtoti uzbruka citai sievietei. Izvarošanas uzbrukums tika veikts, pielietojot fizisku spēku, atklātā un publiskā vietā, kur apkārt nebija cilvēku. Cietusī sieviete pēc uzbrukuma par notikušo ziņoja policijai. Ņemot vērā, ka persona sākotnēji nebija identificēta, tika veikti mērķtiecīgi un aktīvi meklēšanas pasākumi, tostarp informācija publicēta arī mediju vidē un sociālajos tīklos. Pēc veiksmīgiem meklēšanas pasākumiem šā gada 24. martā, Rīgā, aizdomās par abiem noziegumiem, proti, izvarošanu un izvarošanas mēģinājumu, VP Rīgas reģiona pārvaldes Kriminālpolicijas pārvaldes 1. biroja 4. nodaļas amatpersonas aizturēja 1989. gadā dzimušu vīrieti. Aizturētais iepriekš ir nonācis policijas redzes lokā par cita veida noziedzīgiem nodarījumiem. Pēc aizturēšanas vīrietis tika ievietots īslaicīgās aizturēšanas izolatorā un šā gada 26. martā tiesa aizturētajam piemēroja drošības līdzekli – apcietinājumu. Saistībā ar notikušo ir sākts kriminālprocess pēc Krimināllikuma 159. panta pirmās daļas, par dzimumaktu, izmantojot cietušā bezpalīdzības stāvokli vai par dzimumaktu pret cietušā gribu, lietojot vardarbību, draudus vai izmantojot uzticību, autoritāti vai citādu ietekmi uz cietušo (izvarošana). Par šādu noziegumu soda ar brīvības atņemšanu uz laiku no četriem līdz desmit gadiem un ar probācijas uzraudzību uz laiku līdz pieciem gadiem. Tāpat kriminālprocess kvalificēts pēc Krimināllikuma 160. panta otrās daļas – par dzimumtieksmes apmierināšanu pretdabiskā veidā pret cietušā gribu, lietojot vardarbību, draudus. Par šādu noziegumu likumā paredzēts sods – brīvības atņemšana uz laiku no četriem līdz desmit gadiem un probācijas uzraudzība uz laiku līdz pieciem gadiem.", "link": "https://www.delfi.lv/161/criminal/54215668/aizdomas-par-izvarosanu-ciekurkalna-un-meginajumu-brasa-aizturets-virietis"},
{"title": "DP vērtē Gapoņenko izteikumus par it kā amerikāņu ieplānoto 'etnisko tīrīšanu' Rīgā", "category": "Kriminālziņas", "body": "Drošības policija  (DP) sākusi pārbaudi par pagājušā nedēļā apcietinātā nereģistrētā veidojuma \"Nepilsoņu kongress\" (NK) vadītāja Aleksandra Gapoņenko paziņojumu par to, ka amerikāņi Rīgā veikšot \"etnisko tīrīšanu\". Gapoņenko ieraksts \"Facebook\" jau iepriekš piesaistīja DP uzmanību, turklāt iesniegumu ar lūgumu izvērtēt šādu paziņojumu nosūtīja arī  Saeimas  Aizsardzības, iekšlietu un korupcijas novēršanas komisijas vadītājs  Ainars Latkovskis  (V). Vienlaikus DP apstiprināja aģentūras LETA rīcībā esošo informāciju, ka šis Gapoņeko paziņojums un tai sekojošā pārbaude nav saistīti ar 4. aprīlī sākto kriminālprocesu. Jau ziņots, ka Gapoņenko sociālajā tīklā \"Facebook\", it kā atsaucoties uz kādu \"amerikāņu draugu\", paziņojis, ka maija vidū Rīgas ielās notikšot plašas  NATO  militārās mācības, kuru laikā daļa amerikāņu karavīru maskēšoties par krievvalodīgajiem un inscenēšot nekārtības, kas vēlāk medijos tiktu atainotas kā reālas masu nekārtības, ko organizējusi  Krievija . Gapoņenko norādīja, ka amerikāņu karavīriem kopā ar DP tāpat esot ieplānots veikt krievvalodīgo arestus. Tikmēr pagājušajā piektdienā DP aizturēja Gapoņenko kriminālprocesā, kas sākts 4.aprīlī. Aizturēšana notikusi kriminālprocesā, kas sākts par darbību, kas vērsta pret Latvijas valstisko neatkarību, suverenitāti, teritoriālo vienotību, valsts varu vai valsts iekārtu Satversmē neparedzētā veidā. Krimināllikums par šādu noziegumu paredz brīvības atņemšanu līdz astoņiem gadiem. Saistībā ar kriminālprocesu Gapoņenko 21.aprīlī tika apcietināts. Pērn februārī Rīgas tiesas apgabala prokuratūra jau nodeva tiesai citu krimināllietu, kurā Gapoņenko apsūdzēts saistībā ar nacionālā naida un nesaticības izraisīšanu. Rīgas pilsētas Vidzemes priekšpilsētas tiesa šo lietu skatīs 19.jūnijā. Prokuratūras ieskatā apsūdzētais 2015.gada 27.februāra vakarā sociālajā tīklā \"Facebook\", izmantojot savu izveidoto profilu, tīši publicēja rakstveida izteikumus, apzinoties, ka to saturs ir vērsts uz nacionālā naida un nesaticības izraisīšanu pret latviešu, lietuviešu un igauņu tautības pārstāvjiem. DP savos pārskatos Gapoņeko nodēvējusi par Krievijas tautiešu politikas atbalstītāju.", "link": "https://www.delfi.lv/161/criminal/49962089/dp-verte-gaponenko-izteikumus-par-it-ka-amerikanu-ieplanoto-etnisko-tirisanu-riga"},
{"title": "Rosina apsūdzēt policistu par neizpaužamu ziņu izpaušanu privātpersonai", "category": "Kriminālziņas", "body": "Iekšējās drošības birojs  (IDB) Noziedzīgu nodarījumu valsts institūciju dienestā izmeklēšanas prokuratūrai ir nosūtījis kriminālprocesu kriminālvajāšanas uzsākšanai pret  Valsts policijas  Rīgas reģiona pārvaldes teritoriālās struktūrvienības amatpersonu par neizpaužamu ziņu, kas nav valsts noslēpums, izpaušanu, portāls \"Delfi\" uzzināja IDB. Pirmstiesas izmeklēšanas gaitā tika gūti pierādījumi, ka Valsts policijas amatpersona, izmantojot dienesta pienākumu pildīšanai paredzētās informācijas sistēmas, ieguva informāciju par tai zināmas personas atrašanos meklēšanā kādā Valsts policijas lietvedībā esošā kriminālprocesā un iegūto informāciju izpauda minētajai privātpersonai. Informācijas izpaušanas rezultātā tika apgrūtināta pierādījumu iegūšana kriminālprocesa mērķu sasniegšanai. Par Valsts policijas amatpersonas iespējami veikto noziedzīgo nodarījumu prokuratūrai ir nodots kriminālprocess ar ierosinājumu uzsākt kriminālvajāšanu par Krimināllikuma 329. pantā paredzēto noziedzīgo nodarījumu – neizpaužamu ziņu, kas nav valsts noslēpums, izpaušanu. Likums par to kā sodu paredz piemērot brīvības atņemšanu uz laiku līdz vienam gadam vai īslaicīgu brīvības atņemšanu, vai probācijas uzraudzību, vai sabiedrisko darbu, vai naudas sodu. Minētajai Valsts policijas amatpersonai saistībā ar notikušo ir piemēroti ar brīvības atņemšanu nesaistīti drošības līdzekļi, tostarp, uz laiku aizliegums pildīt noteikta amata pienākumus. IDB atgādina, ka nevienu personu nevar uzskatīt par vainīgu noziedzīga nodarījuma izdarīšanā, kamēr tās vaina nav pierādīta Kriminālprocesa likumā paredzētajā kārtībā. Šā gada deviņos mēnešos IDB uzsācis 35 kriminālprocesus un kopumā veicis pirmstiesas izmeklēšanu 113 kriminālprocesos. Prokuratūrai kriminālvajāšanas uzsākšanai ir nosūtīts 31 kriminālprocess un to ietvaros rosināts uzsākt kriminālvajāšanu pret 48 personām, tai skaitā 39  Iekšlietu ministrijas  padotības iestāžu amatpersonām par 43 noziedzīgiem nodarījumiem, kas izdarīti gan pildot dienesta pienākumus, gan ārpus dienesta pienākumu pildīšanas laika.", "link": "https://www.delfi.lv/161/criminal/54878220/rosina-apsudzet-policistu-par-neizpauzamu-zinu-izpausanu-privatpersonai"},
{"title": "Četri ļaundari nozog deviņus miljonus eiro vērtu kokvilnas kravu", "category": "Kriminālziņas", "body": "Valsts policijas Ekonomisko noziegumu apkarošanas pārvaldes (ENAP) darbinieki aizturējuši četras personas, kas, iespējams, atbildīgas par  Tadžikistānas  kokvilnas kravas pazušanu vairāk nekā deviņu miljonu eiro vērtībā, portālu \"Delfi\" informē Valsts policijas pārstāvis Toms Sadovskis. Šī gada pavasarī  Valsts policija  saņēma iesniegumu par Latvijas teritorijā pazudušu Tadžikistānas kokvilnas kravu. Zādzību īstenojusi personu grupa, izmantojot viltotus dokumentus par kravas īpašnieka maiņu. Par noziegumu ierosināta krimināllieta pēc 179.panta 3.daļas par svešas mantas piesavināšanos lielā apmērā un 275.panta 2.daļas par viltotu dokumentu izgatavošanu un izmantošanu mantkārīgā nolūkā. Par to var tikt piespriesta brīvības atņemšana uz laiku līdz pat desmit gadiem. Pēc vairākām kratīšanām Jūrmalā un Rīgā, ENAP darbinieki 17.septembrī aizturēja četras personas. Turpinot izmeklēšanu, divas no šīm personām tika atzītas par aizdomās turētajiem - 1968.gadā dzimusi sieviete un 1965.gadā dzimis vīrietis. Šobrīd turpinās lietas pirmstiesas izmeklēšana, lai noskaidrotu šo personu atbildību un pilnīgus lietas apstākļus. Līdz tiesas izpildei, minētajām personām noteikts drošības līdzeklis – policijas uzraudzība un aizliegums izbraukt no valsts.", "link": "https://www.delfi.lv/161/criminal/45015428/cetri-laundari-nozog-devinus-miljonus-eiro-vertu-kokvilnas-kravu"},
{"title": "Tadžikistānas kokvilnas kravas pazušanas krimināllietā apsūdzētie savu vainu neatzīst", "category": "Kriminālziņas", "body": "Šajā lietā uz apsūdzēto sola sēdies uzņēmējs Gulams Mohammeds Gulami, kā arī viņa sieva Valentīna Gulami un Larisa Karpenko. Nākamās tiesas sēdes nozīmētas uz 17.augustu un 24.augustu. Lieta tiek skatīta aiz slēgtām durvīm. Kā ziņots, Gulami šo krimināllietu uzskata par politisko pasūtījumu. Sarunā ar aģentūru LETA Gulami pērn paskaidroja, ka lietas būtība ir tajā, ka 2012.gada oktobrī uzņēmums \"W.E.E.S.A\" saņēma \"Logistic-Ekspress\" uzdevumu - lūgumu kravas, kas uz \"Logistic-Ekspress\" vārda fiziski atradās glabāšanā \"W.E.E.S.A\" muitas noliktavās Jūrmalā, nodot ASV reģistrētai kompānijai \"Silver Star International LLC\", šo lūgumu pamatojot ar savstarpējiem norēķiniem. Šo uzdevumu, kā uzrādīja Gulami, darījuma brīdī parakstīja \"Logistic-Ekspress\" valdes priekšsēdētājs un vienīgais īpašnieks Andrejs Stepovojs, kurš ir Ukrainas pilsonis. Taču jau 2012.gada decembrī viņa vietu Igaunijas kompānijā \"Logistic-Ekspress\" ieņēma Tadžikistānas pilsonis Davlathons Azizovs. 2013.gada februārī Igaunijas kompānija iesniedza prasības pieteikumu Rīgas apgabaltiesā pret \"W.E.E.S.A\" par valdījuma piešķiršanu uz kravu un pienākuma uzlikšanu nodot kravu, norādot, ka \"W.E.E.S.A\" nenodrošināja iespēju piemeklētajai ekspertīzes kompānijai veikt kokvilnas šķiedru kravas esamības un stāvokļa pārbaudi atbilstoši noliktavas zīmei. \"Logistic-Ekspress\" uzskatīja, ka \"W.E.E.S.A\" prettiesiski aiztur prasītāja kravas valdījumu. Savukārt tiesa nolēma lietu izbeigt, norādot, ka \"Igaunijas kompānijai \"Logistic-Ekspress\" zudušas prasījuma tiesības uz strīdus kokvilnas kravu\". Gulami piebilda, ka nav zināms, ka \"Logistic-Ekspress\" saistībā ar kravu būtu cēlusi pretenzijas pret kravas saņēmējiem vai bijušo Igaunijas kompānijas vadību, kā arī Tadžikistāna būtu iesniegusi Latvijai notu sakarā ar kokvilnas kravas pazušanu. Līdz ar to viņš pauž pārliecību, ka šis kriminālprocess ir politisks pasūtījums. Kā ziņots, Rīgas tiesas apgabala prokuratūra iepriekš uzrādījusi apsūdzības trim personām saistībā ar vairāk nekā deviņus miljonus vērtās Tadžikistānas kokvilnas kravas pazušanu. Personas pie kriminālatbildības sauktas par piesavināšanos lielā apmērā, par dokumentu viltošanu un viltotu dokumentu izmantošanu. Lietu pirms nodošanas prokuratūrā izmeklēja Valsts policijas (VP) Ekonomisko noziegumu apkarošanas pārvalde (ENAP), un divi no lietā iesaistītās trijotnes ir Gulami un viņa sieva Valentīna Gulami. Gulami advokāts Egons Rusanovs iepriekš paziņoja, ka viņa klients savu vainu kategoriski neatzīst. VP iesniegumu šajā lietā saņēma pagājušā gada pavasarī. Iesniegumā bija minēts, ka pazuduši 80 vilcienu vagoni ar kokvilnas šķiedru gandrīz 7000 tonnu apmērā, bet kopējie zaudējumi tika lēsti deviņu miljonu eiro apjomā. Apjomīgas izmeklēšanas laikā ENAP darbinieki noskaidroja, ka Tadžikistānas kokvilnas kravu piesavināšanos veikusi personu grupa, izmantojot viltotus dokumentus par kravas īpašnieka maiņu, tādēļ kriminālprocess kvalificēts gan par piesavināšanos lielā apmērā, gan par dokumentu viltošanu.", "link": "https://www.delfi.lv/161/criminal/47366293/tadzikistanas-kokvilnas-kravas-pazusanas-kriminallieta-apsudzetie-savu-vainu-neatzist"},
{"title": "Bijušo 'LDz loģistikas' valdes priekšsēdētāju Lūsi Polijā tur aizdomās par 48 miljonu eiro nemaksāšanu", "category": "Kriminālziņas", "body": "Bijušais VAS \" Latvijas dzelzceļš \" (LDz) meitasuzņēmuma \"LDz loģistika\" valdes priekšsēdētājs Verners Lūsis Polijā tiek turēts aizdomās par izvairīšanos no pievienotās vērtības nodokļa ( PVN ) maksāšanas vairāk nekā 48 miljonu eiro apmērā, informēja Bjalistokas prokuratūrā. Lūsim izvirzītas apsūdzības par četriem noziedzīgiem nodarījumiem. Prokuratūra viņu tur aizdomās par piedalīšanos nelikumīgā organizētā grupā, kura darbojās ar mērķi izdarīt noziedzīgus nodarījumus nodokļu jomā, kas saistīti ar PVN samazināšanu degvielas tirdzniecībā. Tāpat Lūsim inkriminēta nepatiesas informācijas sniegšana nodokļu iestādēm, nepatiesa grāmatvedības dokumentācija, kā arī noziedzīgi iegūtu līdzekļu legalizēšana. Noziedzīgie nodarījumi tika veikti 2014.gadā, un starp aizdomās turētajiem ir arī vairākas citas personas, tostarp citu valstu pilsoņi, skaidroja prokuratūrā. Par minētajiem pārkāpumiem Lūsim Polijā draud cietumsods līdz 15 gadiem. Polijas  prokuratūra iepriekš bija lūgusi Latvijas atbildīgajām iestādēm apcietināt Lūsi, pamatojoties uz  Eiropas  apcietināšanas orderi. Laikā, kad tika pastrādāti Polijas prokuratūras materiālos minētie noziegumi, Lūsis bija valdes loceklis SIA \"TF Europa\", kas nodarbojās ar degvielas, cietā, šķidrā un gāzveida kurināmā un līdzīgu produktu vairumtirdzniecību, liecina \"Firmas.lv\" pieejamā informācija. Uzņēmumam pērnā gada aprīlī tika sākts likvidācijas process. Bez Lūša uzņēmuma valdē bija arī  Baltkrievijas  pilsone Alena Voznaja. Jau vēstīts, ka Lūsis, kurš 16.janvārī paziņoja par amata pamešanu uzņēmumā \"LDz loģistika\", nedēļu agrāk tika aizturēts Lietuvā pēc Polijas varas iestāžu lūguma. Lūsis sacīja, ka patlaban sadarbojos ar  Lietuvas  tiesībsargājošajām institūcijām, vienlaikus uzsverot, ka izmeklēšana saistīta ar darbību privātbiznesā pirms viņš sācis strādāt LDz koncernā. \"Šai situācijai ne tikai nav saistības ar darbu LDz koncernā, bet tas nav saistīts arī ar paralēlu uzņēmējdarbību. Konkrētā situācija ir saistīta ar darbību uzņēmumā, kurā jau vairākus gadus nestrādāju,\" skaidroja Lūsis. Lēmumu atstāt \"LDz loģistika\" vadītāja amatu viņš pieņēmis koncerna reputācijas dēļ. No plašākiem komentāriem Lūsis atturējās. \"Esam vienojušies ar advokātu, ka, lai netraucētu procesu, publiski tā detaļas nekomentēšu,\" norādīja bijušais \"LD loģistika\" vadītājs. Lietuvas prokuratūrā apstiprināja, ka Lietuvā, pēc Polijas izdota Eiropas aresta ordera tika aizturēts Latvijas pilsonis. Vēlāk viņš atbrīvots, piemērojot drošības līdzekļus, kas garantē viņa uzturēšanos Lietuvā, informēja Lietuvas  Ģenerālprokuratūras  pārstāve Elena Martinoniene. Kā ziņots, LDz pārstāvji 16.janvārī informēja, ka Lūsis vērsies ar iesniegumu par atkāpšanos no amata, pamatojot to ar personiskiem iemesliem. Par jauno valdes priekšsēdētāju tika iecelts līdzšinējais \"LDz ritošā sastāva servisa\" valdes loceklis Gundars Ābols. Lūsis bija \"LDz loģistikas\" valdes priekšsēdētājs no 2016.gada 1.septembra. Kā liecina \"Firmas.lv\" dati, pirms tam viņš bijis amatpersona vairākos uzņēmumos - SIA \"LSC Shipmanagement\" valdes loceklis, lidostas \" Rīga \" valdes loceklis,  Privatizācijas aģentūras  valdes loceklis, SIA \"TF Europa\" valdes loceklis, kā arī SIA \"Euro Rail Cargo\" valdes priekšsēdētājs. Lūsis savulaik bijis arī līdzīpašnieks vairākos uzņēmumos - SIA \"TF Europa\", \"Auto REMserviss\", SIA \"KPLG Trans\", SIA \"Eterno\". Pēdējais no tiem bijis \"TF Europa\". LDz ir publiskās lietošanas dzelzceļa infrastruktūras pārvaldītājs un koncerna \"Latvijas dzelzceļš\" valdošais uzņēmums. Koncernā ietilpst arī sešas meitassabiedrības - AS \"LatRailNet\", kas veic infrastruktūras maksas noteikšanu un dzelzceļa infrastruktūras jaudas sadali, SIA \" LDz Cargo \", kas nodrošina dzelzceļa kravu pārvadājumus un starptautiskos pasažieru pārvadājumus, infrastruktūras būvniecības un uzturēšanas uzņēmums SIA \"LDz infrastruktūra\", ritošā sastāva remonta un uzturēšanas uzņēmums SIA \"LDz ritošā sastāva serviss\", apsardzes uzņēmums SIA \"LDz apsardze\", kā arī loģistikas uzņēmums SIA \"LDz loģistika\".", "link": "https://www.delfi.lv/161/criminal/49707059/bijuso-ldz-logistikas-valdes-priekssedetaju-lusi-polija-tur-aizdomas-par-48-miljonu-eiro-nemaksasanu"},
{"title": "Tiesa priesteri Zeiļu patur apcietinājumā", "category": "Kriminālziņas", "body": "Rīgas apgabaltiesa  piektdien nolēma paturēt apcietinājumā  Rēzeknes - Aglonas  diecēzes priesteri Pāvelu Zeiļu, kurš tiek turēts aizdomās par seksuālu vardarbību un cilvēktirdzniecību. Priestera aizstāvis Kārlis Zunde pēc tiesa sēdes norādīja, ka lēmumu par drošības līdzekli tiesa varēs pārskatīt pēc diviem mēnešiem. Jurists apstiprināja, ka Zeiļam piektdien slimnīcā tikusi veikta operācija. Zunde norādīja, ka kopš Zeiļas aizturēšanas 31. augustā priesteris nav ticis pratināts. Zunde uzsvēra, ka aizstāvības puses rīcībā ir informācija, kas liecina, ka šajā lietā cietušais, iespējams, ir bijis cietušais arī kādā citā līdzīgā lietā. Jau ziņots, ka augustā Cilvēku tirdzniecības un sutenerisma apkarošanas nodaļa saņēma informāciju no kādas nevalstiskās organizācijas par to, ka trīs vīrieši, iespējams, iesaistīti  kāda vīrieša seksuālā izmantošanā . Cietušajam ir garīgās attīstības traucējumiem. Trijotne tika aizturēta 29. augustā Rīgā un Rēzeknē. Valsts policija  iepriekš paziņoja, ka garīgās konfesijas pārstāvis tiek turēts aizdomās par cilvēku tirdzniecību, ja to izdarījusi personu grupa pēc iepriekšējas vienošanās. Par to Krimināllikumā paredzēta brīvības atņemšana uz laiku no trim līdz 12 gadiem. Otra lietā iesaistītā persona tiek turēta aizdomās par cilvēku tirdzniecību, ja to izdarījusi personu grupa pēc iepriekšējas vienošanās un par seksuālu vardarbību, ja to izdarījusi personu grupa, izmantojot cietušā bezpalīdzības stāvokli. Par to var sodīt ar mūža ieslodzījumu vai ar brīvības atņemšanu uz laiku no pieciem līdz 20 gadiem. Trešais lietā iesaistītais tiek turēts aizdomās par cilvēku tirdzniecību, ja to izdarījusi personu grupa pēc iepriekšējas vienošanās. Saskaņā ar izmeklēšanā iegūto informāciju viens aizdomās turētais piegādājis cietušo vīrieti garīgās konfesijas pārstāvim seksuālu vajadzību apmierināšanai. Garīgās konfesijas pārstāvis par to maksājis vienam no aizdomās turētājiem, iepriekš norādīja policijā. Garīgās konfesijas pārstāvim tiek inkriminēta  vairāk nekā viena epizode . Tagad tiek veikta izmeklēšana, lai noskaidrotu, vai iepriekšminētā shēma pielietota ilgstošā laika periodā. Tāpat izmeklēšanā tiks pārbaudīts, vai līdzīgi iespējamie noziegumi izdarīti arī pret citām personām. 1945. gadā dzimušais Zeiļa ir Rēzeknes Sāpju Dievmātes, Dukstigala un Prezmas draudzes prāvests, kā arī Mariāņu kongregācijas Latvijas vikariāta priekšnieks, Rēzeknes dekanāta dekāns. Vēl viens no aizdomās turētajiem šajā lietā ir kāds bijušais sociālā aprūpes centra \" Rīga \"  filiāles darbinieks , vēstīja portāls \"Delfi\".", "link": "https://www.delfi.lv/161/criminal/50417549/tiesa-priesteri-zeilu-patur-apcietinajuma"},
{"title": "Zeiļas lietā cietušais, iespējams, figurē kā cietušais arī 'Ziedkalnes' Nīmaņa lietā", "category": "Kriminālziņas", "body": "Vīrietis, kurš atzīts par cietušo  Rēzeknes - Aglonas  diecēzes priestera Pāvela Zeiļas seksuālās vardarbības un cilvēktirdzniecības krimināllietā, iespējams, ir bijis cietušais arī krimināllietā, kurā par dzimumtieksmes vardarbīgu apmierināšanu tika notiesāts Valsts sociālās aprūpes centra \" Zemgale \" filiāles \"Ziedkalne\" direktors Andrejs Nīmanis, liecina aģentūra LETA rīcībā esošā neoficiālā informācija. Nīmanis toreiz tika atzīts par vainīgu un sodīts ar brīvības atņemšanu uz vienu gadu un diviem mēnešiem. Valsts policijā šo informāciju nekomentēja. Nevalstiskā organizācija, kura, iespējams, vērsās policijā saistībā ar vīrieša izmantošanu, nekomentēja neko saistībā ar šo gadījumu, jo sākts kriminālprocess. Pēc piektdien notikušās tiesas sēdes, kurā tika nolemts paturēt Zeiļu apcietinājumā, priestera aizstāvis Kārlis Zunde pauda, ka aizstāvības puses rīcībā ir informācija, kas liecina, ka šajā lietā cietušais, iespējams, ir bijis  cietušais arī kādā citā līdzīgā lietā . Jau ziņots, ka augustā Cilvēku tirdzniecības un sutenerisma apkarošanas nodaļa saņēma informāciju no kādas nevalstiskās organizācijas par to, ka trīs vīrieši, iespējams, iesaistīti kāda vīrieša seksuālā izmantošanā. Cietušajam ir garīgās attīstības traucējumiem. Trijotne tika  aizturēta 29. augustā Rīgā un Rēzeknē . Valsts policija  iepriekš paziņoja, ka garīgās konfesijas pārstāvis tiek turēts aizdomās par cilvēku tirdzniecību, ja to izdarījusi personu grupa pēc iepriekšējas vienošanās. Par to Krimināllikumā paredzēta brīvības atņemšana uz laiku no trim līdz 12 gadiem. Otra lietā iesaistītā persona tiek turēta aizdomās par cilvēku tirdzniecību, ja to izdarījusi personu grupa pēc iepriekšējas vienošanās un par seksuālu vardarbību, ja to izdarījusi personu grupa, izmantojot cietušā bezpalīdzības stāvokli. Par to var sodīt ar mūža ieslodzījumu vai ar brīvības atņemšanu uz laiku no pieciem līdz 20 gadiem. Trešais lietā iesaistītais tiek turēts aizdomās par cilvēku tirdzniecību, ja to izdarījusi personu grupa pēc iepriekšējas vienošanās. Saskaņā ar izmeklēšanā iegūto informāciju viens aizdomās turētais piegādājis cietušo vīrieti garīgās konfesijas pārstāvim seksuālu vajadzību apmierināšanai. Garīgās konfesijas pārstāvis par to maksājis vienam no aizdomās turētājiem, iepriekš norādīja policijā. Garīgās konfesijas pārstāvim tiek inkriminēta vairāk nekā viena epizode. Tagad tiek veikta izmeklēšana, lai noskaidrotu, vai iepriekšminētā shēma pielietota ilgstošā laika periodā. Tāpat izmeklēšanā tiks pārbaudīts, vai līdzīgi iespējamie noziegumi izdarīti arī pret citām personām. 1945. gadā dzimušais Zeiļa ir Rēzeknes Sāpju Dievmātes, Dukstigala un Prezmas draudzes prāvests, kā arī Mariāņu kongregācijas Latvijas vikariāta priekšnieks, Rēzeknes dekanāta dekāns. Vēl viens no aizdomās turētajiem šajā lietā ir kāds bijušais  sociālā aprūpes centra \"Rīga\" filiāles darbinieks , vēstīja portāls \"Delfi\".", "link": "https://www.delfi.lv/161/criminal/50418687/zeilas-lieta-cietusais-iespejams-figure-ka-cietusais-ari-ziedkalnes-nimana-lieta"},
{"title": "Svētdien reģistrētas 65 avārijas; trīs cilvēki cietuši", "category": "Kriminālziņas", "body": "Kopumā ceļu satiksmes jomā pieņemti 299 administratīvo pārkāpumu lēmumi, tajā skaitā 87 par ātruma pārsniegšanu un divi par agresīvu braukšanu. Savukārt par transportlīdzekļa vadīšanu alkohola reibumā ir uzsākti septiņi administratīvo pārkāpumu procesi un 11 kriminālprocesi, tāpat par iespējamu transportlīdzekļa vadīšanu narkotisko vielu iespaidā uzsākts viens kriminālprocess. Trīs šoferiem automašīnas tiks atņemtas, savukārt no deviņiem tiks piedzīta to vērtība.", "link": "https://www.delfi.lv/161/criminal/55072890/svetdien-registretas-65-avarijas-tris-cilveki-cietusi"},
{"title": "Bijušais vadītājs: Magonis nav ietekmējis 'LDz Cargo' vadību par konkrētu vilcienu nomu", "category": "Kriminālziņas", "body": "Viņš tiesā arī liecināja, ka viņam nav nekas zināms par Magoņa iespējamo ietekmi uz LDz investīciju padomi un LDz prezidentu padomi, bez kuru lēmuma LDz meitas uzņēmums \"LDz ritošā sastāva serviss\" nemaz nevarētu iegādāties uzņēmuma darbībai nepieciešamās lokomotīves, ko piedāvāts nomāt pārvadātājam \"LDZ Cargo\" un citiem pārvadātājiem Latvijā un ārpus Latvijas. Skaidrojot dīzeļlokomotīvju iegādi un to nepieciešamību, Mačs norādīja, ka jautājums par ritošā sastāva un vilces atjaunošanu esot vecs. Tas kļuvis aktuāls pirms apmēram desmit gadiem, kas radusies iecere par visa ritošā sastāva nomaiņu 15 līdz 20 gadu laikā, jo jau tajā laikā vidējais \"LDz Cargo\" no \"LDz ritošā sastāva servisa\" nomāto lokomotīvju vecums bijis ap 30 līdz 35 gadiem. Taču \"LDz Cargo\" interesēja jaudīgas un izturīgas lokomotīves. Kā liecina tiesas rīcībā esošie lietas materiāli, 2014.gada augustā ar Igaunijas uzņēmēju Oļegu Osinovski saistītā \"Daugavpils lokomotīvju remonta rūpnīca\" uzņēmumam \"LDz Cargo\" un \"LDz ritošā sastāva serviss\" bija nosūtījusi vēstuli ar savu piedāvājumu par septiņu lokomotīvju piegādi. Lai arī \"LDz Cargo\" ir nomnieks, tā iekšienē tika veikti ekonomiskie aprēķini, lai indikatīvi varētu noprast nomas cenas koridoru, ja gadījumā šīs lokomotīves \"LDz ritošā sastāva serviss\" iegādātos, stāstīja Mačs, uzsverot, ka \"LDz Cargo\" kā pārvadātāju interesēja komerciālā izdevība, ko it kā spēja nodrošināt \"Daugavpils lokomotīvju remonta rūpnīca\". Mačs arī klāstīja, ka \"LDz Cargo\" vismaz kādu pusgadu ir diskutējusi ar \"LDz ritošā sastāva servisu\" par iespējamo nomas cenu. Sākotnējais piedāvājums esot bijis 1409 eiro par diennakti, kam \"LDz Cargo\" nav piekritis. Laika gaitā nomas maksa nokaulēta līdz 650 eiro diennaktī. Taču Mačs nevarēja atcerēties, vai viņš kā vadītājs ir pieņēmis kādu galīgo lēmumu par nomu. Tas varētu būt bijis viņa tā laika vietnieks Vladimirs Grjaznovs. Bijušais \"LDz Cargo\" vadītājs tiesā arī norādīja, ka viņš neesot zinājis, ka \"LDz ritošā sastāva serviss\" ir atteicies no \"Daugavpils lokomotīvju remonta rūpnīcas\" piedāvājuma, kā arī to, ka pirms lokomotīvju iepirkuma vienošanās par nomas maksu vēl neesot bijusi panākta. Tajā laikā, kad \"LDz Cargo\" bija saņēmusi no \"Daugavpils lokomotīvju remonta rūpnīcas\" sūtīto piedāvājuma vēstuli . Uzņēmuma interese par jaunām lokomotīvēm bijusi liela, kas esot skaidrojams ar kravu apjomu pieaugumu tolaik. Tāpat tajā laikā vairākas \"LDz ritošā sastāva servisa\" lokomotīves bijušas remontā. Lūgts komentēt \"LDz Cargo\" ieinteresētību kontekstā ar nākamo piedāvājumu, ko vēlāk bija izteicis ar Osinovski saistītais uzņēmums \"Skinest Rail\", Mačs teica, ka \"LDz Cargo\" būtu gribējusi kaut desmit jaunas lokomotīves, tomēr viņš pieļāva, ka \"LDz ritošā sastāva servisa\" budžets bijis tāds, ka, visticamāk, tas neesot varējis atļauties iegādāties vairāk par četrām lokomotīvēm. Jautāts, vai ir pazīstams ar Osinoviski, Mačs teica, ka zinot šo uzņēmēju apmēram desmit gadus, attiecības raksturojot kā koleģiālas darba attiecības. Mačs neesot apspriedis nevienu no piedāvājumiem ne ar Osinovski, ne Magoni. Tāpat Magonis nekad neesot runājis ar Maču par to, ka \"LDz Cargo\" būtu jānomā tikai un vienīgi tādas lokomotīves, uz kādām norādītu bijušais LDz vadītājs. Turklāt \"LDz Cargo\" svarīgākais faktors bijis ekonomiski izdevīgas un jaudīgas lokomotīves, un to spēj nodrošināt arī lietotas lokomotīves. Nākamā tiesas sēde krimināllietā Magoņa un Osinovska apsūdzībā paredzēta 26.martā plkst.10. Tiesā tiks nopratināta bijusī \"LDz ritošā sastāva servisa\" valdes priekšsēdētāja Svetlana Berga, kura patlaban ir \"LDz Cargo\" valdes priekšsēdētāja. Berga \"LDz ritošā sastāva servisa\" valdes priekšsēdētājas amatā bijusi no 2011.gada 2.jūnija līdz 2016.gada 15.jūlijam. Par \"LDz Cargo\" valdes priekšsēdētāju viņa iecelta 2016.gada 27.jūnijā. Kā liecina aģentūras LETA arhīvs, Mačs \"LDz Cargo\" vadīja kopš 2008.gada. Pirms tam viņš bija Satiksmes ministrijas valsts sekretāra vietnieks, LDz padomes priekšsēdētājs, LDz Stratēģiskās attīstības departamenta direktors. Atlūgumu Mačs iesniedz 2015.gada oktobra sākumā. Kā ziņots, krimināllietā apsūdzēti Magonis un Igaunijas uzņēmējs Osinovskis. Saskaņā ar apsūdzību 2015.gada vasarā Osinovskis Magonim nodevis aptuveni 500 000 eiro lielu kukuli saistībā ar \"LDz ritošā sastāva servisa\" daudzmiljonu iepirkumu - četru vecu dīzeļlokomotīvju iegādi no Osinovskim piederoša uzņēmuma \"Skinest\". Abi apsūdzētie savu vainu neatzīst.", "link": "https://www.delfi.lv/161/criminal/49854721/bijusais-vaditajs-magonis-nav-ietekmejis-ldz-cargo-vadibu-par-konkretu-vilcienu-nomu"},
{"title": "Likumsargi pārmeklē trīs 'Gan Bei' restorānus", "category": "Kriminālziņas", "body": "Pēc portāla rīcībā esošās neoficiālās informācijas procesuālās darbības veic  Valsts ieņēmumu dienests  ( VID ), pārbaudot restorāna saimniekus saistībā ar veiktajiem nodokļu maksājumiem. VID šo informāciju nedz apstiprina, nedz noliedz. Likums šādos gadījumos aizliedz valsts iestādei sniegt detalizētu informāciju par procesuālajām darbībām. Atsaucoties uz portālu \"Pietiek\", \"Delfi\" jau rakstīja, ka  Ģenerālprokuratūra trešdien, 10.decembrī, lūgusi Saeimas Mandātu, ētikas un iesniegumu komisijai atļauju  veikt kratīšanu partijas \"Saskaņa\" deputāta Sergeja Potapkina dzīvesvietā saistībā ar kriminālprocesu, kurā iesaistīta deputāta sieva Gaļina Karmača, kas savukārt ir viena no \"Gan Bei\" restorānu līdzīpašniecēm. Portāls \"pietiek.com\" ziņoja, ka kratīšanas atļauja lūgta saistībā ar kriminālprocesu, kurā iesaistīts Potapkina sievai Gaļinai Karmačai daļēji piederošais restorānu biznesa uzņēmums SIA \"Lage Ltd.\".", "link": "https://www.delfi.lv/161/criminal/45325470/likumsargi-parmekle-tris-gan-bei-restoranus"},
{"title": "Par draudiem noslepkavot bāriņtiesas darbinieci un fizisku uzbrukumu piespriež reālu cietumsodu", "category": "Kriminālziņas", "body": "Šī gada 20. decembrī  Kurzemes  rajona tiesa, izskatot lietu, kurā pie kriminālatbildības tika saukta kāda sieviete par huligānismu, saistītu ar miesas bojājumu nodarīšanu cietušajam un mantas tīšu bojāšanu, draudiem izdarīt slepkavību un izvairīšanos no brīvības atņemšanas soda izciešanas, pasludināja saīsināto spriedumu, ar kuru atzina apsūdzēto par vainīgu minēto noziedzīgo nodarījumu izdarīšanā un piesprieda viņai brīvības atņemšanu uz pieciem mēnešiem, portāls \"Delfi\" uzzināja Ģenerālprokuratūrā. Prokuratūrā skaidroja, ka 2021. gada 8. decembrī apsūdzētā, būdama neapmierināta ar Talsu novada bāriņtiesas locekles rīcību, kura, izpildot Kurzemes rajona tiesas pieprasījumu, sagatavoja atzinumu par apsūdzētās bērna dzīvesvietas noteikšanu un viena vecāka aizgādības noteikšanu, nosūtīja bāriņtiesas loceklei e-pasta vēstuli, kurā izteica draudus nogalināt viņu un viņas tuviniekus, sacērtot ar cirvi un noslīcinot Daugavā. Nākamajā dienā apsūdzētā nosūtīja bāriņtiesas loceklei vēl vienu vēstuli, kurā arī izteica draudus viņu nogalināt, apgalvojot, ka šie draudi tiks izpildīti, ja bāriņtiesas locekle neliks mierā viņas ģimeni. Turpinot iesāktās darbības, apsūdzētā 2021. gada 20. decembrī, huligānisku motīvu vadīta, ieradās Talsu novada bāriņtiesā, kur, kliedzot un draudot piekaut bāriņtiesas locekli, pārtrauca tur notiekošo bāriņtiesas sanāksmi. Apsūdzētā paņēma uz galda stāvošo ūdens glāzi un uzlēja tās saturu bāriņtiesas loceklei, pēc kā aizmeta viņas virzienā no galda paņemto saldumu trauku. Pieskrējusi pie cietušās, apsūdzētā satvēra viņu ar vienu roku pie kakla, bet ar otru aiz labās rokas, tā liedzot viņai iespēju pretoties. Draudot cietušo nogalināt, apsūdzētā piespieda viņu pie sienas, žņaudza un raustīja līdz brīdim, kad viņas darbības pārtrauca cita bāriņtiesas locekle. Ar savu rīcību apsūdzētā nodarīja cietušajai fiziskas sāpes un maznozīmīgus miesas bojājumus, kā arī sabojāja viņas mantu, pārraujot ap kaklu aplikto zelta ķēdīti. Pēc īstenotā uzbrukuma apsūdzētā tās pašas dienas vakarā cietušajai nosūtīja vēl vienu e-pasta vēstuli, kurā atkārtoti izteica draudus viņu nogalināt. Cietusī izteiktos draudus uztvēra reāli, un pēc notikušā uzbrukuma viņai bija pietiekams pamats baidīties, ka šie draudi varētu tikt izpildīti. Iepriekš apsūdzētā par uzbrukumu policijas inspektorei jau tika sodīta ar īslaicīgu brīvības atņemšanu uz 20 dienām. Apsūdzētā bez attaisnojoša iemesla neieradās Iļģuciema cietumā, kā arī Kriminālprocesa likumā noteiktajā kārtībā nevērsās tiesā ar lūgumu atlikt sprieduma izpildi, tā izvairoties no brīvības atņemšanas soda izciešanas. Ziemeļkurzemes prokuratūras prokurora skatījumā, pirmās instances tiesas spriedums ir pamatots. Prokurors ir gandarīts par to, ka tiesas asi reaģē uz uzbrukumiem, kas vērsti pret tiesībsargājošo institūciju darbiniekiem, un šādos gadījumos piemēro reālu brīvības atņemšanas sodu. \"Cilvēkiem ir jāsaprot, ka šo institūciju darbinieki veic darba pienākumus atbilstoši likuma prasībām, dūru vicināšana un draudi neatrisinās paša cilvēka iekšējās un sadzīves problēmas,\" uzsver prokurors. Apsūdzētais, aizstāvis vai cietušie desmit dienu laikā no saīsinātā sprieduma pasludināšanas dienas var rakstveidā iesniegt tiesai lūgumu par pilna sprieduma sagatavošanu. Saīsinātais spriedums nav pārsūdzams un stājas spēkā pēc tam, kad beidzas termiņš minētā lūguma iesniegšanai un tas nav iesniegts. Ja šāds lūgums tiek iesniegts, tiesa sagatavo pilnu spriedumu, kuru var pārsūdzēt 10 dienu laikā no tā pieejamības dienas.", "link": "https://www.delfi.lv/161/criminal/55077920/par-draudiem-noslepkavot-barintiesas-darbinieci-un-fizisku-uzbrukumu-piespriez-realu-cietumsodu"},
{"title": "Žņaudza ar matiem – lūdz tiesāt jaunieti par klasesbiedrenes slepkavību", "category": "Kriminālziņas", "body": "Šī gada 21. decembrī  Pierīgas  prokuratūras prokurors tiesai nosūtīja krimināllietu, kurā apsūdzēts 18 gadus vecs jaunietis par savas klasesbiedrenes slepkavību pastiprinošos apstākļos, proti, ar sevišķu cietsirdību un pēc tās izdarītu līķa apgānīšanu, portāls \"Delfi\" uzzināja Ģenerālprokuratūrā. Apsūdzētais šī gada 26. jūnijā kopā ar savu klasesbiedreni atradās meža masīvā  Carnikavas  promenādes rajonā un brīdī, kad cietusī vēlējās doties mājās, apsūdzētais slepkavības nolūkā uzvilka rokās gumijas cimdus un sāka žņaugt meiteni. Cietusī pretojās apsūdzētā noziedzīgajām darbībām un centās aizbēgt, bet apsūdzētais viņu panāca un turpināja žņaugt, ap kaklu aptinot viņas garos matus. No gūtajiem miesas bojājumiem, kas pēc sava rakstura pieskaitāmi smagiem miesas bojājumiem, kas bīstami dzīvībai, cietusī notikuma vietā mira. Pēc minēto darbību veikšanas apsūdzētais meitenes līķi paslēpa meža masīvā. Par izdarīto noziedzīgo nodarījumu Krimināllikumā paredzēts sods – mūža ieslodzījums vai brīvības atņemšana uz laiku no desmit līdz 20 gadiem un probācijas uzraudzība uz laiku līdz trim gadiem. Lieta izskatīšanai nosūtīta Rīgas rajona tiesai.", "link": "https://www.delfi.lv/161/criminal/55068276/znaudza-ar-matiem-ludz-tiesat-jaunieti-par-klasesbiedrenes-slepkavibu"},
{"title": "Par sievietes slepkavību pērn Bolderāja aizturēti divi vīrieši", "category": "Kriminālziņas", "body": "Pagājušonedēļ  Valsts policija  (VP) prokuratūrai kriminālvajāšanas uzsākšanai nosūtīja kriminālprocesu par sievietes slepkavību, kas pagājušā gada maijā tika izdarīta kādā dzīvoklī Rīgā,  Bolderājas  mikrorajonā, savstarpēja konflikta laikā. Par slepkavību tika aizturēti divi vīrieši, portālu \"Delfi\" informēja policijā. Pērn 29. maijā likumsargi saņēma izsaukumu uz Bolderājas mikrorajonu saistībā ar konfliktu vienā no dzīvokļiem. Ierodoties notikuma vietā, kāpņutelpā policisti atrada 1984. gadā dzimušas sievietes līķi ar divām durtām brūcēm. Policisti noskaidroja, ka līķis ir izmests no kāda dzīvokļa, kur nekavējoties tika veikta iespējamo vainīgo – divu vīriešu, aizturēšana. Par aizdomās turēto policisti atzina 1967. gadā dzimušu vīrieti, kuram tika piemērots drošības līdzeklis – apcietinājums. Vīrietis ieslodzījumā atradās četrus mēnešus, pēc kā, ar izmeklēšanas tiesneša lēmumu, tika atbrīvots, un viņam piemērots ar brīvības atņemšanu nesaistīts drošības līdzeklis. Par aizdomās turēto Krimināllikuma 313. panta otrajā daļā paredzētā nozieguma, proti, sevišķi smaga nozieguma pēdu iepriekš neapsolītu slēpšanu, izdarīšanā tika atzīts 1971. gadā dzimis vīrietis, kuram piemērots ar brīvības atņemšanu nesaistīts drošības līdzeklis. Starp iepriekš diviem vīriešiem un sievieti izcēlās konflikts, kura laikā cietušajai izdarīti dūrieni ar nazi, kā rezultātā viņa nomira. Aizdomās turētie, būdami alkohola reibumā, cietušās ķermeni iznesa no dzīvokļa, atstājot kāpņutelpā, pēc kā 1971. gadā dzimušais aizdomās turētais pārvietoja nozieguma rīku – nazi, kā arī sāka uzkopt nozieguma vietu. Policijas rīcībā esošā informācija liecina, ka bojāgājusī bija ieradusies notikuma vietā, lai aizstāvētu savu draudzeni, ar kuru vienam no aizdomās turētajiem vīriešiem bija izcēlies strīds. Un bojāgājusī sieviete iepriekš nav pazinusi šos vīriešus. Par slepkavību paredzēts sods ar mūža ieslodzījumu vai brīvības atņemšanu uz laiku no pieciem līdz 20 gadiem un probācijas uzraudzību uz laiku līdz trim gadiem. Savukārt par nozieguma pēdu slēpšanu soda ar brīvības atņemšanu uz laiku līdz diviem gadiem vai ar īslaicīgu brīvības atņemšanu, vai ar probācijas uzraudzību, vai ar sabiedrisko darbu, vai ar naudas sodu. Pagājušā gada 30. decembrī policisti pabeidza izmeklēšanu kriminālprocesā un nodeva to Rīgas Pārdaugavas prokuratūrai, kriminālvajāšanas uzsākšanai.", "link": "https://www.delfi.lv/161/criminal/55102648/par-sievietes-slepkavibu-pern-bolderaja-aiztureti-divi-viriesi"},
{"title": "Vēl pirms traģiskā ugunsgrēka nelegālajā hostelī otrdien atrasts miris cilvēks", "category": "Kriminālziņas", "body": "Neatliekamās medicīniskās palīdzības dienesta ( NMPD ) pārstāve Inga Vītola apstiprināja, ka otrdien pulksten 11.07 saņemts izsaukums uz adresi Merķeļa iela 8, Rīgā. Izsaukuma vietā mediķi konstatējuši viena cilvēka nāvi, kas iestājusies līdz mediķu ierašanās brīdim, kā arī sniedza medicīnisko palīdzību vēl kādai personai. Valsts policijas  preses pārstāve Simona Grāvīte apliecināja, ka policija sākusi kriminālprocesu un nozīmējusi ekspertīzes, lai noteiktu precīzu mirušās nāves iemeslu, taču persona, iespējams, mirusi no apreibinošo vielu pārdozēšanas. Tāpat otrdien ap pulksten 18 policija vēlreiz saņēma informāciju, ka Merķeļa ielā 8 atrodas persona, iespējams, apreibinošu vielu ietekmē. Notikuma vietā policija aizturēja vīrieti, pie kura atrasta šļirce ar, iespējams, narkotisku vielu. Policijā sākti arī divi administratīvā pārkāpuma procesi par narkotisko vielu glabāšanu nelielā apmērā un par atteikšanos no ekspertīzes narkotiku klātbūtnes noteikšanai organismā. NMPD apstiprināja, ka dienests pēdējā mēneša laikā vismaz desmit reizes ir bijis izsaukumos uz konkrēto adresi – Merķeļa ielu 8. Visbiežāk izsaukumi bijuši saistībā ar apreibinošu vielu lietošanu. Šādās situācijās tiek ziņots policijai, norādīja dienestā. Jau ziņots, ka ugunsgrēkā nelikumīgā hostelī Merķeļa ielā 8 gāja bijā astoņi cilvēki. Glābēji evakuēja 24 cilvēkus. No tiem slimnīcā vidēji smagā stāvoklī nogādāti seši cietušie. Izsaukumu par ugunsgrēku glābēji  saņēma neilgi pirms pulksten 5 . Pēc publiski pieejamās informācijas minētajā adresē atradies hostelis \"Japanese Style Centrum\". Internetā atrodamā informācija liecina, ka hostelis atradies 21. dzīvoklī. Zemesgrāmatas dati liecina, ka konkrētais īpašums kopš 2019. gada pieder 1996. gadā dzimušajam juristam Andrejam Gailim. Viņam pieder arī turpat netālu Marijas ielā 1 reģistrētais \"Hotels & Apartments\", kuram šajā adresē ir hostelis. 2018.gadā uzņēmums apgrozīja 83 900 eiro un strādāja ar 31 788 eiro peļņu. Dati par 2019. un 2020.gadu nav pieejami. Gailis ir bijušais Rīgas Juridiskās augstskolas studentu asociācijas prezidents, liecina dažādās datu bāzēs pieejamā informācija. Jau pēc ugunsgrēka viņš trešdien sāka dzēst savus profilus dažādos sociālajos tīklos, novēroja aģentūra LETA. Piemēram, Gailis jau izdzēsis kontus no \" Facebook \" un \"Linkedin\". Rīgas pašvaldības policijas  (RPP) priekšnieks Juris Lūkass trešdien žurnālistus informēja, ka minētā adrese jau no šī gada marta ir vairākkārt bijusi policijas redzeslokā. Kopumā no marta policija uz šo adresi saņēmusi 16 izsaukumus par trokšņošanu un alkohola lietošanu. Līdz šim piemēroti 17 sodi par smēķēšanu koplietošanas telpās, alkohola lietošanu sabiedriskā vietā, dzīvošanu bez deklarētas dzīves vietas un masku nenēsāšanu. Tāpat sākti pieci administratīvie procesi par masku nelietošanu. Kopumā konkrētā adrese apsekota 19 reizes. Par nodarbināšanu bez līgumiem RPP informējusi arī Valsts ieņēmumu dienestu. Tāpat 30.martā un vēl 27. aprīlī rakstītas vēstules dzīvokļa īpašniekam, taču īpašnieks nav reaģējis un sniedzis informāciju par dzīvokļa tiesisko statusu.", "link": "https://www.delfi.lv/161/criminal/53150001/vel-pirms-tragiska-ugunsgreka-nelegalaja-hosteli-otrdien-atrasts-miris-cilveks"},
{"title": "Likvidēts ugunsgrēks nelegālajā hostelī Rīgas centrā, kurā bojā gāja astoņi cilvēki (plkst. 20.26)", "category": "Kriminālziņas", "body": "Dienests izsaukumu uz notikuma vietu saņēmis pulksten 4.43. Ugunsgrēkā deg sešstāvu mājas augšējais stāvs un jumts. Portāls \"Delfi\" noskaidroja, ka ugunsgrēks izcēlies Merķeļa ielā 8. Kā trešdienas vakarā precizēja Rīgas mērs Mārtiņš Staķis (PP), ēka nav valsts īpašums un ir privatizēta. Dienestā norādīja, kopumā dega ēkas sestais stāvs 100 kvadrātmetru platībā, kā arī jumts 150 kvadrātmetru platībā. Kā ziņo VUGD, pulksten 12.10 ugunsgrēks Merķeļa ielā Rīgā tika likvidēts. Valsts policijā (VP) portālam \"Delfi\" apliecināja, ka par notikušo ir uzsākts kriminālprocess pēc Krimināllikuma 20. nodaļas, kas ir noziedzīgi nodarījumi pret vispārējo drošību un sabiedrisko kārtību. Rīgas mērs Mārtiņš Staķis (PP) mikroblogošanas vietnē \"Twitter\" vēsta, ka viņa rīcībā esošā informācija liecina, ka ugunsnelaime izcēlusies kādā hostelī un vairums iesaistīto ir ārzemnieki. Mērs arī norādījis, ka ēkā esošais hostelis bijis nelikumīgs. Savukārt pašvaldības policija bieži saņēmusi izsaukumus par narkotiku lietošanu tā telpās, kā arī Covid-19 ierobežojumu neievērošanu. VUGD pārstāve Agrita Vītola portālam \"Delfi\" apliecināja, ka degošās telpas izkārtotas garā gaitenī ar dzīvojamajām telpām abās pusēs, kas ļauj secināt, ka tās ierīkotas cilvēku izmitināšanai, taču precīzāku informāciju vēl nespēja sniegt, jo turpinās dzēšanas darbi. VUGD Operatīvās vadības pārvaldes priekšnieks Jānis Grīnbergs Latvijas Televīzijai šorīt norādīja, ka ugunsgrēka platība ir apmēram 140 kvadrātmetru, taču tas vēl nav lokalizēts. Viņš arī medijam atzīmēja, ka ēkai ir durvis ar dzelzs kodatslēgu, kas apgrūtinājis glābēju piekļūšanu. Savukārt VUGD priekšnieka vietnieks Mārtiņš Baltmanis preses konferencē medijiem atklāja, ka jau 5. janvārī tika saņemts iesniegumu par iespējamu patvaļīgu hosteļa izbūvi 21. dzīvoklī Merķeļa ielā 8. VUGD informēja Būvvaldi par šo faktu, lai tiktu veikta pārbaude. Būvvalde apstiprināja patvaļīgu būvniecību, telpas izmantotas neatbilstoši to mērķim. Tika sagatavoti trīs pieprasījumi objekta īpašniekiem, kam bija jāiesniedz visi dokumenti par ugunsdrošības nodrošināšanu šajās telpās, kā arī jānorāda neplānotās pārbūves laiki, kā arī VUGD tiesības veikt neplānotas pārbaudes. Diemžēl uz visiem pieprasījumiem īpašnieki neatbildēja, atzīmēja Baltmanis. Inspektors trīs reizes devās uz objektu un ne reizi netika ielaists objektā. Līdz ar to 9. martā par valsts amatpersonas likumīgo prasību nepildīšanu tika uzsākts administratīvais process, kas noslēdzās 23. martā un uzlikts 500 eiro administratīvais sods, kas vēl nav nomaksāts. VUGD izsaka līdzjūtību bojāgājušo un cietušo tuviniekiem. VUGD apkopotā informācija liecina, ka šogad 59 cilvēki ir gājuši bojā dažādos ugunsgrēkos. Līdzjūtību cietušajiem un bojāgājušo radiniekiem pauda arī visu atbildīgo iestāžu pārstāvji. VP priekšnieka vietnieks Andrejs Grišins preses konferencē pieļāva, ka notikums varētu tik kvalificēts pēc Krimināllikuma 240. panta 4. daļas, proti, par ugunsdrošības noteikumu tīšu pārkāpšanu, ja to izdarījusi persona, kura ir atbildīga par šo noteikumu ievērošanu, un ja tā izraisījusi divu vai vairāku cilvēku nāvi. Par šādu pārkāpumu draud līdz pat astoņiem gadiem ilgs ieslodzījums. Grišins arī norādīja, ka pagaidām kriminālprocesā vēl neviens nav aizturēts. Neatliekamās medicīniskās palīdzības dienesta (NMPD) direktore Liene Cipule atklāja, ka Valsts Apdegumu centrā nogādāti divi cietušie. Toties Staķis atklāja, ka Rīgas domē tiks veidota starpinstitūciju darba grupa, kura lems par turpmāko rīcību ar nelikumīgajiem hosteļiem. Rīgas pašvaldības policijas (RPP) priekšnieks Juris Lūkass informēja, ka uz nelikumīgā hosteļa adresi saņemti 16 izsaukumi no pārējiem nama iedzīvotājiem. Kopumā piemēroti 17 sodi par dažādiem administratīvajiem pārkāpumiem, kā arī pieci sodi par epidemioloģiskās drošības pārkāpumiem. Adrese apsekota 19 reizes. Publiski pieejamā informācija liecina, ka ēkas augšējā stāvā atrodas hostelis \"Japanese Style Centrum\". Portālam \"Delfi\" zināms, ka šajā hostelī pirms kāda laika notikuši, iespējams, nelikumīgi pārbūves darbi, lai savienotu divus dzīvokļus, izveidojot hosteļa telpas. Kā liecina Zemesgrāmatā pieejamā informācija, Merķeļa ielas astotā nama 21. dzīvokļa īpašnieks ir 1996. gadā dzimušais Andrejs Gailis. Viņš ir SIA \"Hotels & Apartments\" vienīgais īpašnieks, patiesā labuma guvējs. 2016. gadā dibinātajam uzņēmumam kopš šī gada janvāra nav aktuālo amatpersonu, liecina \"Lursoft\" pieejamā informācija. Uz 31. martu uzņēmumam bija 4 772,64 eiro liels Valsts ieņēmumu dienesta (VID) administrēto nodokļu parāds. Uzņēmums nodarbojās ar izmitināšanu viesu mājās un cita veida īslaicīgas apmešanās vietās. Iepriekš no 2019. gada oktobra līdz 2020. gada decembrim Gailis bijis arī SIA \"Hospitality Solutions\" patiesā labuma guvējs. Šī uzņēmuma saimnieciskā darbība kopš janvāra ir apturēta, kā arī tas ir izslēgts no PVN maksātāju reģistra. Kā norādīts \"Lursoft\", \"Hospitality Solutions\" nodarbojās ar izmitināšanu viesnīcās un līdzīgās apmešanās vietās. Neatliekamās medicīniskās palīdzības dienesta (NMPD) pārstāve Ilze Bukša portālam \"Delfi\" norādīja, ka sākotnēji uz notikuma vietu tika nosūtītas četras mediķu brigādes. Slimnīcā nogādāti seši cietušie, kuri ir vidēji smagā stāvoklī. Daļai cietušo ir apdegumu, bet daļa saindējusies ar dūmiem. Vēl divi cietušie vērsās pie mediķiem, taču viņiem palīdzība tika sniegta uz vietas. Visi cietušie ir pieaugušie. Ugunsgrēkā cietuši deviņi cilvēki, bet 20 evakuēti. Notikuma vietā strādā 53 ugunsdzēsēji. Saistībā ar ugunsnelaimi mainīti arī vairāku \"Rīgas Satiksme\" trolejbusu kustības maršruti. 15. maršruta trolejbusi virzienā uz centru brauc līdz Gogoļa un Turgeņeva ielas krustojumam, tad tiek novirzīti no Turgeņeva ielu uz Gaiziņa ielu un tālāk atpakaļ uz Višķu ielu. Šajā posmā tiek izlaistas vairākas pieturvietas. Par notikušo līdzjūtību sociālajā tīklā \"Twitter\" jau paudis ārlietu ministrs Edgars Rinkēvičs (JV). Līdzjūtību paudis arī iekšlietu ministrs Sandis Ģirģens (KPV LV). Savukārt Valsts prezidents Egils Levits raidījumā \"Rīta panorāma\" izteica līdzjūtību visiem bojāgājušo tuviniekiem, kā arī novēlēja atveseļošanos visiem cietušajiem. Arī premjerministrs Krišjānis Kariņš (JV) sociālajā tīklā \"Twitter\" paudis līdzjūtību. \"Visdziļākā līdzjūtība šorīt traģiskajā ugunsgrēkā Rīgā bojāgājušo tuviniekiem un ātru atveseļošanos cietušajiem. Atbildīgie dienesti turpina darbu notikuma vietā. Paldies visiem glābšanas darbos iesaistītajiem,\" raksta Kariņš.", "link": "https://www.delfi.lv/161/criminal/53147575/likvidets-ugunsgreks-nelegalaja-hosteli-rigas-centra-kura-boja-gaja-astoni-cilveki-plkst-2026"},
{"title": "Konflikts Biķernieku mežā pie 'Alfas': šāvējam prasa uzrādīt apsūdzību", "category": "Kriminālziņas", "body": "Izmeklēšanas laikā iegūtā informācija liecina, ka noziegums izdarīts pēc savstarpēja konflikta, portāls \"Delfi\" uzzināja Valsts policijā. Kā ziņots, šā gada 12. aprīlī ap pulksten 19.10  Valsts policija  saņēma izsaukumu uz Biķernieku meža masīvu, kur starp vairākām savstarpēji nepazīstamām personām  bija izcēlies konflikts,  kā rezultātā pielietots šaujamierocis, un viens cilvēks gājis bojā, bet vēl viens ievainots. Izmeklēšanas laikā likumsargi noskaidroja, ka konflikts izcēlies pēc tam, kad jaunieši, kas atpūtušies mežā netālu no tirdzniecības centra, izdzirdējuši šāvienus, tāpēc piegājuši pie iespējamā šāvēja un asi aizrādījuši. Konfliktam pierimstot, iesaistītās personas devās projām, taču iespējamais vainīgais vīrietis, aizvien būdams dusmīgs un aizkaitināts uz jaunajiem vīriešiem, atriebības motīvu vadīts no jakas kabatas izņēma nereģistrētu šaujamieroci un no neliela attāluma vairākas reizes mērķtiecīgi izšāva šo personu virzienā. Notikuma vietā ieradās policija un Neatliekamās medicīniskās palīdzības dienesta darbinieki. Viens jauns vīrietis tika nogādāts ārstniecības iestādē, bet cits vīrietis no gūtajiem ievainojumiem gāja bojā notikuma vietā. Valsts policija noskaidroja iespējamo vainīgo 1967. gadā dzimušo vīrieti un nākamajā dienā viņu aizturēja. Vīrieša meklēšanai tika izsludināts plāns \"Slazdi\" un piesaistīti plaši policijas spēki personas meklēšanai un aizturēšanai. Policija lūdza arī iedzīvotāju palīdzību. Vīrietis pēc nozieguma bija pametis notikuma vietu un slēpies no policijas. Tika noskaidrots, ka notikušā motīvs bijis  sadzīvisks konflikts. Viņam kā drošības līdzekli tiesa piemēroja apcietinājumu. Iegūstot pietiekamu pierādījumu kopumu, policija kriminālprocesu nodeva Rīgas Ziemeļu prokuratūrai kriminālvajāšanas uzsākšanai pēc Krimināllikuma 15. panta ceturtās daļas, 118. panta otrā punkta par vairāku personu slepkavības mēģinājumu pastiprinošos apstākļos un 233. panta otrās daļas par šaujamieroča iegādāšanos, glabāšanu, nēsāšanu bez attiecīgas atļaujas. Krimināllikums par slepkavību kā sodu paredz piemērot mūža ieslodzījumu vai brīvības atņemšanu uz laiku no 15 līdz 20 gadiem un ar probācijas uzraudzību uz laiku līdz trim gadiem, konfiscējot mantu vai bez mantas konfiskācijas. Par neatļautu šaujamieroča glabāšanu kā sods paredzēta brīvības atņemšana uz laiku līdz trim gadiem vai īslaicīga brīvības atņemšana, vai probācijas uzraudzība, vai sabiedriskais darbs, vai naudas sods.", "link": "https://www.delfi.lv/161/criminal/54836010/konflikts-bikernieku-meza-pie-alfas-savejam-prasa-uzradit-apsudzibu"},
{"title": "Foto: VID kravas transportlīdzekļos atklāj gandrīz 250 000 kontrabandas cigarešu", "category": "Kriminālziņas", "body": "Valsts ieņēmumu dienesta ( VID ) Muitas pārvaldes un  Valsts robežsardzes  amatpersonas, veicot kravas transportlīdzekļu kontroli, konstatēja vairāk nekā 12 400 paciņas kontrabandas cigarešu. Kopumā 248 092 cigaretes bija paslēptas vilcienu vagonos ar čuguna un rūdas kravām un kabīnes jumtā, portāls \"Delfi\" uzzināja dienestā. Šī gada 16. oktobra naktī Indras muitas kontroles punktā muitas un Valsts robežsardzes amatpersonas veica kravas vilciena, kas iebrauca no Baltkrievijas, kontroli un konstatēja, ka vairākos vagonos zem rūdas gabalu slāņa paslēpti iepakojumi ar cigaretēm. Tajos atradās kopumā 120 000 cigarešu \"NZ\" un \"Queen\" (6000 paciņas cigarešu) ar Baltkrievijas Republikas akcīzes nodokļa markām. Savukārt 15. oktobra naktī, analizējot skenētā kravas transportlīdzekļa attēlus, muitas ekspertiem radās aizdomas par nedeklarētu preču slēpšanu automobiļa jumtā. Silenes muitas kontroles punkta amatpersonas veica automobiļa fizisko kontroli un atklāja, ka zem kabīnes jumta apšuvuma noslēptas 250 paciņas cigarešu \"NZ\", \"Dove\" un \"Queen\" (5000 cigaretes) ar Baltkrievijas Republikas akcīzes markām. Turpretim šī gada 14. oktobrī Rīgas brīvostas muitas kontroles punkta amatpersonas, pamatojoties uz uzņēmuma pārstāvja sniegto informāciju par kravas izkraušanas laikā konstatētām cigaretēm, veica no Baltkrievijas ievestās čuguna kravas padziļināto kontroli un izņēma 28 092 cigaretes \"NZ\" ar Baltkrievijas Republikas akcīzes markām. Šī gada 13. oktobrī Indras muitas kontroles punktā muitas kinologam, ar darba suni pārbaudot no Baltkrievijas iebraukuša kravas vilciena sastāvu, radās aizdomas par cigarešu slēpšanu vagonā ar čuguna kravu. Kontrole tika turpināta kopā ar Valsts robežsardzes amatpersonām, kuras atklāja kontrabandas cigaretes vēl citā vagonā. Kontroles rezultātā tika izņemti 95 000 cigarešu \"NZ\" (4750 paciņas cigarešu) ar Baltkrievijas Republikas akcīzes markām. Muitas kontroles laikā konstatējot noziedzīga nodarījuma pazīmes, lietu materiāli nodoti VID Nodokļu un muitas policijas pārvaldei lēmumu pieņemšanai par kriminālprocesa uzsākšanu.", "link": "https://www.delfi.lv/161/criminal/54850360/foto-vid-kravas-transportlidzeklos-atklaj-gandriz-250-000-kontrabandas-cigaresu"},
{"title": "Policija Liepājā pieķer smagi dzērušu zīdaiņa māti; bērns nonāk audžuģimenē", "category": "Kriminālziņas", "body": "Aizvadītās nedēļas nogalē  Valsts policija  (VP) saņēma izsaukumu par kādu liepājnieci, kura atradās alkohola reibumā un nespēja parūpēties par zīdaini. Likumsargi ieradās notikuma vietā un informācijas apstiprinājās – sieviete atradās dzērumā, tāpēc tika pieņemts lēmums bērnu nogādāt drošā vidē – audžuģimenē. Pret bērna māti uzsākts administratīvā pārkāpuma process, portāls \"Delfi\" uzzināja policijā. Pagājušās nedēļas nogalē, 29. oktobrī VP uzzināja, ka Liepājā,  Karostas  mikrorajonā kāda daudzdzīvokļu nama sētā atrodas sieviete, kura, būdama alkohola reibumā, nespēj parūpēties par savu bērnu. Likumsargi ieradās notikuma vietā un sastapa zvanītāju un sievieti, kura bija acīmredzamā alkohola reibumā – viņa runāja neskaidri, grīļojās, kā arī no izelpas bija jūtama alkoholam raksturīga smaka. Savukārt bērnu ratiņos atradās piecus mēnešus vecs zīdainis. Veicot alkohola pārbaudi sievietes izelpā, konstatēts, ka viņa atradusies 2,60 promiļu reibumā. VP informēja Neatliekamās medicīniskās palīdzības dienestu, kuri pārliecinājās par zīdaiņa veselības stāvokli. Ņemot vērā, ka māte nespēja parūpēties par savu bērnu, likumsargi par notikušo informēja Sociālo dienestu un Bāriņtiesu, un  Bāriņtiesas  pārstāvji pieņēma lēmumu zīdaini ievietot audžuģimenē. Šobrīd sievietei ir atņemtas aizgādības tiesības jau par trim viņas nepilngadīgajiem bērniem. Pret sievieti uzsākts administratīvā pārkāpuma process par bērna uzraudzīšanu, atrodoties alkohola ietekmē, kas var ierobežot spējas nodrošināt bērna drošību un aizsardzību no iespējamiem bērna dzīvības un veselības apdraudējumiem, ja to izdarījusi persona, kura atbildīga par bērna uzraudzību. Saskaņā ar Bērnu tiesību aizsardzības likumu, par šādu pārkāpumu piemēro brīdinājumu vai naudas sodu līdz 210 eiro. Materiāli nosūtīti  Liepājas  valstspilsētas pašvaldības domes Administratīvajai komisijai lēmuma pieņemšanai. VP izsaka pateicību iedzīvotājam, kurš nebija vienaldzīgs šajā situācijā un nekavējoties ziņoja policijai par notikušo. Tāpat policija arī turpmāk aicina iedzīvotājus nebūt vienaldzīgiem un informēt par šādiem un līdzīgiem gadījumiem – arī, ja rodas aizdomas, ka kādā ģimenē bērns netiek pienācīgi aprūpēts vai viņam draud citas briesmas. Policija uzsver, ka viens no vecāku atbildīgākajiem un svarīgākajiem uzdevumiem ir rūpēties par bērnu dzīvību un drošību.", "link": "https://www.delfi.lv/161/criminal/54905204/policija-liepaja-pieker-smagi-dzerusu-zidaina-mati-berns-nonak-audzugimene"},
{"title": "VID kokmateriālu vairumtirgotāju pieķer 'aplokšņu algu' maksāšanā", "category": "Kriminālziņas", "body": "Valsts ieņēmumu dienesta ( VID ) Nodokļu un muitas policijas pārvaldē uzsākts kriminālprocess par \"aplokšņu\" algu izmaksu uzņēmumā, kas nodarbojās ar kokmateriālu, būvmateriālu un sanitārtehnikas ierīču vairumtirdzniecību, portāls \"Delfi\" uzzināja VID. Veicot pirmstiesas izmeklēšanu kriminālprocesā, noskaidrots, ka uzņēmums laikā no 2021. gada decembra līdz šim brīdim grāmatvedības uzskaitē nav pilnā apmērā uzrādījis darba ņēmējiem izmaksāto darba samaksu, kā arī noskaidrots, ka grāmatvedības uzskaitē nenorādītā darba samaksa uzņēmuma darbiniekiem tika izmaksāta skaidrā naudā. Precīzs valstij nodarīto zaudējumu apmērs nenomaksātā iedzīvotāju ienākuma nodokļa un valsts sociālās apdrošināšanas obligāto iemaksu veidā tiks noskaidrots izmeklēšanas laikā, taču jau pēc sākotnējiem aprēķiniem valstij nodarīti zaudējumi – vairāk nekā 28 000 eiro. Kriminālprocesa ietvaros VID Nodokļu un muitas policijas pārvalde 2022. gada oktobrī veica 17 kratīšanas Rīgā un Ropažu novadā, tostarp kriminālprocesā iesaistītā uzņēmuma telpās, automobiļos un dzīvesvietās. Kratīšanu laikā tika atrasta un izņemta skaidra nauda 28 000 eiro, 11 cigarešu bloki ar  Baltkrievijas  akcīzes markām, kā arī citi kriminālprocesam nozīmīgi priekšmeti, kas tiks analizēti turpmākajā kriminālprocesa pirmstiesas izmeklēšanas laikā. Viena persona kriminālprocesā atzīta par aizdomās turēto un tai piemērots ar brīvības atņemšanu nesaistīts drošības līdzeklis. Izmeklēšanas interesēs plašāka informācija šobrīd netiek sniegta. Saskaņā ar Kriminālprocesa likuma 19.pantu neviena persona netiek uzskatīta par vainīgu, kamēr tās vaina noziedzīga nodarījuma izdarīšanā netiek konstatēta Kriminālprocesa likumā noteiktajā kārtībā.", "link": "https://www.delfi.lv/161/criminal/54852416/vid-kokmaterialu-vairumtirgotaju-pieker-aploksnu-algu-maksasana"},
{"title": "Aizturēts policijas Materiāli tehniskās un mantiskās apgādes biroja priekšnieks Možeiko", "category": "Kriminālziņas", "body": "Iekšējās drošības birojs (IDB) aizturējis  Valsts policijas  Galvenās administratīvās pārvaldes Nodrošinājuma pārvaldes Materiāli tehniskās un mantiskās apgādes biroja priekšnieku Armandu Možeiko. Neminot personu vārdus, IDB portālam \"Delfi\" apstiprināja, ka kriminālprocesā pēc Krimināllikuma 318. panta 2. daļas par iespējamu dienesta stāvokļa ļaunprātīgu izmantošanu, ja tas izdarīts mantkārīgā nolūkā, un Krimināllikuma 327. panta pirmā daļas par iespējamu dienesta viltojumu IDB aizturējis Valsts policijas Galvenās administratīvās pārvaldes biroja priekšnieku, kā arī aizdomās par krāpšanu pēc Krimināllikuma 177. panta 1. daļas vēl trīs Valsts policijas Galvenās administratīvās pārvaldes darbiniekus. Pirmstiesas izmeklēšanā konstatēts, ka, būdama atbildīga par materiāli tehnisko nodrošinājumu Valsts policijā, amatpersona pretlikumīgi, savu personisko interešu īstenošanai, izmantojusi Valsts policijas resursus, tai skaitā nodarbināja tiešajā pakļautībā esošos trīs darbiniekus. Pretlikumīgās darbības veiktas ilgstošā laika periodā, radot būtisku kaitējumu Valsts policijai. Aizdomās turētajai Valsts policijas amatpersonai sākotnēji piemērotais drošības līdzeklis apcietinājums aizstāts ar drošības naudu, kā arī tika piemēroti papildu drošības līdzekļi, tai skaitā aizliegums ieņemt noteiktu amatu Valsts policijā. Aizturētajiem darbiniekiem piemērots personas, pret kuru sākts kriminālprocess, statuss, kā arī drošības līdzekļi, kas nav saistīti ar brīvības atņemšanu. Valsts policijas priekšnieks  Ints Ķuzis  portālam \"Delfi\" pauž: \"Katra policista aizturēšanu aizdomās par noziedzīgu nodarījumu izdarīšanu, Valsts policija un es, kā iestādes vadītājs, vērtēju kā ārkārtas situāciju. Ir nepieņemami, ja policists tiek turēts aizdomās par noziegumu. Vēl jo vairāk, ja aizturētais ir nevis izpildītājs, bet vadītājs, kura pienākums ir ne tikai godprātīgi veikt savus darba uzdevumus, bet arī organizēt padoto darbu un kontrolēt tā izpildi.\" Policijas šefs skaidro, ka nevar komentēt procesuālas detaļas, jo izmeklēšanu veic IDB, taču uzsver, ka Valsts policija ar IDB sadarbojas un sniedz visu nepieciešamo atbalstu. \"Šobrīd inkriminētie panti liek secināt, ka iekšējā sistēma nav nostrādājusi, tā kā to paredz normatīvais regulējums, un mums ir ļoti svarīgi saprast, kur ir vājās vietas un kā tās novērst,\" norāda Ķuzis. \"Pēc informācijas saņemšanas no IDB esmu uzdevis uzsākt dienesta pārbaudi attiecībā uz IDB aizturētās amatpersonas tiešā priekšnieka lomu un atbildību, jo viņa uzdevums bija zināt, kas notiek šajā struktūrvienībā, nodrošināt atbilstošu darba organizāciju un īstenot darbu izpildes un darbinieku kontroli. Uz izmeklēšanas laiku, uzsāktās disciplinārlietas ietvarā, esmu atstādinājis Galvenās administratīvās pārvaldes Nodrošinājuma pārvaldes priekšnieku,\" komentē Valsts policijas priekšnieks. Kā liecina Valsts policijas mājaslapā pieejamā informācija Galvenās administratīvās pārvaldes Nodrošinājuma pārvaldes priekšnieks ir Ints Žukovskis. Vienlaikus Ķuzis uzdevis arī pasteidzināt Autotransporta pārvaldes funkcionālo izvērtējumu, kas Valsts policijā jau notiek saistībā ar Valsts pārvaldes reformu plānu. \"Mums ir jāsaprot kādas šobrīd tur ir sistēmiskas problēmas un kā novērst iespējamos riskus, un kāda ir optimālākā šīs atbalsta funkcijas jomas nākotne un iespējamie risinājumi,\" skaidro Ķuzis. IDB norāda, ka tas jau iepriekš ir aktualizējis dienesta vajadzībām piešķirto līdzekļu izlietošanas kontroles pastiprināšanas nepieciešamību, jo noziedzīgi nodarījumi pret īpašumu ir otrs izplatītākais noziedzīgu nodarījumu veids, par kuriem veikta pirmstiesas izmeklēšana IDB. Patlaban tiek izmeklēts arī kriminālprocess par kādas citas iekšlietu sistēmas amatpersonas pretlikumīgo rīcību, ilgstošā laika periodā piesavinoties vairāk nekā piecas tonnas dienesta vajadzībām piešķirtās degvielas, informē IDB. IDB atgādina, ka nevienu personu nevar uzskatīt par vainīgu noziedzīga nodarījuma izdarīšanā, kamēr tās vaina nav pierādīta Kriminālprocesa likumā paredzētajā kārtībā. IDB ir iekšlietu ministra pārraudzībā esoša tiesībsargājoša iestāde, kuras funkcijas ir atklāt, izmeklēt un novērst noziedzīgus nodarījumus, kurus izdarījušas  Iekšlietu ministrijas  padotībā esošo iestāžu (izņemot Valsts drošības dienestu) amatpersonas un darbinieki. Tāpat IDB izmeklē ar vardarbību saistītus noziedzīgus nodarījumus, kurus, pildot dienesta pienākumus, izdarījušas  Ieslodzījuma vietu pārvaldes  amatpersonas ar speciālajām dienesta pakāpēm ieslodzījuma vietās, Ostas policijas, kā arī pašvaldības policijas darbinieki.", "link": "https://www.delfi.lv/161/criminal/50947099/aizturets-policijas-materiali-tehniskas-un-mantiskas-apgades-biroja-prieksnieks-mozeiko"},
{"title": "Gapoņenko paliek apcietinājumā", "category": "Kriminālziņas", "body": "Iepriekš drošības līdzekli – apcietinājumu – piemēroja Rīgas pilsētas Vidzemes priekšpilsētas tiesa, bet Gapoņenko aizstāve Imma Jansone šo lēmumu pārsūdzēja. Uz tiesas sēdi bija ieradušies arī Gapeņenko atbalstītāji, tostarp Vladimirs Lindermans un Josifs Koens. Jau ziņots, ka 20. aprīlī  Drošības policija (DP) aizturēja Gapoņenko  par iespējamām pret Latviju vērstām darbībām. Aizturēšana saistīta ar DP lietvedībā esošu kriminālprocesu, kas sākts 4. aprīlī par darbību, kas vērsta pret Latvijas valstisko neatkarību, suverenitāti, teritoriālo vienotību, valsts varu vai valsts iekārtu Latvijas Satversmē neparedzētā veidā. Kriminālatbildība par šādām darbībām paredzēta Krimināllikuma 80. panta 1. daļā. Likumā par to paredzētais sods ir brīvības atņemšana uz laiku līdz astoņiem gadiem un ar probācijas uzraudzību uz laiku līdz trim gadiem. Gapoņenko jau iepriekš nonācis DP redzeslokā. Iepriekš drošību sargājošā iestāde rosinājusi sākt kriminālvajāšanu pret Gapoņenko pēc Krimināllikuma 78. panta 2. daļas par darbību, kas apzināti vērsta uz nacionālā, etniskā vai rasu naida vai nesaticības izraisīšanu, izmantojot automatizētu datu apstrādes sistēmu. Pērn februārī Rīgas tiesas apgabala prokuratūra šo krimināllietu nodevusi Rīgas pilsētas Vidzemes priekšpilsētas tiesai, kas šo lietu skatīs 19. jūnijā.", "link": "https://www.delfi.lv/161/criminal/49977567/gaponenko-paliek-apcietinajuma"},
{"title": "Raidījums: Možeiko policijas resursus tērējis privātā BMX trasē", "category": "Kriminālziņas", "body": "Iekšējās drošības birojs (IDB)  Valsts policijas  Nodrošinājuma pārvaldes Materiāli tehniskās un mantiskās apgādes biroja priekšnieku Armandu Možeiko tur aizdomās par policijas resursu izmantošanu privātas  BMX  trases izbūvē, sporta veidā, kurā trenējas Možeiko dēli, svētdien ziņo  TV3  raidījums \"Nekā personīga\". Iekšējās drošības birojs uzskata, ka Možeiko ir ilglaicīgi izmantojis dienesta stāvokli, nepamatoti lietojis policijas transportu un trasē nodarbinājis arī policijas darbiniekus. Dienests arī atklāj, ka Možeiko dzīvesvietā kratīšanā atrasti skaidrā naudā vairāki desmiti tūkstoši eiro. Kā norāda raidījums, 2016. gadā Ādažu novada pašvaldībā vērsās sabiedriskā labuma organizācija sporta klubs \"BMX  Ādaži \". Biedrība ierosināja, lai dome zemes gabalu degradētā teritorijā nodotu tai bezatlīdzības lietošanā. Uz zemes gabala bija plānots izveidot BMX trasi. Līgumu uz 10 gadiem noslēdza biedrības valdes loceklis, bet faktiskos darbus gan juridiski, gan praktiski kārtoja Valsts policijas darbinieks Armands Možeiko. Pašvaldība darījumu uzskatīja par ieguvumu, jo ar vienu piegājienu, viņuprāt, tiks attīstīta degradēta teritorija, iekārtots atpūtas parks un pašvaldībai tas nebūs jāuztur. Teritorijas labiekārtošanai bija jānotiek trijās kārtās, ar norunu, ka trasi pabeigs 2022. gadā. Aktīvākie darbi noritēja pagājušajā vasarā. Možeiko aktivitātes nebija noslēpums, informē \"Nekā personīga\". Viņa klātbūtne trases talkās redzama gan sporta kluba BMX Ādaži mājas lapā, gan Facebook profilā. Biedrības valdes loceklis Ģirts Lūsis stāsta, ka Možeiko gribējis, lai trasi nodot viņa pārziņā, jo ar BMX sporta veidu nodarbojušies viņa dēli. Iekšējās drošības birojs Dienests savācis pierādījumus, ka vismaz trīs policijas šoferi bijuši nodarbināti trasē darba laikā. Tāpat trases vajadzībām izmantota policijas tehnika. Un ar policijas vieglo transportu Možeiko regulāri braucis uz Ādažiem kārtot dažādus jautājumu sporta parka sakarā. IDB šonedēļ Možeiko aizturēja. Mēģinājums viņam piemērot apcietinājumu cieta neveiksmi un pret 20 tūkstošs lielu drošības naudu Možeiko jau pēc dienas bija brīvībā. Možeiko vārds iepriekš parādījies vēl vairākos dīvainos policijas iepirkumos. No tiem skaļākais bija automašīnu iepirkums, kur uzņēmējs centās apmuļķot policiju, piegādājot transportlīdzekļus ar konkursam neatbilstošu dzinēja emisiju daudzumu. Tā dēvētajā \"Euro 6 sāgā\", Možeiko kā šī iepirkuma kontaktpersonu atstādināja. Dienesta pārbaudē secināja, ka Možeiko nevarēja zināt, ka piegādātāja dokuments bijis viltojums, un viņš drīz amatā atgriezās.", "link": "https://www.delfi.lv/161/criminal/50953929/raidijums-mozeiko-policijas-resursus-terejis-privata-bmx-trase"},
{"title": "Maskoti vīri Imantā aizturējuši Lindermanu, vēsta aculieciniece", "category": "Kriminālziņas", "body": "Pēc viņas teiktā, melnās formās tērpti cilvēki piebraukuši pie pieturas, nogrūduši Lindermanu zemē un aizvilkuši uz mikroautobusu, kurā iekšā sēdējuši vēl vairāki maskoti cilvēki. Mikroautobuss bijis bez policijas identifikācijas zīmēm. Čelnišova ir pārliecināta, ka Lindermanu aizturējusi  Drošības policija  (DP). DP preses dienestā portālam \"rus.delfi.lv\" atteikušies telefoniski komentēt šo jautājumu, aicinot jautājumu uzdot elektroniski. Advokāte Jeļena Kvjatkovska, kas aizstāvēs Lindermanu, pagaidām nav varējusi \"rus.delfi.lv\" sniegt informāciju. Aģentūra LETA vēsta, ka Lindermans aizturēts  kriminālprocesā pret bijušo Eiropas Parlamenta deputāti , partijas \"Latvijas Krievu savienība\" (LKS) līderi Tatjanu Ždanoku par LKS un \"Krievu skolu atbalsta štāba\" rīkoto \"Vislatvijas vecāku sapulci\". Drošības policija (DP) šodien izplatīja paziņojumu presei, kurā informēja, ka DP ir aizturējusi vienu personu šajā 18.aprīlī sāktajā kriminālprocesā. Aģentūras LETA rīcībā esošā informācija liecina, ka aizturētais ir Lindermans. Saistībā ar sākto kriminālprocesu un personas aizturēšanu tiek veikta arī sankcionēta kratīšana ar personu saistītā objektā. Ņemot vērā izmeklēšanas intereses, DP patlaban no plašākiem komentāriem par šo kriminālprocesu atturēsies. Arī vairāki prokrieviskie aktīvisti sociālajā tīkla \"Facebook\" dalījušies ar ierakstiem, kuros pausts satraukums, ka šodien vīri melnās maskās esot \"nolaupījuši\" Lindermanu. Viņa dzīvesvietā, kā norādīja aktīvisti, notiek kratīšana. Pagaidām neizdevās sazināties ne ar Lindermanu, ne ar viņa aizstāvi Jeļenu Kvjatkovsku. Jau vēstīts, ka Ždanokai 18. aprīlī sāktajā kriminālprocesā ir piemērots statuss - persona, pret kuru uzsākts kriminālprocess. Saskaņā ar likumu, ja sāktā kriminālprocesā iegūtas ziņas, ka, iespējams, konkrēta persona izdarījusi izmeklējamo noziedzīgo nodarījumu, tā iegūst tādas personas statusu, pret kuru sākts kriminālprocess. Nopietnāku statusu, proti, aizdomās turētā statusu, piemēro, ja pierādījumu kopums dod pamatu procesa virzītāja pieņēmumam, ka izmeklējamo noziedzīgu nodarījumu, visticamāk, izdarījusi konkrētā persona. Ņemot vērā, ka izmeklēšana šajā kriminālprocesā ir sākotnējā stadijā, DP patlaban plašākus komentārus nesniedz. Pati Ždanoka sociālajā tīklā \"Facebook\" gan apgalvoja, ka pirmdien DP viņai paziņojusi, ka viņai piemērots aizdomās turētā statuss kriminālprocesā, kas sākts saistībā ar marta beigās notikušo \"Vislatvijas vecāku sapulci\". Ždanoka tika aicināta ierasties DP liecību sniegšanai. Tas paredzēts 11. maijā. Kā ziņots, 18. aprīlī DP ir sākts kriminālprocess, jo policijai ir aizdomas par iespējamām prettiesiskām darbībām 31. martā notikušās \"Vislatvijas vecāku sapulces\" laikā. Šīs sanāksmes deklarētais mērķis bija vērsties pret plānoto pakāpenisko pāreju uz latviešu mācību valodu vispārējās izglītības iestādēs, un to faktiski organizēja LKS, norāda DP. Kriminālprocess sākts pēc noziedzīgu nodarījumu pazīmēm, par kuriem kriminālatbildība paredzēta Krimināllikuma desmitajā nodaļā \"Par noziegumiem pret valsti\", kā arī citu noziedzīgu nodarījumu pazīmēm. DP kriminālprocess sākts, \"lai novērstu iespējamu mēģinājumu šķietami leģitīmu darbību aizsegā veikt prettiesiskas darbības vai sasniegt prettiesisku mērķi, kā arī ievērojot apstākli, ka DP iegūtās ziņas iespējams pārbaudīt tikai ar kriminālprocesa līdzekļiem un metodēm\". Sāktajā kriminālprocesā DP vērtēs arī iespējamas prettiesiskas darbības 1. maijā Rīgā notikušā gājiena laikā, kuru arī organizēja LKS pārstāvji. Ņemot vērā, ka kriminālprocesā notiek izmeklēšana, DP nesniedz plašākus komentārus par izmeklēšanas gaitu, līdz ar to nav zināms, vai lietā ir kādas aizdomās turētās personas. Tikmēr Ždanoka preses paziņojumā raksta, ka DP mēģinājusi vērsties pret LKS valdes locekli Jevgēņiju Krjukovu. DP interese par Krjukovu esot radusies tieši pēc minētās sapulces, kurā viņa esot uzstājusies kā trīs bērnu māte, runa bijusi gana asa, taču bez ekstrēmisma, uzskata LKS. Pēc LKS sniegtajām ziņām, DP vēlāk mutiski aicinājusi Krjukovu uz sarunu, kam viņa nav piekritusi, aicinot DP viņai atsūtīt oficiālu pavēsti un tikties tikai pēc tam. Kā apgalvo LKS pārstāvji, DP šādās sarunās nav ielaidušies un 2.maijā bruņoti cilvēki ieradušies rehabilitācijas centrā \"Vaivari\", kur mācību prakses laikā Krjukovu esot bijis iecerēts aizturēt, taču tas nav izdevies, jo sieviete tobrīd jau bija aizbraukusi no Jūrmalas. Jau ziņots, ka Ždanokas vadītā LKS savā mājaslapā publicējusi 31. martā partijas organizētajā \"Vislatvijas vecāku sapulcē\" pieņemtu aicinājumu latviešu skolu un mazākumtautību audzēkņu vecākiem. Tajā pausts, ka \"nepārdomātā un nesagatavotā visu mazākumtautību skolu pāreja tikai latviešu mācību valodā vedīs pie tā, ka mūsu bērni nespēs apgūt mācību programmu valodā, kas nav viņu dzimtā\". \"Tātad būs asaras, negatīvas emocijas, psiholoģisks, bet vairākos gadījumos arī tiešs kaitējums bērna veselībai. Daudzi bērni nevarēs apmierinoši mācīties, nesaņems atestātus par veiksmīgu skolas absolvēšanu. Tas rada risku, ka veidosies asociālu jauniešu grupas, kas neatradīs sev lietojumu sabiedrībā un atriebsies šai sabiedrībai par savām neveiksmēm. Savukārt marginalizācijas process izraisīs bezdarbnieku skaitu pieaugumu un strauju noziedzības kāpumu,\" apgalvo LKS. Tāpat aicinājumā teikts, ka daļa krievvalodīgo skolēnu aizies uz latviešu skolām, līdz ar ko vairākkārt pieaugšot etnisko konfliktu rašanās risks starp skolēniem un skolotājiem, kas savukārt izraisīšot latviešu vecāku neapmierinātību. Saeima 22. martā galīgajā lasījumā pieņēma un Valsts prezidents Raimonds Vējonis jau ir izsludinājis grozījumus Izglītības likumā un Vispārējās izglītības likumā, kas paredz ar 2019./2020. mācību gadu mazākumtautību izglītības iestādēs sākt pakāpenisku pāreju uz izglītību latviešu valodā vidusskolu posmā. Pakāpenisko pāreju uz mācībām vidusskolās tikai latviešu valodā Krievijas finansētie un atbalstītie informatīvie resursi un organizācijas izmanto, lai grautu Latvijas starptautisko tēlu, kā arī izplatītu vēstījumus par Latviju kā \"etnokrātiska un rusofobiska režīma pārvaldītu valsti\", norādīts DP 2017. gada publiskajā pārskatā.", "link": "https://www.delfi.lv/161/criminal/50007553/maskoti-viri-imanta-aizturejusi-lindermanu-vesta-aculieciniece"},
{"title": "Tiesa apcietina Lindermanu", "category": "Kriminālziņas", "body": "Lindermanu tiesas zālē ieveda caur zāles aizmugures durvīm. Uz tiesas sēdi bija ieradies arī aptuveni 15 personu liels Lindermana atbalstītāju loks. Lindermanam atbalstu pauda nedaudz vairāk cilvēku nekā iepriekš aizturētajam un patlaban apcietinājumā esošajam Aleksandram Gapoņenko, novēroja portāls \"Delfi\". Lindermana aizstāve advokāte Jeļena Kvjatkovska pēc tiesas sēdes žurnālistiem sacīja, ka pilns lēmuma teksts, kurā izklāstīta tiesas argumentācija, būs pieejams 24 stundu laikā, bet jau tagad zināms, ka lēmums noteikti tiks pārsūdzēts. Kvjatkovskas ieskatā juridiskie argumenti, kurus izvirzīja procesa virzītājs, nav bijuši tādi, kas pamatotu apcietinājumu, bet to vērtēt varēs tikai iepazīstoties ar lēmumu, tāpat ir jāskatās, kāds būs augstākas instances tiesas vērtējums. Kvjatkovska skaidroja, ka visas aizdomas pret Lindermanu ir saistītas ar viņa publiskajām runām, kas joprojām ir pieejamas un nav bloķētas internetā. \"Līdz ar to tas vēl jo vairāk padara mazliet nesaprotamu tiesas rīcību, piemērojot apcietinājumu, pie apstākļiem, kad aizdomas ir saistītas ar jau publiskiem izteikumiem,\" sacīja Kvjatkovska, piebilstot, ka Lindermans izteicis savu viedokli saistībā ar izglītības reformu par pāreju uz izglītību latviešu valodā un par viedokļa izteikšanu nesoda. Vaicāta, vai viens no argumentiem apcietinājuma piemērošanai ir bijis arī trešdienas vakarpusē  Maskavā notikušais uzbrukums Latvijas vēstniecībai , Kvjatkovska atbildēja apstiprinoši. Viņa pauda, ka tas ir no likuma neizrietošs arguments, jo neviena persona nevar atbildēt par trešo personu darbībām, turklāt jāņem vērā, ka Lindermans bija aizturēts jau pirms incidenta, tāpēc nevar apgalvot, ka viņš pats kaut kādā veidā ir ar šīm darbībām saistīts. Jau ziņots, ka Lindermans aizturēts  kriminālprocesā pret bijušo Eiropas Parlamenta deputāti , partijas \"Latvijas Krievu savienība\" (LKS) līderi Tatjanu Ždanoku par LKS un \"Krievu skolu atbalsta štāba\" rīkoto \"Vislatvijas vecāku sapulci\". Lindermana aizstāve Jeļena Kvjatkovska iepriekš skaidroja, ka viņas aizstāvāmais aizturēts  saistībā ar uzrunu pasākumā ar nosaukumu \"Vislatvijas vecāku sapulce\" . Tajā Lindermans uzstājies pret izglītības krievu valodā likvidēšanu. Viņa uzsvēra, ka viens no aizturēšanas priekšnosacījumiem ir aizdomas par likumpārkāpumu, taču šajā gadījumā ikkatrs varot noklausīties Lindermana teikto un dzirdēt, ka no juridiskā viedokļa nekāds pārkāpums neesot izdarīts. Drošības policija  (DP) iepriekš izplatīja paziņojumu presei, kurā informēja, ka DP ir  aizturējusi vienu personu šajā 18.aprīlī sāktajā kriminālprocesā . Saistībā ar sākto kriminālprocesu un personas aizturēšanu tiek veikta arī sankcionēta kratīšana ar personu saistītā objektā. Jau vēstīts, ka Ždanokai 18. aprīlī sāktajā kriminālprocesā ir piemērots statuss – persona, pret kuru uzsākts kriminālprocess. Saskaņā ar likumu, ja sāktā kriminālprocesā iegūtas ziņas, ka, iespējams, konkrēta persona izdarījusi izmeklējamo noziedzīgo nodarījumu, tā iegūst tādas personas statusu, pret kuru sākts kriminālprocess. Nopietnāku statusu, proti, aizdomās turētā statusu, piemēro, ja pierādījumu kopums dod pamatu procesa virzītāja pieņēmumam, ka izmeklējamo noziedzīgu nodarījumu, visticamāk, izdarījusi konkrētā persona. 18. aprīlī DP ir sākts kriminālprocess, jo policijai ir aizdomas par iespējamām prettiesiskām darbībām 31. martā notikušās \"Vislatvijas vecāku sapulces\" laikā. Šīs sanāksmes deklarētais mērķis bija vērsties pret plānoto pakāpenisko pāreju uz latviešu mācību valodu vispārējās izglītības iestādēs, un to faktiski organizēja LKS, norāda DP. Kriminālprocess sākts pēc noziedzīgu nodarījumu pazīmēm, par kuriem kriminālatbildība paredzēta Krimināllikuma desmitajā nodaļā \"Par noziegumiem pret valsti\", kā arī citu noziedzīgu nodarījumu pazīmēm. DP kriminālprocess sākts, \"lai novērstu iespējamu mēģinājumu šķietami leģitīmu darbību aizsegā veikt prettiesiskas darbības vai sasniegt prettiesisku mērķi, kā arī ievērojot apstākli, ka DP iegūtās ziņas iespējams pārbaudīt tikai ar kriminālprocesa līdzekļiem un metodēm\". Sāktajā kriminālprocesā DP vērtēs arī iespējamas prettiesiskas darbības 1. maijā Rīgā notikušā gājiena laikā, kuru arī organizēja LKS pārstāvji.", "link": "https://www.delfi.lv/161/criminal/50013351/tiesa-apcietina-lindermanu"},
{"title": "Iereibis elektroskrejriteņa vadītājs Jelgavā izraisa sadursmi ar auto; cieš pasažiere", "category": "Kriminālziņas", "body": "Kā liecina sākotnējā informācija, 8. oktobrī Jelgavā vīrietis vadīja elektroskrejriteni pa Rīgas ielu paralēli autostāvvietai pie tirdzniecības centra „Valdeka” un, nogriežoties pa kreisi pāri zālājam, nedeva ceļu automašīnai „Volkswagen Passat”, kas brauca pa stāvvietu taisnā virzienā un kurai bija priekšroka, kā rezultātā notika sadursme. Vīrietis pēc ceļu satiksmes negadījuma likumsargiem skaidroja, ka nav pamanījis transportlīdzekli, kā arī nav ticis galā ar skrejriteņa vadāmību. Vīrietis uz skrejriteņa veda pasažieri, kura sadursmes rezultātā nokrita un guva miesas bojājumus. Mediķi sievieti nogādāja ārstniecības iestādē. Vīrietis no hospitalizācijas atteicās. Vīrieša izelpā tika konstatētas 1,4 promiles, un viņš atzina, ka dienas laikā abi kopā ar pasažieri esot lietojuši alkoholu. Policijā par notikušo sākti trīs administratīvo pārkāpumu procesi – par elektroskrejriteņa vadīšanu alkohola reibumā piemērots naudas sods 120 eiro, par ceļa nedošanu transportlīdzekļa vadītājam, kam ir priekšroka, piemērots naudas sods 30 eiro, savukārt par pasažiera vešanu uz elektroskrejriteņa piemērots naudas sods – arī 30 eiro.", "link": "https://www.delfi.lv/161/criminal/54828284/iereibis-elektroskrejritena-vaditajs-jelgava-izraisa-sadursmi-ar-auto-cies-pasaziere"},
{"title": "'Jāizgriež ārā viss, kas ir lieks' – Ķuzis par IDB veiktajām aizturēšanām", "category": "Kriminālziņas", "body": "Valsts policija  sadarbojas ar Iekšējās drošības biroju (IDB) gan saistībā ar šonedēļ notikušajām aizturēšanām, gan saistībā ar iepriekš izskanējušo kriminālprocesu, kurā aizturēts Galvenās administratīvās pārvaldes Nodrošinājuma pārvaldes Materiāli tehniskās un mantiskās apgādes biroja priekšnieks Armands Možeiko, trešdien žurnālistiem sacīja Valsts policijas priekšnieks  Ints Ķuzis . Viņš pauda uzticību IDB darbam un norādīja, ka šonedēļ notikušās aizturēšanas \"ir darba turpinājums\". \"Jāizgriež ārā ir viss, kas ir lieks, ja mēs tā varam teikt. Būtībā ir jādomā, ko darīt ar šo struktūru, kas būtībā ir tāda kā ārpakalpojuma struktūra. Tas laikam ir pilnīgi precīzs signāls tam, vai Valsts policijas struktūrā tas nepieciešams,\" pauda policijas šefs. Par lietas faktiem Ķuzis žurnālistiem neko atklāt nevarēja, jo procesa virzītājs nav pilnvarojis viņu to darīt. Vaicāts, vai viņam kā policijas priekšniekam nav jau iepriekš radušās aizdomas vai bijusi kāda informācija par Transporta remonta, apgādes un ekspluatācijas nodaļu, Ķuzis sacīja: \"Ir bijis šis jautājums, un jau iepriekš minēju, ka tas iekļauts izvērtēšanas procesā. Valsts pārvaldes reformu plāna ietvaros esam tādā kā pārbūves procesā. Ir jāizvērtē šīs struktūras lietderība, un tas arī notiek. Procesuālās darbības notiek paralēli darba organizatoriskajiem procesiem.\" Par to, ka IDB aizdomās par krāpšanu personu grupā aizturējis Valsts policijas Transporta remonta, apgādes un ekspluatācijas nodaļas priekšnieku Māri Rumpu un vēl vienu policijas darbinieku, birojs Ķuzi informējis otrdien, 9. aprīlī. Savukārt Ķuzis par šo faktu informējis iekšlietu ministru. Pēc Možeiko aizturēšanas Ķuzis uzdeva sākt dienesta pārbaudi par Možeiko tiešā priekšnieka, proti, Galvenās administratīvās pārvaldes Nodrošinājuma pārvaldes priekšnieka Inta Žukovska lomu un atbildību un uz dienesta izmeklēšanas laiku atstādināja viņu. Saistībā ar šo dienesta pārbaudi Ķuzis portālam \"Delfi\" apliecināja, ka \"viss ir joprojām procesā\". Šajā gadījumā nepieciešams saprast arī kriminālprocesa tvērumu. \"Dienesta pārbaudes uzdevums ir kopumā saprast šo lietu. Es droši varētu teikt, ka nedēļas laikā neizvērtēsim. Jāsaprot kriminālprocesa apjoms un jāsaprot tās lietas, tie caurumi, tie iemesli, kāpēc tas tā varēja notikt,\" norādīja Ķuzis. Jau ziņots, ka aizdomās par krāpšanu personu grupā Iekšējās drošības birojs (IDB) aizturējis Valsts policijas (VP)  Transporta remonta, apgādes un ekspluatācijas nodaļas priekšnieku Māri Rumpu  un vēl vienu policijas darbinieku. Savukārt marta beigās IDB aizturēja Valsts policijas Galvenās administratīvās pārvaldes Nodrošinājuma pārvaldes  Materiāli tehniskās un mantiskās apgādes biroja priekšnieku Armandu Možeiko  par iespējamu dienesta stāvokļa ļaunprātīgu izmantošanu, ja tas izdarīts mantkārīgā nolūkā, un par iespējamu dienesta viltojumu IDB, kā arī aizdomās par krāpšanu vēl trīs Valsts policijas Galvenās administratīvās pārvaldes darbiniekus. Pirmstiesas izmeklēšanā konstatēts, ka, būdama atbildīga par materiāli tehnisko nodrošinājumu Valsts policijā, amatpersona pretlikumīgi, savu personisko interešu īstenošanai, izmantojusi Valsts policijas resursus, tai skaitā nodarbināja tiešajā pakļautībā esošos trīs darbiniekus. Pretlikumīgās darbības veiktas ilgstošā laika periodā, radot būtisku kaitējumu Valsts policijai, toreiz ziņoja IDB.", "link": "https://www.delfi.lv/161/criminal/50983593/jaizgriez-ara-viss-kas-ir-lieks-kuzis-par-idb-veiktajam-aizturesanam"},
{"title": "Aizturētais krievu aktīvists Gapoņenko izolatorā pieteicis badastreiku", "category": "Kriminālziņas", "body": "\"Nepilsoņu kongresa\" aktīvists, krievu valodas referenduma rīkotājs Latvijā un aktīvs krievu skolu aizstāvis Aleksandrs Gapoņenko, kuru  Drošības policija  (DP) piektdien aizturēja par iespējamām pret Latviju vērstām darbībām, policijas izolatorā uzsācis badastreiku. Par to savā \"Facebook\" kontā ziņo nacionālboļševiku aktīvists  Vladimirs Lindermans . Šodien esot plānota tiesas sēde par Gapoņenko piemērojamo drošības līdzekli. Lindermans norāda, ka Gapoņenko protestē pret Latvijas varas iestāžu patvaļu. Jau ziņots, ka Gapoņenko aizturēts saistībā ar DP lietvedībā esošu kriminālprocesu, kas sākts 4. aprīlī par darbību, kas vērsta pret Latvijas valstisko neatkarību, suverenitāti, teritoriālo vienotību, valsts varu vai valsts iekārtu Latvijas Satversmē neparedzētā veidā. Kriminālatbildība par šādām darbībām paredzēta Krimināllikuma 80. panta 1. daļā. Likumā par to paredzētais sods ir brīvības atņemšana uz laiku līdz astoņiem gadiem un ar probācijas uzraudzību uz laiku līdz trim gadiem. Saistībā ar sākto kriminālprocesu un personas aizturēšanu DP veic arī tiesas sankcionētas kratīšanas ar personu saistītos objektos. Ņemot vērā izmeklēšanas intereses, DP patlaban no plašākiem komentāriem par šo kriminālprocesu atturēsies. DP norāda, ka aizturētā persona jau iepriekš nonākusi tās redzeslokā. Iepriekš Drošības policija pret šo personu rosinājusi sākt kriminālvajāšanu pēc Krimināllikuma 78. panta 2. daļu par darbību, kas apzināti vērsta uz nacionālā, etniskā vai rasu naida vai nes", "link": "https://www.delfi.lv/161/criminal/49959163/aizturetais-krievu-aktivists-gaponenko-izolatora-pieteicis-badastreiku"},
{"title": "Par koku neuzskaitīšanu Latvijas-Krievijas pierobežā rosina apsūdzēt četras amatpersonas", "category": "Kriminālziņas", "body": "Iekšējās drošības birojs  (IDB) ir pabeidzis pirmstiesas izmeklēšanu vēl vienā ar valsts austrumu robežas izbūvi saistītā kriminālprocesā un šā gada oktobra sākumā lūdzis sākt kriminālvajāšanu pret četrām  Iekšlietu ministrijas  Nodrošinājuma valsts aģentūras (IeM NVA) amatpersonām par tīšu valsts amatpersonu pienākumu nepildīšanu, ja ar to izraisītas smagas sekas, portāls \"Delfi\" uzzināja IDB. Birojs informāciju par iespējamo noziedzīgo nodarījumu saņēma 2020. gada pavasarī. Pirmstiesas izmeklēšanā IDB noskaidroja, ka četras IeM NVA amatpersonas, būdamas komisijas sastāvā 2016. gada iepirkumā par Latvijas un  Krievijas  robežas joslas attīrīšanu no apauguma, pirms robežas joslas ierīkošanas 12 metru platumā, neveica Latvijas valsts īpašumā esošo koku uzskaiti un deva iespēju darbus veicošajiem uzņēmējiem izzāģētos kokus aizvest un realizēt. Iepirkuma komisijas locekļu bezdarbības rezultātā valstij tika nodarīts mantisks zaudējums – vairāk nekā 26 000 eiro. IDB rosina uzsākt kriminālvajāšanu pret četrām IeM NVA amatpersonām par Krimināllikuma 319. panta trešajā daļā paredzētā noziedzīgā nodarījuma izdarīšanu – valsts amatpersonas bezdarbību, ja ar to izraisītas smagas sekas. Krimināllikums par šādu pārkāpumu vainīgajam kā sodu paredz piemērot brīvības atņemšanu uz laiku līdz pieciem gadiem vai īslaicīgu brīvības atņemšanu, vai probācijas uzraudzību, vai sabiedrisko darbu, vai naudas sodu, atņemot tiesības ieņemt noteiktu amatu uz laiku līdz pieciem gadiem. Birojā atgādina, ka nevienu personu nevar uzskatīt par vainīgu noziedzīga nodarījuma izdarīšanā, kamēr tās vaina nav pierādīta Kriminālprocesa likumā paredzētajā kārtībā. IDB līdz šim ir noslēdzis pirmstiesas izmeklēšanu un rosinājis prokuratūrai uzsākt kriminālvajāšanu kopumā septiņos ar valsts austrumu robežas izbūvi un aprīkošanu saistītos kriminālprocesos. Jau ziņots, ka šā gada 28. jūnijā Rīgas tiesas apgabala prokuratūras prokurore tiesai nosūtīja krimināllietu  piecu personu apsūdzībā  par krāpšanu lielā apmērā, kas veikta austrumu robežas būvniecības procesos noslēgto iepirkuma līgumu ietvaros. Tajā uz apsūdzēto sola sēdies būvniecības uzņēmuma SIA \"Ceļu būvniecības sabiedrība \"Igate\"\" valdes priekšsēdētājs Māris Peilāns, uzņēmuma būvdarbu vadītājs Kaspars Macāns, agrākais Valsts  Robežsardzes  Nodrošinājuma pārvaldes priekšnieka vietnieks Uldis Zemmers, šīs pašas struktūrvienības agrākā darbiniece Jolanta Ķilkute, kā arī būvuzraugs Valērijs Bluss. Prokuratūrā, neminot apsūdzēto personu vārdus, norādīja, ka līgumi slēgti par Latvijas un Krievijas robežas joslas infrastruktūras izbūvi un Latvijas un  Baltkrievijas  robežas ierīkošanu. Vienlaikus tiesai nosūtīts process par piespiedu ietekmēšanas līdzekļa piemērošanu juridiskajai personai. Kopējā iepirkuma summa valsts Austrumu robežas ierīkošanai pārsniedza 40 miljonus eiro.", "link": "https://www.delfi.lv/161/criminal/54815404/par-koku-neuzskaitisanu-latvijas-krievijas-pierobeza-rosina-apsudzet-cetras-amatpersonas"},
{"title": "Pirmklasnieks 'izklaidējas', zvanot policijai", "category": "Kriminālziņas", "body": "Liepājas iecirkņa policisti pirmdien noskaidrojuši kādu Liepājas skolas 1.klases skolnieku, kurš \"izklaidējies\", zvanot policijas dežūrdaļai. Zēna \"izklaide\" beigusies ar policistu ierašanos skolā.  Likumsargi izskaitļojuši, kurš no trīs klašu skolniekiem zvanījis dežūrdaļai. Zēns uz policiju zvanījis vairākas reizes un runājis dažādas bērnišķīgas muļķības, tādējādi traucējot likumsargu ikdienas darbus, norāda policijā. Policija veiks pārrunas ar nerātņa vecākiem. Tāpat policija arī vēršas pie vecākiem, aiciniet izskaidrot bērniem šādu \"izklaižu\" sekas.  \"Atgādiniet, ka policija var noskaidrot un izskaitļot zvanītāju, saucot pie atbildības viņu pašu vai arī vecākus,\" norāda policijā.  \"Taču pats svarīgākais, kas būtu jāsaprot mūsu resgaļiem – Tava zvana laikā operatīvo iestāžu darbinieki var nesaņemt patiesi svarīgu informāciju un nespēt palīdzēt kādam, kam tas patiesi nepieciešams,\" brīdina policijā.", "link": "https://www.delfi.lv/161/criminal/45010072/pirmklasnieks-izklaidejas-zvanot-policijai"},
{"title": "Tiesa apcietina par iespējamām pret Latviju vērstām darbībām aizturēto Gapoņenko", "category": "Kriminālziņas", "body": "Gapoņenko aizturēts kriminālprocesā par iespējamām pret Latviju vērstām darbībām, informēja viņa aizstāve Imma Jansone. Viņa arī norādīja, ka Gapoņenko ir pieteicis badastreiku protestā pret \"Latvijas drošības iestāžu patvaļu\". Jau vēstīts, ka  Drošības policija  (DP), neminot aizturētās personas vārdu, informēja, ka aizturēšana notikusi kriminālprocesā, kas sākts 4. aprīlī par darbību, kas vērsta pret Latvijas valstisko neatkarību, suverenitāti, teritoriālo vienotību, valsts varu vai valsts iekārtu Satversmē neparedzētā veidā. Krimināllikums par šādu noziegumu paredz brīvības atņemšanu līdz astoņiem gadiem. Saistībā ar uzsākto kriminālprocesu un personas aizturēšanu tiek veiktas arī kratīšanas ar personu saistītos objektos. Ņemot vērā izmeklēšanas intereses, DP patlaban plašākus komentārus nesniedz. DP informēja, ka pret aizturēto personu iepriekš ir rosināts sākt kriminālvajāšanu par darbību, kas apzināti vērsta uz nacionālā, etniskā vai rasu naida vai nesaticības izraisīšanu. Jau ziņots, ka pērn februārī Rīgas tiesas apgabala prokuratūra nodevusi tiesai krimināllietu, kurā Gapoņenko apsūdzēts saistībā ar nacionālā naida un nesaticības izraisīšanu. Rīgas pilsētas Vidzemes priekšpilsētas tiesa šo lietu skatīs 19. jūnijā. Prokuratūras ieskatā apsūdzētais 2015.gada 27.februāra vakarā sociālajā tīklā \"Facebook\", izmantojot savu izveidoto profilu, tīši publicēja rakstveida izteikumus, apzinoties, ka to saturs ir vērsts uz nacionālā naida un nesaticības izraisīšanu pret latviešu, lietuviešu un igauņu tautības pārstāvjiem. Tikmēr  Saeimas  Aizsardzības, iekšlietu un korupcijas novēršanas komisijas vadītājs  Ainars Latkovskis  (V) šonedēļ lūdzis DP izvērtēt Gapoņenko sacerējumus sociālajā tīklā \"facebook\" par to, ka amerikāņi Rīgā \"veikšot etnisko tīrīšanu\". Gapoņenko sociālajā tīklā \"Facebook\", it kā atsaucoties uz kādu \"amerikāņu draugu\", tika ierakstījis, ka maija vidū Rīgas ielās notikšot plašas  NATO  militārās mācības, kuru laikā daļa amerikāņu karavīru maskēšoties par krievvalodīgajiem un inscinēšot nekārtības, kas vēlāk masu medijos tikšot atainotas kā reālas masu nekārtības, kuras organizējusi Krievija. Gapoņenko apgalvoja, ka amerikāņu karavīri kopā ar DP veikšot krievvalodīgo arestus, kas noslēgšoties ar koncentrācijas nometnes izveidi un eksekūciju \"Skonto\" stadionā. Aģentūras LETA rīcībā esošā informācija liecina, ka Gapoņenko aizturēšana 4.aprīlī sāktajā kriminālprocesā nav saistīta ar šo paziņojumu \"Facebook\".", "link": "https://www.delfi.lv/161/criminal/49959601/tiesa-apcietina-par-iespejamam-pret-latviju-verstam-darbibam-aiztureto-gaponenko"},
{"title": "'LDz Loģistika' bijušā šefa Lūša aizturēšana: jautājums ar Lemberga piedalīšanos apspriests Saeimā", "category": "Kriminālziņas", "body": "Par bijušā koncerna \" Latvijas dzelzceļš \" meitasuzņēmuma \"LDz loģistika\"vadītāja Vernera Lūša aizturēšanu Lietuvā, kuras pamatā bija Polijas varasiestāžu lūgums, nopietni satraukusies gan  Satiksmes ministrijas  (SM) vadību, gan aizturēšana neformālā sanāksmē apspriesta Saeimā, un šajā sanākšanā piedalījies Ventspils mērs  Aivars Lembergs  (\"Latvijai un Ventspilij\"), satiksmes ministrs  Uldis Augulis , viņa padomnieks Artis Stucka, svētdien vēsta \"TV3\" raidījums \"Nekā personīga\". Kā vēsta raidījums, šī sapulce notika nākamajā dienā pēc ziņām par  Lūša aizturēšanu Lietuvā. \"Nekā personīga\" rīcībā esošā informācija liecina, ka  Polijas  pilsētas Belostokas prokuratūra Lūsi tur aizdomās par krāpniecību ar pievienotās vērtības nodokli ( PVN ). Savukārt Paņevežas prokuratūra Lietuvā vēlējusies iztaujāt Lūsi kā liecinieku kriminālprocesā, kas attiecas uz citiem cilvēkiem. Abos gadījumos Lūsis pratināts Finanšu policijā. Prokuratūras preses sekretāre Aiga Šēnberga raidījumam norādījusi, ka nevar ne apstiprināt, ne noliegt, ka Lūsis pratināts Finanšu policijā. Savukārt \"Latvijas dzelzceļa\" valdes priekšsēdētājs Edvīns Bērziņš, vaicāts, vai tad, kad viņš pats nonācis šai amatā, vai viņam bijušas sarunas ar Lembergu vai Stucku, atbildēja, sakot: \"Es jau jums vienreiz jau teicu, mēs jau runājām, ka ar Arti Stucku mēs esam runājuši un viņš bija tas, ka uzaicināja īstenībā uz šīm sarunām\". Raidījums vēsta, ka  Lietuva  aizturēja Lūsi, jo viņš bija izsludināts starptautiskajā meklēšanā. Starptautiskais orderis attiecas arī uz Latvijas likumsargiem, kuriem arī bija visas iespējas Lūsi aizturēt. Iekšlietu ministrija  atteicās atklāt, cik ilgi laiku Lūša vārds atradies starptautiskajā meklējamo personu sarakstā. Raidījums vēsta, ka Lūsis 2005. gadā kļuvis par AS \" Ventbunkers \" valdes locekli, kas pārstāvēja Lemberga intereses. To, ka Lūsis ir bijis Ventspils mēram svarīgs cilvēks, pierāda epizode Lemberga krimināllietā. Dānijā kādā viesnīcā bija ierakstītas Lemberga sarunas, vēsta raidījums. \"Nekā personīga\" atzīmē, ka Lūsi Lembergs ir pieminējis kādā sarunā Kopenhāgenā 2005. gadā, tiekoties ar Ansi Sormuli un advokātu Gintu Laiviņu Laivenieku. Šo sarunu ierakstīja Satversmes aizsardzības biroja (SAB)  Dānijas  partnerdienests un to prokuratūra pievienoja lietai par Lemberga iesaisti Ventspils tranzītuzņēmumos. Vienā no epizodēm Lembergs runā ar Rūdolfu Meroni un šīs sarunas laikā zvana Lūsim. Lembergs grib, lai noskaidro, kā sauca vienu uzņēmumu. Lūsis nesaprot, ko Ventspils mērs no viņa vēlas un Lembergs secina, ka Lūsim vēl nav pietiekami liela pieredze, vēsta raidījums. Arī sarunā ar Gintu Laiviņu Laivenieku Lembergs piemin Lūsi. Viņa uzdevums esot ietekmēt situāciju \"Ventbunkerā\", lai Lembergam nevajadzētu pārāk strauji kārtot parādu, vēsta \"Nekā personīga\". \"Sveiks! Klausies, kā sauca to kompāniju, kura bija \"Ventbunkeram\" priekšā, ekskluzīvas līguma tiesības bija? \"Ventbunkers\" kādreiz slēdza līgumus un viņam priekšā bija tā kompānija, kas slēdza ekskluzīvus līgumus, ekskluzīvas tiesības, tikai viņi varēja slēgt. Kā viņa saucās, nu kā. Ar  Maskavas  birojiem apkalpoja, ārzemju kompānija, nē, nē... Nu ieveda mazuta kravu tur... un varēja slēgt līgumu ar bunkeru, bet bija viena kompānija priekšā...,\" sarunu citē raidījums. \"Bet nu Gint ! ... Nu runāsim atklāti. Ar Lūsi esmu runājis, ka ir baigi sūdīgā situācija. No vienas puses ir vairākums, no otras puses ir kredītsaistības. Es viņam lūdzu izdarīt maksimālu spiedienu, lai pagarinātu kredītu. Ja to pagarina, tad ir viss, tad tiek nomaksāts kapitāla palielinājums,\" daļu sarunu citē \"Nekā personīga\". Lembergs raidījumam atzina, ka Lūsis ir strādājis Ventspilī un Lembergs viņu pazīst. \"Man ar viņu sen nav bijušas nekādas darīšanas, es gan esmu viņu Rīgā tā ... kaut kāda liela apspriede bija dzelzceļniekiem, tad es viņu satiku, pāris vārdus,\" izteicies Lembergs. 2008. gadā, kad \"Latvijas kuģniecību\" kontrolēja partijas \"Latvijai un Ventspilij\" pašreizējais valdes loceklis Imants Sarmulis, Lūsis nokļuva kuģniecības meitasfirmas \"LSC Shipmanagement\" valdē. Kā atzīmē raidījums, 2010. gadā sākas Lūša karjera Satiksmes ministrijā. Kad Uldis Augulis pirmo reizi kļūst par ministru, Lūsi pieņem lidostas \" Rīga \" valdē. Augulim nonākot amatā otrreiz 2016. gadā, Lūsis kļūst par \" LDz Cargo \" apakšuzņēmuma \"LDz Loģistika\" vadītāju. Augulis apgalvo, ka ņemt Lūsi darbā neesot bijis viņa lēmums. Vaicāts, vai viņam ir ziņas, kādēļ Lūsis tika izvēlēts šim amatam, Augulis atbild, sakot, ka tas jāprasa dzelzceļa vadībai, jo meitaskompānijas izvēlas dzelzceļa vadība. Vaicāts, vai Lūsis nebija pieņemts tādēļ, ka viņš ir pazīstams ar Lembergu, Augulis atbild, sakot, ka \"ir padomes, mums ir izvirzīšanas komisijas, kas izvērtē visus tos valdes locekļus, kas tiek virzīti gan kapitālsabiedrībās, gan valdēs, gan padomēs\". \"Nekā personīga\" vēsta, ka Lūsis nodarbojies ar privātbiznesu, tirgojis degvielu. Viņa firma \"TF Europa\" uzrādu milzīgas bilances svārstības – savu komercdarbību Lūsis īstenojis vērienīgi. Firma iemitināta \"Bowlero\" centrā, un 2014. gadā tās apgrozījums bijis 20 miljoni eiro. Gadu vēlāk tas nokrities uz 800 000 eiro. Pēc tam firma pārcelta uz Ventspili un likvidēta.", "link": "https://www.delfi.lv/161/criminal/49663161/ldz-logistika-bijusa-sefa-lusa-aizturesana-jautajums-ar-lemberga-piedalisanos-apspriests-saeima"},
{"title": "Tiesa atliek sēdi par katoļu priestera Zeiļas atbrīvošanu no apcietinājuma", "category": "Kriminālziņas", "body": "Rīgas apgabaltiesa  pirmdien, 17. septembrī, bija paredzējusi pārskatīt krimināllietā aizdomās par seksuālu vardarbību un cilvēktirdzniecību aizturētajam katoļu priesterim Pāvelam Zeiļam noteikto drošības līdzekli – apcietinājumu. Tiesas sēde tika atlikta līdz 21. septembrim pulksten 14 apsūdzētā neierašanās dēļ. Pēc tiesas sēdes Zeiļas advokāts Kārlis Zunde uz žurnālistu jautājumiem atbildēt atteicās. Pagājušajā nedēļā Rēzeknes - Aglonas diecēzes bīskaps Jānis Bulis aģentūrai LETA apgalvoja, ka Zeiļa no apcietinājuma  vietas nogādāts slimnīcā . Pēc portāla \"Delfi\" rīcībā esošās informācijas, Zeiļa pagājušajā nedēļā nogādāts Rīgas Austrumu klīniskās universitātes slimnīcā, kur viņam veikta operācija. Pirmdienas, 17. septembra, rītā Zeiļa vēl bijis slimnīcā, liecina \"Delfi\" rīcībā esošā informācija. Zeiļa iepriekš ar advokāta starpniecību viņam  izvirzītās apsūdzības noliedza . Latvijas Romas katoļu baznīcas Rīgas arhibīskaps metropolīts Zbigņevs Stankevičs iepriekš intervijā Latvijas Televīzijas raidījumam \"De facto\" sacīja, ka ir ļoti liela varbūtība, ka \"tā ir viltus apsūdzība, ka tur ir kāda, kā es teicu, materiāla ieinteresētība vai kaut kāda cita manipulācija apakšā, lai dabūtu kādu materiālu labumu vai kādu citu. Piemēram, kā mēdz teikt, izsistu kompensāciju\". Kompensāciju, iespējams, varētu tikt mēģināts šādā veidā panākt \"no apsūdzētā puses vai no baznīcas puses\". \"Delfi\" jau rakstīja, ka augustā   Organizētās noziedzības apkarošanas pārvaldes ( ) Cilvēku tirdzniecības un sutenerisma apkarošanas nodaļas amatpersonas saņēma informāciju no kādas nevalstiskās organizācijas, par to, ka vairāki vīrieši, iespējams, seksuāli izmantojuši kādu bezpalīdzības stāvoklī esošu pilngadīgu vīrieti ar garīgās attīstības traucējumiem. ONAP izmeklētāji 29. augustā Rīgā un Rēzeknē kopumā aizturēja trīs personas – 1945. gadā, 1955. gadā un 1958. gadā dzimušus vīriešus. Diviem vīriešiem piemērots drošības līdzeklis – apcietinājums, bet trešajam – ar brīvības atņemšanu nesaistīts drošības līdzeklis. Pēc portāla \"Delfi\" rīcībā esošās informācijas, otra lietā aizturētā persona ir  . Atšķirībā no garīdznieka un trešā krimināllietā iesaistītā, aprūpētājam tiesa iepriekš nebija piemērojusi visbargāko iespējamo drošības līdzekli – apcietinājumu. Vīrietis darbu šajā SAC \"Rīga\" filiālē jau ir atstājis, pārtraucot darba attiecības pēc paša vēlēšanās. Pēc policijas vēstītā, trešais lietā aizturētais un apcietinātais vīrietis ir bezdarbnieks. Likumsargu līdzšinējā izmeklēšanā iegūtā informācija liecina, ka, iespējams, viens aizdomās turētais piegādājis cietušo vīrieti garīgās konfesijas pārstāvim seksuālu vajadzību apmierināšanai, bet  . Policija garīdzniekam inkriminē   un patlaban izmeklēšanā skaidro, vai iepriekšminētā shēma pielietota ilgstošā laika periodā. Tāpat policija sola izmeklēšanā pārbaudīt, vai līdzīgi iespējamie noziegumi izdarīti arī pret citām personām.", "link": "https://www.delfi.lv/161/criminal/50397993/tiesa-atliek-sedi-par-katolu-priestera-zeilas-atbrivosanu-no-apcietinajuma"},
{"title": "Turpinās tiesāt bijušo aprūpes centra 'Ziedkalne' direktoru", "category": "Kriminālziņas", "body": "Jelgavas tiesas priekšsēdētāja palīdze Sanita Grinšpone informēja, ka pēc cietušo pārstāvja lūguma iepriekš sēdē pasludināts pārtraukums, lai sagatavotu jautājumus apsūdzētajam. Kā ziņots, šajā lietā, kurā pēc pārsūdzībām tiesvedība kopumā ilgst jau gandrīz desmit gadus, \"Ziedkalnes\" bijušais direktors un bijušais Vilces pagasta deputāts Nīmanis tiek apsūdzēts pēc Krimināllikuma 160.panta 2.daļas - par atkārtotu vardarbīgu dzimumtieksmes apmierināšanu, ja tā izdarīta, cietušajai personai atrodoties bezpalīdzīgā stāvoklī. 2005. gada decembrī Jelgavas rajona prokuratūra sāka kriminālprocesu par Nīmaņa, kurš tolaik bija SAC \"Ziedkalne\" direktors, seksuālu uzmākšanos iestādes klientiem, kā dēļ  Labklājības ministrija  (LM) viņu atstādināja no amata, lai nenodarītu kaitējumu trešo personu drošībai, veselībai un viņu interesēm. 2009. gada 15. jūnijā 1957. gadā dzimušais Nīmanis pēc sprieduma par trīs gadu cietumsodu tika apcietināts tiesas zālē. Pēc soda izciešanas Nīmanim tika noteikta policijas kontrole uz gadu un sešiem mēnešiem. No Nīmaņa tiks piedzīta arī kompensācija cietušajiem un maksa par juridiskajiem pakalpojumiem. Tiesvedība šajā krimināllietā Jelgavas tiesā atsākās 2011. gada 9.maijā, pēc tam, kad Zemgales apgabaltiesa atcēla Jelgavas tiesas 2009. gada 15. jūnija spriedumu, Nīmaņa krimināllietu nosūtot jaunai izskatīšanai. Drošības līdzeklis viņam bija noteikts tāds pats, kāds bija izraudzīts pirmstiesas izmeklēšanā, iepriekš informēja Zemgales apgabaltiesas konsultante Baiba Gaurilka. Pirmstiesas izmeklēšanas laikā Nīmanim bija piemērots ar brīvības atņemšanu nesaistīts drošības līdzeklis. 2009. gada 13. jūlijā apelācijas sūdzības bija iesnieguši visi trīs cietušie un apsūdzētais. Pēc pārsūdzības termiņa beigām lietu nosūtīja Zemgales apgabaltiesas Krimināllietu kolēģijai sūdzības izvērtēšanai, iepriekš informēja Dace Sarkisjane. Nīmanis darbu SAC \"Ziedkalne\" sāka pēc tam, kad LM no darba jauniešu aprūpes centrā \"Ziedkalne\" atbrīvoja iepriekšējo direktoru Gundaru Melngalvi, kura vadības laikā 1998.gada nogalē tika konstatēts, ka \"Ziedkalnē\" jaunieši it kā audzināšanas un sodīšanas nolūkā turēti bunkuram līdzīgā telpā bez apgaismojuma un apkures. Patlaban, pēc reorganizācijas, \"Ziedkalne\" Jelgavas novada Vilces pagastā ir valsts sociālās aprūpes centra (VSAC) \"Zemgale\" filiāle. VSAC \"Zemgale\" ir labklājības ministra pakļautībā esoša tiešās pārvaldes iestāde. Filiāle sniedz sociālās aprūpes un sociālās rehabilitācijas pakalpojumus pilngadīgām personām ar smagiem garīga rakstura traucējumiem - pirmās un otrās grupas invalīdiem.", "link": "https://www.delfi.lv/161/criminal/47402001/turpinas-tiesat-bijuso-aprupes-centra-ziedkalne-direktoru"},
{"title": "Sestdien deviņiem dzērājšoferiem nolemts atņemt automašīnas", "category": "Kriminālziņas", "body": "Kopumā pagājušajā diennaktī uz Latvijas autoceļiem pieķerti 19 autovadītāji par transportlīdzekļa vadīšanu alkohola reibumā, tostarp Latgales reģionā pieķerti septiņi, Rīgas reģionā - seši, bet Zemgalē un Vidzemē - pa trim. Par transportlīdzekļa vadīšanu alkohola reibumā ir sākti seši administratīvā pārkāpuma procesi un 13 kriminālprocesi. Tāpat pagājušajā diennaktī uz Latvijas ceļiem pieķerti kopumā 137 atļautā braukšanas ātruma pārsniedzēji, tostarp Vidzemē - 45, Rīgas reģionā - 37, Zemgalē - 26, Kurzemē - 15, bet Latgalē - 14. Kopumā ceļu satiksmes jomā pagājušajā diennaktī pieņemti 398 administratīvo pārkāpumu lēmumi, tostarp Rīgas reģionā fiksēti 129 administratīvie pārkāpumi, bet Vidzemes reģionā - 91. Transportlīdzeklis tiek konfiscēts, ja īpašnieks to vadījis stiprā alkohola reibumā - virs 1,5 promilēm -, jebkādā narkotisko vielu reibumā vai atteicies pārbaudīt apreibinošo vielu klātbūtni organismā.", "link": "https://www.delfi.lv/161/criminal/55072046/sestdien-deviniem-dzerajsoferiem-nolemts-atnemt-automasinas"},
{"title": "Četras lokomotīves nopirkt piedāvāja Daugavpils uzņēmums, Magoņa krimināllietā saka liecinieks", "category": "Kriminālziņas", "body": "Piedāvājums AS \"Latvijas Dzelzceļš\" (LDz) meitasuzņēmumam \"LDz Ritošā sastāva serviss\" iegādāties četras lietotās lokomotīves nācis no AS \" Daugavpils  lokomotīvju remonta rūpnīcas\" (DLRR), tā dēvētajā LDz bijušā vadītāja Uģa Magoņa krimināllietā Vidzemes rajona tiesā Limbažos piektdien sacīja tagadējais AS \"Baltijas Ekspersis\" darbinieks un bijušais \"LDZ Ritošā sastāva serviss\" valdes priekšsēdētāja vietnieks Ivars Rullis, kurš tika pratināts liecinieka statusā. Šo četru lokomotīvju pirkšana figurē kā kukuļa došanas iemesls tā brīža LDz valdes priekšsēdētājam Magonim. Rullim lietas dalībnieki piektdien uzdeva jautājumus par četru lietoto lokomotīvju iegādi no DLRR. Rullis skaidroja, ka LDz meitasuzņēmums pēc koncerna nolikuma ir struktūra, kuras rīcībā ir ritošais sastāvs, proti, tam pieder lokomotīves. Krimināllietā minētie bijuši gadi, kad jaudīga ritošā parka esamība bijusi diezgan aktuāla problēma. Tāpēc ticis \"stratēģiski nolemts iegādāties papildus šīs jaudīgās lokomotīves, lai varētu uzlabot ražību pārvadājumos un kravu apjomos,\" sacīja liecinieks. Vaicāts no kā nākusi lokomotīvju iegādes iniciatīva, Rullis norādīja, ka 2015. gada vidū \"LDz Ritošā sastāva serviss\" saņēmis no DLRR piedāvājumu no tās iegādāties lokomotīves. Rullis neatminējās, cik lokomotīves piedāvātas, bet vēlāk piebilda, ka tas, ja viņš nekļūdās, bijis 2014. gads, kad piedāvājums saņemts. Tā kā uzņēmuma budžetā līdzekļi lokomotīvju iegādei nebija paredzēti, tad sākotnējā atbilde bijusi noliedzošā – uzņēmums lokomotīves nevarēs iegādāties. \"Situācija bija diezgan aktuāla,\" sacīja Rullis, piebilstot, ka \"LDz Ritošā sastāva serviss\" ir tikai turētājs un servisa pakalpojumu sniedzējs, kas pilda klientu pieprasījumus un vēlmes. Viņš uzsvēra, ka citam LDz meitasuzņēmumam \"Ldz Cargo\" ļoti bijušas nepieciešamas šīs lokomotīves, tāpēc kopējās sarunās ticis lemts, ka tomēr vajag lokomotīves iegādāties. Rullis pauda, ka pēc uzņēmuma normatīviem dokumentiem izveidota iepirkumu komisija un izsludināta atklāta iepirkuma procedūra, kurā varējuši piedalīties visi gribētāji, kuriem būtu vēlme izteikt savu piedāvājumu. \"Mūsu uzņēmumā ir vairāku līmeņu un sarežģīta lēmumu pieņemšanas kārtība, un iesaistītās struktūras ir daudzas. Tikai izejot attiecīgā līmeņa struktūru pozitīvos lēmumus tiek pieņemt kopējs lēmums par tādu investīciju ieguldīšanu,\" skaidroja Rullis. Uz jautājumu vai apsūdzētais Magonis ir ietekmējis lēmumu par lokomotīvju pirkšanu, Rullis sacīja, ka viņam tādas informācijas neesot, piebilstot, ka nedomā, ka tas būtu bijis iespējams. Tāpat viņš liecināja, ka no Magoņa nekādus rīkojumus saistībā ar lokomotīvju iegādi nav saņēmis. Uz prokurores jautājumu par lokomotīvju skaitu uzņēmuma parkā 2014. gadā un 2015. gadā, Rullis atbildēja, sakot, ka bijušas 96 – tās bijušas dažādu veidu un jaudu lokomotīves. Parkā 2015. gadā bijušas septiņas lielas jaudas lokomotīves. Visas septiņas iznomātas un lietotas, jo bijušas izdevīgas. Vaicāts, vai DLRR lokomotīves piedāvājusi iegādāties tikai \"LDz Ritošā sastāva servisam\", Rullis sacīja, ka nezina, vai lokomotīvju iegāde piedāvāta arī \"LDz Cargo\". Atbildi par to, ka lokomotīves nepirks, \"LDz Ritošā sastāva serviss\" ar \"LDz Cargo\" neesot saskaņojis, bet Rullis sacīja, ka neuzskata to par pārkāpumu, jo noteikumi stingri to neparedzot. Savukārt uz jautājumu par lokomotīvju iegādes nepieciešamību, Rullis akcentēja, ka \"jauna, moderna un jaudīga ritošā sastāva nepieciešamība ir ilgstoša un visu laiku aktuāla\". Uz prokurores precizējumu, vai runa ir par jaunām kā pilnīgi jaunām vai arī jaunām, bet jau lietotām lokomotīvēm, Rullis atbildēja, sakot, ka uzņēmuma attīstības plāns paredzējis monitorēt visus iespējamos attīstības virzienus – gan jaunu lokomotīvju iegādi, gan jau esošo modernizāciju. Sākotnējais atteikums iegādāties lokomotīves no DLRR sagatavots Ruļļa uzdevumā, jo valdes priekšsēdētāja bijusi atvaļinājumā. Tāpat Rullis liecināja, ka jau pēc jaunākā lēmuma tomēr iegādāties lokomotīves \"LDz Cargo\" esot apņēmies iznomāt visas četras lokomotīves. Tomēr to, kādā formā \"LDz Cargo\" apņēmies iznomāt šīs lokomotīves – vai tas bija līgums, vēstule vai mutiska vienošanās – Rullis neatminējās. No lietas materiāliem izriet, ka \"LDz Cargo\" ir parakstījis dokumentu, kas apliecina uzņēmuma gatavību iznomāt lokomotīves, kā arī cenu, par kuru ir noslēgta vienošanās. Magonis šajā sarunās nav piedalījies, tiesā piektdien atbildēja Rullis. Prokurore vaicāja, kāpēc DLRR samazinājis sākotnējo lokomotīvju piegādes summu, uz ko Rullis atbildēja, ka viņi [\"LDz Ritošā sastāva serviss\"] kā valsts amatpersonas rīkojušies atbildīgi un uzdevums bijis gūt maksimālu labumu uzņēmumam ne tikai caur piedāvājuma kopējās cenas samazinājumu, tāpēc panākts, ka preces realizētājs veic kapitālo remontu šiem objektiem un izpilda visas valsts uzņēmuma tehniskās prasības. Līdz ar to \"LDz Ritošā sastāva serviss\" izvirzījis maksimāli izdevīgus nosacījumus tehniskajā ziņā, lai saņemtu nevis, kā \"medijos izskanējis – \"sekondhendu\"\", bet gan nodrošinātu pēcremonta garantiju iegādātajām lokomotīvēm. \"Kā labi saimnieki centāmies šai procedūrai pieiet, un uzskatām, ka noslēdzām maksimāli izdevīgu darījumu,\" pauda Rullis, piebilstot, ka apšauba, to, ka klients pats izdomājis samazināt cenu. \"Šie gūtie labumi ir pēc mūsu iniciatīvas, lai iegūtu maksimāli tehniski labu produktu un maksimāli lētu produktu,\" rezumēja liecinieks. Runājot par iemesliem, kāpēc pirmā sarunu procedūra beigusies bez rezultāta, Rullis skaidrojis, ka bijušas izvirzītas tehniskas prasības, kuras, atverot konkursa piedāvājumu, \"LDz Ritošā sastāva serviss\" tur nav redzējis, tāpēc tas nav ļāvis lokomotīves iegādāties. Savukārt otrreiz izsludinot sarunu procedūru specifikācijā mainījās tas, ka pārdevējs apņēmās nodrošināt kapitālo remontu un izpildīt visas prasības. Tehniski nekas specifikācijā neesot mainījies. Sarunās abas puses vienojušās par līgumā noteikto termiņu maiņu divu lokomotīvju piegādei, jo tām bija nepieciešams remonts. Rullis sacīja, ka nezina, vai piedāvājuma brīdi visas lokomotīves bijušas \"Skinest Rail\" īpašums, tāpat viņš nevarēja atbildēt uz jautājumu, vai pretendents bijis DLRR vai \"Skinest Rail\". \"Tur vajag pacelt konkursa materiālus,\" noteica Rullis. Personīgi viņš piedalījies abās iepirkuma procedūrās, bet neatminējās, kurš tajās piedalījās no \"Skinest Rail\" puses. Jau vēstīts, ka janvārī tiesa atsāka izskatīt krimināllietu, kurā uz apsūdzēto sola sēdušies bijušais \"Latvijas Dzelzceļa\" valdes priekšsēdētājs   un   uzņēmējs Oļegs Osinovskis. Tiesa iepriekš apmierinājusi Igaunijas uzņēmuma \"Skinest rail\" pārstāvja Leona Glikmana lūgumu krimināllietu daļā par piespiedu ietekmēšanas līdzekļa piemērošanu uzņēmumam \"Skinest rail\" izdalīt un nosūtīt tiesāšanai Igaunijā. Iepriekš tiesa atcēlusi \" \" bijušajam vadītajam uzlikto aizliegumu tikties ar Igaunijas miljonāru uzņēmēju Osinovski, kā arī samazinājusi drošības naudu no 400 000 eiro līdz 200 000 eiro, samazināto daļu  . Tiesa noraidīja aizstāvja lūgumu atcelt aizliegumu izbraukt no valsts. Savukārt Igaunijas miljonāra uzņēmēja Osinovska aizstāves lūgumu sadalīt Magoņa kukuļošanas krimināllietu un  . Tiesnesis lēmumu pamatoja ar to, ka lielākā daļa liecinieku atrodas Latvijā, tādēļ būtu apgrūtināta viņa nokļūšana Igaunijas tiesā. Limbažu rajona   Magoņa kukuļošanas lietā. Pirms tiesas sēdes gan Magonis, gan Osinovskis savu vainu inkriminētajos pārkāpumos noliedza. 2015.gada vasarā   novēršanas un apkarošanas birojs ( ) aizdomās par kukuļošanas noziegumiem aizturēja toreizējo \"Latvijas Dzelzceļš\" valdes priekšsēdētāju Magoni. Aizdomās par kukuļa došanu tika turēts Osinovskis. Pērn jūlijā   pret Magoni sāka kriminālvajāšanu par aptuveni 500 000 eiro liela kukuļa pieņemšanu, savukārt par šī kukuļa došanu tika sākta kriminālvajāšana pret Osinovski.", "link": "https://www.delfi.lv/161/criminal/49800695/cetras-lokomotives-nopirkt-piedavaja-daugavpils-uznemums-magona-kriminallieta-saka-liecinieks"},
{"title": "Magoņa krimināllieta: Osinovskis tiesu lūdz uzdot prokurorei precizēt apsūdzību (plkst. 14.28)", "category": "Kriminālziņas", "body": "Osinovskis vēlas, lai tiktu precizēta apsūdzība daļā par vietu un laiku – precīzi kur un kad viņš izteicis kukuļa piedāvājumu, jo pretējā gadījumā tiekot pārkāptas viņa tiesības uz aizstāvību. Piektdien prokurore Evita Masule tiesā nolasīja saīsināto apsūdzību, kas liecina, ka Magonis apsūdzēts par kukuļa pieņemšanu. Apsūdzība liecina, ka laikā no 2014. gada beigām līdz 2015. gada sākumam Magonis un Osinovskis vienojušies, ka Osinovskis nodos 800 000 eiro kukuli, lai Magonis izrādītu labvēlīgu attieksmi un pieņemtu labvēlīgus lēmumus attiecībā uz Osinovska uzņēmumu \"Skinest Rail\". Magonim arī bija jāveicina \"Skinest Rail\" uzvara iepirkumā par lokomotīvju iegādi. Tāpat vienošanās paredzējusi, ka Magonim ir jāizmanto sava draudzība ar Krievijas Dzelzceļa amatpersonu, kas palīdzētu Osinovska uzņēmumam noslēgt līgumu par lokomotīvju remonta pasūtījumiem. 2015. gada vasarā tikšanās laikā Magoņa dzīvesvietā Osinovskis lūdzis Magonim samazināt kukuļa summu. Magonis piekritis, ka Osinovskis 800 000 eiro vietā nodos 500 000 eiro. Vēlāk Magonis no Osinovska pieņēmis 499 500 eiro. Savukārt Osinovskis apsūdzēts par to, ka piedāvājis kukuli valsts amatpersonai, kā arī par kukuļa nodošanu lielā apmērā. Magonis tiesā norādīja, ka viņam apsūdzība ir saprotama, bet savu vainu viņš pilnībā neatzīst. Savukārt Osinovskis tiesā norādīja, ka viņam apsūdzība nav skaidra. \"Es paskaidrošu, kas tieši nav skaidrs. Nav norādīta nozieguma izdarīšanas vieta, kas ir pilnīgs Latvijas likumu pārkāpums,\" norādīja apsūdzētais. Osinovskis paudis, ka šajā krimināllietā viņam celtas trīs dažādas apsūdzības. \"Pirmajā apsūdzībā nozieguma izdarīšanas vieta bija  Igaunija . Otrajā apsūdzībā parādījās jauni apstākļi, bet joprojām tika apgalvots, ka noziegums izdarīts Igaunijā. Pēdējā apsūdzībā, ko šodien nolasīja prokurore, papildus kukuļdošanai pievienota cits noziegums – tā paša kukuļa piedāvāšana, kas pēc prokurora domām ir atsevišķs noziegums. Tas izdarīts tāpēc, lai varētu mani tiesāt Latvijā. Šajā apsūdzībā nozieguma izdarīšanas vieta – kukuļa piedāvāšana – nav norādīta. Uzskatu, ka apsūdzība ir tik nekonkrēta, ka neatbilst Latvijas likuma prasībām, un, otrkārt, liedz man iespēju aizstāvēties,\" uzsvēra Osinovskis. Citējot apsūdzību, Osinovskis norādīja, ka tajā teikts: \"Osinovskis piedāvājis kukuli precīzi nenoskaidrotā laikā no 2014. gada augustam līdz 2015. gada sākumam\". \"Apsūdzībā nav norādīta vieta, kur it kā izteikts piedāvājums, kas ir absolūti nepieļaujami jebkurā tiesiskā valstī, arī Latvijā. Nozieguma nodarījuma izdarīšanas vieta ir svarīga lietas piekritības vietas noteikšanai. Ja kukuļa piedāvājums noticis Igaunijā, tad Latvijai šajā lietā nav jurisdikcijas. Es nevaru norādīt uz savu alibi, es nevaru norādīt, ka es neesmu bijis tajā laikā un vietā, kad it kā esmu piedāvājis Magonim kukuli. Laiks ir norādīts nepietiekami konkrēti astoņu mēnešu periodā. Es nevaru pierādīt, ka tajā laikā esmu lasījis grāmatas saviem bērniem,\" turpināja apsūdzētais. Ievērojot to, ka kukuļa piedāvāšana ir atsevišķs un pastāvīgs noziegums, Osinovskis norādīja, ka viņam ir tiesības zināt konkrētus faktiskos tieši šī nozieguma apstākļus. \"Gribu vērst tiesas uzmanību uz to, ka pirmā apsūdzība, kas datēta ar 2016. gada 7. jūliju, ir par to, ka es konkrētā laikā un konkrētā vietā esmu nodevis Magonim kukuli par konkrētām darbībām, bet pēc tam apsūdzība tika grozīta un es esmu apsūdzēts par piedāvājumu un kukuļa nodošanu gan par uzvaru konkursa nodrošināšanu, gan to, ka Magonis, izmantojot savas ļoti labās attiecības ar Krievijas dzelzceļa\" amatpersonām palīdzēs Daugavpils rūpnīcai saņemt pakalpojumus. Uzskatu, ka arī sājā daļā apsūdzība nav konkrēta, jo nav skaidrs, kāda naudas summa samaksāta par katru no šīm darbībām, un kā Magoņa attiecības ar Krievijas amatpersonām ir saistītas ar viņa amatpersonas pienākumu pildīšanu. Kā es varēju dot kukuli par to, ka Magonis ir Vladimira Jakuņina draugs,\" retoriski vaicāja Osinovskis. Osinovskis tiesu lūdza uzdot prokuroram konkretizēt apsūdzību daļā par kukuļa piedāvājuma izdarīšanas vietu, kukuļa piedāvāšanas izdarīšanas laiku un summu, kas paredzēta par uzvaru iepirkuma konkursā, kā arī daļā par Magoņa draudzību ar Jakuņinu, un kā izpaudusies Magoņa dienesta stāvokļa izmantošana Krievijas dzelzceļa amatpersonu ietekmēšanā. Osinovska aizstāve, advokāte Jeļena Kvjatkovska norādīja, ka Osinovsksi pieteicis lūgumu uzlikt tiesu prokuroram par pienākumu precizēt apsūdzību. Pēc Osinovska lūguma uzklausīšanas tiesa bija pasludinājusi 30 minūšu pārtraukumu. Kad lietu izskatošais tiesnesis Kārlis Jansons atgriezās no pārtraukuma, viņš gan nepaziņoja lēmumu par Osinovska izteikto lūgumu, bet pārgāja pie liecinieku uzklausīšanas. Pārtraukuma laikā prokurore Masule žurnālistiem skaidroja, ka tiesa nevar likt prokuroram grozīt apsūdzību. Ja lietas iztiesāšanas laikā valsts apsūdzības uzturētāja redz, ka apsūdzībā jāgroza, tad to groza. Komentējot Osinovska teikto, prokurore norādīja, ka skaidri zināms, ka kukuļa nodošana notikusi 2015. gada 15. jūlijā, kā arī apsūdzībā ir norādīta vieta, kur tas noticis. Prokurore uzsvēra, ka problēma ar piedāvāšanas vietas un laika noteikšana ir tā, ka tā ir slēpta darbība un trešās personas \"klāt nestāv\". Ja ir iespējams noteikt precīzu laiku un vietu – kad un kur tas noticis, tad tas ir jānorāda, bet, ja to nav iespējams norādīt, tad norādāms \"laika rāmis\", proti, ir zināms, ka tas noticis laikā \"no ... līdz\". Uz jautājumu, vai pierādījumi ir pietiekami kukuļa piedāvāšanas pierādīšanai, prokurore atbildēja apstiprinoši, piebilstot, ka tas sasaucas arī ar sākotnējas summas samazinājumu. Bijušas vienošanās par augstāko summu. Turklāt apsūdzībā arī neesot norādīts, ka nav noskaidrota vieta – no prokurores teiktā izriet, ka apsūdzībā teikts, ka tas noticis nenoskaidrotā laikā. Kukuļa nodošana pabeigta Igaunijā, kukuļa piedāvāšana pabeigta Latvijā, precizēja prokurore. Jau vēstīts, ka janvārī tiesa atsāka izskatīt krimināllietu, kurā uz apsūdzēto sola sēdušies bijušais \"Latvijas Dzelzceļa\" valdes priekšsēdētājs   un   uzņēmējs Oļegs Osinovskis. Tiesa iepriekš apmierinājusi Igaunijas uzņēmuma \"Skinest rail\" pārstāvja Leona Glikmana lūgumu krimināllietu daļā par piespiedu ietekmēšanas līdzekļa piemērošanu uzņēmumam \"Skinest rail\" izdalīt un nosūtīt tiesāšanai Igaunijā. Iepriekš tiesa atcēlusi \" \" bijušajam vadītajam uzlikto aizliegumu tikties ar Igaunijas miljonāru uzņēmēju Osinovski, kā arī samazinājusi drošības naudu no 400 000 eiro līdz 200 000 eiro, samazināto daļu  . Tiesa noraidīja aizstāvja lūgumu atcelt aizliegumu izbraukt no valsts. Savukārt Igaunijas miljonāra uzņēmēja Osinovska aizstāves lūgumu sadalīt Magoņa kukuļošanas krimināllietu un  . Tiesnesis lēmumu pamatoja ar to, ka lielākā daļa liecinieku atrodas Latvijā, tādēļ būtu apgrūtināta viņa nokļūšana Igaunijas tiesā. Limbažu rajona   Magoņa kukuļošanas lietā. Pirms tiesas sēdes gan Magonis, gan Osinovskis savu vainu inkriminētajos pārkāpumos noliedza. 2015.gada vasarā   novēršanas un apkarošanas birojs ( ) aizdomās par kukuļošanas noziegumiem aizturēja toreizējo LDz valdes priekšsēdētāju Magoni. Aizdomās par kukuļa došanu tika turēts Osinovskis. Pērn jūlijā   pret Magoni sāka kriminālvajāšanu par aptuveni 500 000 eiro liela kukuļa pieņemšanu, savukārt par šī kukuļa došanu tika sākta kriminālvajāšana pret Osinovski.", "link": "https://www.delfi.lv/161/criminal/49799235/magona-kriminallieta-osinovskis-tiesu-ludz-uzdot-prokurorei-precizet-apsudzibu-plkst-1428"},
{"title": "Par dzimumnoziegumiem tiesās Vilces pagasta deputātu", "category": "Kriminālziņas", "body": "Arī Nīmaņa advokāts Gunārs Gailis pagaidām sniegt informāciju par sava klienta apsūdzību nevēlējās, vien uzsvēra: \"Kā varu spriest no savas pieredzes, šī lieta būs interesanta. Neizslēdzu, ka uz manu klientu tiks izdarīts spiediens.\" Ziņots, ka 2005.gada decembrī tika uzsākts kriminālprocess par Nīmaņa, kurš tobrīd bija sociālās aprūpes centra \"Ziedkalne\" direktors, seksuālu uzmākšanos iestādes darbiniekiem, kā rezultātā Labklājības ministrija viņu atstādina no amata. Visu šo laiku dzimumnoziegumu izdarīšanā aizdomās turētais turpināja pildīt Vilces pagasta padomes deputāta un priekšsēdētāja vietnieka pienākumus, turklāt viņam tika uzticēts vēl viens - kvalitātes vadītāja - amats.", "link": "https://www.delfi.lv/161/criminal/20984954/par-dzimumnoziegumiem-tiesas-vilces-pagasta-deputatu"},
{"title": "Prokurors rosinās Saeimai balsot par kriminālvajāšanas turpināšanu pret Grevcovu", "category": "Kriminālziņas", "body": "Otrdien Rīgas pilsētas tiesā bija paredzēta pirmā tiesas sēde Grevcovas krimināllietā. Pati Grevcova uz tiesas sēdi neieradās, jo kopš 16. decembra viņai ir darbnespēja. Tiesnesis piekrita prokurora lūgumam un atlika krimināllietas iztiesāšanu līdz 2023. gada 17. janvārim pulksten14.30. Līdz tam laikam tiesa nosūtīs Saeimai lūgumu dot piekrišanu kriminālvajāšanas turpināšanai. Grevcova gan sociālajā vietnē \"TikTok\" 18. decembrī publicējusi video, kurā redzams, ka viņa pavada laiku ziemas peldēšanas vietā Lucavsalā. Video redzamās personas ienirst ledus aukstajā ūdenī, bet pati Grevcova to nosauc par \"vietējo džakuzi\". Jau vēstīts, ka Grevcovai piemēroti drošības līdzekļi, kuri nav saistīti ar brīvības atņemšanu, proti, dzīvesvietas maiņas paziņošana un aizliegums izbraukt no valsts. Par šāda noziedzīga nodarījuma izdarīšanu var sodīt ar īslaicīgu brīvības atņemšanu no 15 dienām līdz trim mēnešiem, sabiedrisko darbu no 40 līdz 280 stundām vai naudas sodu līdz 100 Latvijā noteikto minimālo mēnešalgu apmērā. Ņemot vērā, ka persona atteikusies paust viedokli par izvirzīto apsūdzību, tad pieņemts lēmums par lietas nodošanu vispārējā kārtībā, iepriekš atzina prokuratūrā. Vienlaikus kriminālprocesam, kurā apsūdzēta valsts amatpersona, kas ieņem atbildīgu stāvokli, saprātīga pabeigšanas termiņa nodrošināšana ir priekšrocība salīdzinājumā ar pārējām lietām. Neskatoties uz apsūdzību, Grevcova patlaban varēs turpināt pildīt Saeimas deputāta pienākumus. Saeimas Kārtības rullī teikts, ka deputāts, kas notiesāts par noziedzīgu nodarījumu, uzskatāms par izslēgtu no Saeimas sastāva ar dienu, kad stājas spēkā notiesājošs spriedums. Latvijā ir trīs instanču tiesas. Šī gada 7. oktobrī  Valsts policija  sāka kriminālprocesu pēc Krimināllikuma 272. panta saistībā ar deputātes iespējami apzināti nepatiesu ziņu sniegšanu CVK. Veicot nepieciešamās kriminālprocesa izmeklēšanas darbības un iegūstot pietiekošu pierādījumu kopumu, 17. oktobrī kriminālprocess paātrinātā kārtībā nodots prokuratūrai kriminālvajāšanas uzsākšanai pret vienu personu. Pirmstiesas izmeklēšanas laikā noskaidrots, ka Grevcova, būdama  14. Saeimas  vēlēšanu deputāta kandidāte, CVK iesniegusi ziņas par sevi, tai skaitā norādot informāciju sadaļā \"Darba vieta un ieņemamie amati\", kā arī \"Izglītība\". Šo ziņu sniegto patiesumu sagatavotajos dokumentos persona apliecināja ar savu parakstu, pēc kā parakstītos dokumentus nodeva personai, kura tos 13. jūlijā iesniedza CVK. Kriminālprocesā nopratināti vairāki liecinieki, tostarp no dažādām iestādēm un institūcijām gūtas un ziņas informācija, kam ir būtiska nozīme kriminālprocesā. Viena persona kriminālprocesā atzīta par aizdomās turēto. Personai piemēroti drošības līdzekļi, kuri nav saistīti ar brīvības atņemšanu. Izmeklēšanas laikā gūtā informācija dod pamatu uzskatīt, ka persona ar savām darbībām izdarījusi noziedzīgu nodarījumu, par kuru ir paredzēta kriminālatbildība Krimināllikuma 272. pantā. Iegūstot pietiekošu pierādījumu kopumu un veicot visas nepieciešamās kriminālprocesa izmeklēšanas darbības, 17. oktobrī, atbilstoši Kriminālprocesa likuma 425.pantam, paātrinātā procesā kārtībā kriminālprocess nodots kriminālvajāšanas uzsākšanai pret vienu personu par nepatiesu ziņu sniegšanu valsts institūcijai. Jau ziņots, ka jaunievēlētā partijas \" Stabilitātei! \" deputāte melojusi par savu darbavietu, pirmsvēlēšanu laikā CVK apzināti iesniedzot nepatiesu informāciju par to, vēstīja \"TV3 Ziņas\". Turklāt Grevcova CVK sniegusi nepatiesu informāciju arī par iegūto izglītību Latvijas Sporta pedagoģijas akadēmijā (LSPA), apstiprināja LSPA sabiedrisko attiecību un komunikācijas vadītāja Ilze Āķe-Vīksne. CVK Grevcova sniegusi informāciju, ka 2013.gadā ieguvusi augstāko izglītību LSPA pedagoga specialitātē. Tomēr Āķe-Vīksne, atbildot uz jautājumu par šīs informācijas patiesumu, norādīja, ka LSPA arhīvā šāda informācija nav pieejama. Persona ar šādu vārdu un uzvārdu neesot atrodama LSPA Studentu informatīvajā sistēmā, kas darbojas kopš 2004. gada. Tāpat Grevcova nav fiksēta ne absolventu sarakstā, ne studējošo sarakstā, akcentēja akadēmijas pārstāve. Grevcova plašāku atpazīstamību izpelnījusies ar savu darbību sociālajā vietnē \" TikTok \". Partija \"Stabilitātei\" 14. Saeimas vēlēšanās ieguva 11 mandātus.", "link": "https://www.delfi.lv/161/criminal/55055780/prokurors-rosinas-saeimai-balsot-par-kriminalvajasanas-turpinasanu-pret-grevcovu"},
{"title": "Ceturtdien ceļu satiksmē cietuši desmit cilvēki, tostarp četri gājēji", "category": "Kriminālziņas", "body": "Kā liecina VP apkopotā statistika, no četriem gājējiem divi cietuši Rīgas reģionā, un vēl pa vienam Vidzemē un Latgalē. Kopumā ceļu satiksmes jomā pieņemti 337 administratīvo pārkāpumu lēmumi, tajā skaitā 72 par ātruma pārsniegšanu un septiņi par agresīvu braukšanu. Savukārt par transportlīdzekļa vadīšanu alkohola reibumā ir uzsākti divi administratīvo pārkāpumu procesi un trīs kriminālprocesi, tāpat divi kriminālprocesi sākti par transportlīdzekļa vadīšanu iespējamā narkotisko vielu iespaidā.", "link": "https://www.delfi.lv/161/criminal/55101960/ceturtdien-celu-satiksme-cietusi-desmit-cilveki-tostarp-cetri-gajeji"},
{"title": "Foto: Policija Liepājā uziet piecus kilogramus marihuānas, tramadola tabletes un amfetamīnu", "category": "Kriminālziņas", "body": "Transportlīdzeklī tika atrastas iepriekš minētās vielas, taču mazākos daudzumus un jau sagatavotas, visticamāk, realizācijai. Izņemtās vielas ir nodotas ekspertīzei, lai noteiktu precīzu svaru un sastāvu. Narkotiskās un psihotropās vielas tika realizētas Liepājā un citviet Latvijā. Vīrietis atradās starptautiskajā meklēšanā par narkotisko vielu realizāciju Lietuvas teritorijā un, uzturoties Latvijā, slēpa identitāti, izmantojot viltotus dokumentus, kas, saskaņā ar Krimināllikumu, ir noziedzīgs nodarījums.Vīrietis izdarīto atzīst un ar policiju sadarbojas. Viņam šobrīd uz izmeklēšanas laiku ir piemērots drošības līdzeklis – apcietinājums. Likumsargi turpina izmeklēšanu uzsāktajā kriminālprocesā. Saskaņā ar Krimināllikumu, par šādu noziedzīgu nodarījumu soda ar brīvības atņemšanu uz laiku no pieciem līdz piecpadsmit gadiem, konfiscējot mantu vai bez mantas konfiskācijas, un ar probācijas uzraudzību uz laiku līdz trim gadiem.", "link": "https://www.delfi.lv/161/criminal/55102180/foto-policija-liepaja-uziet-piecus-kilogramus-marihuanas-tramadola-tabletes-un-amfetaminu"},
{"title": "Ugunsgrēkā Līvānos otrdien bojā gājis viens cilvēks, bet Rīgā — astoņi", "category": "Kriminālziņas", "body": "Aizvadītajā diennaktī  Valsts ugunsdzēsības un glābšanas dienests  ( VUGD ) saņēma 34 izsaukumus – 13 uz ugunsgrēku dzēšanu, 12 uz glābšanas darbiem, bet deviņi izsaukumi bija maldinājumi. Ugunsgrēkā Līvanos bojā gāja viens cilvēks, bet ugunsgrēkā Rīgas hostelī — astoņi, portāls \"Delfi\" uzzināja VUGD. Pulksten 3.56 tika saņemts izsaukums Līvānu novadā, kur trīsstāvu ēkā dega divi dzīvokļi 56 kvadrātmetru platībā. Ugunsgrēkā gāja bojā viens cilvēks. Pulksten 7.38 ugunsgrēks tika likvidēts. Dzīvoklī nebija uzstādīts dūmu detektors. Pulksten 2.46 tika saņemts izsaukums Liepājā, kur trīsstāvu dzīvojamās mājas otrā stāva gaitenī dega dīvāns divu kvadrātmetru platībā, radot spēcīgu sadūmojumu. No piedūmotās ēkas tika izglābti četri cilvēki. No ēkas evakuēti vēl 15 cilvēki. Pulksten 4 ugunsgrēks tika likvidēts. Pulksten 9.45 VUGD saņēma izsaukumu Rīgā, kur piecstāvu dzīvojamās mājas trešajā stāva dzīvoklī uz plīts bija piededzis ēdiens 0,01 kvadrātmetra platībā, radot spēcīgu sadūmojumu. No dzīvokļa izglābts viens cilvēks, kurš bija cietis un nodots  NMPD  mediķiem. Pulksten 10.13 darbi notikuma vietā tika pabeigti. Aizvadītajā diennaktī ugunsdzēsēji glābēji steidzās arī uz izsaukumiem, kur dega pirts, nojume un pagrabs, ārsiena un jumta siltinājums angārā, uz plīts piededzis ēdiens, papīri pagrabā, sodrēji dūmvados, šķūnis, vieglā automašīna un zaru kaudze. Portāls \"Delfi\" jau vēstīja, ka trešdienas, 28. aprīļa, rītā ugunsgrēkā Rīgas centrā bojā gājuši astoņi cilvēki. Dzēšanas darbu laikā slēgta satiksme Merķeļa ielas posmā no Aleksandra Čaka ielas līdz Krišjāņa Barona ielai. Dienests izsaukumu uz notikuma vietu saņēmis pulksten 4.43. Ugunsgrēkā deg sešstāvu mājas augšējais stāvs un jumts. Portāls \"Delfi\" noskaidroja, ka ugunsgrēks izcēlies Merķeļa ielā 8. Publiski pieejamā informācija liecina, ka ēka pieder valstij. Dienestā norādīja, ka pulksten 8.03 ugunsgrēks ticis lokalizēts. Kopumā deg ēkas sestais stāvs 100 kvadrātmetru platībā, kā arī jumts 150 kvadrātmetru platībā. Valsts policijā (VP) portālam \"Delfi\" apliecināja, ka par notikušo ir uzsākts kriminālprocess pēc Krimināllikuma 20. nodaļas, kas ir noziedzīgi nodarījumi pret vispārējo drošību un sabiedrisko kārtību.", "link": "https://www.delfi.lv/161/criminal/53147843/ugunsgreka-livanos-otrdien-boja-gajis-viens-cilveks-bet-riga-astoni"},
{"title": "Netālu no 'Alfas' nošauts cilvēks, piesaistīti plaši policijas spēki vainīgā meklēšanai", "category": "Kriminālziņas", "body": "Otrdien, 12. aprīlī, neilgi pirms pulksten 19.30  Valsts policija  saņēma informāciju, ka Rīgā, Stāmerienas ielā, mežā, netālu no tirdzniecības centra \"Alfa\" ir nošauta viena persona, bet vēl viena – ievainota. Otra persona šobrīd nogādāta medicīnas iestādē. Iespējamā vainīgā persona notikuma vietu pameta. Saņemot informāciju par notikušo, nekavējoties ir izsludināts plāns \"Slazdi\" un piesaistīti plaši policijas spēki personas meklēšanai un aizturēšanai. Valsts policija aizdomās par notikušo noziedzīgo nodarījumu meklē attēlā redzamo vīrieti. Policija aicina iedzīvotājus aplūkot vīrieša foto attēlu un, ja ir jebkāda informācija par personas iespējamo atrašanās vietu, vai cita informācija, kas sekmētu izmeklēšanu, nekavējoties zvanīt 110 vai 29289396. Valsts policija vērš uzmanību, ka vīrietis var būt bīstams, tāpēc nekādā gadījumā necensties pašiem aizturēt, bet gan nekavējoties ziņot policijai. Kā novēroja aģentūra LETA, otrdienas vakarā policijas darbinieki aplenca kādu dzīvojamo māju netālu no tirdzniecības centra \"Alfa Akropole\", bet aplenktajā ēkā iekšā devās vairāki policijas darbinieki ar automātiskajiem ieročiem. Nav gan zināms, vai šī operācija ir saistīta ar blakus esošajā mežā notikušo slepkavību.", "link": "https://www.delfi.lv/161/criminal/54241202/netalu-no-alfas-nosauts-cilveks-piesaistiti-plasi-policijas-speki-vainiga-meklesanai"},
{"title": "Ventspils ostas muitnieku lūdz tiesāt par 100 eiro kukuļņemšanu", "category": "Kriminālziņas", "body": "Otrdien Noziedzīgu nodarījumu valsts institūciju dienestā izmeklēšanas prokuratūra tiesai nosūtīja krimināllietu, kurā pie kriminālatbildības saukts Valsts ieņēmumu dienesta ( VID )  Ventspils ostas  Muitas kontroles punkta vecākais muitas uzraugs par to, ka viņš, izmantojot savu dienesta stāvokli, pieņēma 100 eiro kukuli pirms kādas likumīgas darbības neizdarīšanas, portālu \"Delfi\" informēja prokuratūras pārstāve Aiga Eiduka. Viņš apsūdzēts arī par to, ka ļaunprātīgi izmantoja dienesta stāvokli, radot būtisku kaitējumu. Šobrīd VID muitnieks, pamatojoties uz kriminālprocesā piemēroto drošības līdzekli – noteiktas nodarbošanās aizliegumu –, ir atstādināts no amata pienākumu pildīšanas. Saskaņā ar apsūdzību šā gada 3. jūnijā apsūdzētais, veicot savus tiešos amata pienākumus, pieņēma muitas kontrolei no  Zviedrijas  ieceļojušo kravas transportlīdzekli, kurā atradās muitošanai pakļauta krava – Norvēģijā no uzskaites noņemtās automašīnas. Kravas transportlīdzekļa vadītājs, pret kuru kriminālprocess izdalīts atsevišķā lietvedībā, norādīja, ka viņam nav muitas deklarācijas par minēto kravu, un izteica apsūdzētajai VID amatpersonai priekšlikumu, lai viņš neveic muitas kontroles pasākumus un nesastāda administratīvā pārkāpuma protokolu, un par to piedāvāja un vēlāk arī nodeva 100 eiro kukuli, ko muitnieks pieņēma. Tāpat šī VID amatpersona, ļaunprātīgi izmantojot savu dienesta stāvokli, apzināti neveica minētā transportlīdzekļa muitas fizisko kontroli, nesastādīja muitas apskates aktu, neuzsāka administratīvā pārkāpuma procesu un ļāva šī transportlīdzekļa vadītājam turpināt ceļu, tādā veidā nodrošinot labvēlīgus apstākļus kontrabandas ievešanai Latvijas muitas teritorijā. Ar šīm darbībām apsūdzētais radīja būtisku kaitējumu, proti, valstij tika nodarīts mantisks zaudējums nenomaksātā muitas nodokļa un pievienotās vērtības nodokļa veidā –vairāk nekā 2674 eiro un apsūdzētais diskreditēja VID darbinieka amatu, graujot muitas darbinieka prestižu un sabiedrības uzticību valsts pārvaldei, radīja sabiedrībā negatīvu iespaidu par VID darbinieka ētikas normu kritērijiem, diskreditēja Latvijas valsti, VID un tā reputāciju, kā arī apsūdzētā darbību rezultātā netika sasniegts VID Muitas pārvaldes pamatuzdevums – muitas pārkāpumu atklāšana un novēršana, norāda prokuratūrā. Lieta izskatīšanai nosūtīta  Kurzemes  rajona tiesai.", "link": "https://www.delfi.lv/161/criminal/54838646/ventspils-ostas-muitnieku-ludz-tiesat-par-100-eiro-kukulnemsanu"},
{"title": "Trešdien Latvijā pieķerti 12 dzērājšoferi", "category": "Kriminālziņas", "body": "Par automašīnas vadīšanu alkohola reibumā  Valsts policija  (VP) pagājušajā diennaktī sodījusi 12 cilvēkus, portālu \"Delfi\" informēja policijā. Visvairāk dzērājšoferu – četri – pieķerti Rīgas reģionā, savukārt pa vienam policija sodījusi Zemgalē un Latgalē. Trīs dzēruši autovadītāji pieķerti Vidzemē un vēl tik pat –  Kurzemes  reģionā, liecina VP apkopotā statistika. Kopumā aizvadītajā diennaktī valstī reģistrēti 58 ceļu satiksmes negadījumi, tajos cietuši 13 cilvēki. Kopumā ceļu satiksmes jomā pieņemti 397 administratīvo pārkāpumu lēmumi, tajā skaitā 139 par ātruma pārsniegšanu un 16 par agresīvu braukšanu.", "link": "https://www.delfi.lv/161/criminal/54904328/tresdien-latvija-piekerti-12-dzerajsoferi"},
{"title": "Aizturēts par slepkavību 'Alfas' rajonā meklētais vīrietis; motīvs – sadzīvisks konflikts", "category": "Kriminālziņas", "body": "Valsts policijas  (VP) likumsargi trešdienas rītā ir aizturējuši vīrieti, kurš otrdienas, 12. aprīļa, vakarā mežā Rīgā, Stāmerienas ielā, nošāva kādu vīrieti, bet vēl vienu ievainoja. Pirmstiesas izmeklēšanas laikā iegūtā informācija liecina, ka noziegums izdarīts sadzīviska konflikta laikā, kas izcēlies starp aizdomās turēto un četru vīriešu kompāniju, portāls \"Delfi\" uzzināja VP. Četrotne, tostarp bojāgājušais un ievainotais, ar aizdomās turēto iepriekš nav bijuši pazīstami. Saistībā ar notikušo uzsākts kriminālprocess un šobrīd turpinās darbs ar aizturēto. \"Delfi\" jau vēstīja, ka otrdien pirms pulksten 19.30 VP saņēma informāciju, ka Rīgā, Stāmerienas ielā, mežā netālu no tirdzniecības centra \"Alfa\" ir  nošauta viena persona, bet vēl viena – ievainota . Iespējamā vainīgā persona notikuma vietu bija pametusi. VP nekavējoties izsludināja plānu \"Slazdi\". Tika iegūti attēli ar aizdomās turēto vīrieti un tie izplatīti sabiedrībai personas atpazīšanai. Pateicoties iedzīvotāju sniegtajai informācijai, divu stundu laikā tika noskaidrota vīrieša identitāte un uzsākts darbs viņam piekritīgajās adresēs. Ap pulksten 6 no rīta VP Speciālo uzdevumu bataljona policisti un kriminālpolicisti vīrieti aizturēja. Aizturētais ir dzimis 1967. gadā un iepriekš nav sodīts. Izmeklēšanas laikā iegūtā informācija liecina, ka starp vīriešu četrotni, kas tobrīd staigājusi pa mežu, un starp aizdomās turēto izcēlies sadzīviska rakstura konflikts. Tā laikā viņš ar sev līdzi paņemto nereģistrēto ieroci nošāvis vienu no vīriešiem. Pašreizējā policijas rīcībā esošā informācija liecina, ka viņš šāvis arī uz pārējiem vīriešiem, taču viņi no notikuma vietas aizbēguši. Vienam no konfliktā iesaistītajiem vīriešiem iešauts plecā. Ārstniecības iestādē viņam sniegta medicīniskā palīdzība un viņš no tās jau izrakstīts. Saistībā ar notikušo uzsākts kriminālprocess pēc Krimināllikuma 118. panta 2. punkta un 15. panta 4. daļas – par divu vai vairāk personu slepkavības mēģinājumu. Par šādu noziegumu soda ar mūža ieslodzījumu vai ar brīvības atņemšanu uz laiku no 15 līdz 20 gadiem un ar probācijas uzraudzību uz laiku līdz trim gadiem, konfiscējot mantu vai bez mantas konfiskācijas.", "link": "https://www.delfi.lv/161/criminal/54242240/aizturets-par-slepkavibu-alfas-rajona-mekletais-virietis-motivs-sadzivisks-konflikts"},
{"title": "Pirmdien ceļu policija noķērusi 10 dzērājšoferus", "category": "Kriminālziņas", "body": "Kopumā ceļu satiksmes jomā pieņemti 479 administratīvo pārkāpumu lēmumi, tajā skaitā 193 par ātruma pārsniegšanu, 10 par automašīnas vadīšanu alkohola reibumā un seši par agresīvo braukšanu. Piemēram, Cēsu novada Drabešu pagastā policija pirmdien apturēja automašīnas \"Audi\" vadītāju. Veicot alkohola pārbaudi izelpā, vīrietim tika fiksēts 2,58 promiļu reibums. Savukārt Valkā, Rūjienas ielā, \"Volkswagen Passat\" vadītājs pārkāpa ceļu satiksmes noteikumus, braucot 1,54 promiļu reibumā, bet Madonas novada Ērgļu pagastā kāds \"Honda\" vadītājs brauca 1,60 promiļu lielā reibumā.", "link": "https://www.delfi.lv/161/criminal/54214496/pirmdien-celu-policija-nokerusi-10-dzerajsoferus"},
{"title": "Drošības policija aizturējusi Latvijai nedraudzīgu personu", "category": "Kriminālziņas", "body": "Piektdien, 20. aprīlī,  Drošības policija  (DP) aizturējusi vienu personu par iespējamām pret Latviju vērstām darbībām, portālu \"Delfi\" informēja DP. Iespējams, aizturētā persona ir \"Nepilsoņu kongresa\" aktīvists, krievu valodas referenduma rīkotājs Latvijā un aktīvs krievu skolu aizstāvis šobrīd īstenotās skolu reformas laikā Aleksandrs Gapoņenko. Drošības dienests šo informāciju portālam \"Delfi\" gan neapstiprina. Gapoņenko savu viedokli aktīvi pauž sociālajā tīklā \"Facebook\" un Kremlim draudzīgos medijos. Vēl 16. aprīlī viņš savā \"Facebook\" profilā informējis, ka viņam kāds amerikāņu draugs pastāstījis par maijā Latvijā gaidāmām NATO mācībām, kurās ASV karavīri un vietējās drošības policijas spēki veikšot 50 krievu aktīvistu demonstratīvus arestus. Aizturētie tikšot ievietoti pagaidu aprīkotā koncentrācijas nometnē. Viņa draugs neesot norādījis, kur tāda atradīsies, taču pats Gapoņenko pieļāvis, ka tas būs \"Skonto\" stadions. Persona aizturēta saistībā ar DP lietvedībā esošu kriminālprocesu, kas sākts 4. aprīlī par darbību, kas vērsta pret Latvijas valstisko neatkarību, suverenitāti, teritoriālo vienotību, valsts varu vai valsts iekārtu Latvijas Satversmē neparedzētā veidā. Kriminālatbildība par šādām darbībām paredzēta Krimināllikuma 80. panta 1. daļā. Likumā par to paredzētais sods ir brīvības atņemšana uz laiku līdz astoņiem gadiem un ar probācijas uzraudzību uz laiku līdz trim gadiem. Saistībā ar sākto kriminālprocesu un personas aizturēšanu DP veic arī tiesas sankcionētas kratīšanas ar personu saistītos objektos. Ņemot vērā izmeklēšanas intereses, DP patlaban no plašākiem komentāriem par šo kriminālprocesu atturēsies. DP norāda, ka aizturētā persona jau iepriekš nonākusi tās redzeslokā. Iepriekš Drošības policija pret šo personu rosinājusi sākt kriminālvajāšanu pēc Krimināllikuma 78. panta 2. daļu par darbību, kas apzināti vērsta uz nacionālā, etniskā vai rasu naida vai nesaticības izraisīšanu, izmantojot automatizētu datu apstrādes sistēmu.", "link": "https://www.delfi.lv/161/criminal/49956415/drosibas-policija-aizturejusi-latvijai-nedraudzigu-personu"},
{"title": "Foto: Policija Rīgā meklē par izvarošanu aizdomās turētu vīrieti", "category": "Kriminālziņas", "body": "No minētās personas noziedzīgajām darbībām cietusi vismaz viena sieviete Rīgā. Valsts policija šobrīd veic aktīvu izmeklēšanas darbu, kā arī vīrieša meklēšanas pasākumus. Tā kā personas identitāte nav zināma, policija aicina ikvienu iedzīvotāju pievērst pastiprinātu uzmanību arī savās ikdienas gaitās līdzīga izskata vīriešiem. Manot ko aizdomīgu vai atpazīstot šo personu, nekavējoties jāziņo, zvanot policijai 110.", "link": "https://www.delfi.lv/161/criminal/54204678/foto-policija-riga-mekle-par-izvarosanu-aizdomas-turetu-virieti"},
{"title": "Par krāpšanu aizdomās turēto VP darbinieku Rumpu apcietināt nelūdz", "category": "Kriminālziņas", "body": "Iekšējās drošības birojs (IDB) piemērojis ar brīvības atņemšanu nesaistītus drošības līdzekļus krāpšanā aizdomās turētajiem  Valsts policijas  (VP) Transporta remonta, apgādes un ekspluatācijas nodaļas priekšniekam Mārim Rumpam un šīs nodaļas sektora vadītājam, noskaidroja aģentūra LETA. Personas tiek turētas aizdomās par krāpšanu personu grupā pēc iepriekšējas vienošanās. IDB nekomentēja, vai šīs aizturēšanas notika biroja izmeklētajā kriminālprocesā, kurā marta beigās tika aizturēts VP Nodrošinājuma pārvaldes Materiāli tehniskās un mantiskās apgādes biroja  priekšnieks Armands Možeiko  un vēl trīs VP Galvenās administratīvās pārvaldes darbinieki. Kā vēstīts, Možeiko tiek turēts aizdomās par iespējamu dienesta stāvokļa ļaunprātīgu izmantošanu, ja tas izdarīts mantkārīgā nolūkā, kā arī dienesta viltojumu, bet trīs pārējie aizturētie - par krāpšanu. IDB ieskatā Možeiko pretlikumīgi, savu personisko interešu īstenošanai izmantoja VP resursus, tai skaitā nodarbināja tiešajā pakļautībā esošos trīs darbiniekus. Pretlikumīgās darbības tika veiktas ilgstošā laika periodā, radot būtisku kaitējumu VP. Birojs izmeklēšanas interesēs gan neprecizē, kā tieši iespējamās noziedzīgās darbības veiktas. TV3 raidījums \"Nekā personīga\" vēstīja, ka Možeiko tur aizdomās par policijas resursu izmantošanu  BMX  riteņbraukšanas trases izbūvē. Šajā sporta veidā trenējas Možeiko dēli. Tikmēr VP priekšnieks  Ints Ķuzis  uzdevis sākt dienesta pārbaudi attiecībā uz IDB aizturētās amatpersonas tiešā priekšnieka lomu un atbildību, jo viņa uzdevums bija zināt, kas notiek šajā struktūrvienībā, nodrošināt atbilstošu darba organizāciju un īstenot darbu izpildes un darbinieku kontroli. Uz disciplinārlietas izmeklēšanas laiku Ķuzis atstādinājis Galvenās administratīvās pārvaldes Nodrošinājuma pārvaldes priekšnieku Intu Žukovski.", "link": "https://www.delfi.lv/161/criminal/50986927/par-krapsanu-aizdomas-tureto-vp-darbinieku-rumpu-apcietinat-neludz"},
{"title": "Video: Vidzemes policija aptur 'Audi', kas pilsētā traucies ar 123 km/h", "category": "Kriminālziņas", "body": "Šī gada 9. oktobra rītā  Valsts policija  (VP) fiksēja kādu \"Audi\" markas automašīnu, kura vairāk nekā divas reizes pārsniedz atļauto braukšanas ātrumu. Apdzīvotā vietā, kur atļautais braukšanas ātrums ir 50 kilometri stundā (km/h) autovadītājs brauca ar ātrumu 123 km/h, portālu \"Delfi\" informēja policijā. VP patruļpolicijas ekipāža svētdien, 9. oktobrī, ap pulksten 7.40, veicot satiksmes uzraudzību  Valmieras  novada Strenču pagastā, uz autoceļa Inčukalns-Valmiera-Igaunijas robeža fiksēja automašīnu \"Audi\", kas brauca Valmieras virzienā ar ātrumu 123 km/h, apdzīvotā vietā, kur atļautais braukšanas ātrums ir 50 km/h. Veicot automašīnas vadītāja pārbaudi, likumsargi konstatēja, ka pie \"Audi\" stūres sēdies 1994. gadā dzimis vīrietis. Saskaņā ar  Ceļu satiksmes  likumu par atļautā braukšanas ātruma pārsniegšanu, ja tas izdarīts apdzīvotā vietā, piemēro naudas sodu transportlīdzekļa vadītājam no 540 līdz 680 eiro un transportlīdzekļu vadīšanas tiesību izmantošanas aizliegums uz 12 mēnešiem. Šajā gadījumā par pārkāpumu 1994. gadā dzimušajam autovadītājam piemērots naudas sods 540 eiro, kā arī transportlīdzekļu vadīšanas tiesību izmantošanas aizliegums uz 12 mēnešiem. VP atkārtoti aicina transportlīdzekļu vadītājus nebūt pārgalvīgiem un atcerēties, ka atļautā braukšanas ātruma pārsniegšana, kā arī citu ceļu satiksmes noteikumu prasību neievērošana apdraud ne tikai paša transportlīdzekļa vadītāja, bet arī citu ceļu satiksmes dalībnieku drošību un veselību.", "link": "https://www.delfi.lv/161/criminal/54836768/video-vidzemes-policija-aptur-audi-kas-pilseta-traucies-ar-123-kmh"},
{"title": "Policija rosina apsūdzēt divus vīrus par 74 marihuānas stādu audzēšanu", "category": "Kriminālziņas", "body": "Valsts policija  (VP) ir pabeigusi izmeklēšanu kriminālprocesā par marihuānas audzēšanu lielā platībā Kuldīgā un nodevusi krimināllietas materiālus prokuratūrai kriminālvajāšanas uzsākšanai, portālu \"Delfi\" informēja policijas pārstāve Madara Šeršņova. Šā gada 30. jūnijā likumsargi kriminālprocesa ietvaros veica kratīšanu divu vīriešu īpašumos un automašīnās, un vienā no automašīnām atrada nelielu daudzumu marihuānas, savukārt vienā no īpašumiem konstatēja siltumnīcu, kurā atradās 74 marihuānas stādi. Vīrieši tika aizturēti un viņiem piemērots ar brīvības atņemšanu nesaistīts drošības līdzeklis. Izmeklēšanā noskaidrots, ka diviem vīriešiem radās nodoms izaudzēt narkotiskās vielas saturošus augus un abi vienojās par turpmākajām darbībām, lai šo plānu īstenotu. Viens no vīriešiem ieguva marihuānas sēklas, pēc tam sagatavoja zemi, neatļauti iesēja sēklas zemē sagatavotās paletēs. Vīrieši uzcēla siltumnīcu marihuānas audzēšanai un sanagloja no koka dēļu gabaliem kastes jeb podus, kuros pēc tam iestādīja 74 marihuānas stādus, laistīja tos, apkopa un uzraudzīja to augšanas procesu siltumnīcā, ar mērķi panākt to nogatavošanos, kā rezultātā neatļauti izaudzēja 74 augus, kas saturēja 7564,88 gramus marihuānas, informē VP. Vīrieši iepriekš nav nonākuši policijas redzeslokā par noziedzīgu nodarījumu izdarīšanu un izmeklēšanā ar policistiem sadarbojās, kā arī savu vainu atzina. Saskaņā ar Krimināllikumu, par narkotiskās vielas saturošu augu neatļautu sēšanu vai audzēšanu lielās platībās, soda ar brīvības atņemšanu uz laiku līdz pieciem gadiem vai ar īslaicīgu brīvības atņemšanu, vai ar probācijas uzraudzību, vai ar sabiedrisko darbu, vai ar naudas sodu, konfiscējot mantu vai bez mantas konfiskācijas. Soda apmēru noteiks tiesa.", "link": "https://www.delfi.lv/161/criminal/54825864/policija-rosina-apsudzet-divus-virus-par-74-marihuanas-stadu-audzesanu"},
{"title": "Par sevišķi smaga nozieguma pastrādāšanu policija meklē 1961. gadā dzimušu vīrieti", "category": "Kriminālziņas", "body": "Valsts policija  (VP) aizdomās par sevišķi smaga noziedzīga nodarījuma izdarīšanu izsludināja meklēšanā 1961. gadā dzimušo Voldi Losu. VP aicināja aplūkot iepriekš publicētās vīrieša fotogrāfijas un atsaukties ikvienu, kuram ir informācija par viņa iespējamo atrašanas vietu, vai arī tos, kuriem ir kāda cita izmeklēšanā noderīga informācija. Kā portālu \"Delfi\" novembra sākumā informēja policijā, meklēšanā izsludinātais vīrietis ir atrasts un aizturēts.", "link": "https://www.delfi.lv/161/criminal/54827130/par-seviski-smaga-nozieguma-pastradasanu-policija-mekle-1961-gada-dzimusu-virieti"},
{"title": "Austrumu robežas izbūvētāju rosina apsūdzēt par 180 000 eiro vērtas koksnes zādzību", "category": "Kriminālziņas", "body": "Pabeidzot pirmstiesas izmeklēšanu vienā no uzsāktajiem kriminālprocesiem, kas saistīti ar valsts austrumu robežas izbūvi,  Iekšējās drošības birojs  (IDB) ir nosūtījis Rīgas tiesas apgabala prokuratūrai kriminālprocesu, ierosinot uzsākt kriminālvajāšanu pret kādu uzņēmēju par robežas izbūves procesā izcirstās koksnes zādzību, valsts budžetam nodarot vairāk nekā 180 000 eiro kaitējumu, portāls \"Delfi\" uzzināja IDB. IDB izmeklēšanā ieguvis pierādījumus tam, ka apakšuzņēmējs, kurš bija noslēdzis līgumu par mežizstrādes darbu izpildi ar uzņēmumu, kas veica valsts robežas joslas infrastruktūras izbūvi gar Latvijas un  Krievijas  robežu, pretlikumīgi piesavinājās robežas izbūves procesā izcirstos kokus – 3656 kubikmetrus. Nozagto koksni apakšuzņēmējs realizēja dažādiem uzņēmumiem, valstij radot mantisku zaudējumu vairāk nekā 180 000 eiro. Par apakšuzņēmēja iespējami izdarīto noziedzīgo nodarījumu – zādzību, ja tā izdarīta lielā apmērā prokuratūrai ierosināts uzsākt kriminālvajāšanu pēc Krimināllikuma 175. panta 4. daļas. Šis likuma pants par zādzību, ja tā izdarīta lielā apmērā, kā sodu paredz piemērot brīvības atņemšanu uz laiku no diviem līdz 10 gadiem, konfiscējot mantu vai bez mantas konfiskācijas, un ar probācijas uzraudzību uz laiku līdz trim gadiem. IDB priekšnieks Valters Mūrnieks akcentē, ka ar valsts austrumu robežas izbūvi saistītie jautājumi un pat skandāli ir sabiedrības uzmanības lokā jau vairāk nekā divus gadus, un šis ir kārtējais ar pretlikumībām austrumu robežas izbūvē saistītais kriminālprocess, kurš ir nodots kriminālvajāšanas uzsākšanai.  Līdz šim IDB ir noslēdzis pirmstiesas izmeklēšanu un rosinājis prokuratūru uzsākt kriminālvajāšanu jau trijos ar Latvijas – Krievijas robežas izbūvi un tehnisko aprīkošanu saistītos kriminālprocesos, un vēl vienā vērienīgā ar robežas izbūvi saistītā kriminālprocesā turpinās intensīvs darbs pie pierādījumu bāzes apkopošanas. IDB 2021. gada pirmajā pusgadā ir uzsācis 24 kriminālprocesus, kriminālvajāšanas uzsākšanai ir nodevis 21 kriminālprocesu pret 51 personu, t.sk. 33  Iekšlietu ministrijas  padotības iestādēs nodarbinātajiem, un šo kriminālprocesu ietvaros ir atklāts 71 noziedzīgs nodarījums. IDB atgādina, ka nevienu personu nevar uzskatīt par vainīgu noziedzīga nodarījuma izdarīšanā, kamēr tās vaina nav pierādīta Kriminālprocesa likumā paredzētajā kārtībā.", "link": "https://www.delfi.lv/161/criminal/53543859/austrumu-robezas-izbuvetaju-rosina-apsudzet-par-180-000-eiro-vertas-koksnes-zadzibu"},
{"title": "Gapoņenko sāk tiesāt par nacionālā naida kurināšanu", "category": "Kriminālziņas", "body": "Kā liecinieks lietā tika aicināts arī deputāts Veiko Spolītis (V), taču viņš nebija ieradies bērna slimības dēļ. Gapoņenko tiesas sēdes sākumā atteicās no valsts piešķirtā advokāta, tā vietā informējot, ka viņa intereses pārstāvēs zvērināta advokāte Imma Jansone, kura agrāk aizstāvējusi arī nacionālboļševiku Benesu Aijo. Gan Cilinskis, gan Bērziņš tiesu iepazīstināja ar apstākļiem, kas noveda pie iesnieguma iesniegšanas Drošības policijā (DP). Deputāti par Gapoņenko aktivitātēm \"facebook\" uzzinājuši no sociālajā tīklā \"Twitter\" publicēta ekrānšāviņa, un pēc tam viņi nolēmuši rakstīt iesniegumu DP. Gapoņenko tiesas sēdes laikā vairākkārt norādīja, ka nesaprot, par ko viņam ir izvirzīta apsūdzība. Izvaicājot lieciniekus, viņš vairākkārt uzdeva jautājumus, paaugstinot balsi. Galvenokārt Gapoņenko jautājumi bija saistīti ar vēstures interpretācijām, piemēram, par 16.marta pasākumu apmeklēšanu un to vēsturisko kontekstu. Tāpat Gapoņenko visiem lieciniekiem uzdeva jautājumu, vai šie liecinieki uzskata, ka latvieši ir Latvijas valdošā elite. Gapoņenko un viņa aizstāve vairākkārt tiesas sēdes laikā norādīja, ka nav izprotama vārda \"krievvalodīgais\" nozīme šīs lietas kontekstā. Vairāki no tiesas apmeklētājiem nepalika līdz tiesas sēdes beigām, lai dotos piedalīties Latvijas Krievu savienības organizētajā piketā pret plāniem par skolu piespiedu pāreju uz latviešu valodu, aģentūra LETA novēroja tiesas zālē. Lietā pasludināts pārtraukums līdz nākamā gada 19.jūnijam, kad plkst.11 to atsāks izskatīt. Jau ziņots, ka prokuratūras ieskatā apsūdzētais 2015.gada 27.februāra vakarā sociālajā tīklā \"Facebook\", izmantojot savu izveidoto profilu, tīši publicēja rakstveida izteikumus, apzinoties, ka to saturs ir  vērsts uz nacionālā naida un nesaticības izraisīšanu  pret latviešu, lietuviešu un igauņu tautības pārstāvjiem. Minētā persona savā profilā ievietoja saiti uz Krievijas ziņu aģentūras \"Notum info\" mājaslapā publicēto rakstu: \"Baltija ugunī: no neonacistu lāpu gājieniem līdz liela kara uzsākšanai\", kurā šī persona publiskoja savus apgalvojumus par notiekošiem procesiem Baltijā. Persona rakstīja, ka Baltijas valstīs, tostarp Igaunijā, patlaban notiek aktīva pamatnācijas gatavošana dalībai karadarbībā. \"Bet orientējas Baltijas elite uz pirmskara republiku pieredzi, kuros 30-tajos gados tika ievesti \"maigie\" nacistiskie režīmi. Kara gados vadošā pamatnācijas elite praktiski pilnā sastāvā pārgāja dienestā pie vāciešiem un ar lielu prieku piedalījās nepilnvērtīgo etnisko \"elementu\" - ebreju, čigānu, slāvu - iznīcināšanā,\" rakstīja Gapoņenko . \"Izskatās, ka atkārtot šādu rīcību plāno tuvākajā laikā. Citādi kādēļ, piemēram, organizēt neonacistu lāpu gājienus?! Atzīšos, Igaunijā tādu gājienu neesmu redzējis un tagad jau arī vairs neieraudzīšu, jo man uz 10 gadiem ir aizliegts iebraukt šajā valstī par to, ka kritizēju tās politiku par etnisko diskrimināciju. Bet Latvijā šāda veida gājienu man nācās vērot 11.novembrī pagājušā gadā valsts svētkos - Lāčplēša dienā. Galvaspilsētas ielās iznāca ap divdesmit tūkstošiem cilvēku ar lāpām, viņi kliedza \"Mēs latvieši!\", \"Latviju-latviešiem'',\" teikts Gapoņenko vēstījumā. Apsūdzētais rakstīja, ka šis skats viņam atgādinājis Lennijas Rīfenštalas filmu \"Gribas triumfs\" - par to, kā nacistu vadība \"zombēja vāciešus ar ideju nolikt savas galvas par augstās nācijas interesēm pirms Otrā pasaules kara sākuma\". Prokuratūrā iepriekš norādīja, ka, publiskojot šāda satura rakstu, apsūdzētā persona ir pārkāpusi Latvijas Satversmē un Eiropas Cilvēktiesību un pamatbrīvību konvencijā noteikto, kas attiecas uz vārda brīvību, kā arī ANO Starptautiskajā paktā par pilsoņu un publiskajām tiesībām noteikto. Jau ziņots, ka 2015.gada 26.maijā DP aizturēja Gapoņenko un veica tiesas sankcionētu kratīšanu vairākos objektos, kur tika izņemti dažādi priekšmeti. Šīs izmeklēšanas darbības tika veiktas kriminālprocesā, kas sākts par nacionālā naida izraisīšanu. Pēc nopratināšanas Gapoņenko tika atbrīvots, savukārt Krievijas Ārlietu ministrija izplatīja paziņojumu, kurā nosodīta Gapoņenko aizturēšana. DP savā pagājušā gada darbības pārskatā Gapoņenko minējusi kā vienu no Krievijas tautiešu politikas atbalstītājiem. Gapoņenko arī bija viena no personām, kas 2012.gadā organizēja referendumu par krievu valodas kā otrās valsts valodas statusu. Gapoņenko draud brīvības atņemšana līdz pieciem gadiem, piespiedu darbs vai naudas sods.", "link": "https://www.delfi.lv/161/criminal/49368425/gaponenko-sak-tiesat-par-nacionala-naida-kurinasanu"},
{"title": "IDB beidzis izmeklēt lietu par trīs miljonu eiro izkrāpšanu, būvējot Austrumu robežu", "category": "Kriminālziņas", "body": "Septembra sākumā Iekšējais drošības birojs (IDB) beidzis izmeklēšanu kriminālprocesā, kas saistīts ar austrumu robežas izbūvi, un lūdzis prokuratūru uzrādīt apsūdzību divām bijušajām  Valsts robežsardzes  (VRS) Galvenās pārvaldes amatpersonām, būvuzraugam, kā arī uzņēmējam un uzņēmuma pārstāvi par krāpšanu lielā apmērā, kas veikta būvniecības procesos noslēgto iepirkuma līgumu ietvaros par Latvijas-Krievijas robežas joslas infrastruktūras izbūvi un Latvijas- Baltkrievijas  robežu ierīkošanu, portāls \"Delfi\" uzzināja IDB. IDB pirmstiesas izmeklēšanas gaitā guva pierādījumus tam, ka uzņēmuma pārstāvji, ar mērķi prettiesiski samazināt būvniecības izmaksas, pārstāvētā uzņēmuma interesēs vienojās par krāpšanas izdarīšanu, savukārt minētās Valsts robežsardzes amatpersonas un būvuzraugs, kuriem tika noteiktas tiesības saskaņot jautājumus, kas saistīti ar iepriekš minēto līgumu izpildi, atbilstoši nereaģēja uz uzņēmēju pretlikumīgo rīcību valsts austrumu robežas joslas izbūves gaitā. Minētās amatpersonas un būvuzraugs, zinot, ka uzņēmums iesniedzis nepatiesu informāciju par darbu izpildi, neizmantoja tām noteiktās tiesības pieteikt pretenzijas par līguma saistību nepienācīgu izpildi un risināt jautājumus, kas saistīti ar nekvalitatīvu darbu, saskaņoja veicamos darbus un apstiprināja to izpildi, skaidroja birojā. Tādējādi minētā uzņēmuma pārstāvji ar Valsts robežsardzes amatpersonu un būvuzrauga atbalstu, iespējams, izkrāpa no Valsts robežsardzes līdzekļus vairāk nekā trīs miljonu eiro apmērā. Vienlaikus pirmstiesas izmeklēšanas gaitā tika gūti pierādījumi tam, ka minētā uzņēmuma pārstāvji vienai no Valsts robežsardzes amatpersonām nodeva kukuli, lai minētā amatpersona, izmantojot savu dienesta stāvokli, izdarītu darbības kukuļdevēja interesēs un ietekmētu atklātā iepirkumu konkursa izskatīšanas procesu. Saistībā ar minētajām iespējamajām pretlikumīgajām darbībām kriminālprocesa ietvaros ir arestēta manta vairāk nekā divu miljonu eiro apmērā. Par iepriekš minētajām iespējamajām pretlikumīgajām darbībām  Iekšējās drošības birojs  rosina uzsākt kriminālvajāšanu pret bijušajām Valsts robežsardzes amatpersonām, būvuzraugu, uzņēmēju un uzņēmuma pārstāvi par Krimināllikuma 177. panta trešajā daļā paredzētā noziedzīgā nodarījuma – krāpšana lielā apmērā – izdarīšanu, kā arī pret būvuzraugu rosināts sākt kriminālvajāšanu par Krimināllikuma 239. panta trešajā daļā paredzētā noziedzīgā nodarījuma – būvniecības noteikumu pārkāpšana – izdarīšanu. Vienlaikus pret uzņēmuma pārstāvjiem rosināts uzsākt kriminālvajāšanu par Krimināllikuma 323. panta otrajā daļā paredzētā noziedzīgā nodarījuma – kukuļdošana – izdarīšanu, savukārt par VRS amatpersonas iespējami izdarīto noziedzīgo nodarījumu – kukuļņemšanu - rosināts uzsākt kriminālvajāšanu pēc Krimināllikuma 320. panta otrās daļas. Krimināllikums par šādiem pārkāpumiem paredz līdz astoņiem gadiem ilgu cietumsodu. Iekšējās drošības birojs līdz šim ir noslēdzis pirmstiesas izmeklēšanu un rosinājis prokuratūru uzsākt kriminālvajāšanu kopumā jau piecos ar valsts austrumu robežas izbūvi un aprīkošanu saistītos kriminālprocesos.", "link": "https://www.delfi.lv/161/criminal/53557313/idb-beidzis-izmeklet-lietu-par-tris-miljonu-eiro-izkrapsanu-buvejot-austrumu-robezu"},
{"title": "Latvijas nedienas ar robežas žogu: pieciem cilvēkiem draud apsūdzība", "category": "Kriminālziņas", "body": "Noziedzīgu nodarījumu valsts institūciju dienestā izmeklēšanas prokuratūra cēlusi apsūdzību četrām Nodrošinājuma valsts aģentūras (NVA) amatpersonām un vienam uzņēmējam par iespējamām nelikumībām pagaidu žoga uz Latvijas- Baltkrievijas  robežas iepirkuma procedūrā. Kriminālvajāšanu jūnija nogalē rosināja  Iekšējās drošības birojs  (IDB). Tagad NVA amatpersonām apsūdzības celtas par krāpšanas lielā apmērā atbalstīšanu un dienesta stāvokļa ļaunprātīgu izmantošanu, bet uzņēmējam - par krāpšanu lielā apmērā, aģentūra LETA noskaidroja prokuratūrā. Ņemot vērā, ka turpinās pirmstiesas izmeklēšana, prokuratūra plašākus komentārus nesniedza. IDB aģentūra LETA noskaidroja, ka birojs līdz šim kriminālvajāšanas sākšanai virzījis kopumā sešus ar valsts austrumu robežas izbūvi un aprīkošanu saistītus apjomīgus kriminālprocesus, kuros iesaistīts plašs amatpersonu, uzņēmēju un privātpersonu loks. Jau ziņots, ka novembra beigās pabeigta pagaidu dzeloņstiepļu žoga ierīkošana uz Latvijas-Baltkrievijas robežas. Žoga ierīkošana sākās rudenī, un kopumā žogs ierīkots gandrīz 37 kilometru garumā. Pagājušā gada nogalē, veicot izbūvētā pagaidu žoga pieņemšanu saskaņā ar līgumā noteikto sertificēts būvuzraugs identificēja atsevišķus posmus, kas atbilstoši veiktajiem uzmērīšanas datiem, iespējams, pārkāpj valsts robežlīniju. Pārmērīšanas rezultātā no uzstādītajiem 37 kilometriem pagaidu žoga aptuveni 2,7 kilometri atzīti par neatbilstošiem un tika noteikts, ka tos nepieciešams pārvietot. Minētie posmi netika pieņemti ekspluatācijā, vēršoties pie komersanta, lūdzot veikt kontrolmērījumus un attiecīgi nodrošinot žoga pārvietošanu. Būvnieks to nekavējoties izdarīja. Žogs tika pārvietots Latvijas teritorijas iekšienē par aptuveni pusmetru, un būvnieks pārvietošanu veica par saviem līdzekļiem. 5.janvārī pārvietošanas darbi pabeigti. Pastāvīgo žogu uz Latvijas-Baltkrievijas robežas trīs posmos izbūvēs līdz 2022.gada beigām un sešos posmos - līdz 2023.gada pavasarim, taču termiņus un izmaksas ietekmēs atmežošanas progress. Infrastruktūru sešos posmos izbūvēs līdz 2023.gada vasarai un trīs posmos līdz 2023.gada rudenim. Piecos otrās kārtas posmos projektēšana norisināsies līdz 2022.gada nogalei un divos - līdz 2023.gada pavasarim. Savukārt pastāvīgo žogu četros posmos izbūvēs līdz 2023.gada beigām un trīs posmos - līdz 2024.gada februārim, ja projekta īstenošanas termiņus nekavēs atmežošanas norise. Visu robežas apsardzībai nepieciešamo otrās kārtas infrastruktūru izbūvēs līdz 2024.gada vasarai.", "link": "https://www.delfi.lv/161/criminal/54666376/latvijas-nedienas-ar-robezas-zogu-pieciem-cilvekiem-draud-apsudziba"},
{"title": "Saeimā ievēlētais Kovaļenko agrāk krimināli sodīts par nelikumīgu alkohola apriti", "category": "Kriminālziņas", "body": "Saeimā ievēlētais partijas \" Stabilitātei! \" pārstāvis Dmitrijs Kovaļenko pirms vairāk nekā desmit gadiem divās lietās krimināli sodīts par nelikumīgu alkohola glabāšanu un realizāciju, tomēr sodāmības vairs nav aktuālas, noskaidroja aģentūra LETA. 2013. gada maijā  Jelgavas  tiesa 1978. gadā dzimušajam Kovaļenko piesprieda 200 stundas piespiedu sabiedriskā darba. No sprieduma izriet, ka Kovaļenko Jelgavā, Miera ielā, pie kāda veikala automašīnā \"Volkswagen\" glabāja četrās pudelēs nepilnus 20 litrus nelikumīga alkoholiska dzēriena – nezināmas izcelsmes bezkrāsas caurspīdīga šķidrumu ar specifisku smaržu un stiprumu. Citā lietā 2011. gada aprīlī prokuratūra viņam par nelikumīgu alkoholisko dzērienu realizāciju piemēroja 140 stundas piespiedu darba. Prokuratūrā apstiprināja, ka minētajai personai abi sodi izciesti un sodāmības vairs nav aktuālas.  Saeimas  vēlēšanu likumā teikts, ka parlamentā nevar ievēlēt personas, kuras ir sodītas par tīšu noziedzīgu nodarījumu, izņemot personas, kuras ir reabilitētas vai kurām sodāmība dzēsta vai noņemta. Tāpat prokuratūrā apliecināja, ka aktuālu apsūdzību citās lietās pret šādu personu nav. Jau ziņots, ka  Valsts policija  sākusi kriminālprocesu par jaunievēlēto partijas \"Stabilitātei!\" deputātes Glorijas Grevcovas  melošanu Centrālajai vēlēšanu komisijai  (CVK). Policija jau sākusi kriminālprocesu pēc Krimināllikuma panta par nepatiesu ziņu sniegšanu valsts institūcijai. Tagad izskanējušo informāciju varēs pārbaudīt ar kriminālprocesa līdzekļiem un metodēm. Jaunievēlētā deputāte melojusi par savu darbavietu, pirmsvēlēšanu laikā CVK apzināti iesniedzot nepatiesu informāciju par to. Turklāt Grevcova CVK sniegusi nepatiesu informāciju arī par iegūto izglītību Latvijas Sporta pedagoģijas akadēmijā. Partija \"Stabilitātei\" 14. Saeimas vēlēšanās  ieguva 11 mandātus .", "link": "https://www.delfi.lv/161/criminal/54827822/saeima-ieveletais-kovalenko-agrak-kriminali-sodits-par-nelikumigu-alkohola-apriti"},
{"title": "Kopā ar katoļu priesteri aizturēts arī valsts sociālās aprūpes centra darbinieks", "category": "Kriminālziņas", "body": "Portāla \"Delfi\" rīcībā esošā informācija liecina, ka aizturētais aprūpētājs strādājis SAC \"Rīga\" filiālē, kas, kā liecina tās mājas lapā rodamā informācija, sniedz pakalpojumus arī cilvēkiem ar smagiem garīga rakstura traucējumiem. Tiesa, šobrīd viņš tur vairs nestrādā. Nedēļu pēc aizturēšanas 5. septembrī viņš pats nolēmis darba vietu atstāt, un darba attiecības pēc viņa vēlēšanās izbeigtas, portāls \"Delfi\" uzzināja SAC \"Rīga\". \"Viņš gribēja pats aiziet,\" sacīja \"Rīga\" vadītāja Elvīra Kisele. Aiziešanas iemeslus darbinieks neesot atklājis. Jautāta, vai sociālās aprūpes centram ir ziņas par aprūpētāja aizturēšanu, aprūpes centra vadītāja norādīja, ka par to no tiesībsargājošajām iestādēm centrs nav saņēmis nekādu informāciju. To pašu atzīst arī filiāles vadība. Sociālās aprūpes centra filiālē sniegtā informācija liecina, ka šis aprūpētājs tur strādājis vairākus gadus, šobrīd viņš ir pirmspensijas vecumā. Darba pienākumus viņš pildījis profesionāli, un par viņu nekādas sūdzības darbavieta neesot saņēmusi. Pienākumi bijuši \"smagais darbs ar klientiem\" –pasniedzis maltītes, kārtojis istabas, \"izveda ar ratiņkrēsliem pastaigās, pacēla, pārveda, piecēla\". Valsts Izglītības satura centra mājas lapā rodamās ziņas par profesijas standartu liecina, ka aprūpētājs palīdz personām, kuras pašas sevi nevar aprūpēt, ievērot higiēnu, sagatavot un uzņemt ēdienu, uzkopt telpas, apgādāt ar pirmās nepieciešamības precēm kā arī uzturēt klienta saistību ar apkārtējo vidi. Tā kā iestādei nav nekādu ziņu par tās nu jau bijušā darbinieka iespējamo saistību ar noziegumu pret personu ar garīga rakstura traucējumiem, sociālā aprūpes centrā nekādas pārbaudes par viņa līdzšinējo darbību nav veiktas. \"Uz kāda pamata?\" jautāja Kisele. Vai policija informējusi sociālās aprūpes centru, ka viens no SAC aprūpētājiem ir aizturēts kriminālprocesā par seksuāla rakstura noziegumiem un cilvēktirdzniecību, Valsts policija izmeklēšanas interesēs neatklāj. Par valsts sociālās aprūpes centra darbinieka aizturēšanu informēta nav arī Labklājības ministrija (LM). LM pauž neizpratni, ka, ja ir aizdomas par smagu noziegumu, kāpēc policija nav ziņojusi ne LM, ne SAC \"Rīga\", ne pašai filiālei. \"Mani izbrīna, kāpēc tad policija neinformēja Labklājības ministriju – ir šāda lieta, kurā iesaistīts viens jūsu sistēmas darbinieks. Bet viņi mums neko nesaka,\" \"Delfi\" norādīja ministrijas sabiedrisko attiecību pārstāvis Egils Zariņš. \"Delfi\" jau rakstīja, ka augustā Valsts policijas Organizētās noziedzības apkarošanas pārvaldes ( ONAP ) Cilvēku tirdzniecības un sutenerisma apkarošanas nodaļas amatpersonas saņēmušas informāciju no kādas nevalstiskās organizācijas, par to, ka vairāki vīrieši, iespējams, seksuāli izmantojuši kādu bezpalīdzības stāvoklī esošu pilngadīgu vīrieti ar garīgās attīstības traucējumiem. ONAP izmeklētāji 29. augustā Rīgā un Rēzeknē kopumā aizturēja trīs personas – 1945. gadā, 1955. gadā un 1958. gadā dzimušus vīriešus. Diviem vīriešiem piemērots drošības līdzeklis – apcietinājums, bet trešajam – ar brīvības atņemšanu nesaistīts drošības līdzeklis. Portāla \"Delfi\" rīcībā esošā informācija liecina, ka viens no apcietinātajiem ir Latvijas Romas katoļu baznīcas Rēzeknes-Aglonas diecēzes  garīdznieks Pāvels Zeiļa . Viņš izvirzītās  apsūdzības noliedz . Likumsargu līdzšinējā izmeklēšanā iegūtā informācija liecina, ka, iespējams, viens aizdomās turētais piegādājis cietušo vīrieti garīgās konfesijas pārstāvim seksuālu vajadzību apmierināšanai, bet g arīgās konfesijas pārstāvis par to maksājis . Policija Zeiļam inkriminē  vairāk nekā vienu epizodi  un patlaban izmeklēšanā skaidro, vai iepriekšminētā shēma pielietota ilgstošā laika periodā. Tāpat policija sola izmeklēšanā pārbaudīt, vai līdzīgi iespējamie noziegumi izdarīti arī pret citām personām.", "link": "https://www.delfi.lv/161/criminal/50371739/kopa-ar-katolu-priesteri-aizturets-ari-valsts-socialas-aprupes-centra-darbinieks"},
{"title": "Februārī tiesa turpinās skatīt aprūpes centra 'Ziedkalne' bijušā direktora lietu par dzimumtieksmes vardarbīgu apmierināšanu", "category": "Kriminālziņas", "body": "Jelgavas  tiesa 9.februārī plāno turpināt skatīt krimināllietu, kurā agrākā garīgi slimo jauniešu sociālās aprūpes centra (SAC) \"Ziedkalne\" bijušais direktors Andrejs Nīmanis apsūdzēts par dzimumtieksmes vardarbīgu apmierināšanu ar mazgadīgām personām. Jelgavas tiesas priekšsēdētāja palīdze Sanita Grinšpone informēja, ka šī lieta, ko tiesa turpināja skatīt šonedēļ, atlikta līdz 9.februāra pulksten 10, kad tiesa turpinās pierādījumu pārbaudi un liecinieku uzklausīšanu. Lietu skata slēgtā sēdē. Kā ziņots, šajā lietā, kurā pēc pārsūdzībām tiesvedība kopumā ilgst jau gandrīz desmit gadu, \"Ziedkalnes\" bijušais direktors un bijušais Vilces pagasta deputāts Nīmanis tiek apsūdzēts pēc Krimināllikuma 160.panta 2.daļas - par atkārtotu vardarbīgu dzimumtieksmes apmierināšanu, ja tā izdarīta, cietušajai personai atrodoties bezpalīdzīgā stāvoklī. 2005.gada decembrī Jelgavas rajona prokuratūra sāka kriminālprocesu par Nīmaņa, kurš tolaik bija SAC \"Ziedkalne\" direktors, seksuālu uzmākšanos iestādes klientiem, kā dēļ  Labklājības ministrija  viņu atstādināja no amata, lai nenodarītu kaitējumu trešo personu drošībai, veselībai un viņu interesēm. 2009.gada 15.jūnijā 1957.gadā dzimušais Nīmanis pēc sprieduma par trīs gadu cietumsodu tika apcietināts tiesas zālē. Pēc soda izciešanas Nīmanim tika noteikta policijas kontrole uz gadu un sešiem mēnešiem. No Nīmaņa tiks piedzīti 779 lati - kompensācija cietušajiem un maksa par juridiskajiem pakalpojumiem. Tiesvedība šajā krimināllietā Jelgavas tiesā atsākās 2011.gada 9.maijā - pēc tam, kad  Zemgales  apgabaltiesa vairāk nekā pirms gada atcēla Jelgavas tiesas 2009.gada 15.jūnija spriedumu un Nīmaņa krimināllieta nosūtīta jaunai izskatīšanai Jelgavas tiesai. Drošības līdzeklis bija noteikts tāds pats, kāds bija izraudzīts pirmstiesas izmeklēšanā, iepriekš informēja Zemgales apgabaltiesas konsultante Baiba Gaurilka. Pirmstiesas izmeklēšanas laikā Nīmanim bija ar brīvības atņemšanu nesaistīts drošības līdzeklis. 2009.gada 13.jūlijā apelācijas sūdzības bija iesnieguši visi trīs cietušie un apsūdzētais. Pēc pārsūdzības termiņa beigām lietu nosūtīja Zemgales apgabaltiesas Krimināllietu kolēģijai sūdzības izvērtēšanai, iepriekš informēja Dace Sarkisjane. Nīmanis darbu SAC \"Ziedkalne\" sāka pēc tam, kad Labklājības ministrija no darba jauniešu aprūpes centrā \"Ziedkalne\" atbrīvoja iepriekšējo direktoru Gundaru Melngalvi, kura vadības laikā 1998.gada nogalē tika konstatēts, ka \"Ziedkalnē\" jaunieši it kā audzināšanas un sodīšanas nolūkā turēti bunkuram līdzīgā telpā bez apgaismojuma un apkures. Atjaunotajā tiesvedībā turpinās tiesas izmeklēšana. Patlaban, pēc reorganizācijas, \"Ziedkalne\" Jelgavas novada Vilces pagastā ir valsts sociālās aprūpes centra (VSAC) \"Zemgale\" filiāle. VSAC \"Zemgale\" ir labklājības ministra pakļautībā esoša tiešās pārvaldes iestāde. Filiāle sniedz sociālās aprūpes un sociālās rehabilitācijas pakalpojumus pilngadīgām personām ar smagiem garīga rakstura traucējumiem - pirmās un otrās grupas invalīdiem.", "link": "https://www.delfi.lv/161/criminal/45432532/februari-tiesa-turpinas-skatit-aprupes-centra-ziedkalne-bijusa-direktora-lietu-par-dzimumtieksmes-vardarbigu-apmierinasanu"},
{"title": "Māte un tēvs, pansionāta direktors, satiksmes uzņēmuma darbinieks – Latvijā notvertie pedofili", "category": "Kriminālziņas", "body": "Gada beigās likumsargi ziņoja, ka par seksuāliem noziegumiem pret bērniem gada laikā sākti 96 kriminālprocesi. Aizturēto skaitu policija neprecizēja. Arī šā gada pirmajā pusē policija ziņojusi par aizturētiem seksuāliem varmākām, kā arī lūgusi iedzīvotāju palīdzību, lai atpazītu iespējamos ļaundarus. Vairākas lietas par seksuālu vardarbību iepriekšējos gados tikušas nodotas un jau izskatītas tiesās. Portāls \"Delfi\" piedāvā ieskatu lietās, kas pēdējos gados izpelnījušās plašākas sabiedrības uzmanību.    Jelgavas tiesa šobrīd atlikusi krimināllietas izskatīšanu, kurā agrākā garīgi slimo jauniešu sociālās aprūpes centra (SAC) \"Ziedkalne\" bijušais direktors Andrejs Nīmanis apsūdzēts par dzimumtieksmes vardarbīgu apmierināšanu ar mazgadīgām personām. Lietā par cietušām iepriekš atzītas trīs personas un krimināllieta tiek skatīta slēgtā sēdē. Šajā lietā, kurā pēc pārsūdzībām tiesvedība kopumā ilgst jau gandrīz desmit gadu, \"Ziedkalnes\" bijušais direktors un bijušais Vilces pagasta deputāts Nīmanis tiek apsūdzēts pēc Krimināllikuma 160.panta 2.daļas - par atkārtotu vardarbīgu dzimumtieksmes apmierināšanu, ja tā izdarīta, cietušajai personai atrodoties bezpalīdzīgā stāvoklī, vēsta aģentūra LETA. 2005.gada decembrī Jelgavas rajona prokuratūra sāka kriminālprocesu par Nīmaņa, kurš tolaik bija SAC \"Ziedkalne\" direktors, seksuālu uzmākšanos iestādes klientiem, kā dēļ Labklājības ministrija viņu atstādināja no amata, lai nenodarītu kaitējumu trešo personu drošībai, veselībai un viņu interesēm. 2009.gada 15.jūnijā 1957.gadā dzimušais Nīmanis pēc sprieduma par trīs gadu cietumsodu tika apcietināts tiesas zālē. No Nīmaņa tika nolemts piedzīt 779 latus - kompensāciju cietušajiem un maksa par juridiskajiem pakalpojumiem. Tiesvedība šajā krimināllietā Jelgavas tiesā atsākās 2011.gada 9.maijā, kad Zemgales apgabaltiesa atcēla Jelgavas tiesas 2009.gada 15.jūnija spriedumu un Nīmaņa krimināllieta tika nosūtīta jaunai izskatīšanai. Drošības līdzeklis bija noteikts tāds pats, kāds bija izraudzīts pirmstiesas izmeklēšanā un tas nebija saistīts ar brīvības atņemšanu.  Nīmanis darbu SAC \"Ziedkalne\" sāka pēc tam, kad Labklājības ministrija no darba jauniešu aprūpes centrā \"Ziedkalne\" atbrīvoja iepriekšējo direktoru Gundaru Melngalvi, kura vadības laikā 1998.gada nogalē tika konstatēts, ka \"Ziedkalnē\" jaunieši it kā audzināšanas un sodīšanas nolūkā turēti bunkuram līdzīgā telpā bez apgaismojuma un apkures. Pēc reorganizācijas, \"Ziedkalne\" Jelgavas novada Vilces pagastā ir valsts sociālās aprūpes centra (VSAC) \"Zemgale\" filiāle. VSAC \"Zemgale\" ir labklājības ministra pakļautībā esoša tiešās pārvaldes iestāde. Filiāle sniedz sociālās aprūpes un sociālās rehabilitācijas pakalpojumus pilngadīgām personām ar smagiem garīga rakstura traucējumiem - pirmās un otrās grupas invalīdiem. Rīgas apgabaltiesa piemērojusi nosacītu cietumsodu kādreizējās Rīgas Lastādijas internātskolas direktores vietniekam par audzēkņu seksuālu izmantošanu. Vladimiram Piņēginam par pavešanu netiklībā tika piemērota nosacīta brīvības atņemšana uz gadu un sešiem mēnešiem ar pārbaudes laiku uz vienu gadu un sešiem mēnešiem. Savukārt skolas direktorei Lilitai Osei tiesa par amatpersonas bezdarbību piemēroja nosacītu brīvības atņemšanu uz desmit mēnešiem, kā arī pārbaudes laiku uz vienu gadu. Spriedumā tika ņemts vērā Krimināllikuma pants, kas ļauj mīkstināt vai samazināt sodu, ja tiesa konstatē, ka nav ievērotas personas tiesības uz kriminālprocesa pabeigšanu saprātīgā termiņā. Apsūdzības amatpersonām bija izvirzītas 2010.gadā. Prokuratūra uzskatīja, ka viena no apsūdzētajām personām - direktora vietnieks, trīs gadu laikā, sistemātiski izdarīja netiklas darbības ar mazgadīgām un nepilngadīgām internātskolas audzēknēm, savukārt šīs pašas skolas direktore, zinot skolā notiekošo un saņemot no bērniem vairākas sūdzības par vietnieka uzmākšanos, neziņoja policijai, bāriņtiesai vai citai bērnu tiesību aizsardzības inspekcijai par vardarbību pret izglītojamo. Abi minētās mācību iestādes darbinieki tika aizturēti jau 2008.gadā. Pirmstiesas izmeklēšanas gaitā tika apzināti vairāki cietušie, no kuriem liela daļa jau ilgāku laiku atradās citās mācību iestādēs dažādās Latvijas pilsētās. Kriminālprocess tika sākts 2008.gada novembrī. Valsts bērnu tiesību aizsardzības inspekcijā iepriekš aģentūrai LETA pastāstīja, ka internātskola saņemto sūdzību dēļ inspekcijas uzmanības lokā bijusi jau ilgāku laiku. Policija šogad Rīgā aizdomās par nepilngadīgas meitenes izvarošanu aizturējusi par līdzīgiem noziegumiem agrāk tiesātu 1978.gadā dzimušu vīrieti. Patlaban policijai ir zināmi četri upuri, no tiem vienu vīrietis varētu būt seksuāli izmantojis, bet pārējos trīs mēģinājis izmantot. Valsts policija aizdomās turētā vārdu neatklāja, taču aģentūras LETA, atsaucoties uz tās rīcībā esošo informāciju, ziņoja, ka tas ir Aldonis Krinbergs. Krinbergs iepriekš vairākkārt ticis aizturēts par seksuāliem noziegumiem pret mazgadīgām personām. Pirmo reizi Krinbergs tika aizturēts 2008.gada 3.novembrī, kad izmeklētāji viņa tālrunī atrada aptuveni 200 mazu meiteņu tālruņa numurus. Vīrietis bija zvanījis meitenēm un izteicis dažādus seksuāla rakstura piedāvājumus. Šoreiz policistiem ir aizdomas, ka aizturētā persona varētu būt pastrādājusi noziegumus pret vairākiem bērniem, tādēļ policija meklē ikvienu, kurš cietis no šī vīrieša noziegumiem. Vīrietis atrodas apcietinājumā, iepriekš informēja Valsts policijas preses pārstāvis Toms Sadovskis. Policijas iegūto pierādījumu kopums liecina, ka vīrietis varētu būt stājies dzimumsakaros ar personu, kas nav sasniegusi 16 gadu vecumu, proti, kādu 15 gadus vecu meiteni. Tāpat policijas iegūtā informācija liecina, ka vīrietis varētu būt mēģinājis stāties dzimumsakaros arī ar trim citiem bērniem - 13 un 14 gadus vecām meitenēm un astoņus gadus vecu zēnu. Policijas izmeklētāji noskaidrojuši, ka vīrietis savus upurus meklējis caur iepazīšanās sludinājumiem - viņš iepazinies ar bērniem vai ar vientuļām mātēm nolūkā seksuāli izmantot šo sieviešu bērnus. Vīrietis jau agrāk ir tiesāts par līdzīgu noziegumu, bet pēdējos divus gadus atradies brīvībā. Izmeklētāji pieļauj, ka viņš noziedzīgās darbības turpinājis drīz pēc iznākšanas no ieslodzījuma vietas. Vīrietis tiek turēts aizdomās par 16 gadus nesasnieguša bērna izvarošanu, likumā par šādu noziegumu paredzēts mūža ieslodzījums vai brīvības atņemšana uz laiku no desmit līdz divdesmit gadiem ar probācijas uzraudzību uz laiku līdz trim gadiem. Policija turpina meklēt cietušos, jo ir pamats uzskatīt, ka vīrieša upuru skaits ir krietni lielāks, nekā policijai zināms. Izmeklētāji aicina atsaukties ikvienu, kas ir cietis no vīrieša noziegumiem, kā arī ikvienu sievieti, ar kuru vīrietis saticies, jo, iespējams, viņš seksuāli varētu būt izmantojis viņas bērnu. Cietušos policisti aicina atsaukties, zvanot uz tālruņa numuru 67075287, 110 vai sūtot e-pastu uz \"kip@vp.gov.lv\". Šā gada aprīļa beigās Rīgas pilsētas Latgales priekšpilsētas tiesa piesprieda deviņus gadus cietumā vīrietim par seksuāliem noziegumiem pret bērnu. Lieta tika skatīta slēgtā sēdē. Zināms, ka vīrietim sods piespriests pēc Krimināllikuma pantiem par seksuālu vardarbību, ja tas izdarīts pret nepilngadīgo un par pavešanu netiklībā. Apsūdzība liecina, ka vīrietis apmierināja dzimumtieksmi pretdabiskā veidā, lietojot vardarbību un izmantojot personas bezpalīdzības stāvokli, kas izdarīts ar mazgadīgo, kā arī, būdams pilngadīga persona, izdarīja netiklas darbības ar mazgadīgo pret viņas gribu. Kā galīgais sods vīrietim tika noteikta brīvības atņemšanu uz deviņiem gadiem ar probācijas uzraudzību uz trīs gadiem. Savukārt krimināllietā par  , Tukuma rajona tiesa kādam vīrietim piesprieda divu gadu nosacītu brīvības atņemšanu. Šajā lietā spriedums jau ir stājies likumīgā spēkā. Saskaņā ar apsūdzību 1984.gadā dzimušais vīrietis izmantoja to, ka kaimiņos pie vecmāmiņas ciemojās mazgadīgā. Vīrietis kopā ar bērnu atradās kādā saimniecības ēkā, kur, izmantojot meitenes nespēju izprast notiekošo un nespēju pretoties savas mazgadības dēļ, apmierināja savas dzimumtieksmes pretdabiskā veidā un veica netiklas darbības. Šādi apsūdzētais vīrietis ar mazgadīgo izrīkojās vairākas reizes, kas atstāja sekas cietušās psihiskajā veselībā. Apsūdzētais izteica bērnam draudus un apsolīja iedot konfektes, kā arī pieprasīja par notikušo nevienam nestāstīt. Tiesa vīrietim uzlika par pienākumu apmeklēt konsultācijas pie sertificēta ārsta un rīkoties pēc viņa norādījumiem. Viņam arī uzlikts par pienākumu netuvoties cietušajai un neapmeklēt vietas, kur viņa uzturas. Tā kā lietu skatīja slēgtā sēdē, sīkāku informāciju par šo lietu tiesa neizpauda. Pirms vairākiem gadiem tiesā tika skatīta krimināllieta par  . Kurzemes apgabaltiesa apsūdzētajam Jurim Vorončihinam par minētajām noziedzīgajām darbībām piesprieda 13 gadu cietumsodu ar policijas kontroli uz trim gadiem. Tiesa ņēma vērā iepriekš Liepājas tiesas piespriesto sodu, ko Vorončihins nebija izcietis līdz galam. Arī visas septiņas iepriekšējās sodāmības Vorončihinam bija par līdzīga rakstura noziegumiem - seksuālām darbībām ar mazgadīgajiem. Aģentūrai LETA Vorončihins savulaik atzina, ka arī 13 gadu cietumsoda izciešanas gadījumā pēc atgriešanās brīvībā viņš, visticamāk, nemainītos. Tieksme seksuāli izmantot bērnus \"diez vai mazināsies\", norādīja tiesājamais. Viņš savulaik atklāti sacīja, ka nezinot, kā šīs tieksmes ierobežot. Viņš pats astoņu gadu vecumā bērnunamā esot seksuāli izmantots, kopš tā laika savā uzvedībā konstatējis šādas novirzes. 1974.gadā dzimušais Vorončihins tika apsūdzēts par prettiesisku darbību, atņemot personai brīvību, par netiklu darbību izdarīšanu ar mazgadīgo un vardarbīgu dzimumtieksmes apmierināšanu.  Aizdomās par uzmākšanos autobusā šā gada februārī kādai desmit gadus vecai meitenei Valsts policija aizturēja kādu vīrieti, kurš 12.februārī kādā maršruta autobusā Imantā uzmācās un mēģināja ar varu izvilkt no tā mazgadīgu meiteni. Policija sāka kriminālprocesu un vīrieša meklēšanu. Jau pēc dažām dienām aizdomās par pastrādātajām darbībām pret mazgadīgo tika aizturēts 1980.gadā dzimis vīrietis, tomēr, pārbaudot viņa alibi, policija konstatēja, ka aizturētais ar autobusā notikušo nav saistīts. Turpinot izmeklēšanu, policistiem izdevās nonākt uz pēdām kādam 1970.gadā dzimušam vīrietim. Ozolciema ielā vīrietis tika aizturēts un nogādāts policijas iecirknī. Viņam tika piemērots drošības līdzeklis apcietinājums. Aizturētais vīrietis ir deklarēts un dzīvo Rīgā, bet pēdējā laikā nekur nav strādājis. Iepriekš vīrietis ir nonācis policijas redzeslokā par noziegumiem saistībā ar narkotikām, par ko ir bijis arī nosacīti notiesāts uz pieciem gadiem. Šobrīd pret vīrieti ir sākts kriminālprocess mēģinājumu pavest netiklībā 16 gadus vecumu nesasniegušu personu. Policija kopš 2014.gada pavasara meklē kādu jaunu vīrieti, kurš tiek vainots trijos smagos dzimumnoziegumos pret mazgadīgām meitenēm Imantas mikrorajonā. Kopumā uz viņa sirdsapziņas varētu būt četri upuri. Visus trīs noziegumus vienojis tas, ka tie pastrādāti dzīvojamajās mājās, kurās ir lifts. Tieši liftos vīrietis izdarījis savus noziegumus. Policija uzskata, ka vīrietis savus upurus izsekojis, pirms tam tos novērojot bērnu laukumos. Meklējot šo tā dēvēto Imantas pedofilu, policija izmeklēšanas laikā pārbaudījusi vairāk nekā 300 personu.  Valsts policijas Kriminālpolicijas priekšnieks Andrejs Grišins iepriekš izteicās, ka tā dēvētais Imantas pedofils uz noziedzības takas ir stājies pirmo reizi. Kā skaidroja policijas pārstāvis, dzimumnoziegumu jomā ir augsts recidīva procents, tāpēc policija ir pārbaudījusi visus cilvēkus, kas kādreiz bijuši saistīti ar šādiem noziegumiem vai par kuriem bijušas aizdomas, taču pārbaudīto vidū Imantas pedofils nav atrasts. Tāpat meklēšanā problēmas rada tas, ka šis cilvēks, visticamāk, ir sociāli neaktīvs. Savukārt Valsts policijas priekšnieks Ints Ķuzis iepriekš paziņoja, ka policija izveidojusi noziedznieka psiholoģisko portretu - viņš ir sociāli neaktīvs, pilnīga viduvējība, ne ar ko neizceļas, nav bijis policijas redzeslokā. Tādēļ noziedznieku nevar notvert, izmantojot tādas metodes, ar kādām policisti parasti aiztur aizdomās turamos \"uz karstām pēdām\". Šā gada februārī tiesai tika nodota krimināllieta, kurā par 42 seksuāliem noziegumiem pret 20 meitenēm apsūdzēts uzņēmuma \"Rīgas satiksme\" (RS) darbinieks. Prokuratūra paziņojumā presei iepriekš norādīja, ka persona apsūdzēta par netiklu darbību izdarīšanu ar mazgadīgām personām, kā arī par šādu personu pamudināšanu tikties ar mērķi izdarīt seksuālās darbības un stāties dzimumattiecībās. Tāpat vīrietis apsūdzēts par mazgadīgo izmantošanu pornogrāfijas izgatavošanā, kā arī par pornogrāfijas lejupielādi un glabāšanu, kuros attēlota bērnu seksuāla izmantošana, un bez tam arī par dzimumtieksmju apmierināšanu pretdabiskā veidā, kas izdarīta ar mazgadīgo, kā arī šādas personas izvarošanas mēģinājumu. Prokuratūra uzskata, ka vīrietis laikā no 2009. līdz 2013.gadam, izmantojot internetu un publiski pieejamos sociālos tīklus ar tajos paša izveidotiem profiliem, sāka saraksti ar svešām mazgadīgām meitenēm, izmantojot kādu viņu draugu profila informāciju. Sarakstē apsūdzētais vīrietis uzdeva jautājumus par seksuālām tēmām, aicināja meitenes atkailināties interneta kameru priekšā, kā arī mudināja izmēģināt seksuālas darbības un stāties dzimumattiecībās, satiekoties klātienē. Vairākkārt apsūdzētajam izdevās sarunāt tikšanos, kā arī, tiekoties savā dzīvesvietā, veikt seksuāla rakstura darbības ar cietušajām. Kopumā no šī vīrieša noziedzīgajām darbībām par cietušām atzītas 20 meitenes, kuras nozieguma izdarīšanas brīdī bija mazgadīgas. Apsūdzētajam prokuratūra inkriminē 42 noziedzīgus nodarījumus. Lieta nodota Rīgas pilsētas Vidzemes priekšpilsētas tiesai. Jau ziņots, ka apsūdzētais vīrietis līdz šim nekādos pārkāpumos nebija pieķerts. Viņam nebija arī ģimenes. Ņemot vērā, ka nav notiesājoša sprieduma, vīrietis joprojām formāli skaitās RS darbinieks, aģentūrai LETA iepriekš apliecināja \"Rīgas satiksmes\" pārstāvis Viktors Zaķis. Vīrietim gan alga netiek maksāta. \"TV3 Ziņas\" iepriekš vēstīja, ka vīrietis strādājis tehniskajā daļā, kas apkalpo jauno uzņēmumu tehniku un infrastruktūru. Izskatīšanai Daugavpils tiesā nodota krimināllieta, kurā vecāki apsūdzēti savu trīs bērnu seksuālā izmantošanā vairāku gadu garumā. Prokuratūra uzskata, ka abi apsūdzētie aptuveni trīs mēnešus vardarbīgi apmierinājuši dzimumtieksmi ar savu mazgadīgo bērnu, turklāt tēvs vardarbīgi apmierinājis dzimumtieksmi vēl ar diviem saviem mazgadīgajiem bērniem. Apsūdzētais, izmantojot ģimenes emocionālās saites, noziegumus pret saviem mazgadīgajiem bērniem veica laikā no 2008. līdz 2013.gadam, iepriekš norādīja prokuratūrā. Abi apsūdzētie vecāki savu vainu noziegumā atzina un nožēloja. Krimināllikums par vardarbīgu dzimumtieksmes apmierināšanu, ja tas izdarīts ar mazgadīgo, paredz brīvības atņemšanu no trim līdz 12 gadiem un ar probācijas uzraudzību līdz trim gadiem. Izskatīšanā Dobeles rajona tiesā nonākusi krimināllieta, kurā vīrietis apsūdzēts par mazgadīgās pameitas izvarošanu. Šo lietu tiesa skata slēgtā sēdē. 2014.gada maijā Zemgales tiesas apgabala prokuratūra tiesai nodeva krimināllietu, kurā vīrietis apsūdzēts par mazgadīgās pameitas izvarošanu. Saskaņā ar apsūdzību vīrietis dzīvoja kopā ar savu faktisko sievu un viņas mazgadīgo bērnu. Izmantojot ģimenes emocionālās saites un to, ka mājās neatradās bērna māte, apsūdzētais veica seksuālu vardarbību pret mazgadīgo, apmierinot savu dzimumtieksmi pretdabiskā veidā, un viņu izvaroja, iepriekš norādīja prokuratūrā. Apsūdzētais mazgadīgajai izteica arī draudus, lai pārvarētu viņas pretošanos. Vīrietis savu vainu noziegumā neatzina.", "link": "https://www.delfi.lv/161/criminal/46139977/mate-un-tevs-pansionata-direktors-satiksmes-uznemuma-darbinieks-latvija-notvertie-pedofili"},
{"title": "Atceļ aizliegumu Magonim izbraukt no valsts", "category": "Kriminālziņas", "body": "Klotiņš norādīja, ka Magonis ir pildījis savus pienākumus, kas paredzēti likumā, kā arī nav kavējis ne izmeklēšanu, ne lietas iztiesāšanu. Jau iepriekš Magonis, tiesai lūdzot atļauju, izbraucis uz tādam valstīm kā  Austrija , Brazīlija un  Meksika  un vienmēr laikus atgriezies Latvijā. Tāpat Magonis sācis aktīvas darba gaitas viņam \"labi pārzinātajā loģistikas jomā\" AS \"Euro Rail Trans\", kur pieņemts darbā par valdes padomnieku, un viņam darba ietvaros varētu būt nepieciešams doties komandējumos. Kā ziņo aģentūra LETA, 2012. gadā izveidotā uzņēmuma \"Euro Rail Trans\" vairākuma jeb 51% akcionārs ir Krievijas dzelzceļa uzņēmuma meitasfirma \"RŽD loģistika\" jeb \"Russian Railways Logistics\", teikts uzņēmuma mājaslapā. Vēl 49% \"Euro Rail Trans\" daļu pieder SIA \"Locomotive Traction Operator\", kura 80% savukārt pieder AS \"Latvijas transporta grupa\". 2015.gadā žurnāls \"Ir\" vēstīja, ka AS \"Latvijas transporta grupa\" 60% daļas pieder ar Aināra Šlesera ģimeni saistītam uzņēmumam \"Regma 101\". Pašreizējais \"Euro Rail Trans\" padomes priekšsēdētājs ir \"RŽD loģistika\" vadītājs Vjačelavs Valentiks, bet \"Euro Rail Trans\" valdes priekšsēdētājs ir \"RŽD loģistika\" korporatīvās pārvaldības direktors Romāns Andropovs. Šlesers ir uzņēmuma \"Euro Rail Trans\" valdes loceklis kopš 2015. gada 11. marta, liecina \"Firmas.lv\" pieejamā informācija. Arī prokurore norādīja, ka Magonis nav kavējis ne izmeklēšanu, ne sēdes. Tāpēc, ja tiek saglabāts iepriekš noteikts drošības līdzeklis – drošības nauda, tad aizliegumu izbraukt no valsts var atcelt. Uzklausījusi lietas dalībniekus, tiesa lēma lūgumu apmierināt un atcelt Magonim piemēroto drošības līdzekli – aizliegumu izbraukt no valsts, atstājot spēkā drošības naudu. Savukārt Osinovska aizstāve advokāte Jeļena Kvjatkovska tiesai pieteica lūgumu Osinovska piedalīšanos ļaut nodrošināt videokonferences režīmā. Viņa norādīja, ka  Igaunijas  uzņēmējam ir tiesības uz privāto dzīvi, ko ierobežo pienākumus salīdzinoši bieži ierasties tiesā Limbažos. Viņa arī norādīja uz uzņēmēja aizņemtību. Advokāte neizslēdza, ka tad, ja Osinovskis būs spiests sēdes piedalīties klātienē, objektīvu apstākļu dēļ būs jālūdz atlikt vairākas tiesas sēdes. Prokurore tiesai pauda, ka sēžu grafiks ir saspringts un ierašanās varētu būt apgrūtināta. Tāpēc iespēju robežās var atsevišķas tiesas sēdes rīkot videokonferences režīmā, bet pats Osinovskis būtu noteikti jāpratina klātienē. Uzklausījusi lūgumu un pušu viedokli, tiesa norādīja, ka būs gadījumi, kad Osinovskim būs jāierodas klātienē, un tas izrietēs no konkrētās situācijas. Jau vēstīts, ka pirmdien tiesa atsāka izskatīt krimināllietu, kurā uz apsūdzēto sola sēdušies bijušais \"Latvijas Dzelzceļa\" valdes priekšsēdētājs  Uģis Magonis  un Igaunijas uzņēmējs Oļegs Osinovskis. Trešdien tiesa apmierināja Igaunijas uzņēmuma \"Skinest rail\" pārstāvja Leona Glikmana lūgumu krimināllietu daļā par piespiedu ietekmēšanas līdzekļa piemērošanu uzņēmumam \"Skinest Taril\" izdalīt un nosūtīt tiesāšanai Igaunijā. Tiesa šo lūgumu apmierināja. Iepriekš tiesa atcēla \" Latvijas dzelzceļš \" bijušajam vadītajam uzlikto aizliegumu tikties ar Igaunijas miljonāru uzņēmēju Osinovski, kā arī samazināja drošības naudu no 400 000 eiro līdz 200 000 eiro, samazināto daļu  atmaksājot drošības naudas iemaksātajam . Tiesa noraidīja aizstāvja lūgumu atcelt aizliegumu izbraukt no valsts. Savukārt Igaunijas miljonāra uzņēmēja Osinovska aizstāves lūgumu sadalīt Magoņa kukuļošanas krimināllietu un  daļu par Osinovski nodot izskatīšanai Igaunijas tiesā tiesa noraidīja . Tiesnesis lēmumu pamatoja ar to, ka lielākā daļa liecinieku atrodas Latvijā, tādēļ būtu apgrūtināta viņa nokļūšana Igaunijas tiesā. Pēc lēmuma neizdalīt kriminālprocesu un Osinovski tiesāt Latvijā Osinovska advokāte Jeļena Kvjatkovska žurnālistiem sacīja, ka pamatojums bijis ļoti vienkāršs – Osinovskis ir Igaunijas pilsonis, \"Skinest rail\" ir Igaunijā reģistrēts uzņēmums un noziedzīgais nodarījums, kas viņam inkriminēts, ir paveikts Igaunijā. Taču, tā kā tiesa šos argumentus nav ņēmusi vērā, tad Osinovskis turpinās Latvijā aizstāvēt savu reputāciju. Prokurore Evita Masule žurnālistiem komentēja, ka Magonim ir inkriminēta kukuļa pieņemšana, bet Osinovskim kukuļa piedāvāšana, kas notikusi Latvijā, un nodošana, kas realizēta Igaunijā. Noziedzīgais nodarījums bijis saistīts ar uzņēmuma \"Latvijas Dzelzceļa Ritošais sastāvs\" darījumu ar \"Skinest rail\" par četru dīzeļa lokomotīvju iegādi. No prokurores iepriekš teiktā izriet, ka šis darījums ir realizējies – līgums ticis noslēgts starp abām kompānijām un lokomotīves piegādātas, taču darījuma ekonomisko pusi bija jāvērtē  Satiksmes ministrijai . Vienlaikus prokurore informēja, ka sākotnēji no abu apsūdzēto sarunām iziriet, ka sākotnējā kukuļa summa bijusi 800 000 eiro, taču vēlāk tā samazināta līdz 500 000. Vaicāta, kāpēc 500 000 eiro vietā atrasti tikai 499 500 eiro, prokurore toreiz sacīja, ka, iespējams, 500 eiro samaksāti kādai personai par palīdzību, vai arī banka, no kuras Osinovskis naudu izņēmis, izmaksājusi nepareizu summu. Vienlaikus gan viņa uzsvēra, ka nav zināms, kāpēc ir summas nesakritība. Jau ziņots, ka Limbažu rajona  tiesā pērn septembrī notika pirmā tiesas sēde  Magoņa kukuļošanas lietā. Pirms tiesas sēdes gan Magonis, gan Osinovskis savu vainu inkriminētajos pārkāpumos noliedza. 2015. gada vasarā  Korupcijas  novēršanas un apkarošanas birojs ( KNAB ) aizdomās par kukuļošanas noziegumiem aizturēja toreizējo \"Latvijas Dzelzceļš\" valdes priekšsēdētāju Magoni. Aizdomās par kukuļa došanu tika turēts Osinovskis. Pērn jūlijā  Ģenerālprokuratūra  pret Magoni sāka kriminālvajāšanu par aptuveni 500 000 eiro liela kukuļa pieņemšanu, savukārt par šī kukuļa došanu tika sākta kriminālvajāšana pret Osinovski.", "link": "https://www.delfi.lv/161/criminal/49642185/atcel-aizliegumu-magonim-izbraukt-no-valsts"},
{"title": "Magoņa sievu krimināllietā atzīst par piecu pulksteņu un 80 000 eiro īpašnieci", "category": "Kriminālziņas", "body": "Anastasija Magone ar advokāta Vara Klotina starpniecību tiesai pieteica lūgumu atcelt arestu pieciem pulksteņiem un skaidrai naudai 80 070 eiro, kas izņemti viņas dzīvesvietā. Klotiņš tiesā norādīja, ka lietā nav pierādījumu, kas liecinātu, ka šī manta ir Uģa Magoņa manta. Tāpat ticis ignorēts, ka dzīvoklis Rīgā, kur veikta kratīšana un šis mantas izņemtas, ir Anastasijas Magones īpašums, kas viņai piederēja vēl pirms laulības ar Uģi Magoni. Turklāt lietā arests esot uzlikts arī Uģa Magoņa bankas kontam un diviem nekustamajiem īpašumiem, kuru kopēja kadastrālā vērtība mērāma 350 000 eiro. Tiesa lēma Anastasiju Magoni tiesas procesā aicināt kā aizskartās mantas īpašnieci, lai viņas klātbūtne varētu izlemt jautājumu par arestu atcelšanu. Līdz ar to Klotiņš lūdza pirmdien lietas iztiesāšanu atlikt, jo Anastasijai Magonei ir tiesības iepazīties ar lietu un būt klāt lietas iztiesāšanai. Tiesa nesāka tiesas izmeklēšanu un lietu atlika līdz 26. janvārim. Jau vēstīts, ka pirmdien tiesa atsāka izskatīt krimināllietu, kurā uz apsūdzēto sola sēdušies bijušais \"Latvijas Dzelzceļa\" valdes priekšsēdētājs  Uģis Magonis  un  Igaunijas  uzņēmējs Oļegs Osinovskis. Trešdien tiesa apmierināja Igaunijas uzņēmuma \"Skinest rail\" pārstāvja Leona Glikmana lūgumu krimināllietu daļā par piespiedu ietekmēšanas līdzekļa piemērošanu uzņēmumam \"Skinest rail\" izdalīt un nosūtīt tiesāšanai Igaunijā. Tiesa šo lūgumu apmierināja. Iepriekš tiesa atcēla \" Latvijas dzelzceļš \" bijušajam vadītajam uzlikto aizliegumu tikties ar Igaunijas miljonāru uzņēmēju Osinovski, kā arī samazināja drošības naudu no 400 000 eiro līdz 200 000 eiro, samazināto daļu  atmaksājot drošības naudas iemaksātajam . Tiesa noraidīja aizstāvja lūgumu atcelt aizliegumu izbraukt no valsts. Savukārt Igaunijas miljonāra uzņēmēja Osinovska aizstāves lūgumu sadalīt Magoņa kukuļošanas krimināllietu un  daļu par Osinovski nodot izskatīšanai Igaunijas tiesā tiesa noraidīja . Tiesnesis lēmumu pamatoja ar to, ka lielākā daļa liecinieku atrodas Latvijā, tādēļ būtu apgrūtināta viņa nokļūšana Igaunijas tiesā. Pēc lēmuma neizdalīt kriminālprocesu un Osinovski tiesāt Latvijā Osinovska advokāte Jeļena Kvjatkovska žurnālistiem sacīja, ka pamatojums bijis ļoti vienkāršs – Osinovskis ir Igaunijas pilsonis, \"Skinest rail\" ir Igaunijā reģistrēts uzņēmums un noziedzīgais nodarījums, kas viņam inkriminēts, ir paveikts Igaunijā. Taču, tā kā tiesa šos argumentus nav ņēmusi vērā, tad Osinovskis turpinās Latvijā aizstāvēt savu reputāciju. Prokurore Evita Masule žurnālistiem komentēja, ka Magonim ir inkriminēta kukuļa pieņemšana, bet Osinovskim kukuļa piedāvāšana, kas notikusi Latvijā, un nodošana, kas realizēta Igaunijā. Noziedzīgais nodarījums bijis saistīts ar uzņēmuma \"Latvijas Dzelzceļa Ritošais sastāvs\" darījumu ar \"Skinest rail\" par četru dīzeļa lokomotīvju iegādi. No prokurores iepriekš teiktā izriet, ka šis darījums ir realizējies – līgums ticis noslēgts starp abām kompānijām un lokomotīves piegādātas, taču darījuma ekonomisko pusi bija jāvērtē  Satiksmes ministrijai . Vienlaikus prokurore informēja, ka sākotnēji no abu apsūdzēto sarunām iziriet, ka sākotnējā kukuļa summa bijusi 800 000 eiro, taču vēlāk tā samazināta līdz 500 000. Vaicāta, kāpēc 500 000 eiro vietā atrasti tikai 499 500 eiro, prokurore toreiz sacīja, ka, iespējams, 500 eiro samaksāti kādai personai par palīdzību, vai arī banka, no kuras Osinovskis naudu izņēmis, izmaksājusi nepareizu summu. Vienlaikus gan viņa uzsvēra, ka nav zināms, kāpēc ir summas nesakritība. Jau ziņots, ka Limbažu rajona  tiesā pērn septembrī notika pirmā tiesas sēde  Magoņa kukuļošanas lietā. Pirms tiesas sēdes gan Magonis, gan Osinovskis savu vainu inkriminētajos pārkāpumos noliedza. 2015.gada vasarā  Korupcijas  novēršanas un apkarošanas birojs ( KNAB ) aizdomās par kukuļošanas noziegumiem aizturēja toreizējo \"Latvijas Dzelzceļš\" valdes priekšsēdētāju Magoni. Aizdomās par kukuļa došanu tika turēts Osinovskis. Pērn jūlijā  Ģenerālprokuratūra  pret Magoni sāka kriminālvajāšanu par aptuveni 500 000 eiro liela kukuļa pieņemšanu, savukārt par šī kukuļa došanu tika sākta kriminālvajāšana pret Osinovski.", "link": "https://www.delfi.lv/161/criminal/49642301/magona-sievu-kriminallieta-atzist-par-piecu-pulkstenu-un-80-000-eiro-ipasnieci"},
{"title": "Magoņa krimināllietā daļu pret 'Skinest rail' iztiesās Igaunijā", "category": "Kriminālziņas", "body": "\"Skinest rail\" pārstāvis tiesā skaidroja, ka viņš nesaskata tiesisku pamatu lietu daļā par piespiedu ietekmēšanas līdzekļa piemērošanu Igaunijas uzņēmumam izskatīt Latvijā. Viņš norādīja, ka ir iepazinies ar lietu un likumdošanu, un, viņaprāt, vienīgais loģiskais veids ir lietas izdalīšana. Igaunijas uzņēmuma pārstāvis skaidroja, ka Latvijas un Igaunijas likumos ir teritoriālais princips, turklāt juridiska persona kriminālprocesā no likuma viedokļa ir vairāk funkcionāla. Tas nozīmē, ka juridiska persona nevar pastrādāt kriminālnoziegumu, kas saistīts ar teritoriju. Tāpat likums paredz, ka nav iespējams Latvijā izvirzīt prasības pret ārvalstu juridiskām personām. Papildu tam Glikmans sacīja, ka daļā par \"Skinest rail\" būs vismaz 12 liecinieki, kuri visi ir Igaunijas pilsoņi, un lietas nesadalīšana, visticamāk, varētu pagarināt lietas izskatīšanu. Prokurore norādīja, ka lūgums, kas iesniegts viņai, atšķiras no tā, ko savā runā izteica juridiskās personas pārstāvis. Tāpēc viņa jautāja, vai tiesā iesniegta arī angliskā versija un, vai tas atšķiras no latviešu valodā iesniegtā lūguma. Viņa skaidroja, ka latviskajā versijā nav atsauču uz juridiskajiem avotiem, ko uzņēmuma pārstāvis minēja savā angliski pieteiktajā lūgumā. Līdz ar to prokurore lūdza nodrošināt dokumentu tulkojumu. Osinovska advokāte Jeļena Kvjatkovska norādīja, ka process notiek mutiski un nav pienākums lūgumus iesniegt rakstveidā, papildinot, ka neprecizitātes latviešu valodā ir iespējams novērst. Arī Magoņa advokāts Varis Klotiņš pievienojās savai kolēģei, un norādīja, ka trūkumus var novērst tiesas sēdē, jo klātesošs ir tulks. Pēc trūkumu novēršanas lūguma latviskajā versijā prokurore neiebilda šī lūguma apmierināšanai. Tā kā pret šādu lūgumu iebildumu nebija nedz apsūdzēto advokātiem, kā arī apsūdzētajiem, tad tiesa lēma lūgumu apmierināt un izdalīt no krimināllietas daļu par piespiedu ietekmēšanas līdzekļa piemērošanu \"Skinest rail\" un nosūtīt to skatīšanai Igaunijas tiesai. Pēc šī lēmuma Osinovska advokāte Kvjatkovska atkārtoti pieteica jau iepriekšējā tiesas sēdē pieteikto lūgumu par Osinovska apsūdzības daļas izdalīšanu no krimināllietas un tās nosūtīšanu tiesāšanai Igaunijā. Arī Osinovskis pievienojās savas aizstāves lūgumam, norādot, ka viņam ik reizi uz tiesu Limbažos jāmēro 540 kilometri, kā arī pauda pārliecību, ka viņš no šī tiesas procesa latviešu valodā saprotot tikai divus vārdus no simts. \"Viss darījums notika Igaunijā, jo es nezinu Latvijas likumus, un man nav jāzina 200 valstu likumi. Es zinu tikai savas valsts likumus un to, vai es to es esmu vai neesmu pārkāpis, ir jālemj tiesai Igaunijā, nevis Latvijā,\" noteica Osinovskis. Uzklausījis klātesošos, tiesa tomēr lēma šo lūgumu noraidīt un lietu daļā par apsūdzību Osinovskim atsevišķi neizdalīt tiesāšanai Igaunijā. Jau vēstīts, ka Limbažu rajona tiesa pirmdien pulksten 10 atsāka skatīt krimināllietu, kurā apsūdzēti bijušais \"Latvijas Dzelzceļa\" vadītājs Uģis Magonis un Igaunijas uzņēmējs Oļegs Osinovskis. Iepriekš tiesa atcēla \" Latvijas dzelzceļš \" bijušajam vadītajam uzlikto aizliegumu tikties ar Igaunijas miljonāru uzņēmēju Osinovski, kā arī samazināja drošības naudu no 400 000 eiro līdz 200 000 eiro, samazināto daļu  atmaksājot drošības naudas iemaksātajam . Tiesa noraidīja aizstāvja lūgumu atcelt aizliegumu izbraukt no valsts. Savukārt Igaunijas miljonāra uzņēmēja Osinovska aizstāves lūgumu sadalīt Magoņa kukuļošanas krimināllietu un  daļu par Osinovski nodot izskatīšanai Igaunijas tiesā tiesa noraidīja . Tiesnesis lēmumu pamatoja ar to, ka lielākā daļa liecinieku atrodas Latvijā, tādēļ būtu apgrūtināta viņa nokļūšana Igaunijas tiesā. Pēc lēmuma neizdalīt kriminālprocesu un Osinovski tiesāt Latvijā Osinovska advokāte Jeļena Kvjatkovska žurnālistiem sacīja, ka pamatojums bijis ļoti vienkāršs – Osinovskis ir Igaunijas pilsonis, \"Skinest rail\" ir Igaunijā reģistrēts uzņēmums un noziedzīgais nodarījums, kas viņam inkriminēts, ir paveikts Igaunijā. Taču, tā kā tiesa šos argumentus nav ņēmusi vērā, tad Osinovskis turpinās Latvijā aizstāvēt savu reputāciju. Prokurore Evita Masule žurnālistiem komentēja, ka Magonim ir inkriminēta kukuļa pieņemšana, bet Osinovskim kukuļa piedāvāšana, kas notikusi Latvijā, un nodošana, kas realizēta Igaunijā. Noziedzīgais nodarījums bijis saistīts ar uzņēmuma \"Latvijas Dzelzceļa Ritošais sastāvs\" darījumu ar \"Skinest rail\" par četru dīzeļa lokomotīvju iegādi. No prokurores iepriekš teiktā izriet, ka šis darījums ir realizējies – līgums ticis noslēgts starp abām kompānijām un lokomotīves piegādātas, taču darījuma ekonomisko pusi bija jāvērtē  Satiksmes ministrijai . Vienlaikus prokurore informēja, ka sākotnēji no abu apsūdzēto sarunām iziriet, ka sākotnējā kukuļa summa bijusi 800 000 eiro, taču vēlāk tā samazināta līdz 500 000. Vaicāta, kāpēc 500 000 eiro vietā atrasti tikai 499 500 eiro, prokurore toreiz sacīja, ka, iespējams, 500 eiro samaksāti kādai personai par palīdzību, vai arī banka, no kuras Osinovskis naudu izņēmis, izmaksājusi nepareizu summu. Vienlaikus gan viņa uzsvēra, ka nav zināms, kāpēc ir summas nesakritība. Jau ziņots, ka Limbažu rajona  tiesā pērn septembrī notika pirmā tiesas sēde  Magoņa kukuļošanas lietā. Pirms tiesas sēdes gan Magonis, gan Osinovskis savu vainu inkriminētajos pārkāpumos noliedza. 2015.gada vasarā Korupcijas novēršanas un apkarošanas birojs ( KNAB ) aizdomās par kukuļošanas noziegumiem aizturēja toreizējo \"Latvijas Dzelzceļš\" valdes priekšsēdētāju Magoni. Aizdomās par kukuļa došanu tika turēts Osinovskis. Pērn jūlijā  Ģenerālprokuratūra  pret Magoni sāka kriminālvajāšanu par aptuveni 500 000 eiro liela kukuļa pieņemšanu, savukārt par šī kukuļa došanu tika sākta kriminālvajāšana pret Osinovski.", "link": "https://www.delfi.lv/161/criminal/49640617/magona-kriminallieta-dalu-pret-skinest-rail-iztiesas-igaunija"},
{"title": "Tiesai nodod lietu par jaunievēlētās deputātes Grevcovas melošanu CVK", "category": "Kriminālziņas", "body": "Šī gada 18. oktobrī Rīgas Austrumu prokuratūrā tika pieņemts lēmums par kādas jaunievēlētās 14.  Saeimas  deputātes saukšanu pie kriminālatbildības par apzināti nepatiesu ziņu sniegšanu valsts institūcijai – šajā gadījumā Centrālajai vēlēšanu komisijai, portālu \"Delfi\" informēja prokuratūrā. Persona tiek apsūdzēta par to, ka viņa, būdama 14. Saeimas vēlēšanu deputāta kandidāte, izpildot Saeimas vēlēšanu likumā noteiktās prasības deputātu kandidātiem, aizpildīja un parakstīja anketu, kurā norādīja apzināti nepatiesas ziņas par savu darbavietu un izglītību. Parakstītos dokumentus viņas partijas priekšsēdētājs, neapzinoties, ka personas parakstītā anketa satur nepatiesas ziņas, iesniedza Centrālajā vēlēšanu komisijā. Tā kā persona atteicās paust savu attieksmi par viņai izvirzīto apsūdzību, piektdien, 21. oktobrī, pieņemts lēmums par krimināllietas nodošanu izskatīšanai Rīgas pilsētas tiesai. Personai piemēroti drošības līdzekļi, kuri nav saistīti ar brīvības atņemšanu, proti, dzīvesvietas maiņas paziņošana un aizliegums izbraukt no valsts. Par šāda noziedzīga nodarījuma izdarīšanu personu var sodīt ar īslaicīgu brīvības atņemšanu no 15 dienām līdz 3 mēnešiem, sabiedrisko darbu no 40 līdz 280 stundām vai naudas sodu līdz 100 Latvijas Republikā noteikto minimālo mēnešalgu apmērā. Prokuratūra atgādina, ka neviena persona netiek uzskatīta par vainīgu, kamēr viņas vaina noziedzīga nodarījuma izdarīšanā netiek pierādīta likumā noteiktajā kārtībā. \"Delfi\" jau vēstīja, ka Grevcova CVK sniegusi nepatiesu informāciju par  iegūto izglītību Latvijas Sporta pedagoģijas akadēmijā (LSPA) . Grevcova sniegusi informāciju, ka 2013. gadā ieguvusi augstāko izglītību LSPA pedagoga specialitātē, tomēr LSPA arhīvā šāda informācija nav pieejama. Tāpat vēstīts, ka Grevcova nav bijusi patiesa, norādot informāciju par savu darbavietu.", "link": "https://www.delfi.lv/161/criminal/54866654/tiesai-nodod-lietu-par-jaunieveletas-deputates-grevcovas-melosanu-cvk"},
{"title": "Grevcovas krimināllietu par melošanu CVK sāks iztiesāt decembrī", "category": "Kriminālziņas", "body": "Grevcovai piemēroti drošības līdzekļi, kuri nav saistīti ar brīvības atņemšanu, proti, dzīvesvietas maiņas paziņošana un aizliegums izbraukt no valsts. Par šāda noziedzīga nodarījuma izdarīšanu var sodīt ar īslaicīgu brīvības atņemšanu no 15 dienām līdz trim mēnešiem, sabiedrisko darbu no 40 līdz 280 stundām vai naudas sodu līdz 100 Latvijā noteikto minimālo mēnešalgu apmērā. Šī gada 7. oktobrī  Valsts policija  sāka kriminālprocesu pēc Krimināllikuma 272. panta saistībā ar deputātes iespējami apzināti  nepatiesu ziņu sniegšanu CVK . Veicot nepieciešamās kriminālprocesa izmeklēšanas darbības un iegūstot pietiekošu pierādījumu kopumu, 17. oktobrī kriminālprocess paātrinātā kārtībā nodots prokuratūrai kriminālvajāšanas uzsākšanai pret vienu personu. Pirmstiesas izmeklēšanas laikā noskaidrots, ka Grevcova, būdama 14.  Saeimas  vēlēšanu deputāta kandidāte, CVK iesniegusi ziņas par sevi, tai skaitā norādot informāciju sadaļā \"Darba vieta un ieņemamie amati\", kā arī \"Izglītība\". Šo ziņu sniegto patiesumu sagatavotajos dokumentos persona apliecināja ar savu parakstu, pēc kā parakstītos dokumentus nodeva personai, kura tos 13. jūlijā iesniedza CVK. Kriminālprocesā nopratināti vairāki liecinieki, tostarp no dažādām iestādēm un institūcijām gūtas un ziņas informācija, kam ir būtiska nozīme kriminālprocesā. Viena persona kriminālprocesā atzīta par aizdomās turēto. Personai piemēroti drošības līdzekļi, kuri nav saistīti ar brīvības atņemšanu. Izmeklēšanas laikā gūtā informācija dod pamatu uzskatīt, ka persona ar savām darbībām izdarījusi noziedzīgu nodarījumu, par kuru ir paredzēta kriminālatbildība Krimināllikuma 272.pantā. Iegūstot pietiekošu pierādījumu kopumu un veicot visas nepieciešamās kriminālprocesa izmeklēšanas darbības, 17. oktobrī, atbilstoši Kriminālprocesa likuma 425. pantam, paātrinātā procesā kārtībā kriminālprocess nodots kriminālvajāšanas uzsākšanai pret vienu personu par nepatiesu ziņu sniegšanu valsts institūcijai. Jau ziņots, ka jaunievēlētā partijas \"Stabilitātei!\" deputāte melojusi par savu darbavietu, pirmsvēlēšanu laikā CVK apzināti iesniedzot nepatiesu informāciju par to, vēstīja \"TV3 Ziņas\". Turklāt Grevcova CVK sniegusi nepatiesu informāciju arī par iegūto izglītību Latvijas Sporta pedagoģijas akadēmijā (LSPA), apstiprināja LSPA sabiedrisko attiecību un komunikācijas vadītāja Ilze Āķe-Vīksne. CVK Grevcova sniegusi informāciju, ka 2013. gadā ieguvusi augstāko izglītību LSPA pedagoga specialitātē. Tomēr Āķe-Vīksne, atbildot uz jautājumu par šīs informācijas patiesumu, norādīja, ka LSPA arhīvā šāda informācija nav pieejama. Persona ar šādu vārdu un uzvārdu neesot atrodama LSPA Studentu informatīvajā sistēmā, kas darbojas kopš 2004. gada. Tāpat Grevcova nav fiksēta ne absolventu sarakstā, ne studējošo sarakstā, akcentēja akadēmijas pārstāve. Grevcova plašāku atpazīstamību izpelnījusies ar savu darbību sociālajā vietnē \" TikTok \". Partija \"Stabilitātei\" 14.Saeimas vēlēšanās ieguva 11 mandātus.", "link": "https://www.delfi.lv/161/criminal/54896612/grevcovas-kriminallietu-par-melosanu-cvk-saks-iztiesat-decembri"},
{"title": "'Trīs litri alus vakardien' – dzērājšoferis Tukuma policijai skaidro braukšanu reibumā", "category": "Kriminālziņas", "body": "Valsts policija  (VP) Tukumā pieķērusi dzērājšoferi 0,55 promiļu reibumā, kurš skaidroja, ka iepriekšējā dienā izdzēris trīs litrus \"Līvu\" alus un domājis, ka pagājis pietiekami ilgs laiks, lai promiles alkometrā neuzrādītos, portālu \"Delfi\" informēja policijā. 6. oktobrī Tukumā vīrietis vadīja automašīnu \"Volvo V50” pa Jelgavas ielu, būdams 0,55 promiļu reibumā. Likumsargiem vīrietis skaidroja, ka pie pie stūres sēdies, jo bijis nepieciešams aizvest savas divas meitas un sievu uz slimnīcu. Viņš domājis, ka ir pagājis pietiekoši ilgs laiks un viņa organismā vairs neuzrādīsies alkohola klātbūtne. Policijā par notikušo sākts administratīvā pārkāpuma process un noteikts laiks, kad vīrietim jāierodas Tukuma iecirknī uz lietas izskatīšanu, portāls \"Delfi\" noskaidroja VP.", "link": "https://www.delfi.lv/161/criminal/54828148/tris-litri-alus-vakardien-dzerajsoferis-tukuma-policijai-skaidro-brauksanu-reibuma"},
{"title": "'Paziņas neatdod maku' – vīrietis sūdzas policijā; likumsargi zuteni atrod tualetē", "category": "Kriminālziņas", "body": "Otrdien, 11. oktobrī,  Valsts policijas  (VP)  Bauskas  iecirknī vērsās vīrietis un informēja, ka pēc kopīgas alkohola lietošanas Bauskas novada Ceraukstes pagastā paziņas viņam neatdodot naudas maku. Ierodoties norādītajā adresē, likumsargi noskaidroja, ka vīrietis, būdams alkohola reibumā, savu maku ir atstājis tualetē, portālu “Delfi” informēja VP. Par nepamatotu policijas izsaukšanu sākts administratīvā pārkāpuma process. VP atgādina, ka nepamatota speciālo dienestu izsaukšana kavē sabiedriskās kārtības nodrošināšanu, likumpārkāpumu novēršanu un palīdzības sniegšanu personām, kuras nokļuvušas ārkārtējā situācijā. Kopumā aizvadītajā diennaktī VP Bauskas iecirknī saņemta informācija 17 gadījumiem, kad iedzīvotāji vērsušies pēc palīdzības policijā, vai konstatēts, ka noticis noziedzīgs nodarījums. Ceļu satiksmes uzraudzības jomā reģistrēti astoņi administratīvie pārkāpumi, tai skaitā trīs par atļautā maksimālā braukšanas ātruma pārsniegšanu. Par automašīnas vadīšanu alkohola reibumā sākts viens kriminālprocess. Reģistrēti divi ceļu satiksmes negadījumi, kur vienā gadījumā ir cietis viens cilvēks.", "link": "https://www.delfi.lv/161/criminal/54837496/pazinas-neatdod-maku-virietis-sudzas-policija-likumsargi-zuteni-atrod-tualete"},
{"title": "Sērenes pagastā patvaļīgi nozāģē egles un priedes; izmeklēšanā cieš policists", "category": "Kriminālziņas", "body": "Valsts policija  (VP) sākusi kriminālprocesu par patvaļīgu koku nociršanu  Aizkraukles  pagasta Sērenes pagasta mežā – nozāģētas septiņas priedes un divas egles, portālu \"Delfi\" informēja policijā. 11. oktobrī VP Aizkraukles iecirknī tika saņemta informācija, ka Sērenes pagastā mežā patvaļīgi ir nozāģētas septiņas priedes un divas egles. Par patvaļīgu koku ciršanu svešā mežā policisti sāka kriminālprocesu. Sekojot pēdām, kas veda no meža, likumsargi nonāca pie kādas privātmājas. Izvaicāšanas laikā blakus saimniekam esošais suns divas reizes iekoda policistam kreisajā rokā, kā rezultātā policistam tika nodarīti miesas bojājumi un sabojāta dienesta forma. Par notikušo policijā sākti divi administratīvo pārkāpumu procesi.", "link": "https://www.delfi.lv/161/criminal/54837538/serenes-pagasta-patvaligi-nozage-egles-un-priedes-izmeklesana-cies-policists"},
{"title": "Aizturētas vairākas personas kriminālprocesā par ugunsgrēku Merķeļa ielas nelegālajā hostelī (plkst.21.05)", "category": "Kriminālziņas", "body": "Valsts policija  ir aizturējusi vairākas personas kriminālprocesā par traģisko ugunsgrēku Rīgā, Merķeļa ielas 8 nelegālajā hostelī, liecina aģentūras LETA rīcībā esošā informācija. Valsts policijas preses pārstāve Simona Grāvīte apstiprināja, ka aizturētas trīs personas. Patlaban kriminālprocess kvalificēts pēc trīs Krimināllikuma pantiem, proti, par ugunsdrošības noteikumu tīšu pārkāpšanu, svešas mantas iznīcināšanu vai bojāšanu aiz neuzmanības, kā arī uzņēmējdarbību bez reģistrēšanas un bez atļaujas, norādīja Grāvīte. Likums dod tiesības personu aizturēt līdz 48 stundām, pēc tam, ja nepieciešams, var piemērot drošības līdzekli. Bargākais drošības līdzeklis ir apcietinājums, par kura piemērošanu lemj tiesa. Valsts policijas Rīgas reģiona pārvaldes Kriminālpolicijas pārvaldes priekšnieks Juris Staļģevics trešdienas vakarā Latvijas Televīzijai (LTV) apstiprināja, ka viens no aizturētajiem ir dzīvokļa oficiālais īpašnieks. Jau rakstīts, ka šis cilvēks ir jurists, bijušais Rīgas Juridiskās augstskolas studentu asociācijas prezidents Andrejs Gailis. Lai arī lietā patlaban aizturētas trīs personas, izmeklēšana notiek saspringtā režīmā un šonakt likumsargiem darbs turpināsies. Staļģevics arī informēja, ka ugunsgrēka vietā visu dienu strādājuši eksperti un izņēmuši priekšmetus, kuriem nozīmētas ekspertīzes. Staļģevics pauda cerību, ka divus no bojāgājušiem izdosies atpazīt tuvākajā laikā, bet pārējo sešu mirušo identitātes noskaidrošanai būs nepieciešams ilgāks laiks, tostarp, jāveic DNS ekspertīzes. Policija arī patlaban apkopo informāciju par citiem galvaspilsētas hosteļiem, un šajā virzienā notiek darbs ar citām institūcijām. Valsts policijas priekšnieka vietnieks Andrejs Grišins šorīt žurnālistiem pastāstīja, ka starp mirušajiem varot būt gan Latvijas, gan ārvalstu iedzīvotāji. Ugunsgrēkā nelikumīgajā hostelī Merķeļa ielā 8 gāja bojā astoņi cilvēki. Glābēji evakuēja 24 cilvēkus. No tiem slimnīcā vidēji smagā stāvoklī nogādāti seši cietušie. Izsaukumu uz Merķeļa ielu glābēji saņēma trešdien neilgi pirms plkst.5. Tur dega sešstāvu ēkas augšējā stāva dzīvoklis un jumts. SIA \"Hospitality Solutions\", kura saskaņā ar Valsts darba inspekcijas (VDI) rīcībā esošo informāciju ir atbildīga par Merķeļa ielā 8 izveidotā un aizvadītajā naktī degušā nelegālā hosteļa biznesu, jau pusotru gadu bijusi inspekcijas redzeslokā, turklāt uzņēmumam piemēroti vairāki sodi par nereģistrētu nodarbinātību un atalgojuma neizmaksāšanu, trešdien pavēstīja VDI. VDI atklāja, ka kopumā par šo uzņēmumu saņemti 11 iesniegumi galvenokārt par darba samaksas neizmaksāšanu. VDI, reaģējot uz iesniegumiem, bija vērsusies uzņēmumā, taču tas nav sadarbojies. Rezultātā VDI piemērojusi divus administratīvos sodus. Uzņēmums aizvien nesadarbojas ar VDI un nav sniedzis nepieciešamos dokumentos saistībā ar iesniegumiem, kas saņemti par atalgojuma neizmaksāšanu, līdz ar to netiekot izslēgta iespēja, ka uzņēmumam varētu tikt piemērots vēl viens sods. Tāpat uzņēmums iepriekš ticis divreiz sodīts par nereģistrētu nodarbinātību, tomēr iesniegumi un pārbaudes nav notikušas tikai vienā adresē. Proti, pēc VDI paustā, uzņēmumam pieder vairāki hosteļi, turklāt tas pērn 19. maijā mainījis nosaukumu no SIA \"Riga Hostel\" uz SIA \"Hospitality Solutions\". Pēc inspekcijā paustā, nereģistrēta nodarbināšana konstatēta Merķeļa ielā 1, savukārt attiecībā uz hosteli Merķeļa ielā 8, kurā trešdien izcēlies traģisks ugunsgrēks, neviens sods nav piemērots. Saskaņā ar dažādās datu bāzēs pieejamo informāciju, abu dzīvokļu, kuros bija izveidots nelikumīgais hostelis, īpašnieks ir jurists, bijušais Rīgas Juridiskās augstskolas studentu asociācijas prezidents Andrejs Gailis, tomēr, vadoties pēc VDI sniegtās informācijas, Gailis tiek norādīts kā uzņēmuma kontaktpersona, bet kā amatpersona ir norādīts Arūns Skupeika, kuram ir tiesības pārstāvēt uzņēmumu kopš 2020. gada 28. decembra. Kā novēroja aģentūra LETA, jau pēc ugunsgrēka Gailis trešdien sāka dzēst savus profilus dažādos sociālajos tīklos. Piemēram, Gailis jau izdzēsis kontus no \"Facebook\" un \"Linkedin\". Pēc \"Firmas.lv\" pieejamās informācijas, 2019. gadā \"Hospitality Solutions\" strādāja ar 126 538 eiro apgrozījumu un 2745 eiro peļņu. Uzņēmums ir reģistrēts 2005. gadā, un tā pamatkapitāls ir 2840 eiro. \"Hospitality Solutions\" vienīgais īpašnieks ir Lietuvas pilsonis Skupeika.", "link": "https://www.delfi.lv/161/criminal/53150667/aizturetas-vairakas-personas-kriminalprocesa-par-ugunsgreku-merkela-ielas-nelegalaja-hosteli-plkst2105"},
{"title": "Pauž šaubas, ka Magonis varēja ietekmēt lokomotīvju iepirkuma procedūru", "category": "Kriminālziņas", "body": "Bijušais \"Daugavpils lokomotīvju remonta rūpnīcas\" valdes priekšsēdētājs Aivars Keskuela šodien Vidzemes rajona tiesā izteica šaubas vai kukuļošanā apsūdzētais bijušais VAS \" Latvijas dzelzceļš \" (LDz) vadītājs  Uģis Magonis  vienpersoniski spētu ietekmēt iepirkuma procedūru LDz, pastāstīja apsūdzētā Igaunijas uzņēmēja Oļega Osinovska advokāte Jeļena Kvjatkovska. Bijušais \"Daugavpils lokomotīvju remonta rūpnīcas\" valdes priekšsēdētājs Keskuela bija savulaik saistīts ar lokomotīvju iepirkuma procedūru un viņš tiesā pauda uzskatu, ka \"LDz\" esot sarežģīta lēmumu pieņemšana attiecībā uz iepirkumiem, tāpēc viņš neredz, ka viena persona, tajā skaitā Magonis varētu ietekmēt iepirkuma procedūru, norādīja advokāte. Keskula Osinovska uzņēmumos nestrādājot kopš 2016.gada. Lietas izskatīšana turpināsies 31. maijā, kad plānots nopratināt bijušo Daugavpils lokomotīvju remonta rūpnīcas valdes loceklis Vladimiru Kirsanovu. Jau ziņots, ka Krimināllietā apsūdzēti Magonis un igauņu uzņēmējs Oļegs Osinovskis. Saskaņā ar apsūdzību 2015. gada vasarā Osinovskis Magonim nodevis aptuveni 500 000 eiro lielu kukuli saistībā ar \"LDz ritošā sastāva servisa\" daudzmiljonu iepirkumu - vecu dīzeļlokomotīvju iegādi no Osinovskim piederoša uzņēmuma \"Skinest Rail\". Abi apsūdzētie savu vainu neatzīst. Kā liecina tiesas rīcībā esošie lietas materiāli, 2014. gada augustā ar Osinovski saistītā \"Daugavpils lokomotīvju remonta rūpnīca\" uzņēmumam \"LDz Cargo\" un \"LDz ritošā sastāva serviss\" bija nosūtījusi vēstuli ar savu piedāvājumu par septiņu lokomotīvju piegādi. Iepriekšējā tiesas sēdē 6. aprīlī \"Daugavpils Lokomotīvju remonta rūpnīcas\" (DLRR) valdes locekle Natālija Petrova liecināja, ka DLRR 2014. gadā lūdza Magoņa palīdzību noslēgt sadarbības līgumu ar ''Krievijas dzelzceļu'' (RŽD). Viņa skaidroja, ka 2014. un 2015. gadā DLRR finansiālā situācija bija \"slikta līdz ļoti slikta\", jo RŽD, ar kuru kopš PSRS laikiem DLRR bija slēdzis sadarbības līgumus par lokomotīvju remontdarbiem, atteicās noslēgt jaunu līgumu. Petrova norādīja, ka uzņēmums noslēdza 2014. gadu ar aptuveni 1,3 miljonu eiro lieliem zaudējumiem. Viņa gan norādīja, ka līgums tāpat netika noslēgts un DLRR attiecības ar RŽD strauji pasliktinājās 2015. gadā, pēc Magoņa aresta. Jau vēstīts, ka 26. martā sēdē bijusī \"LDz ritošā sastāva serviss\" (RSS) priekšsēdētāja Svetlana Berga liecināja, ka lokomotīvju iegāde atbildusi visām LDz koncerna interesēm, jo tas bijis ekonomiski izdevīgi visiem koncerna dalībniekiem. Savukārt 19. marta tiesas sēdē bijušais \"LDz Cargo\" vadītājs Guntis Mačs liecināja, ka Magonis nav ietekmējis \"LDz Cargo\" vadību par konkrētu vilcienu nomu. Mačam nekas neesot zināms par Magoņa iespējamo ietekmi uz LDz investīciju padomi un LDz prezidentu padomi, bez kuru lēmuma \"LDz ritošā sastāva serviss\" nemaz nevarētu no \"Skinest Rail\" iegādāties lokomotīves, ko piedāvāts nomāt pārvadātājam \"LDz Cargo\" un citiem pārvadātājiem Latvijā un ārpus Latvijas. Kādreizējais LDz vadītājs Magonis no darba tika atbrīvots pēc tam, kad  Korupcijas  novēršanas un apkarošanas birojs viņu aizturēja aizdomās par kukuļņemšanu. Rīgas rajona tiesa 2015.gada 8.augustā Magonim kā drošības līdzekli piemēroja apcietinājumu, bet vēlāk tiesa viņu nolēma atbrīvot pret 400 000 eiro lielu drošības naudu. Limbažu rajona tiesa 15. janvāra tiesas sēdē atcēla Magonim noteiktais aizliegums izbraukt no valsts, kā arī atsevišķi izdalīja un nodeva Igaunijas tiesai \"Skinest Rail\" lietas daļu. Prokurore Evita Masule norādīja, ka juridiskas personas ir jātiesā valstīs, kur tās ir reģistrētas, un nav pamata bažām, ka Igaunijas tiesā uzņēmumam varētu draudēt mazāka atbildība. Žurnāls \"Ir\" iepriekš vēstīja, ka apsūdzībā neprecizētā laikā no 2014. gada beigām līdz 2015. gada sākumam abi uzņēmēji vienojušies par 800 000 eiro lielu kukuli, lai Magonis atbalstītu lokomotīvju iepirkšanu, kā arī noorganizētu Osinovskim piederošās \"Daugavpils Lokomotīvju remonta rūpnīcas\" pārstāvju tikšanos ar toreizējo \"Krievijas dzelzceļa\" vadītāju Vladimiru Jakuņinu, skaidrots apsūdzībā. Daugavpils rūpnīca 2014. gadā bija nosūtījusi vēstuli LDz \"Ritošā sastāva serviss\" un \"LDz Cargo\", piedāvājot septiņas lietotas \"2TE116\" sērijas dīzeļlokomotīves, taču šis piedāvājums ticis noraidīts. Aptuveni ap to pašu laiku 2014. gadā \"Skinest Rail\" bija iegādājusies četras tāda paša tipa dīzeļlokomotīves, kurām bija nepieciešams kapitālais remonts. Savukārt 2015. gada sākumā \"LDz Cargo\" tomēr nolēma, ka viņiem ir nepieciešamas četras \"2TE116\" tipa dīzeļlokomotīves un izsludināja iepirkumu, kuram pieteicās tikai \"Skinest Rail\", taču uzņēmuma piedāvātās lokomotīves neatbilda tehniskajām prasībām. Sarunu rezultātā tika panākta vienošanās, ka uzņēmums tās izremontēs un samazinās to cenu, norādīts apsūdzībā. Pēc līguma parakstīšanas Osinovskis ieradās pie Magoņa, lūdzot samazināt kukuļa summu. Abi vienojās par pusmiljonu eiro, rakstīja \"Ir\".", "link": "https://www.delfi.lv/161/criminal/50027909/pauz-saubas-ka-magonis-vareja-ietekmet-lokomotivju-iepirkuma-proceduru"},
{"title": "KNAB jautājis Osinovskim par Elksniņa lomu iespējamā kukuļa Jurašam organizēšanā", "category": "Kriminālziņas", "body": "Korupcijas  novēršanas un apkarošanas birojs ( KNAB ) izjautājis kukuļdošanā apsūdzēto  Igaunijas  uzņēmēju Oļegu Osinovski, vai pašreizējais  Daugavpils  domes deputāts, bijušais  Saeimas  deputāts  Andrejs Elksniņš  organizējis miljonu eiro toreizējam KNAB darbiniekam Jurim Jurašam, lai bijušā AS \" Latvijas dzelzceļš \" vadītāja Uģa Magoņa krimināllietā pants no kukuļdošanas tiktu pārkvalificēts uz tirgošanos ar ietekmi, intervijā žurnālam \"Klubs\" sacīja Osinovskis. \"Es nezinu, kas to organizēja. Ja man jautātu - vai es centos korumpēt KNAB, es teiktu, ka to var darīt tikai ārprātīgais. Spējat iedomāties situāciju, ka cilvēks, kuru apsūdz par korupciju, cenšas korumpēt cilvēkus, kuri viņu apsūdz par korupciju? Šajā lietā ir daudz savādu lietu, es līdz galam neticu biedram, kurš to saka,\" skepsi par Juraša izteikumiem pauda Osinovskis. Uzņēmējs skaidroja, ka nevarot izslēgt, ka kāds piedāvājis naudu Jurašam, taču tas šķietot savādi. \"Esmu ar viņu ticies, viņš pēc amata bija galvenais cīnītājs ar korupciju Latvijā. Ja tu caur laikrakstu paziņo, ka tev piedāvāta nauda, tev ir jānošaujas. Tad tu neesi kompetents. Tev vajadzēja veikt policijas operāciju, paņemt to naudu un arestēt cilvēku. Viņš tak nav skolotāja, kurai piedāvā naudu, un viņa, nezinot, ko darīt, aiziet pie žurnālistiem,\" sacīja Osinovskis. Intervijā viņš arī atzīst, ka devis naudu Magonim, taču kategoriski noliedz, ka tas bijis kukulis. \"Jā, protams, es to nenoliedzu. Tas viss bija atklāti, civilizēti, visu darījumu sagatavoja mūsu juristi saskaņā ar Igaunijas likumiem. Tas bija normāls komercdarījums, kurā nav pat mājiena uz ko kriminālu,\" skaidroja Osinovskis, uzsverot, ka nevēloties plašāk komentēt, tostarp kādam mērķim bijusi paredzēta nauda, pirms tas nav izskanējis tiesā. Uzņēmējs neizslēdz, ka varbūt naudu varēja pārskaitīt Magonim, bet tad būtu radušies jautājumi par to, no kurienes amatpersonai \"kontā parādās pusmiljons\". \"Ja uzreiz būtu labs variants, mēs to izdarītu. Laba varianta nebija, tāpēc izvēlējāmies it kā drošāko. Jebkurš variants būtu ar risku. Laikam vajadzēja aiziet uz KNAB, deklarēt, ka būs šāds darījums un saņemt atļauju. Taču tas bija jāizdara Uģim. Patiesībā viņš, kā pats teica, gatavojās to darīt. Bet vai viņam KNAB dotu zaļo gaismu? Arī jautājums...\" intervijā stāstīja Osinovskis. Kā ziņots, saskaņā ar apsūdzību krimināllietā 2015. gadā Osinovskis Magonim nodevis aptuveni 500 000 eiro lielu kukuli saistībā ar \"LDz ritošā sastāva servisa\" daudzmiljonu iepirkumu - četru vecu dīzeļlokomotīvju iegādi no Osinovskim piederoša uzņēmuma \"Skinest Rail\". Abi apsūdzētie savu vainu neatzīst. Jurašs 2016. gadā publiski paziņoja, ka viņam  pazīstams cilvēks piedāvājis kukuli , lai bijušā Magoņa un Osinovska kriminālprocess tiktu pārkvalificēts no kukuļdošanas uz tirgošanos ar ietekmi, par ko likumā paredzēts daudz maigāks sods. Jurašs skaidroja, ka 2015. gadā tolaik Jaroslava Streļčenoka vadīto KNAB un Ērika Kalnmeiera vadīto prokuratūru informēja, ka viņu mēģināts piekukuļot. Jurašs apgalvoja, ka gandrīz gadu nesekojot reakcijai un izmeklēšanai no šo iestāžu puses, viņš nolēma par notikušo informēt sabiedrību, izmantojot plašsaziņas līdzekļus - žurnālu \"Ir\" un Latvijas Televīziju. Jurašs norādīja, ka atbilstoši kārtībai, tolaik ieņemot Operatīvo izstrāžu daļas vadītāja amatu viņš nevarēja sākt kriminālprocesu, bet lietas ierosināšana bija jāorganizē Streļčenokam. Raidījums \"Nekā personīga\" 2016. gadā vēstīja, ka pēc Magoņa aizturēšanas Osinovskis vērsies pēc padoma pie Rīgas mēra Nila Ušakova (S), bet Ušakovs pārsūtījis viņu pie sava partijas biedra, Saeimas deputāta Andreja Elksniņa, kurš neslēpjot savus sakarus KNAB un citās drošības un tiesībsargājošajās iestādēs. Galu galā Osinovska interešu aizstāvībai pieslēdzies advokāts  Saulvedis Vārpiņš , ar kuru Elksniņš savulaik strādājis kopā vienā birojā. Jurašu pagājušā gada vasarā  Streļčenoks no amata KNAB atbrīvoja . Pēc aiziešanas no KNAB viņš iestājāsJaunajā konservatīvajā partijā un tika ievēlēts Rīgas domē.", "link": "https://www.delfi.lv/161/criminal/49976225/knab-jautajis-osinovskim-par-elksnina-lomu-iespejama-kukula-jurasam-organizesana"},
{"title": "Maskās tērpti DP darbinieki šonedēļ Rīgas centrā pieturā aizturējuši cilvēku", "category": "Kriminālziņas", "body": "Maskās tērpušies  Drošības policijas  (DP) darbinieki šonedēļ Rīgas centrā sabiedriskā transporta pieturā aizturējuši vienu personu. Aizturēšana notikusi kādā kriminālprocesā. Aģentūra LETA novēroja, ka 4. aprīlī ap pulksten 19 Raiņa bulvārī sabiedriskā transporta pieturas tuvumā piebrauca tumšas krāsas mikroautobuss, no kura izkāpa vairāki tumšās formās ģērbti cilvēki sejas maskās un transportlīdzeklī lika iekāpt uz ielas stāvošam cilvēkam. Pēc tam mikroautobuss strauji pameta notikuma vietu. Aizturēšanas operācija norisinājās laikā, kad pieturā bija vairāki desmiti cilvēku. DP apstiprināja, ka minētajā datumā kādā kriminālprocesā aizturētas divas personas, tostarp viena persona, kura bija publiskā vietā. DP neatklāja, kādā kriminālprocesā personas aizturētas un kāds ir viņu pašreizējais statuss. Aizturēšanas operācija neesot radījusi draudus sabiedrības drošībai. DP skaidroja, ka, izvērtējot aizturēšanas vietu un laiku, tiek ņemti vērā dažādi aspekti, īpaši sabiedrības drošība. Vairumā gadījumu DP aizdomās turēto personu aizturēšanu veic vietās, kas nav publiskas. \"Vienlaikus atsevišķos gadījumos nav iespējams veikt aizturēšanu diskrētā vietā, tāpēc var tikt pieņemts lēmums aizturēt personu arī publiskā vietā, ja tas nerada riskus tuvumā esošo personu drošībai,\" norādīja DP. DP ir viens no trim specdienestiem Latvijā. DP ir pretizlūkošanas un iekšējās drošības dienests. DP ir arī vienīgā no trim valsts drošības iestādēm, kurai ir tiesības veikt kriminālizmeklēšanu. Pagājušā gadā DP kopumā sāka 23 kriminālprocesus, savukārt vēl četri kriminālprocesi tika saņemti no citām izmeklēšanas iestādēm. Pērn, kad Latvijā notika pašvaldību vēlēšanas, kriminālprocesi bija sākti par vēlēšanu tiesību ierobežošanu, starptautisko sankciju pārkāpšanu un par neatļautu dalību bruņotā konfliktā ārvalstī. Tāpat lietas bija ierosinātas par spiegošanu, valsts noslēpuma izpaušanu, gatavošanos veikt terorismu, valsts simbolu zaimošanu, neizpaužamu ziņu atklāšanu, amatpersonas bezdarbību, kukuļdošanu, nelikumīgu ieroču glabāšanu, viltotu dokumentu izmantošanu, kā arī nacionālā un rasu naida izraisīšanu.", "link": "https://www.delfi.lv/161/criminal/49916197/maskas-terpti-dp-darbinieki-sonedel-rigas-centra-pietura-aizturejusi-cilveku"},
{"title": "Aizvadītajā diennaktī reģistrēti 76 satiksmes negadījumi, cietusi viena persona", "category": "Kriminālziņas", "body": "Aizvadītajā diennaktī valstī reģistrēti 76 ceļu satiksmes negadījumi, kuros cietusi viena persona, liecina  Valsts policijas  informācija. Visvairāk negadījumu reģistrēts Rīgas reģionā – 33, kam seko Latgales reģions ar 16 un Vidzemes reģions ar 10 negadījumiem. Kurzemes reģionā notikuši 9 ceļu satiksmes negadījumi, bet Zemgales reģionā – 8. Kopumā ceļu satiksmes jomā pieņemti 300 administratīvo pārkāpumu lēmumi, tajā skaitā 110 par ātruma pārsniegšanu un desmit – par agresīvu braukšanu. Savukārt par transportlīdzekļa vadīšanu alkohola reibumā ir uzsākti trīs administratīvo pārkāpumu procesi un deviņi kriminālprocesi.", "link": "https://www.delfi.lv/161/criminal/55073902/aizvaditaja-diennakti-registreti-76-satiksmes-negadijumi-cietusi-viena-persona"},
{"title": "Policija aizturējusi vīrieti, kurš, iespējams, Saldū notrieca gājēju un aizbēga (plkst. 8:35)", "category": "Kriminālziņas", "body": "\"Delfi\" jau ziņoja, ka otrdien, 27. decembrī, ap plkst. 20:00 Saldū, Lielā ielā 67 uz neregulējamas gājēju pārejas pagaidām nenoskaidrots vadītājs ar nenoskaidrotu transportlīdzekli uzbraucis gājējai, informē Valsts policija. Sieviete no gūtajām traumām mira. Pēc notikušā transportlīdzekļa vadītājs pametis notikuma vietu. Valsts policija aicina atsaukties ceļu satiksmes negadījuma aculieciniekus, tostarp personas, kuras varētu būt redzējušas automašīnu \"Volkswagen Sharan\" (vai tai līdzīgu) ar bojājumiem, zvanot pa tālruņa numuru 67006735 vai 110.", "link": "https://www.delfi.lv/161/criminal/55076502/policija-aizturejusi-virieti-kurs-iespejams-saldu-notrieca-gajeju-un-aizbega-plkst-8-35"},
{"title": "Policija meklē aculieciniekus ceļu satiksmes negadījumam Čaka un Tallinas ielu krustojumā", "category": "Kriminālziņas", "body": "Pēc ceļu satiksmes negadījuma transportlīdzekļa vadītājs pameta notikuma vietu. Par notikušo  Valsts policija  ir uzsākusi kriminālprocesu un izmeklē negadījuma apstākļus. VP aicina atsaukties ceļu satiksmes negadījuma aculieciniekus, kuri var sniegt jebkādu izmeklēšanai noderīgu informāciju, zvanot pa tālruņa numuru 67086657 vai 110.", "link": "https://www.delfi.lv/161/criminal/55078230/policija-mekle-aculieciniekus-celu-satiksmes-negadijumam-caka-un-tallinas-ielu-krustojuma"},
{"title": "Svētdien pie stūres pieķerti 20 dzērājšoferi", "category": "Kriminālziņas", "body": "No cietušajiem viens bija gājējs, viens – velosipēda vadītājs, bet divi – elektroskrejriteņu vadītāji. Kopumā ceļu satiksmes jomā pieņemti 404 administratīvo pārkāpumu lēmumi, tajā skaitā 169 par ātruma pārsniegšanu, 20 par automašīnas vadīšanu alkohola reibumā un trīs par agresīvu braukšanu.", "link": "https://www.delfi.lv/161/criminal/54825794/svetdien-pie-stures-piekerti-20-dzerajsoferi"},
{"title": "Magoņa tikšanās ar Osinovski sākotnēji bija plānota Pērnavā, atklāj Magoņa šoferis", "category": "Kriminālziņas", "body": "Kukuļošanā apsūdzētā bijušā VAS \" Latvijas dzelzceļš \" (LDz) vadītāja Uģa Magoņa un Igauņu uzņēmēja Oļega Osinovska tikšanās, kuras laikā Magonis tika arestēts, sākotnēji bija paredzēta Pērnavā, šodien  Vidzemes  rajona tiesā Limbažos notiekošajā krimināllietas izskatīšanā pavēstīja Magoņa tā laika šoferis Uldis Krēgers, pastāstīja Osinovska advokāte Jeļena Kvjatkovska. Krēgeris tiesai norādīja, ka 2015. gada 6. augusta tikšanās notikusi mežmalā, jo uz ceļa notiekošo remontdarbu dēļ Magoņa automašīna ceļā uz Pērnavu aizkavējusies. Tāpat Krēgeris tiesai apstiprināja, ka Magonis bieži pieminējis draudzīgas attiecības ar  Krievijas  dzelzceļa vadītāju Vladimiru Jakuņinu un  Baltkrievijas  dzelzceļa vadītāju Vladimiru Morozovu, norādot, ka Magonis ar viņiem ir apmeklējis Soču olimpiskās spēles. Nākamā tiesas sēde Limbažos paredzēta 19. martā pulksten 10, kad tiks pratināts bijušais \" LDz Cargo \" vadītājs Guntis Mačs. Saskaņā ar apsūdzību 499 500 eiro kukulis, kura došanā apsūdzēts Magonis, bijusi pateicība par Magoņa rīcību, panākot, ka \"LDz cargo\" iegādājās četras dīzeļlokomotīves no Osinovskim piederošā uzņēmuma \"Skinest Rail\", iepriekš vēstīja žurnāls \"Ir\". Apsūdzībā neprecizētā laikā no 2014. gada beigām līdz 2015. gada sākumam abi uzņēmēji vienojušies par 800 000 eiro lielu kukuli, lai Magonis atbalstītu lokomotīvju iepirkšanu, kā arī noorganizētu Osinovskim piederošās \" Daugavpils  Lokomotīvju remonta rūpnīcas\" pārstāvju tikšanos ar Jakuņinu, skaidrots apsūdzībā. Daugavpils rūpnīca 2014. gadā bija nosūtījusi vēstuli LDz \"Ritošā sastāva serviss\" un \"LDz Cargo\", piedāvājot septiņas lietotas \"2TE116\" sērijas dīzeļlokomotīves, taču šis piedāvājums ticis noraidīts. Aptuveni ap to pašu laiku 2014. gadā \"Skinest Rail\" bija iegādājusies četras tāda paša tipa dīzeļlokomotīves, kurām bija nepieciešams kapitālais remonts. Savukārt 2015.gada sākumā \"LDz Cargo\" tomēr nolēma, ka viņiem ir nepieciešamas četras \"2TE116\" tipa dīzeļlokomotīves un izsludināja iepirkumu, kuram pieteicās tikai \"Skinest Rail\", taču uzņēmuma piedāvātās lokomotīves neatbilda tehniskajām prasībām. Sarunu rezultātā tika panākta vienošanās, ka uzņēmums tās izremontēs un samazinās to cenu, norādīts apsūdzībā. Pēc līguma parakstīšanas Osinovskis ieradās pie Magoņa, lūdzot samazināt kukuļa summu. Abi vienojās par pusmiljonu eiro. Jau vēstīts, ka kādreizējais  LDz vadītājs Magonis no darba tika atbrīvots  pēc tam, kad  Korupcijas  novēršanas un apkarošanas birojs viņu aizturēja aizdomās par kukuļņemšanu. Rīgas rajona tiesa 2015. gada 8. augustā Magonim kā drošības līdzekli piemēroja apcietinājumu, bet vēlāk tiesa viņu nolēma atbrīvot pret 400 000 eiro lielu drošības naudu. Krimināllietā  apsūdzēti Magonis un Osinovskis.  Saskaņā ar apsūdzību 2015. gada vasarā Osinovskis Magonim nodevis aptuveni 500 000 eiro lielu kukuli saistībā ar \"LDz ritošā sastāva servisa\" daudzmiljonu iepirkumu - četru vecu dīzeļlokomotīvju iegādi no Osinovskim piederoša uzņēmuma \"Skinest\". Abi apsūdzētie savu vainu neatzīst.", "link": "https://www.delfi.lv/161/criminal/49849211/magona-tiksanas-ar-osinovski-sakotneji-bija-planota-pernava-atklaj-magona-soferis"},
{"title": "IDB aizdomās par narkotisko vielu apriti aiztur ugunsdzēsēju", "category": "Kriminālziņas", "body": "Šī gada oktobra sākumā  Iekšējās drošības birojs  (IDB) kriminālprocesa ietvaros uz aizdomu pamata par narkotisko vielu neatļautu glabāšanu aizturēja Valsts ugunsdzēsības un glābšanas dienesta ( VUGD )  Latgales  reģiona struktūrvienības amatpersonu, kura realizācijas nolūkā pie sevis un savā lietošanā esošajās telpās glabāja narkotisko vielu – marihuānu, portālu \"Delfi\" informēja IDB. Procesuālo darbību laikā pie aizturētā VUGD darbinieka izņemti aptuveni 400 grami marihuānas izžāvētā un neizžāvētā veidā. Ugunsdzēsējam piemēroti ar brīvības atņemšanu nesaistīti drošības līdzekļi, tostarp, aizliegums ieņemt noteiktu amatu VUGD. Izmeklēšanas interesēs IDB šobrīd papildu informāciju nesniedz. IDB atgādina, ka nevienu personu nevar uzskatīt par vainīgu noziedzīga nodarījuma izdarīšanā, kamēr tās vaina nav pierādīta Kriminālprocesa likumā paredzētajā kārtībā.", "link": "https://www.delfi.lv/161/criminal/54852684/idb-aizdomas-par-narkotisko-vielu-apriti-aiztur-ugunsdzeseju"},
{"title": "Tiesai nodod lietu pret Gapoņenko par naida kurināšanu", "category": "Kriminālziņas", "body": "Lietas izskatīšana nozīmēta 23. oktobrī pulksten 10, informēja Rīgas pilsētas Vidzemes priekšpilsētas tiesā. Prokuratūras ieskatā apsūdzētais 2015. gada 27. februāra vakarā sociālajā tīklā \"Facebook\", izmantojot savu izveidoto profilu, tīši publicēja rakstveida izteikumus, apzinoties, ka to saturs ir vērsts uz nacionālā naida un nesaticības izraisīšanu pret latviešu, lietuviešu un igauņu tautības pārstāvjiem. Minētā persona savā profilā ievietoja saiti uz Krievijas ziņu aģentūras \"Notum info\" mājaslapā publicēto rakstu: \"Baltija ugunī: no neonacistu lāpu gājieniem līdz liela kara uzsākšanai\", kurā šī persona publiskoja savus apgalvojumus par notiekošiem procesiem Baltijā. Persona rakstīja, ka Baltijas valstīs, tostarp Igaunijā, patlaban notiek aktīva pamatnācijas gatavošana dalībai karadarbībā. \"Bet orientējas Baltijas elite uz pirmskara republiku pieredzi, kuros 30-tajos gados tika ievesti \"maigie\" nacistiskie režīmi. Kara gados vadošā pamatnācijas elite praktiski pilnā sastāvā pārgāja dienestā pie vāciešiem un ar lielu prieku piedalījās nepilnvērtīgo etnisko \"elementu\" - ebreju, čigānu, slāvu - iznīcināšanā,\" rakstīja Gapoņenko. \"Izskatās, ka atkārtot šādu rīcību plāno tuvākajā laikā. Citādi kādēļ, piemēram, organizēt neonacistu lāpu gājienus?! Atzīšos, Igaunijā tādu gājienu neesmu redzējis un tagad jau arī vairs neieraudzīšu, jo man uz 10 gadiem ir aizliegts iebraukt šajā valstī par to, ka kritizēju tās politiku par etnisko diskrimināciju. Bet Latvijā šāda veida gājienu man nācās vērot 11. novembrī pagājušā gadā valsts svētkos - Lāčplēša dienā. Galvaspilsētas ielās iznāca ap divdesmit tūkstošiem cilvēku ar lāpām, viņi kliedza \"Mēs latvieši!\", \"Latviju-latviešiem'',\" teikts Gapoņenko vēstījumā. Apsūdzētais rakstīja, ka šis skats viņam atgādinājis Lennijas Rīfenštalas filmu \"Gribas triumfs\" - par to, kā nacistu vadība \"zombēja vāciešus ar ideju nolikt savas galvas par augstās nācijas interesēm pirms Otrā pasaules kara sākuma\". Prokuratūrā iepriekš norādīja, ka, publiskojot šāda satura rakstu, apsūdzētā persona ir pārkāpusi Latvijas Satversmē un Eiropas Cilvēktiesību un pamatbrīvību konvencijā noteikto, kas attiecas uz vārda brīvību, kā arī ANO Starptautiskajā paktā par pilsoņu un publiskajām tiesībām noteikto. Jau ziņots, ka 2015. gada 26. maijā  Drošības policija  (DP) aizturēja Gapoņenko un veica tiesas sankcionētu kratīšanu vairākos objektos, kur tika izņemti dažādi priekšmeti. Šīs izmeklēšanas darbības tika veiktas  kriminālprocesā, kas sākts par nacionālā naida izraisīšanu . Pēc nopratināšanas Gapoņenko tika atbrīvots, savukārt Krievijas  Ārlietu ministrija  izplatīja paziņojumu, kurā nosodīta Gapoņenko aizturēšana. DP savā pagājušā gada darbības pārskatā Gapoņenko minējusi kā vienu no Krievijas tautiešu politikas atbalstītājiem. Gapoņenko arī bija viena no personām, kas 2012. gadā organizēja referendumu par krievu valodas kā otrās valsts valodas statusu. Gapoņenko draud brīvības atņemšana līdz pieciem gadiem, piespiedu darbs vai naudas sods.", "link": "https://www.delfi.lv/161/criminal/48567461/tiesai-nodod-lietu-pret-gaponenko-par-naida-kurinasanu"},
{"title": "IDB izbeidzis kriminālprocesu pret robežsardzes priekšnieku Pujātu", "category": "Kriminālziņas", "body": "Iekšējās drošības birojs  (IDB) izbeidzis kriminālprocesu pret  Valsts robežsardzes  priekšnieku Gunti Pujātu par valsts amatpersonas bezdarbību, liecina aģentūras LETA rīcībā esošā informācija. Pujāta advokāte Alla Juraša apstiprināja, ka šādu lēmumu IDB pieņēmis 4. martā un kriminālprocess izbeigts noziedzīga nodarījuma sastāva trūkuma dēļ. Jau ziņots, ka IDB pērn 4. septembrī aizturēja Pujātu. Viņš tika atbrīvots tajā pašā dienā un viņam piemērots drošības līdzeklis – aizliegums ieņemt robežsardzes priekšnieka amatu. Pujātam tika piemērots aizdomās turētā statuss pēc Krimināllikuma panta par Valsts amatpersonas bezdarbību, proti, saistībā ar valsts amatpersonas pienākumu nepildīšanu, ja ar to izraisītas smagas sekas. IDB paziņoja, ka aizturēšana notikusi ar valsts austrumu robežas izbūvi saistītā kriminālprocesā. Pērn 16. septembrī Rīgas tiesas apgabala prokuratūras prokurors kā neatbilstošu Kriminālprocesa likuma prasībām atcēla IDB lēmumu par Pujāta atzīšanu par aizdomās turēto. Pujāts zaudēja aizdomās turētās personas statusu, taču saglabāja statusu – persona, pret kuru sākts kriminālprocess. Tāpat tika atcelti Pujātam piemērotie drošības līdzekļi, kas pēc 13 dienu prombūtnes viņam ļāva atsākt pildīt Valsts robežsardzes priekšnieka pienākumus. Jau toreiz Ģenerālprokurors  Juris Stukāns  paziņoja, ka lūdzis IDB priekšniekam Valteram Mūrniekam skaidrot, kas izdarīts, lai turpmāk nepieļautu tādus pārkāpumus, kādi konstatēti Pujāta lietā. Stukāns teica, ka prokurora iesniegumā IDB norādījis uz pārkāpumiem, kas izdarīti, izmeklējot šo kriminālprocesu. Pēc viņa teiktā, lēmums atzīt Pujātu par aizdomās turēto nebija likumīgs. Nelikumība izpaužas tajā, ka viņš nebija pamatots tā, kā to prasa kriminālprocesa regulējums, iepriekš uzsvēra Stukāns. IDB ieskatā, Pujāts, iespējams, bija pieļāvis valsts amatpersonas bezdarbību, atbilstoši nereaģējot uz pretlikumīgu rīcību Latvijas austrumu robežas izbūves procesā. Šīs amatpersonas bezdarbības rezultātā valstij iespējami ir nodarīti zaudējumi īpaši lielā - vairāku miljonu eiro – apmērā. Pats Pujāts par aizturēšanu un inkriminēto nodarījumu pauda sašutumu, norādot, ka visu mūžu darbojies valsts labā. Viņš uzskata, ka notikušais ir veikts apzināti, lai viņu diskreditētu. Pujāts arī pieļāva, ka IDB viņu aizturēja, jo viņš pret IDB vērsies pie ģenerālprokurora. Tāpat ziņots, ka 2019. gadā IDB aizturēja bijušo Valsts robežsardzes priekšnieku Normundu Garbaru. Viņš tika aizturēts saistībā ar lietu, kurā tiek vērtēti iespējamie noziegumi būvniecības procesos par Latvijas un  Krievijas  robežas joslas infrastruktūras izbūvi un Latvijas un  Baltkrievijas  robežu ierīkošanu. IDB izmeklējis vai turpina izmeklēt vairākus kriminālprocesus saistībā ar valsts austrumu robežas izbūvi un aprīkošanu - šajos apjomīgajos un sarežģītajos kriminālprocesos vēl turpinās pierādījumu iegūšana un nostiprināšana likumā noteiktajā kārtībā. Skaļākā no IDB lietvedībā minētajām lietām saistīta ar Garbaru un pašreizējo robežsardzes priekšnieka vietnieku Juri Martukānu. Garbaram IDB inkriminē krāpšanu un dienesta pilnvaru pārsniegšanu, bet Martukānam tiek inkriminēts dienesta viltojums.", "link": "https://www.delfi.lv/161/criminal/53011717/idb-izbeidzis-kriminalprocesu-pret-robezsardzes-prieksnieku-pujatu"},
{"title": "Izbeigts kriminālprocess pret Valsts robežsardzes priekšnieka vietnieku Martukānu", "category": "Kriminālziņas", "body": "Iekšējās drošības birojs  (IDB) vienā no lietām par Latvijas Austrumu robežas izbūvi izbeidzis kriminālprocesu arī pret patreizējo  Valsts robežsardzes  priekšnieka vietnieku, Galvenās pārvaldes priekšnieku Juri Martukānu, liecina aģentūras LETA rīcībā esošā informācija. Martukānam kriminālprocesā bija inkriminēts dienesta viltojums. Martukāns aģentūrai LETA pauda gandarījumu par taisnīga lēmuma pieņemšanu, bet, ņemot vērā personisko pārliecību, pauda nostāju, ka šāds lēmums varēja tikt pieņemts arī ātrāk. Martukāns arī pauda nožēlu, ka novēlota IDB lēmuma rezultātā, ilgstošu laika posmu grauta viņa reputācija, kā arī nelietderīgās aizturēšanas rezultātā radīti psiholoģiski un emocionāli pārdzīvojumi ģimenes locekļiem. Tagad Valsts robežsardzes priekšnieka vietnieks apsvērs, vai valstij prasīt kompensāciju par nodarīto kaitējumu reputācijai. Likums dod Martukānam tiesības vērsties Tieslietu ministrijā par kriminālprocesā nodarītā kaitējuma atlīdzināšanu vai arī iesniegt prasību tiesā. IDB aģentūrai LETA nekomentēja vai izbeidzis kriminālprocesu pret Martukānu. Birojā norādīja, ka IDB veic izmeklēšanu vairākos liela mēroga kriminālprocesos, kas ir saistīti ar valsts austrumu robežas izbūvi un inženiertehnisko aprīkošanu. \"Šajos iespējamajos noziedzīgajos nodarījumos valsts budžetam nodarītais kaitējums ir mērāms miljonos eiro, un iesaistīto personu loks ir plašs un augsta ranga amatpersonas ietverošs,\" norādīja IDB. Trīs kriminālprocesi — viens 2020.gada maijā, un divi — šā gada februārī un maijā - ir nosūtīti prokuratūrai kriminālvajāšanas sākšanai. Citos kriminālprocesos, kas saistīti ar Latvijas austrumu robežas izbūvi, pirmstiesas izmeklēšana vēl turpinās, norādīja birojā. TV3 raidījums \"Nekā personīga\" iepriekš vēstīja, ka Martukāns pārbaudīts saistībā ar to, ka viņš parakstījis dokumentus par  Baltkrievijas  pierobežā uzceltu tiltu. Tā rezultātā būvniekam samaksāti 600 000-700 000 eiro. Tas bijis viens no tiltiem, kura cena četrkārt pārsniegusi līdzinieku izmaksas uz  Krievijas  robežas. Tāpat ziņots, ka IDB martā izbeidzis kriminālprocesu pret Valsts robežsardzes priekšnieku Gunti Pujātu par valsts amatpersonas bezdarbību. Arī Pujātu pērn septembrī aizturēja ar valsts austrumu robežas izbūvi saistītā kriminālprocesā. Jau ziņots, ka kopējā iepirkuma summa valsts Austrumu robežas ierīkošanai pārsniedz 40 miljonu eiro. 2019. gada septembrī IDB aizturēja bijušo Valsts robežsardzes priekšnieku Normundu Garbaru un SIA \"Ceļu būvniecības sabiedrība \"Igate\"\" valdes priekšsēdētāju un līdzīpašnieku Māri Peilānu. 2020.gada sākumā  Valsts kontrole  informēja par atklātajiem pārkāpumiem, veicot revīziju Valsts robežsardzē un izvērtējot, vai valsts budžeta līdzekļi Latvijas robežas joslas infrastruktūras būvniecībai un uzturēšanai ir izlietoti likumīgi, sasniedzot izvirzītos mērķus un rezultātus. Valsts kontroles revīzijā konstatētais atbilst IDB paustajām aizdomām par likumpārkāpumiem Latvijas Austrumu robežas joslas un infrastruktūras izbūvē.", "link": "https://www.delfi.lv/161/criminal/53364901/izbeigts-kriminalprocess-pret-valsts-robezsardzes-prieksnieka-vietnieku-martukanu"},
{"title": "Prokuratūra apsūdz Gapoņenko par nacionālā naida izraisīšanu", "category": "Kriminālziņas", "body": "Ģenerālprokuratūras preses sekretāre Kristīne Sutugina, neminot personas vārdu, pavēstīja, ka saskaņā ar lēmumu par personas saukšanu pie kriminālatbildības, 2015. gada 27 .februāra vakarā apsūdzētā persona tiešsaistes sociālajā tīklā \"Facebook\", izmantojot savu izveidoto profilu, tīši publicēja rakstveida izteikumus, apzinoties, ka to saturs ir vērsts uz nacionālā naida un nesaticības izraisīšanu pret latviešu, lietuviešu un igauņu tautības pārstāvjiem. Minētā persona savā profilā ievietoja saiti uz Krievijas ziņu aģentūras \"Notum info\" mājaslapā publicēto rakstu: \"Baltija ugunī: no neonacistu lāpu gājieniem līdz liela kara uzsākšanai\", kurā šī persona publiskoja savus apgalvojumus par notiekošiem procesiem Baltijā. Persona rakstīja, ka Baltijas valstīs, tostarp Igaunijā, patlaban notiek aktīva pamatnācijas gatavošana dalībai karadarbībā. \"Bet orientējas Baltijas elite uz pirmskara republiku pieredzi, kuros 30-tajos gados tika ievesti \"maigie\" nacistiskie režīmi. Kara gados vadošā pamatnācijas elite praktiski pilnā sastāvā pārgāja dienestā pie vāciešiem un ar lielu prieku piedalījās nepilnvērtīgo etnisko \"elementu\" - ebreju, čigānu, slāvu - iznīcināšanā,\" rakstīja Gapoņenko. \"Izskatās, ka atkārtot šādu rīcību plāno tuvākajā laikā. Citādi kādēļ, piemēram, organizēt neonacistu lāpu gājienus?! Atzīšos, Igaunijā tādu gājienu neesmu redzējis un tagad jau arī vairs neieraudzīšu, jo man uz 10 gadiem ir aizliegts iebraukt šajā valstī par to, ka kritizēju tās politiku par etnisko diskrimināciju. Bet Latvijā šāda veida gājienu man nācās vērot 11.novembrī pagājušā gadā valsts svētkos - Lāčplēša dienā. Galvaspilsētas ielās iznāca ap divdesmit tūkstošiem cilvēku ar lāpām, viņi kliedza \"Mēs latvieši!\", \"Latviju-latviešiem'',\" teikts Gapoņenko vēstījumā. Apsūdzētais rakstīja, ka šis skats viņam atgādinājis Lennijas Rīfenštalas filmu \"Gribas triumfs\" - par to, kā nacistu vadība \"zombēja vāciešus ar ideju nolikt savas galvas par augstās nācijas interesēm pirms Otrā pasaules kara sākuma\". Prokuratūra uzskata, ka, publiskojot šāda satura rakstu, apsūdzētā persona ir pārkāpusi Latvijas Satversmē un Eiropas Cilvēktiesību un pamatbrīvību konvencijā noteikto, kas attiecas uz vārda brīvību, kā arī ANO Starptautiskajā paktā par pilsoņu un publiskajām tiesībām noteikto. Jau ziņots, ka 2015. gada 26. maijā Drošības policija (DP) aizturēja Gapoņenko un veica tiesas sankcionētu kratīšanu vairākos objektos, kur tika izņemti dažādi priekšmeti. Šīs izmeklēšanas darbības tika veiktas kriminālprocesā, kas sākts par nacionālā naida izraisīšanu. Pēc nopratināšanas Gapoņenko tika atbrīvots, savukārt Krievijas Ārlietu ministrija izplatīja paziņojumu, kurā nosodīta Gapoņenko aizturēšana. DP savā pagājušā gada darbības pārskatā Gapoņenko minējusi kā vienu no Krievijas tautiešu politikas atbalstītājiem. Gapoņenko draud brīvības atņemšana līdz pieciem gadiem, piespiedu darbs vai naudas sods.", "link": "https://www.delfi.lv/161/criminal/47631539/prokuratura-apsudz-gaponenko-par-nacionala-naida-izraisisanu"},
{"title": "'Saskaņas' Urbanovičs aizstāv aizdomās par seksuāliem noziegumiem apcietināto priesteri", "category": "Kriminālziņas", "body": "Politiskās partijas \" Saskaņa \"  Saeimas  frakcijas vadītājs  Jānis Urbanovičs  sociālajā vietnē \"Facebook\" aizstāv aizdomās par smagiem seksuāliem noziegumiem apcietināto Latvijas Romas katoļu baznīca priesteri Pāvelu Zeiļu, paužot, ka piebiedrojas biedrības \"Latgalīši\" paziņojumam, kurā garīdzniekam pausts atbalsts. Urbanovičs, ievietojot savā \"Facebook\" kontā biedrības \"Latgalīši\" paziņojumu saistībā ar Zeiļas aizturēšanu un apcietināšanu, norādījis: \"Es labprāt piebiedrojos šajā paziņojumā izteiktajam, un uzskatu par pilnīgi neiespējamām tās apsūdzības, kuras tiek inkriminētas cienījamajam priesterim. Ja starp baznīckungiem ir svētie, tad šis ir tas gadījums!\". Fotoattēlā, kas, kā noprotams, ir biedrības paziņojums teikts, ka \"cienījamā, sirmā priestera arests un ap šo aizturēšanu saistīto ziņu nopludināšana, ir īpaši pret Latgali izplānota provokācija\". Pagaidām vēl nav zināms, vai tas jau nosūtīts adresātiem – Ministru prezidentam un Iekšlietu ministram. Biedrības ieskatā par to, ka notikušais ir vērtējams kā provokācija, liecina fakts, ka portāls \"Delfi\" aptuveni nedēļu pēc aizturēšanas par to informēja sabiedrību. Biedrības ieskatā \"provokācijas mērķa sasniegšanai – Latgales pazemošanai pirms pāvesta vizītes ir izvēlēti izsmalcināti līdzekļi\". Tāpat paziņojumā tiek paausta cerība, ka \"tiks veikta godīga šīs provokācijas izmeklēšana un provokācijas autori tiks saukti pie atbildības.\" Saeimas deputāts Jānis Urbanovičs (S) portālam \"Delfi\" apstiprināja, ka paziņojumu ir parakstījis. \"Es to cilvēku labi pazīstu, sen, daudzus gadus,\" uzsvēra deputāts. \"Es vienkārši neticu šiem te apvainojumiem. Es neesmu pret \"Delfi\" iegūtās informācijas publicēšanu. Es pārmetu tiesībsargiem likuma Par datu aizsardzību neievērošanu. Nopludināts ir no valsts represīvās iestādes, Valsts policijas – šie fakti. Cilvēks jau ir notiesāts pirms tiesas,\" pauda Urbanovičs. \"Garīdzniekiem nekas cits, izņemot reputāciju nav, kas liek viņā ieklausīties,\" uzsvēra parlamentārietis. \"Tas ir briesmīgi. Zeile visu savu mūžu ir bijis mūks, viņš arī ir liels labdarības pasākuma organizētājs un darītājs,\" garīdznieku raksturoja \"Saskaņas\" frakcijas vadītājs. \"Tas ir šoks. Šajā situācijā, kad nav bijusi izmeklēšana, viņš ir jau ir notiesāts,\" neizpratnē bija Urbanovičs. \"Spriedums jau ir izpildīts. Viņš ir jau nomētāts dubļiem.\" Biedrības paziņojums ir adresēts iekšlietu ministram Rihardam Kozlovskim (V) un premjerministram Mārim Kučinskim (ZZS). Premjera preses sekretārs Andrejs Vaivars portālam \"Delfi\", paužot Kučinska viedokli, sacīja, ka tad, ja izmeklējošām iestādēm ir aizdomas par smaga nozieguma izdarīšanu, tām profesionāli jāveic savs darbs un lieta jāizmeklē. Politiķiem šeit nav jāiejaucas. Noslēgumā biedrība norāda: \"Vai Latgale pieņems jūsu atvainošanos – bet tādai jābūt, tas ir jautājums, ko izlems tauta – jūsu vēlētāji, Kučinska kungs!\" Kā portāls \"Delfi\" uzzināja Rēzeknes domē, arī šīs pilsētas, kuras baznīcā kalpo priesteris Zeiļa, vadība ir sarūgtināta par to, ka tiesībsargājošās iestādes atklājušas informāciju, norādot, ka tas ir pretrunā ar personas datu aizsardzību. \"Tādējādi tas izskatās pēc provokācijas, un šajā gadījumā vēl pirms zināmi jebkādi apstākļi vai kādi lēmumi pieņemti, jau tiek sagrauta Rēzeknē ļoti cienīta mācītāja reputācija,\" domes vadības viedokli pārstāsta Kārlis Pozņakovs, Rēzeknes domes sabiedrisko attiecību pārstāvis. Domes priekšsēdētājs ir Aleksandrs Bartaševičs (Saskaņa). Bartaševics gan vēstuli nav parakstījis. Jau ziņots, ka aizdomās par cilvēktirdzniecību un seksuālu vardarbību pagājušajā nedēļā  Valsts policija  aizturējusi Latvijas Romas katoļu baznīcas garīdznieku no Rēzeknes - Aglonas diecēzes, kā arī vēl divus cilvēkus. Kā liecina portāla \"Delfi\" rīcībā esošā informācija, drošības līdzeklis – apcietinājums piemērots katoļu baznīcas mariāņu kongregācijas  mūkam un priesterim Pāvelam Zeiļam . Zeiļa  apsūdzības noliedz . Valsts policijā portālam \"Delfi\", neminot personu identitāti, iepriekš pastāstīja, ka pagājušajā trešdienā, 29.augustā, aizdomās par cilvēku tirdzniecību un seksuālu vardarbību pret kādu pilngadīgu vīrieti, izmantojot viņa bezpalīdzības stāvokli, Valsts policija aizturējusi trīs personas – 60 līdz 73 gadus vecus vīriešus. Viens no viņiem ir kāds garīgās konfesijas pārstāvis. Diviem vīriešiem, 1945. gadā un 1955. gada dzimušajiem, tiesa piemērojusi drošības līdzekli – apcietinājumu. Savukārt 1958. gadā dzimušajam vīrietim piemērots ar brīvības atņemšanu nesaistīts drošības līdzeklis.", "link": "https://www.delfi.lv/161/criminal/50364203/saskanas-urbanovics-aizstav-aizdomas-par-seksualiem-noziegumiem-apcietinato-priesteri"},
{"title": "'Ziedkalnē' miris viens aprūpējamais; nāves apstākļus noteiks ekspertīze", "category": "Kriminālziņas", "body": "Aprūpes centra direktors Ilgonis Leišavnieks portālam \"Delfi\" apstiprināja, ka aprūpes centra \"Ziedkalnes\" filiālē svētdien ir atrasts miris viens centra klients.  Direktors minēja, ka nāves apstākļu noteikšanai mirušajam tiks veikta tiesu medicīnas ekspertīze un līdz ekspertīzes rezultātu iegūšanai to, vai mirušais bijis alkohola reibumā, viņš nekomentēs. Saistībā ar filiāles \"Ziedkalne\" darbiniekiem sākts jau trešais kriminālprocess, liecina \"Delfi\" rīcībā esošā informācija.  Valsts policijas  preses pārstāvis Toms Sadovskis portālam \"Delfi\" sacīja, ka kriminālprocesu sākusi  Ģenerālprokuratūra  pērn 18.decembrī. Lietu izmeklē Valsts policijas Iekšējās Drošības birojs.  Valsts policijas Iekšējā drošības biroja Pirmstiesas izmeklēšanas nodaļas paziņojumā norādīts, ka nodaļa veikusi papildus pārbaudi par trīs Valsts policijas Zemgales reģiona pārbaudes darbiniekiem, kā arī \"Ziedkalne\" vadītājas Aijas Petuhovas un saimniecības nodaļas vadītāja Normunda Latiša iespējamo prettiesisko rīcību pret kādu citu \"Ziedkalne\" filiāles aprūpējamo 2013.gada novembrī. Izvērtējot Valsts policijas darbinieku un \"Ziedkalnes\" darbinieku rīcību, Iekšējās drošības birojs 2014.gada novembrī secināja, ka kriminālprocesa sākšanai nav pamata, tāpēc pieņēma lēmumu par atteikšanos to sākt. Iekšējās drošības birojs norādīja, ka piecu iesaistīto personu darbībās nav Krimināllikuma 20.panatā, Krimināllikuma 152.panta 2.daļā un Krimināllikuma 319.panta 1.daļā un 2.daļā paredzētā noziedzīgā nodarījuma sastāva. Proti, nav konstatējama līdzdalība nelikumīgā brīvības atņemšanā un Valsts amatpersonas bezdarbība. Aprūpējamais, kurš pirms tam bija vērsies Valsts policijā, Iekšējās drošības biroja lēmumu par atteikšanos sākt kriminālprocesu pārsūdzēja Ģenerālprokuratūrā.  Ģenerālprokuratūra pārbaudē noteica, ka iegūtās ziņas norāda uz iespējamu notikušu noziedzīgu nodarījumu valsts institūciju dienestā pēc Krimināllikuma 24.nodaļas. Kā liecina lēmums par sūdzības izskatīšanu, Ģenerālprokuratūra norādījusi, ka ziņas par to iespējams pārbaudīt tikai kriminālprocesā. Tāpēc 2014.gada 18.decembrī Ģenerālprokuratūra atcēlusi Valsts policijas Iekšējās drošības biroja lēmumu par atteikšanos sākt kriminālprocesu. Līdz ar to tika sākts kriminālprocess par iespējamiem noziedzīgiem nodarījumiem valsts institūciju dienestā. Materiāli nosūtīti Valsts policijas Iekšējās drošības birojam pirmstiesas izmeklēšanas veikšanai.  2014.gada jūlijā  Latvijas Televīzijas  raidījums \"Panorāma\" ziņoja, ka Valsts sociālās aprūpes centra \"Zemgale\" filiālē \"Ziedkalne\", kur, iespējams, notikusi cilvēku seksuāla izmantošana, tikusi  slēpta kādas klientes grūtniecība .  Savukārt vēl pirms tam – 2013.gada decembra beigās - uz dienesta pārbaudes laiku saistībā ar novembrī pazudušu aprūpes centra iemītnieku \"Ziedkalnes\" vadītāja Aija Petuhova t ika atstādināta no amata. VSAC \"Zemgale\" direktors Ilgonis Leišavnieks toreiz aģentūru LETA informēja, ka disciplinārlietā tiek izvērtēta iespējama filiāles \"Ziedkalne\" vadītājas bezdarbība, kas saistīta ar kādu klienta pazušanas gadījumu šā gada novembrī.", "link": "https://www.delfi.lv/161/criminal/45413468/ziedkalne-miris-viens-aprupejamais-naves-apstaklus-noteiks-ekspertize"},
{"title": "DP lūdz sākt kriminālvajāšanu pret Gapoņenko", "category": "Kriminālziņas", "body": "Drošības policija  (DP) lūgusi sākt kriminālvajāšanu pret nereģistrētā veidojuma \"Nepilsoņu kongress\" (NK) tā saukto priekšsēdētāju Aleksandru Gapoņenko saistībā ar nacionālā naida vai nesaticības izraisīšanu, izmantojot internetu, liecina aģentūras LETA rīcībā esošā informācija. DP preses paziņojumā personas vārdu neatklāj, taču norāda, ka kriminālprocess tika sākts 2015. gada 29. aprīlī. Rīgas tiesas apgabala prokuratūrai tagad būs jāizlemj, vai sākt kriminālvajāšanu. Pirmstiesas izmeklēšanā saņemts eksperta atzinums, kā arī veiktas citas procesuālās darbības, kuru rezultātā secināts, ka persona izmantojusi propagandas paņēmienu, kas kvalificējams kā naida izraisīšana tiešā vai netiešā veidā. Pret otru lietā iesaistīto personu kriminālprocess ir izbeigts, jo nav konstatēts noziedzīga nodarījuma sastāvs. Arī šīs personas vārdu DP neatklāj. Jau ziņots, ka 2015. gada 26. maijā DP aizturēja Gapoņenko un veica tiesas sankcionētu kratīšanu vairākos objektos, kur tika izņemti dažādi priekšmeti. Šīs izmeklēšanas darbības tika veiktas kriminālprocesā, kas sākts par nacionālā naida izraisīšanu. Pēc nopratināšanas Gapoņenko tika atbrīvots, savukārt  Krievijas  Ārlietu ministrija izplatīja paziņojumu, kurā nosodīta Gapoņenko aizturēšana. Kā toreiz pastāstīja Gapoņenko, viņš ticis aizturēts par sociālajā tīklā \"Facebook\" 16. martā publicēto ierakstu, kur pausts, ka \"ASV tanku mērķis ir kontrolēt krievu aktīvistus Latvijā\". Gapoņenko norādīja, ka DP viņu bija aizturējusi uz 14 stundām, un aizturēšanas laikā Gapoņenko bija pieteicis badastreiku, protestējot pret šādām rīcībām. Pāris nedēļas vēlāk – 12. jūnijā – DP veica kratīšanu Krievijas īstenotās tautiešu politikas atbalstītāja Eināra Graudiņa dzīvesvietā. Kratīšana veikta lietā par nacionālā naida izraisīšanu. Uzreiz pēc aizturēšanas Gapoņenko savā \"facebook\" kontā rakstīja, ka Graudiņa dzīvesvietā DP konfiscējusi datorus, zibatmiņas, diskus, telefonus, grāmatas un dokumentus.", "link": "https://www.delfi.lv/161/criminal/47534479/dp-ludz-sakt-kriminalvajasanu-pret-gaponenko"},
{"title": "Magoņa krimināllietu nesadala; miljonāru Osinovski tiesās Latvijā (plkst.13:51)", "category": "Kriminālziņas", "body": "Tiesas sēdes pārtraukumā pēc lēmuma neizdalīt kriminālprocesu un Osinovski tiesāt Latvijā Osinovska advokāte Jeļena Kvjatkovska žurnālistiem sacīja, ka pamatojums bijis ļoti vienkāršs – Osinovskis ir Igaunijas pilsonis, \"Skinest Trail\" ir Igaunijā reģistrēts uzņēmums un noziedzīgais nodarījums, kas viņam inkriminēts, ir paveikts Igaunijā. Taču, tā kā tiesa šos argumentus nav ņēmusi vērā, tad Osinovskis turpinās Latvijā aizstāvēt savu reputāciju. Vaicāta kā vērtē to, ka nākamā tiesas sēde nozīmēta vien uz nākamā gada 15. janvāri, advokāte sacīja, ka tiesai ir sava noslodze un tādam datumam ir bijis objektīvs pamatojums. Prokurore Evita Masule pēc tiesas lēmuma žurnālistiem komentēja, ka Magonim ir inkriminēta kukuļa pieņemšana, bet Osinovskim kukuļa piedāvāšana, kas notikusi Latvijā, un nodošana, kas realizēta Igaunijā. Noziedzīgais nodarījums bijis saistīts ar uzņēmuma \"Latvijas Dzelzceļa Ritošais sastāvs\" darījumu ar \"Skinest Trail\" par četru dīzeļa lokomotīvju iegādi. No prokurores teiktā izriet, ka šis darījums ir realizējies – līgums ticis noslēgts starp abām kompānijām un lokomotīves piegādātas, taču darījuma ekonomisko pusi bija jāvērtē Satiksmes ministrijai. Vienlaikus prokurore informēja, ka sākotnēji no abu apsūdzēto sarunām iziriet, ka sākotnējā kukuļa summa bijusi 800 000 eiro, taču vēlāk tā samazināta līdz 500 000. Vaicāta, kāpēc 500 000 eiro vietā atrasti tikai 499 500 eiro, prokurore sacīja, ka, iespējams, 500 eiro samaksāti kādai personai par palīdzību, vai arī banka, no kuras Osinovskis naudu izņēmis, izmaksājusi nepareizu summu. Vienlaikus gan viņa uzsvēra, ka nav zināms, kāpēc ir summas nesakritība. Jau vēstīts, ka Kvjatkovska piektdien lūdza tiesu sadalīt kriminālprocesu, nododot Igaunijas tiesai Osinovska apsūdzību un piespiedu ietekmēšanas līdzekli pret viņam piederošo uzņēmumu \"Skinest Trail\", kas reģistrēts Igaunijā. Advokāte norādīja, ka izdalītais kriminālprocess būtu piekritīgs Igaunijas tiesai, kā arī pauda uzskatu, ka Latvijas tiesai nav piekritības saistībā ar viņas aizstāvāmo Osinovski un piespiedu ietekmēšanas līdzekļa piemērošanai \"Skinest Trail\". Kvjatkovska savā argumentācijā sacīja, ka no apsūdzības izriet, ka kukuļa došana notikusi Igaunijas teritorijā, bet noziegums pārtraukts Latvijā. Būtībā konstatēts, ka iespējamais nodarījums netika veikts Latvijas teritorijā, skaidroja advokāte. Tāpat tiesā viņa norādīja, ka apsūdzība tikusi prettiesiski grozīta, Osinovskim inkriminējot ne tikai kukuļa došanu, bet arī piedāvāšanu, lai izveidotu pamatu kriminālprocesa tiesāšanai Latvijas teritorijā. Osinovska saruna ar apsūdzēto Magoni par jebkādu naudas līdzekļu došanu ir notikusi Igaunijā, norādīja Kvjatkovska. Turklāt Osinovska aizstāve norādīja, ka Latvijas Krimināllikums neparedz piespiedu ietekmēšanas līdzekļa piemērošanu ārvalstīs reģistrētai kompānijai, ja noziegums veikts ārvalstīs. Vaicāts pēc viedokļa par Kvjatkovskas pieteikto lūgumu, Osinovskis sacīja, ka, viņaprāt, būtu taisnīgi, ja kriminālprocess tiktu sadalīts un izdalītais process tiktu nodots tiesāšanai Igaunijā. Savukārt Magonis sacīja, ka atstās viedokļa paušanu par šo jautājumu viņa advokātiem – Varim Klotiņam un Jānim Rozenbergam. Advokāti pieteica lūgumu par 30 minūšu pārtraukumu, lai iepazītos ar pieteikto lūgumu. Pēc pārtraukuma Rozenbergs tiesā pauda viedokli, ka Kvjatkovskas pieteiktais lūgums būtībā sastāv no diviem lūgumiem – par esošā kriminālprocesa sadalīšanu un par jaunā kriminālprocesa nodošanu tiesāšanai Igaunijā. Advokāts sacīja, ka par pamatotu uzskata savas kolēģes viedokli par teritoriālās piekritības jautājumiem attiecībā uz \"Skinest Trail\". Runājot par kriminālprocesa izdalīšanu, Rozenbergs sacīja, ka tiesai jāvērtē vai tas atbilst vai neatbilst kriminālprocesa likumam. Osinovska interesēs ir, lai lieta tiek izskatīta pēc viņa dzīvesvietas, kā arī nav pamata domāt, ka kriminālprocesa sadalīšana traucētu tā mērķu sasniegšanai, norādīja Magoņa aizstāvis, piebilstot, ka Osinovsksis savas liecības var sniegt gan kā apsūdzētais, gan kā liecinieks. Līdz ar to Rozenberga ieskatā Kvjatkovskas lūgums būtu apmierināms. Turklāt process noritētu raitāk un vienkāršāk, ja Osinovskim nebūtu pienākums katru reizi ierasties tiesā Latvijā. Advokāts Klotiņš pilnībā pievienojās Rozenberga paustajam viedokli. Savukārt no prokurores Evitas Masules teiktā izrietēja, ka viņa šo jautājumu atstāj tiesas ieskatā. Viņa atgādināja, ka šāds lūgums kriminālprocesā izteikts jau iepriekš, un sacīja, ka kukuļa piedāvāšana ir noziedzīgs nodarījums, kas vērsts pret Latviju un tās iedzīvotāju interesēm. \"Ja tiesa uzskatīs, ka ir pamats lietu sadalīt pret Osinovski un \"Skinest Trail\", tad lieta būtu nododama izskatīšanai Igaunijas tiesai,\" noteica valsts apsūdzības uzturētāja. Tiesnesis Kārlis Jansons gribēja zināt, vai zināms, cik ātri Igaunijas tiesa varētu izskatīt šo lietu. Advokāte Kvjatkovska sacīja, ka viņai tas nav zināms, bet par to ir pāragri spriest. Vienlaikus viņa pauda, ka Igaunijā parasti tiesas lietas izskata ātrāk, bet tas atkarīgs no vairākiem faktoriem un apstākļiem. Tāpat Jansons interesējās, ko darīt gadījumā, ja Magonis tiek notiesāts un Osinovsksis – attaisnots. Kvjatkovska sacīja, ka tādi procesi ir bijuši. \"Ja viena persona ir attaisnota un viena ir notiesāta, tad juridiski šeit nekāda kāzusa nav,\" noteica advokāte. Tiesnesis Jansons aizgāja rakstīt lēmumu. Kā ziņots,  piektdien Limbažu rajona tiesa sāk skatīt krimināllietu , kurā uz apsūdzēto sola sēdies Magonis un Igaunijas uzņēmējs Osinovskis. Limbažu rajona tiesā lietu skatīs tiesnesis Kārlis Jansons. Neilgi pirms tiesas sēdes sākuma Osinovskis īsā komentārā žurnālistiem norādīja, ka uz procesu skatās divējādi. \"Pirmkārt, es negribēju te atrasties, neviens negribētu. Nekā laba te nav, bet vismaz labi, ka procesa iztiesāšana sākusies, un cerams, ka ātri beigsies,\" sacīja Osinovsksis. Tāpat viņš pauda, ka ar šo procesu visiem nepieciešams \"atjaunot savu reputāciju\" – gan viņam, gan valdībai. Uzņēmējs sacīja, ka, viņaprāt, tiesas procesam jābūt caurspīdīgam, un papildināja, ka savu vainu viņam inkriminētajos noziegumos neatzīst. Plašāk viņš to nekomentēja, norādot, ka sākumā viņa pozīcija jādzird tiesai. Kvjatkovska piekrita viņas klienta viedoklim, vienlaikus piemetinot, ka šodien slēgtu tiesas sēdi nelūgs. 2017. gada 4. aprīlī lietu sākotnēji saņēma Rīgas pilsētas Latgales priekšpilsētas tiesa. Tās tiesnese Ināra Janēviča 2017. gada 5. aprīlī lēma lietu nosūtīt pēc piekritības Limbažu rajona tiesai. Janēviča nolēmusi lietu nosūtīt uz Limbažu rajona tiesu, jo Magonim inkriminētais noziegums tika pārtraukts Salacgrīvas novadā. Tāpat jau ziņots krimināllietā pie kriminālatbildības saukts bijušais VAS \"Latvijas dzelzceļš\" (LDz) valdes priekšsēdētājs par 499 500 eiro pieņemšanu no privātpersonas saistībā ar LDz meitas uzņēmuma SIA \"LDz ritošā sastāva serviss\" iepirkumu. Krimināllikums par kukuļa lielā apmērā pieņemšanu, ko izdarījusi valsts amatpersona paredz sodu – brīvības atņemšanu uz laiku no diviem līdz desmit gadiem, konfiscējot mantu vai bez mantas konfiskācijas un atņemot tiesības uz noteiktu nodarbošanos vai tiesības ieņemt noteiktu amatu uz laiku līdz pieciem gadiem. Savukārt privātpersona Oļegs Osinovskis pie kriminālatbildības saukta par 500 000 eiro piedāvāšanu un minēto 499 500 eiro nodošanu minētajai valsts amatpersonai par lēmuma pieņemšanu juridiskās personas – ārvalstu uzņēmuma – interesēs. Krimināllikumā paredzētais sods ir brīvības atņemšana līdz astoņiem gadiem, konfiscējot mantu vai bez mantas konfiskācijas un atņemot tiesības uz noteiktu nodarbošanos vai tiesības ieņemt noteiktu amatu uz laiku līdz pieciem gadiem. Izskatot krimināllietu, tiesa lems jautājumu par piespiedu ietekmēšanas līdzekļa piemērošanu juridiskajai personai.", "link": "https://www.delfi.lv/161/criminal/49221399/magona-kriminallietu-nesadala-miljonaru-osinovski-tiesas-latvija-plkst13-51"},
{"title": "Tiesa atceļ aizliegumu Magonim tikties ar Osinovski un uz pusi samazina drošības naudu", "category": "Kriminālziņas", "body": "Limbažu rajona tiesa šodien atcēla \" Latvijas dzelzceļš \" (LDz) bijušajam vadītajam Uģim Magonim uzlikto aizliegumu tikties ar Igaunijas miljonāru uzņēmēju Oļegu Osinovski. Tāpat pēc aizstāvības lūguma tika samazināta drošības nauda no 400 000 līdz 200 000 eiro, samazināto daļu atmaksājot drošības naudas iemaksātajam. Tiesa noraidīja aizstāvja lūgumu atcelt aizliegumu izbraukt no valsts. Pirms lēmuma pieņemšanas Magoņa advokāts Jānis Rozenbergs tiesai apgalvoja, ka Magonis ir sadarbojies ar izmeklētājiem visā izmeklēšanas procesā un neesot pamata uzskatīt, ka drošības līdzekļu samazināšana varētu ietekmēt veiksmīgu tiesas procesa norisi. Prokurore Evita Masule piekrita aizstāvības lūgumiem daļēji, norādot - ja tiek atcelti pārējie divi aizliegumi, tad drošības naudas apjoms būtu jāsaglabā, lai nodrošināt Magoņa ierašanos tiesā. Limbažu rajona tiesa piektdien noraidīja Igaunijas miljonāra uzņēmēja Oļega Osinovska aizstāvju lūgumu sadalīt Magoņa kukuļošanas krimināllietu un daļu par viņu nodot izskatīšanai Igaunijas tiesā. Tiesnesis lēmumu pamatoja ar to, ka lielākā daļa liecinieku atrodas Latvijā, tādēļ būtu apgrūtināta viņa nokļūšana uz Igaunijas tiesu. Pirms lēmuma Rozenbergs norādīja tiesai, ka aizstāvība neiebilst pret kriminālprocesa sadalīšanu un Osinovska lietas nodošanu Igaunijas tiesai. Arī prokurore norādīja, ja tas veicinās tiesas gaitu, tad lietas nodošana Igaunijas tiesai būtu jāvērtē tiesai. Nākamā tiesas sēde šajā lietā Limbažu tiesā notiks 2018. gada 15. janvārī. Jau ziņots, ka Limbažu rajona tiesa šodien nesāka izskatīt bijušā Magoņa kukuļošanas lietu, jo uz krimināllietas izskatīšanu nebija ieradies Osinovska uzņēmuma AS \"Skinest Rail\" pārstāvis. Pirms tiesas sēdes gan Magonis, gan Osinovskis savu vainu inkriminētajos pārkāpumos noliedza. 2015.gada vasarā Korupcijas novēršanas un apkarošanas birojs (KNAB) aizdomās par kukuļošanas noziegumiem aizturēja toreizējo LDz valdes priekšsēdētāju Magoni. Aizdomās par kukuļa došanu tika turēts Osinovskis. Pērn jūlijā  Ģenerālprokuratūra  pret Magoni sāka kriminālvajāšanu par aptuveni 500 000 eiro liela kukuļa pieņemšanu, savukārt par šī kukuļa došanu tika sākta kriminālvajāšana pret Osinovski. Portāls \"Diena.lv\" iepriekš ziņoja, ka Magonis, iespējams, tiek turēts aizdomās par aptuveni pusmiljona eiro kukuļa saņemšanu saistībā ar \"LDz ritošā sastāva servisa\" daudzmiljonu iepirkumu - četru vecu dīzeļlokomotīvju iegādi no Igaunijas miljonāram Osinovskim piederošā uzņēmuma \"Skinest\". Magonim KNAB aizliedzis izbraukt no valsts, ieņemt LDz valdes priekšsēdētāja amatu un tikties ar konkrētiem cilvēkiem, iepriekš apliecināja Magoņa advokāts Jānis Rozenbergs. Personas, ar kurām Magonim aizliegts tikties, advokāts atturējies minēt. Osinovska advokāts Saulvedis Vārpiņš iepriekš skaidroja, ka Osinovskis vainu viņam inkriminētajā korupcijas noziegumā neatzīst. Uzņēmējs nenoliedz, ka devis naudu Magonim, taču tam esot bijis pavisam cits mērķis. Gadu pēc Magoņa aizturēšanas nu jau no amata atbrīvotais KNAB Operatīvo izstrāžu nodaļas vadītājs Juris Jurašs žurnālam \"Ir\" paziņoja, ka viņam piedāvāts vienu miljonu eiro liels kukulis, lai Magoņa kriminālprocess tiktu pārkvalificēts no kukuļdošanas uz tirgošanos ar ietekmi, par ko likumā paredzēts daudz maigāks sods. Izmeklēšanu par kukuļa piedāvāšanas faktu Jurašam KNAB sācis šā gada sākumā. Magoņa advokāts Jānis Rozenbergs un Osinovska aizstāvis Vārpiņš iepriekš norādījuši, ka viņu klienti nav piedāvājuši kukuli Jurašam.", "link": "https://www.delfi.lv/161/criminal/49223489/tiesa-atcel-aizliegumu-magonim-tikties-ar-osinovski-un-uz-pusi-samazina-drosibas-naudu"},
{"title": "Prasa samazināt Magonim noteikto 400 000 eiro drošības naudu un pusi atmaksāt viņa sievai", "category": "Kriminālziņas", "body": "Jau vēstīts, ka Magonim 400 000 eiro drošības nauda tika piemērota 2015. gada 15. oktobrī.  Drošības naudu iemaksāja viņa sieva , kura, pēc Rozenberga tolaik sacītā, to bija aizņēmusies no vairākām personām. Magonis, kurš tika aizturēts tā paša gada augusta sākumā, pret drošības naudu tika atbrīvots no apcietinājuma. Magoņa advokāts Rozenbergs piektdien Limbažu rajona tiesā arī pieteica lūgumu par drošības līdzekļu atcelšanu un grozīšanu Magonim. Advokāts sacīja, ka viņa aizstāvamajam piemēroti vairāki drošības līdzekļi – drošības nauda, aizliegums izbraukt no valsts un aizliegums tikties ar Osinovski. Rozenbergs lūdza tiesu atcelt drošības līdzekli – aizliegumu tikties ar Osinovski, jo kriminālprocesa laikā abas personas tiesas zālē atrodas blakus, kā arī pēdējā laikā viss norāda, ka drošības līdzeklis nav nepieciešamas procesa iztiesāšanas nodrošināšanai. Rozenbergs norādīja, ka šis lūgums ir tikai par tikšanos ar Osinovski, bet ne par tikšanos ar citām personām. Advokāts lūdza arī atcelt drošības līdzekli – aizliegumu izbraukt no valsts. Prokurore Evita Masule, runājot par drošības līdzekļa maiņu, sacīja, ka piekrīt, ka aizliegums izbraukt no valsts un aizliegums tikties ar noteiktām personām ir atceļams, jo līdz šim Magonis nekad nekādā veidā nav pārkāpis noteiktos ierobežojumus. Taču drošības naudas samazināšana būtu noraidāma, lai nodrošinātu, ka Magonis arī turpmāk neizvairītos no tiesas, ja tiesa atceltu aizliegumu izbraukt no valsts un aizliegumu tikties ar noteiktām personām. Jau vēstīts, ka piektdien Limbažu rajona tiesa  sāka skatīt krimināllietu , kurā uz apsūdzēto sola sēdies bijušais valsts kapitālsabiedrības vadītājs   un Igaunijas uzņēmējs Oļegs Osinovskis. 2017. gada 4. aprīlī lietu sākotnēji saņēma Rīgas pilsētas Latgales priekšpilsētas tiesa. Tās tiesnese Ināra Janēviča 2017. gada 5. aprīlī lēma lietu nosūtīt pēc piekritības Limbažu rajona tiesai. Janēviča nolēmusi lietu nosūtīt uz Limbažu rajona tiesu, jo  . Tāpat jau ziņots krimināllietā  Latvijas dzelzceļš \" (LDz) valdes priekšsēdētājs par 499 500 eiro pieņemšanu no privātpersonas saistībā ar LDz meitas uzņēmuma SIA \"LDz ritošā sastāva serviss\" iepirkumu. Krimināllikums par kukuļa lielā apmērā pieņemšanu, ko izdarījusi valsts amatpersona paredz sodu – brīvības atņemšanu uz laiku no diviem līdz desmit gadiem, konfiscējot mantu vai bez mantas konfiskācijas un atņemot tiesības uz noteiktu nodarbošanos vai tiesības ieņemt noteiktu amatu uz laiku līdz pieciem gadiem. Savukārt privātpersona Osinovskis pie kriminālatbildības saukta par 500 000 eiro piedāvāšanu un minēto 499 500 eiro nodošanu minētajai valsts amatpersonai par lēmuma pieņemšanu juridiskās personas – ārvalstu uzņēmuma – interesēs. Krimināllikumā paredzētais sods ir brīvības atņemšana līdz astoņiem gadiem, konfiscējot mantu vai bez mantas konfiskācijas un atņemot tiesības uz noteiktu nodarbošanos vai tiesības ieņemt noteiktu amatu uz laiku līdz pieciem gadiem. Izskatot krimināllietu, tiesa lems jautājumu par piespiedu ietekmēšanas līdzekļa piemērošanu juridiskajai personai. Neilgi pirms tiesas sēdes sākuma piektdien tiesā ieradās viens no apsūdzētajiem – igauņu uzņēmējs Osinovskis. Viņš īsā komentārā žurnālistiem norādīja, ka uz procesu skatās divējādi. \"Pirmkārt, es negribēju te atrasties, neviens negribētu. Nekā laba te nav, bet vismaz labi, ka procesa iztiesāšana sākusies, un cerams, ka ātri beigsies,\" sacīja Osinovsksis. Tāpat viņš pauda, ka ar šo procesu visiem nepieciešams \"atjaunot savu reputāciju\" – gan viņam, gan valdībai. Uzņēmējs sacīja, ka, viņaprāt, tiesas procesam jābūt caurspīdīgam, un papildināja, ka savu vainu viņam inkriminētajos noziegumos neatzīst. Plašāk viņš to nekomentēja, norādot, ka sākumā viņa pozīcija jādzird tiesai. Osinovska advokāte Jeļena Kvjatkovska piekrita viņas klienta viedoklim, vienlaikus piemetinot, ka šodien slēgtu tiesas sēdi nelūgs. Uz sēdi divu advokātu – Vara Klotiņa un Jāņa Rozenberga – pavadībā ieradās arī bijušais \"Latvijas Dzelzceļa\" priekšnieks  Uģis Magonis . Viņš komentārus sniegt nevēlējās, bet norādīja, ka vainu viņam izvirzītajās apsūdzības neatzīst.", "link": "https://www.delfi.lv/161/criminal/49222487/prasa-samazinat-magonim-noteikto-400-000-eiro-drosibas-naudu-un-pusi-atmaksat-vina-sievai"},
{"title": "Prokuratūrai nodots kriminālprocess pret jaunievēlēto deputāti Grevcovu par melošanu CVK", "category": "Kriminālziņas", "body": "Valsts policija  (VP) paātrinātā kārtībā prokuratūrai nodevusi kriminālprocesu pret 14. Saeimā no saraksta \"Stabilitātei!\" ievēlēto Gloriju Grevcovu, kura tiek turēta aizdomās par apzināti nepatiesu ziņu sniegšanu Centrālajai vēlēšanu komisijai (CVK), noskaidroja portāls \"Delfi\". VP, neminot personas vārdu, preses paziņojumā norādījusi, ka pirmstiesas izmeklēšanas laikā noskaidrots, ka Grevcova, būdama 14.  Saeimas  vēlēšanu deputāta kandidāts, CVK iesniegusi ziņas par sevi, tostarp norādot informāciju sadaļā \"Darba vieta un ieņemamie amati\", kā arī \"Izglītība\". Šo ziņu sniegto patiesumu sagatavotajos dokumentos persona apliecināja ar savu parakstu, pēc kā parakstītos dokumentus nodeva personai, kura tos 2022. gada 13. jūlijā iesniedza CVK. Kriminālprocesā nopratināti vairāki liecinieki, tostarp no dažādām iestādēm un institūcijām gūtas un ziņas informācija, kam ir būtiska nozīme kriminālprocesā. Viena persona kriminālprocesā atzīta par aizdomās turēto. Personai piemēroti drošības līdzekļi, kuri nav saistīti ar brīvības atņemšanu. No preses paziņojuma noprotams, ka konkrētais statuss piemērots Grevcovai. Izmeklēšanas laikā gūtā informācija dod pamatu uzskatīt, ka persona ar savām darbībām izdarījusi noziedzīgu nodarījumu, par kuru ir paredzēta kriminālatbildība Krimināllikuma 272. pantā. Iegūstot pietiekošu pierādījumu kopumu un veicot visas nepieciešamās kriminālprocesa izmeklēšanas darbības, šī gada 17. oktobrī, atbilstoši Kriminālprocesa likuma 425. pantam, paātrinātā procesā kārtībā kriminālprocess nodots kriminālvajāšanas uzsākšanai pret vienu personu par nepatiesu ziņu sniegšanu valsts institūcijai. Par šādu noziedzīgu nodarījumu likumā paredzēts sods – īslaicīga brīvības atņemšana, vai probācijas uzraudzība, vai ar sabiedriskais darbs, vai naudas sods. Valsts policija atgādina, ka neviena persona netiek uzskatīta par vainīgu, kamēr tās vaina noziedzīga nodarījuma izdarīšanā netiek pierādīta likumā noteiktajā kārtībā. Ņemot vērā, ka Grevcova vēl nav sākusi pildīt deputāta pienākumu pildīšanu, par viņas izdošanu kriminālvajāšanai nav jālemj Saeimai. Tiesa, jāpiebilst, ka arī aktīvs kriminālprocess var nebūt šķērslis darbam Saeimā, jo  Satversmes tiesa  (ST) 2019. gadā par  neatbilstošu Satversmei atzinusi normu, kas liedz kriminālvajāšanai izdotam Saeimas deputātam piedalīties Saeimas darbā . \"Delfi\" jau vēstīja, ka Grevcova CVK sniegusi nepatiesu informāciju par  iegūto izglītību Latvijas Sporta pedagoģijas akadēmijā (LSPA) . Grevcova sniegusi informāciju, ka 2013. gadā ieguvusi augstāko izglītību LSPA pedagoga specialitātē, tomēr LSPA arhīvā šāda informācija nav pieejama. Tāpat vēstīts, ka Grevcova nav bijusi patiesa, norādot informāciju par savu darbavietu.", "link": "https://www.delfi.lv/161/criminal/54857034/prokuraturai-nodots-kriminalprocess-pret-jaunieveleto-deputati-grevcovu-par-melosanu-cvk"},
{"title": "Meklē Ādažu novadā pazudušu sievieti un suni", "category": "Kriminālziņas", "body": "Valsts policijas  (VP) Rīgas reģiona pārvaldes Saulkrastu iecirknis meklē bezvēsts prombūtnē esošo Gaļinu Golubevu, portālu \"Delfi\" informēja policijā. Pēdējā zināmā sievietes atrašanās vieta ir Ādažu novada,  Carnikavas  pagasta \"Dzirnezera\" apkārtne šā gada 2. janvārī. Sieviete ir dzimusi 1939. gadā, kalsnas miesas uzbūves, sirmiem pusgariem matiem, 153 cm gara. Iespējams, ģērbusies tumšas krāsas treniņbiksēs, melnā virsjakā un galvā melna adīta cepure. Ar sievieti kopā varētu būt garspalvains čivava šķirnes suns. Policija aicina aplūkot sievietes fotogrāfiju un atsaukties ikvienu, kura rīcībā ir informācija par viņas atrašanās vietu, zvanot uz tālruņa numuru 67950350 vai 110.", "link": "https://www.delfi.lv/161/criminal/55101394/mekle-adazu-novada-pazudusu-sievieti-un-suni"},
{"title": "Merķeļa ielas pagrīdes hosteļa ugunsgrēks: policija meklē uzņēmēju Ernestu Riekstu", "category": "Kriminālziņas", "body": "Valsts policija  (VP) saistībā ar 28. aprīlī notikušo ugunsgrēku pagrīdes hostelī Merķeļa ielā 8 meklē uzņēmēju Ernestu Riekstu, portāls \"Delfi\" uzzināja VP. Rieksts iepriekš publiski ir atklājis, ka viņam pieder vairāki hosteļi, taču \"Lursoft\" datubāzē nav aktuālu datu par to, ka viņam piederētu kāds šobrīd aktīvs uzņēmums. Policija aicina atsaukties ikvienu, kura rīcībā ir informācija par personas atrašanās vietu, zvanot pa tālruņa numuriem 22023961 vai 110. \"Lursoft\" dati liecina, ka Riekstam agrāk piederējis SIA \"Cheapy Hostel\", taču publiski viņš arī atklājis, ka netieši viņam pieder arī \"floutinga\" centrs \"Riga Float\". Jau ziņots, ka ugunsgrēkā nelikumīgā hostelī Merķeļa ielā 8  gāja bojā astoņi cilvēki . Glābēji evakuēja 24 cilvēkus. No tiem slimnīcā vidēji smagā stāvoklī nogādāti seši cietušie. Izsaukumu par ugunsgrēku glābēji saņēma neilgi pirms pulksten 5. Par notikušo sākts kriminālprocess. Tas kvalificēts pēc trīs Krimināllikuma pantiem, proti, par ugunsdrošības noteikumu tīšu pārkāpšanu, svešas mantas iznīcināšanu vai bojāšanu aiz neuzmanības, kā arī uzņēmējdarbību bez reģistrēšanas un bez atļaujas. Kopumā kriminālprocesā aizturētas jau piecas personas, no kurām divām piemērots apcietinājums.", "link": "https://www.delfi.lv/161/criminal/53167443/merkela-ielas-pagrides-hostela-ugunsgreks-policija-mekle-uznemeju-ernestu-riekstu"},
{"title": "Soli pa solim: 10 dienas pēc Merķeļa ielas pagrīdes hosteļa ugunsgrēka", "category": "Kriminālziņas", "body": "Trešdien, 28. aprīlī, pulksten 4.43  Valsts ugunsdzēsības un glābšanas dienests  ( VUGD ) saņēma izsaukumu uz Merķeļa ielu 8, kur liesmas bija pārņēmušas ēkas augšējos stāvus. Ugunsgrēkā bojā gāji astoņi cilvēki, kuri dzīvoja nelikumīgi izbūvētajā \"Japanese style centrum\" hostelī. Portāls \"Delfi\" piedāvā atskatīties notikumu attīstību un to, kā rīkojās valsts un galvaspilsētas pašvaldības atbildīgie dienesti, kā arī uz to, kādi secinājumi desmit dienas pēc traģiskās nelaimes izdarīti.  –  VUGD saņem izsaukumu uz Merķeļa ielu 8 , kur izcēlies paaugstinātas bīstamības ugunsgrēks. Jau pēc dažām stundām pulksten 6.07 tiek paziņots par septiņiem bojāgājušajiem un deviņiem cietušajiem. Pulksten 6.50 bojā gājušo skaits pieaug līdz astoņiem.  – gandrīz trīsarpus stundas vēlāk ugunsgrēks tiek lokalizēts un precizēta degšanas platība — 250 kvadrātmetri. Pēc pāris minūtēm atbildīgie dienesti sasauc preses konferenci.  ugunsgrēks tiek likvidēts. Par notikušo Valsts policijā tiek sākts kriminālprocess, kas kvalificēts pēc trim Krimināllikuma pantiem, proti, par ugunsdrošības noteikumu tīšu pārkāpšanu, svešas mantas iznīcināšanu vai bojāšanu aiz neuzmanības, kā arī uzņēmējdarbību bez reģistrēšanas un bez atļaujas.  – 28. aprīlī – Valsts policija sadarbībā ar speciālo uzdevumu vienību veica  vairākas kratīšanas hosteļos , kā arī iespējamo vainīgo dzīvesvietās.  tiek ziņots, ka  Valsts policijas  aizturējusi trīs personas, tostarp hosteļa juridisko īpašnieku Andreju Gaili. Divām no šīm personām tika piemērots apcietinājums. Gailis apcietināts netika.  Rīgas mērs Mārtiņš Staķis (PP) uzdod  Rīgas pašvaldības policijai  (RPP) kopā ar Rīgas būvvaldi apsekot vairākus nelikumīgos hosteļus. Mērs paziņo, ka \" tolerances laiks ir beidzies \". Šo reidu laikā  vairāki nelegālie hosteļi tiek aizvērti . Tās pašas dienas vakarā policistiem gan nākas atkārtoti aicināt vairākus cilvēkus šīs telpas  atstāt .  policija saistībā ar ugunsgrēku  aiztur vēl divas personas .  Valsts policija  izsludina meklēšanā uzņēmēju Ernestu Riekstu , kura vārds iepriekš publiski izskanējis saistībā ar vairākiem šāda tipa hosteļiem, lai gan juridiski viņam neviens hostelis šobrīd nepieder.  Staķis raidījumā \"Rīta panorāma\" atklāj, ka, apsekojot 34 Rīgas hosteļus,  14 telpās konstatēta patvaļīga ekspluatācija .  Būvniecības valsts kontroles biroja (BVKB) direktore Svetlana Mjakuškina raidījumā \"900 sekundes\" atzīst – uzraugošajām iestādēm nav pietiekamu pilnvaru, lai ierobežotu ēku nelegālu ekspluatāciju. VP portālam \"Delfi\" apliecināja, ka policija joprojām izmeklē dažādas versijas par notikušās nelaimes iemesliem, taču nevar izslēgt, ka ugunsgrēka iemesls bijis nejauša aizdegšanās. Kopumā kriminālprocesā līdz šim aizturētas piecas personas, no kurām divām piemērots apcietinājums, bet vēl viena persona izsludināta meklēšanā. Ja mēs skatāmies uz Merķeļa ielas hosteli,  tās atsauksmes bija kriminālas . Telpa bez logiem – nav vēdināma, bet pats viesis jau izvēlas to,\" tā raidījumā \" Spried ar Delfi \" šonedēļ izteicās Latvijas Viesnīcu un restorānu asociācijas prezidents  Jānis Naglis , apspriežot ugunsdrošības situāciju viesu izmitināšanas vietās pēc traģiskā ugunsgrēka Merķeļa ielas hostelī, kur ugunsgrēkā gāja bojā astoņi cilvēki.", "link": "https://www.delfi.lv/161/criminal/53158851/soli-pa-solim-10-dienas-pec-merkela-ielas-pagrides-hostela-ugunsgreka"},
{"title": "Cilvēktiesību organizācija Latvijai pārmet varasiestāžu agresiju pret bēgļiem; IeM nepiekrīt", "category": "Kriminālziņas", "body": "Nevalstiskā cilvēktiesību organizācija \" Amnesty International \" 12. oktobrī nāca klajā ar ziņojumu, kurā teikts, ka Latvijas varasiestādes ir varmācīgi atgrūdušas bēgļus un migrantus no valsts robežas ar Baltkrieviju, daudzus no viņiem pakļaujot smagiem cilvēktiesību pārkāpumiem, tostarp slepenai aizturēšanai un pat spīdzināšanai.  Iekšlietu ministrija  (IeM) šos apgalvojumus noraida un sauc par absurdiem. Organizācijas paziņojumā presei teikts, ka ir atklāta nežēlīgā attieksme pret migrantiem un bēgļiem, tostarp bērniem, kuri patvaļīgi turēti nezināmās vietās Latvijas mežos un nelikumīgi un vardarbīgi sūtīti atpakaļ uz Baltkrieviju. \"Daudzus piekāva un pakļāva elektriskās strāvas triecieniem ar elektrošoka ierīci, arī uz dzimumorgāniem. Dažus nelikumīgi piespieda \"brīvprātīgi\" atgriezties savās mītnes zemēs,\" pauž \"Amnesty International\". Cilvēktiesību organizācija ziņojumā par necilvēcīgiem apstākļiem un par Latvijas varasiestāžu rīcību atsaucas uz konkrētu bēgļu teikto. Piemēram: \"Irākietis Hasans, kurš uz robežas bija pavadījis piecus mēnešus, teica: \"Viņi piespieda mūs izģērbties pilnīgi kailiem, dažreiz, kad mēs bijām kaili, viņi mūs sita, un tad piespieda atkal šķērsot  Baltkrievijas  robežu, turklāt dažkārt pa ceļam bija jāšķērso ļoti auksta upe. Viņi teica, ka nošaušot mūs, ja mēs nešķērsosim robežu.\"\" Latvijas IeM šos organizācijas ziņojumā minētos pārmetumus sauc par absurdiem, norādot, ka līdz šim brīdim nav konstatēts neviens gadījums, kad  Valsts robežsardzes , Nacionālo bruņoto spēku vai  Valsts policijas  pārstāvji būtu pielietojuši fizisku spēku vai arī speciālos līdzekļus. Arī Valsts robežsardzē nav saņemtas sūdzības par fiziska spēka un speciālo līdzekļu pielietošanu no personām, kuras mēģinājušas nelikumīgi šķērsot Baltkrievijas–Latvijas robežu. \"Neatbalstām \"Amnesty International\" centienus likt vienādības zīmi starp, no vienas puses, Baltkrievijas ļaunprātīgi īstenotu migrācijas instrumentalizāciju un tīšo ES ārējo robežu apdraudējumu un, no otras puses, patiesiem patvēruma meklētājiem un personām ievainojamības situācijā,\" portālam \"Delfi\" uzsvēra IeM pārstāve Zane Plone. Pēc Valsts robežsardzes sniegtās informācijas laika posmā no ārkārtējās situācijas izsludināšanas 2021. gada 11. augustā līdz šī gada 11. oktobrim Latvijas teritorijā uz Baltkrievijas–Latvijas robežas humānu apsvērumu dēļ tika atļauts ienākt 195 cilvēkiem. Pērn humānu apsvērumu dēļ tika ielaisti 13  Afganistānas , 66  Irākas , pieci Šrilankas, viens  Pakistānas , četri  Sīrijas  un pieci  Turcijas  valstspiederīgie, bet šogad –48 Irākas, 19  Irānas , septiņi Šrilankas, septiņi Baltkrievijas, 12 Afganistānas, divi  Indijas , divi Gvinejas, divi Pakistānas, viens Eritrejas un viens Krievijas valstspiederīgais. Valsts robežas šķērsošanai paredzētajās vietās 2022. gadā Latvijā ieceļoja 51 Afganistānas un 36 Irākas valstspiederīgie caur lidostu Rīga; divi Afganistānas un četri Irākas valstspiederīgie caur Grebņevas un Terehovas robežpunktu; četri Irākas valstspiederīgie caur Silenes robežpunktu, informē ministrijā. \"Šie dati uzskatāmi parāda, ka Latvijas iestādes pievērš uzmanību individuālām situācijām un rīkojas, lai novērstu draudus personas dzīvībai vai veselībai,\" pauda Plone. Viņa piebilda, ka arī Tiesībsarga biroja pārstāvji vairākkārt ir apmeklējuši gan pierobežas teritorijas, gan tieši Latvijas–Baltkrievijas robežu, un neviena apmeklējuma laikā Valsts robežsardze nesaņēma pārmetumus par tiesību normu pārkāpumiem. Jau vēstīts, ka \"Amnesty International\"  jau iepriekš Latvijai pārmetusi sliktu izturēšanos pret bēgļiem , paužot, ka Latvijas iestādes bēgļus uz Baltkrievijas robežas tur mežā, tādējādi spīdzinot. \"Amnesty International\" ir nevalstiska cilvēktiesību organizācija, kurā darbojas apmēram 3 miljoni biedru vairāk nekā 150 pasaules valstīs. 1977. gadā organizācija saņēma Nobela miera prēmiju. Tās ziņojumu saistībā ar situāciju uz robežas ar Latviju ir iespējams  izlasīt šeit . Portāls \"Delfi\" jau rakstīja  Saeima  11. augustā atbalstīja Ministru kabineta iepriekš pieņemto lēmumu līdz šī gada 10. novembrim pagarināt ārkārtējo situāciju Latvijas– Baltkrievijas  pierobežā – Ludzas,  Krāslavas  un Augšdaugavas novadā, kā arī Daugavpilī. Valsts robežsardzes priekšnieka vietnieks ģenerālis Juris Martukāns iepriekš Saeimas deputātiem komisijā pauda, ka  kaimiņvalstis turpina uzturēt spriedzi  uz Latvijas ārējām robežām. \"No gada sākuma spriedze ir mazinājusies, tomēr tā turpinās. Šogad no nelikumīgas robežas šķērsošanas atturēti 3600 cilvēki,\" pauda ģenerālis.", "link": "https://www.delfi.lv/161/criminal/54838966/cilvektiesibu-organizacija-latvijai-parmet-varasiestazu-agresiju-pret-begliem-iem-nepiekrit"},
{"title": "Smārdes pagastā rīta agrumā policija aiztur iereibušu autobusa šoferi", "category": "Kriminālziņas", "body": "Trešdienas rītā ap pulksten 6.57 pie  Valsts policijas  (VP) dienesta automašīnas Smārdes pagastā apstājās kāds garāmbraucējs, kurš informēja Tukuma iecirkņa likumsargus, ka uz Rīgas pusi brauc autobuss, kura vadītājs, iespējams, ir alkohola reibumā. Policija apturēja autobusu un, veicot alkohola pārbaudi, secināja, ka šoferis vedis 10 pasažierus, esot reibumā, portāls \"Delfi\" noskaidroja policijā. Pulksten 7.02 autoceļa Rīga-Ventspils policisti apturēja autobusu \"Neoplan\", kuru vadīja 1984. gadā dzimis vīrietis. Veicot alkohola pārbaudi ar alkometru, transportlīdzekļa vadītāja izelpā otrajā mērījumā tika konstatētas 0,44 promiles. Tukuma iecirkņa policisti par notikušo sāka administratīvā pārkāpuma procesu, atstādināja vīrieti no transportlīdzekļa vadīšanas un viņam piemēroja tiesību izmantošanas apturēšanu. Autobusa vadītājam uz lietas izskatīšanu jāierodas Tukuma policijas iecirknī 26. oktobrī. Policijā piebilst, ka autobuss veica vienreizēju un iepriekš izplānota maršruta braucienu un tā priekšpusē aiz vējstikla bija uzstādīta zīme \"Norīkojumā\". Autobusā atradās 10 pasažieri. Kamēr atbrauca cits uzņēmuma šoferis, brauciens aizkavējās par 30 minūtēm. Personām, kuras vada D1, D, D1E, DE, TRAM un TROL kategorijai atbilstošus transportlīdzekļus un pārbaudē konstatētā alkohola koncentrācija pārsniedz 0,2 promiles, bet nepārsniedz 0,5 promiles, piemēro naudas sodu no 210 līdz 430 eiro un atņem transportlīdzekļu vadīšanas tiesības uz sešiem mēnešiem. VP izsaka pateicību autovadītājam, kurš nepalika vienaldzīgs un informēja par likumpārkāpumu, tādējādi novēršot varbūtēju traģēdiju.", "link": "https://www.delfi.lv/161/criminal/54840112/smardes-pagasta-rita-agruma-policija-aiztur-iereibusu-autobusa-soferi"},
{"title": "Naktī uz ceturtdienu Imantā degusi mašīna; sabojāti trīs spēkrati", "category": "Kriminālziņas", "body": "Laika posmā no šī gada 1. jūnija līdz šim brīdim  Valsts policijas  (VP) Rīgas Kurzemes iecirknī kopumā ir reģistrēti pieci procesi par automašīnas degšanas gadījumiem. Trīs no tiem reģistrēti Imantā, bet divi – Bolderājā. Arī pagājušajā diennaktī degusi mašīna, portālu \"Delfi\" informēja policijas pārstāve Elīna Priedīte. Naktī uz 13. oktobri VP saņemta informācija par vienas automašīnas degšanu Imantā, Zentenes ielā, kā rezultātā cietuši vēl trīs transportlīdzekļi. Likumsargi uzsāka kriminālprocesu pēc 18. nodaļas, proti, noziedzīgi nodarījumi pret īpašumu. Sākotnējā policijas rīcībā esošā informācija liecina, ka transportlīdzekļa aizdegšanās iemesls ir īssavienojums, taču precīzi tas tiks noskaidrots ekspertīzē, norādīja Priedīte. Kā vēsta \" Facebook \" lietotāji, Imantā, iespējams, uzdarbojoties kāds vietējais dedzinātājs.", "link": "https://www.delfi.lv/161/criminal/54840156/nakti-uz-ceturtdienu-imanta-degusi-masina-sabojati-tris-spekrati"},
{"title": "'Hotel Garden Palace' īpašnieki apgalvo, ka viesnīcā notikusi bruņota ielaušanās; policija to noliedz", "category": "Kriminālziņas", "body": "Viņš norāda, ka nezināmas personas ielauzušās viesnīcas numuros, kādu viesnīcas apmeklētāju izdzenot ārā un ārpus viesnīcas teritorijas izliekot arī šīs sievietes mantas. Tāpat nezināmās personas esot pielietojušas vardarbību pret šo apmeklētāju, lai atņemtu viņai personu apliecinošos dokumentus un mobilo telefonu. Par notikušo viesnīcas īpašnieki vērsušies policijā. Turklāt Skudra norāda, ka uzņēmuma īpašniekiem esot liegta iespēja iekļūt tam piederošajā viesnīcā. Valsts policijā portāls \"Delfi\" noskaidroja, ka izsaukumu uz viesnīcu Grēcinieku ielā likumsargi saņēmuši trešdienas rītā. Notikušais nav bruņota laupīšana, bet gan civiltiesisks strīds starp nomnieku un īpašnieku, kuri dala īpašumu, skaidro policijas preses pārstāve Samanta Čapkovska. Saistībā ar notikušo policijā patlaban sākta resoriskā pārbaude, bet kriminālprocess sākts nav. Pēc ierašanās notikuma vietā policija nodrošinājusi sabiedrisko kārtību. \"Tik zvērīgi, kā izturējās pret sievieti šajā gadījumā... un es to pats redzēju savām acīm, kad ierados, kad cilvēks naktskreklā sēž pagalmā un viņas mantas ir izsviestas ārā. Viņai bija atņemta pase, telefons, un tikai pēc policistu iesaistīšanās un personas, kura tika norādīta kā pases piesavinātāja, izklaušināšanas, pase tika atgūta,\" portālam \"Delfi\" savus iespaidus klāstīja Skudra. \"Mani izbrīna policijas cūciskā attieksme, ka viņi kaut ko tādu var nosaukt par civiltiesisku strīdu, šī viena epizode jau ir klajš noziegums. Tā ir brutāla laupīšana,\" sašutumu neslēpa Skudra. \"Mūsu viesnīcā atrodas personas, kas uzrāda kaut kādu dokumentu, it kā nomas līgumu, ko es kā vienīgais sabiedrības dalībnieks nekad neesmu parakstījis. To ir parakstījusi persona, kam nav nekāda sakara ar mūsu uzņēmumu. Tas ir vienkārši smieklīgi, kā policija dokumentu var uzskatīt par civiltiesisku darījumu,\" norāda Skudra. Šobrīd viesnīca nestrādā, tur atrodas bruņotas personas. Policijas klātbūtnē pats Skudra viesnīcā neesot ielaists. Tur esot palikusi uzņēmuma noalgotā apsardze, kura, visticamāk, ir iebarikādējusies viesnīcā, taču Skudram ar viņiem vēl nav izdevies sazināties. \"Es ceru, ka viņi ir sveiki un veseli. Es saprotu, ka ir iebarikādējušies vienā viesnīcas daļā, viņi pilda savus līgumiskos pienākumus. Viņiem bija pienākums sargāt īpašumu no izzagšanas,\" emocionāli stāstīja Skudra. \"Kā policija tādu gadījumu var nosaukt par civiltiesisku? Es tūlīt pat izīrēšu prezidenta pili Valsts nekustamo īpašumu aģentūras vārdā un ieies bruņotas personas un izsviedīs Vējoņa kungu naktstērpā uz ielas? Tā ir ņirgāšanās par tiesiskumu un likumību mūsu valstī!\" sašutumu neslēpa Skudra. Uzņēmums ir gatavs sūdzēties par policijas paziņojumu gan Valsts policijas priekšniekam, gan ģenerālprokuroram, gan arī iekšlietu ministram. Pirmdienas, 7. augusta, rītā Skudra ar savu interešu aizstāvja advokāta Induļa Balmaka starpniecību informēja, ka SIA \"966 Freecom\", kam Grēcinieku ielā 28, Rīgā pieder viesnīca \"Hotel Garden Palace\", ir veikusi pasākumus, lai apturētu nelikumīgu īpašuma izmantošanu no noziedzīga grupējuma puses, un ir norīkojusi apsardzi tai piederošā īpašumā, lai nepieļautu turpmāku īpašuma izzagšanu, kā arī lai nodrošinātu, ka tiesu izpildītājs varētu netraucēti izpildīt spēkā stājušos tiesas nolēmumu, saskaņā ar kuru no viesnīcas telpām izliekams tās nelikumīgais nomnieks SIA \"Garden Palace\", kas viesnīcā nelikumīgi atrodas jau vairāk nekā četrus gadus, par ko īpašniekam nav maksājis nomas maksu. Tika norādīts, ka \"šis nav strīds starp diviem uzņēmumiem par saimniecisko darbību, bet gan gadiem pastrādāti un valsts amatpersonu atbalstīti/piesegti noziegumi, kurus jau kopš 2012.gada veic noziedzīgs grupējums, kuru vada Gulams Mohammads Gulami\". Uzņēmums SIA \"Garden Palace\", kurš vēl šodien uzdodas par viesnīcas \"Hotel Garden Palace\" nomnieku, jau 2012. gada decembrī uz viltotu dokumentu pamata tika nozagts tās patiesajam īpašniekam. Tikai pus gadu pēc nozieguma Valsts policijas Rīgas reģiona kriminālpolicijas pārvalde uzsāka kriminālprocesu, un tikai četrus gadus pēc šī nozieguma pastrādāšanas Ģenerālprokuratūra ir nodevusi lietu tiesai, un Gulami ir celta apsūdzība par krāpšanu sevišķi lielos apmēros, taču tas neliedza Rīgas apgabaltiesai atstāt visus noziedzīgi iegūtos īpašumus, tostarp, SIA \"Garden Palace\", Gulami īpašumā un lietošanā. \"Tikai šāda absurda situācija un tiesu lēmumi ir noveduši pie tā, ka viesnīcas īpašniekiem jau gandrīz piecus gadus tiek radīti arvien jauni zaudējumi,\" tika teikts paziņojumā. \"Lai arī lēmums par SIA \"Garden Palace\" izlikšanu no viesnīcas \"Hotel Garden Palace\" ir izdots pirms nepilniem diviem mēnešiem, tā izpilde līdz šim nav bijusi iespējama, jo pret SIA \"966 Freecom\" – viesnīcas īpašnieci – ir vērsts vērienīgs reiderisma – uzņēmuma nozagšanas mēģinājums, ko aktīvi veic personas, kas ir cieši saistītas ar no viesnīcas izliekamo \"nomnieku\" SIA \"Garden Palace\", un tā mērķis ir nozagt viesnīcu \"Hotel Garden Palace\" un tās īpašnieci SIA \"966 Freecom\", norādīja uzņēmumā. Šobrīd, pirms tiesu izpildītājs pabeidz Rīgas apgabaltiesas lēmuma izpildi par \"nomnieka\" SIA \"Garden Palace\" izlikšanu no SIA \"966 Freecom\" piederošās viesnīcas \"Hotel Garden Palace\", kompānija norīkojusi apsardzi, kas līdz tiesu izpildītāja ierašanās brīdim nodrošinās, ka viesnīcā netiek ielaistas nepiederošas personas un no tās telpām netiek iznestas uzņēmumam piederošās mantas. \"No šodienas esam spiesti viesnīcas darbību uz nenoteiktu laiku pārtraukt, bet, lai neradītu Rīgas un mūsu viesnīcas viesiem neērtības, darīsim visu, lai viņi tiktu izmitināti līdzvērtīgās viesnīcās Vecrīgā. Visiem viesiem tiks rastas izmitināšanas iespējas, bet ar darbiniekiem tiks veiktas pārrunas par viņu iespēju turpināt darba attiecības SIA \"966 Freecom\", lai nodrošinātu viesnīcas darbu jau tuvākajā laikā,\" pirmdien norādīja Skudra. Kopš pirmdienas, kad uzņēmums visus viesnīcas viesus, ko nomnieks nelikumīgi izmitinājis viesnīcā un paņēmis samaksu, izmitinājis citās viesnīcās, viesnīcā vairs citu viesu naktī uz trešdienu nebija. Skudra vērsa uzmanību, ka uzņēmuma rīcībā ir Rīgas apgabaltiesas jūnija galīgs nepārsūdzams lēmums par to, ka nomnieks ir nelikumīgi atradies uzņēmuma telpās kopš 2013. gada 31. janvāra. Savukārt SIA \"Sun Seasons\" valdes priekšsēdētājs Mārtiņš Šmits aģentūrai LETA stāstījis, ka viņa rīcībā esošie dokumenti liecina, ka \"Sun Seasons\" pārstāvji atrodas viesnīcas telpās likumīgi. Taču, atstājot telpas, Skudras, kurš neesot tiesīgs pārstāvēt \"966 Freecom\" tiesā, pārstāvji esot paņēmuši līdzi visus dokumentus, kas atradušies viesnīcā, tādēļ patlaban notiek aktīvs darbs, lai tos atjaunotu. 8.augustā ar tiesu izpildītāja Rolanda Veinberga palīdzību esot atjaunoti dokumenti par nomas tiesībām, un tikai tad uzņēmēja pārstāvji devušies uz viesnīcas telpām. Tas darīts tiesu izpildītājas Sandras Rundules pavadībā. Tikusi izsaukta arī policija. Ar policijas palīdzību telpas lūgts atstāt arī tajā brīdī vienīgajai uz vietas esošajai viesnīcas iemītniecei, kura esot norādījusi, ka ir ar viesnīcas īpašniekiem saistīta persona. Šmits norādīja, ka uzņēmums ir iesniedzis iesniegumu Valsts policijā, lūdzot sākt kriminālprocesu par reiderisma un uzņēmuma sagrābšanas mēģinājumu. \"Sun Seasons\" valdes priekšsēdētājs skaidroja, ka atbilstoši tiesas lēmumam SIA \"Garden Palace\" ēku atstājis šā gada 27.jūnijā, savukārt \"Sun Seasons\" līgumu par ēkas nomu parakstīja šā gada 15.jūnijā. Turklāt līgums, pēc viņa teiktā, parakstīts ar \"966 Freecom\" vienīgo īpašnieku Panamā reģistrēto uzņēmumu \"Stralis Investment AS\". \"Sun Seasons\" valdes priekšsēdētājs uzsvēra, ka viesnīcas \"Hotel Grand Palace\" telpas var atstāt tad, kad beidzas nomas līguma termiņš, proti, līdz 2022. gadam, vai kad ēkas īpašniekam ir izpildraksts par nomnieka izlikšanu no telpām. Šmits uzsver, ka \"966 Freecom\" nav tiesību šādi rīkoties, jo \"Sun Seasons\" no telpām tiek mēģināts izlikt balstoties uz ar uzņēmumu nesaistītu tiesas lēmumu par iepriekšējā ēkas nomnieka SIA \"Garden Palace\" izlikšanu no telpām. Kā skaidroja Šmits, \"966 Freecom\" valdes priekšsēdētājs Skudra, kurš skaitās viens no viesnīcas \"Hotel Garden Palace\" ēkas Grēcinieku ielā 28, Rīgā, īpašniekiem, esot prettiesiski ieradies viesnīcā 15 līdz 20 apsargu pavadībā un no telpām izlicis viesnīcas darbiniekus un viesus, paralēli \"izvandot numuriņus un izzogot viesnīcā esošos dokumentus un seifus\". Jau ziņots, ka 2013.gada oktobrī Uzbekistānas pilsonis  Akbars Abdulajevs kopā ar biznesa partneri Eljoru Junusovu Latvijas valdībai pieteica investīciju pretenziju , kurā apgalvoja, ka noziedzīgs grupējums, kuru vada Gulams Mohameds Gulami, ar viltotu dokumentu palīdzību panācis viesnīcu \"Royal Square Hotel&Suites\" un \"Garden Palace Hotel\" prettiesisku atņemšanu. Reiderisms īstenots, pārņemot kontroli viesnīcas pastarpinātajā īpašniecē - ārzonas kompānijā, proti, Lielbritānijas uzņēmumā \"Brook Organisation L.P.\" Līdz 2012.gada nogalei šis ofšors bija SIA \"555 Brand Hotel\" jeb vērtīgas ēkas Kaļķu ielā 3a īpašnieks. \"966 Freecom\" ir viesnīcas \"Garden Palace\" ēkas īpašnieks Grēcinieku ielā 28. 2010. gadā šī savulaik Abdulajevam piederošā kompānija ar iekārojamo īpašumu nonākusi Panamā reģistrētā uzņēmuma \"Stralis Investment S.A.\" rokās. 2014. gada novembrī \"Delfi\" skaidroja, ka visskaļāk savas intereses publiskajā vidē aizstāvējis Uzbekistānas pilsonis kādreizējais \"555 Brand Hotel\" valdes loceklis Eljors Junusovs. Vēl 2014. gada septembrī raidījums \"de facto\", atgādinot par viesnīcas īpašnieku konfliktu, intervēja Junusova pārstāvi un viesnīcas līdzīpašnieku Skudru, kuram pieder \"966 Freecom\" - tātad Vecrīgas viesnīcas \"Garden Palace\" - daļas 10 latu vērtībā, proti, 0,003% no šīs kompānijas. Tāpat Skudra ir šī uzņēmuma vienīgais valdes loceklis un prokūrists. \"Delfi\" arī rakstīja, ka Uzņēmumu reģistrā iesniegtais kārtējais lēmums par kapitāldaļu arestu liecina, ka  Valsts policijas  Rīgas reģiona pārvaldē sākts kriminālprocess par Akbara Abdulajeva paraksta viltošanu dokumentos, ar kuriem no \"966 Freecom\" valdes locekļa amata atcelts Abdulajevs, amatos iecelts Skudra.", "link": "https://www.delfi.lv/161/criminal/49123219/hotel-garden-palace-ipasnieki-apgalvo-ka-viesnica-notikusi-brunota-ielausanas-policija-to-noliedz"},
{"title": "Piektdien par braukšanu reibumā uzsākti deviņi kriminālprocesi; konfiscēti četri transportlīdzekļi", "category": "Kriminālziņas", "body": "Kā liecina policijas apkopotā statistika, piektdien pieķerti 11 autovadītāji, kas pie stūres sēdušies alkohola reibumā – pieci Rīgā un tās apkārtnē, bet seši – Vidzemē. Diviem no Vidzemē pieķertajiem ir uzsākti administratīvo pārkāpumu procesi, bet visiem pārējiem – kriminālprocesi. Četriem autovadītājiem konfiscēti transportlīdzekļi – trim Rīgā un vienam Vidzemē.", "link": "https://www.delfi.lv/161/criminal/55086572/piektdien-par-brauksanu-reibuma-uzsakti-devini-kriminalprocesi-konfisceti-cetri-transportlidzekli"},
{"title": "Apelācijas instance samazina cietumsodu Gulami tā dēvētajā 'Tadžikistānas kokvilnas lietā'", "category": "Kriminālziņas", "body": "Rīgas apgabaltiesa nedaudz samazinājusi piespriestos cietumsodus trijiem apsūdzētajiem tā dēvētajā \" Tadžikistānas  kokvilnas lietā\", aģentūru LETA informēja prokuratūra. Aģentūra LETA noskaidroja, ka apelācijas instance uzņēmējam Gulamam Gulami piespriedusi cietumsodu sešus gadus un četrus mēnešus, viņa sievai Valentīnai Gulami tika piespriests piecus gadus ilgs cietumsods, bet Larisai Karpenko trīs gadus un divus mēnešus ilgs cietumsodu. Iepriekš Rīgas rajona tiesa 2018.gada 6.jūlijā uzņēmējam piesprieda astoņu gadu ieslodzījumu. Savukārt viņa sievai tika piespriests septiņus gadus ilgs cietumsods, bet Larisai Karpenko - piecus gadus ilgs cietumsods. Tāpat tiesa piesprieda no apsūdzētajiem solidāri par labu cietušajiem \"Logistic-Ekspress\" piedzīt 9 094 238 eiro. Gulami šo krimināllietu uzskata par politisko pasūtījumu. Gulami savulaik skaidroja, ka lietas būtība ir tajā, ka 2012.gada oktobrī uzņēmums \"W.E.E.S.A\" saņēma \"Logistic-Ekspress\" uzdevumu - lūgumu kravas, kas uz \"Logistic-Ekspress\" vārda fiziski atradās glabāšanā \"W.E.E.S.A\" muitas noliktavās Jūrmalā, nodot ASV reģistrētai kompānijai \"Silver Star International LLC\", šo lūgumu pamatojot ar savstarpējiem norēķiniem. Šo uzdevumu, kā uzrādīja Gulami, darījuma brīdī parakstīja \"Logistic-Ekspress\" valdes priekšsēdētājs un vienīgais īpašnieks Andrejs Stepovojs, kurš ir  Ukrainas  pilsonis. Taču jau 2012.gada decembrī viņa vietu  Igaunijas  kompānijā \"Logistic-Ekspress\" ieņēma Tadžikistānas pilsonis Davlathons Azizovs. 2013.gada februārī Igaunijas kompānija iesniedza prasības pieteikumu Rīgas apgabaltiesā pret \"W.E.E.S.A\" par valdījuma piešķiršanu uz kravu un pienākuma uzlikšanu nodot kravu, norādot, ka \"W.E.E.S.A\" nenodrošināja iespēju piemeklētajai ekspertīzes kompānijai veikt kokvilnas šķiedru kravas esamības un stāvokļa pārbaudi atbilstoši noliktavas zīmei. \"Logistic-Ekspress\" uzskatīja, ka \"W.E.E.S.A\" prettiesiski aiztur prasītāja kravas valdījumu. Savukārt tiesa nolēma lietu izbeigt, norādot, ka \"Igaunijas kompānijai \"Logistic-Ekspress\" zudušas prasījuma tiesības uz strīdus kokvilnas kravu\". Gulami piebilda - nav zināms, ka \"Logistic-Ekspress\" saistībā ar kravu būtu cēlusi pretenzijas pret kravas saņēmējiem vai bijušo Igaunijas kompānijas vadību, kā arī ka Tadžikistāna būtu iesniegusi Latvijai notu saistībā ar kokvilnas kravas pazušanu. Līdz ar to viņš pauž pārliecību, ka šis kriminālprocess ir politisks pasūtījums. Rīgas tiesas apgabala prokuratūra iepriekš uzrādījusi apsūdzības trim personām saistībā ar vairāk nekā deviņus miljonus vērtās Tadžikistānas kokvilnas kravas pazušanu. Personas pie kriminālatbildības sauktas par piesavināšanos lielā apmērā, par dokumentu viltošanu un viltotu dokumentu izmantošanu. Lietu pirms nodošanas prokuratūrā izmeklēja  Valsts policijas  (VP) Ekonomisko noziegumu apkarošanas pārvalde (ENAP), un divi no lietā iesaistītās trijotnes ir Gulami un viņa sieva Valentīna Gulami. Viņa advokāts Egons Rusanovs iepriekš paziņoja, ka viņa klients savu vainu kategoriski neatzīst. VP saņemtajā iesniegumā bija minēts, ka pazuduši 80 vilciena vagoni ar kokvilnas šķiedru gandrīz 7000 tonnu apmērā, bet kopējie zaudējumi tika lēsti deviņu miljonu eiro apjomā. Apjomīgas izmeklēšanas laikā ENAP darbinieki noskaidroja, ka Tadžikistānas kokvilnas kravu piesavināšanos veikusi personu grupa, izmantojot viltotus dokumentus par kravas īpašnieka maiņu, tādēļ kriminālprocess kvalificēts gan par piesavināšanos lielā apmērā, gan par dokumentu viltošanu. Gulami vārds izskanējis arī saistībā ar strīdu par viesnīcām \"Royal Square Hotel\" un \"Hotel Garden Palace\".", "link": "https://www.delfi.lv/161/criminal/53222329/apelacijas-instance-samazina-cietumsodu-gulami-ta-devetaja-tadzikistanas-kokvilnas-lieta"},
{"title": "Trīs vīrieši 375 eiro parāda dēļ nolaupa un piekauj cilvēku", "category": "Kriminālziņas", "body": "Aizdomās ar noziedzīgā nodarījuma izdarīšanu tika aizturēti trīs vīrieši. Šobrīd izmeklēšana kriminālprocesā turpinās, portāls \"Delfi\" uzzināja policijā. 28. septembrī kāds iedzīvotājs VP ziņoja, ka ir redzējis kā trīs vīrieši, pielietojot fizisku spēku, ievilka automašīnā citu vīrieti un aizbrauca nezināmā virzienā. Par notikušo nekavējoties tika uzsākts kriminālprocess pēc Krimināllikuma 153. panta noziedzīga nodarījuma pazīmēm, proti, par personas nolaupīšanu. VP uzsāka iespējamo vainīgo vīriešu meklēšanu. Veicot virkni izmeklēšanas un operatīvo darbību, policisti noskaidroja un aizturēja visus trīs aizdomās turētos vīriešus, kuri dzimuši 1993., 1994. un 1998. gadā. Izmeklēšanas laikā likumsargi noskaidroja, ka 28. septembrī trīs iespējamie vainīgie vīrieši nodarīja cietušajam miesas bojājumus, lai šādi izspiestu no viņa 375 eiro naudas parādu. Vīrieši cietušo vairākkārt iespaidojuši fiziski, sitot ar dūrēm pa dažādām viņa ķermeņa daļām, kā arī pret viņa gribu iesēdināja automašīnā un aizveda nezināmā virzienā. Pēc tam fiziskā iespaidošana notikusi arī ar golfa nūju, kas atradusies automašīnas bagāžas nodalījumā. Ar to vairākas reizes cietušajam sists pa kājām un galvu, kamēr golfa nūja salūzusi. Brīdī, kad cietušais vīrietim tika sists arī ar gumijas āmuru, kāds garāmgājējs to pamanīja un sitējus iztraucēja, tādējādi ļaujot cietušajam aizbēgt no pāridarītājiem. Visi trīs aizturētie vīrieši jau iepriekš ir nonākuši policijas redzeslokā. Oktobra sākumā vienam no aizturētajiem tika piemērots drošības līdzeklis – apcietinājums, savukārt pārējiem diviem ar brīvības atņemšanu nesaistīts drošības līdzeklis. Šobrīd cietušais turpina ārstēties mājās. Par noziedzīgo nodarījumu, šajā gadījumā par personas nolaupīšanu, vainīgajiem kā sods var tikt piemērota brīvības atņemšana uz laiku līdz pieciem gadiem vai īslaicīga brīvības atņemšana, vai probācijas uzraudzība, sabiedriskais darbs, vai naudas sods.", "link": "https://www.delfi.lv/161/criminal/54841306/tris-viriesi-375-eiro-parada-del-nolaupa-un-piekauj-cilveku"},
{"title": "Policijai aizdomas par 600 000 eiro izkrāpšanu no ES fondiem Daugavpils Universitātē; četri aizturētie", "category": "Kriminālziņas", "body": "Valsts policijas (VP)  Ekonomisko noziegumu apkarošanas pārvaldes amatpersonas ciešā sadarbībā ar Eiropas Prokuratūru (EPPO) otrdien, 24. janvārī, iepriekš sāktā kriminālprocesā veic procesuālās darbības kādā mācību iestādē Daugavpilī aizdomās par iespējamu krāpšanos ar  Eiropas Savienības  Sociālā fonda līdzekļiem 600 000 eiro apmērā, portāls \"Delfi\" uzzināja policijā. EPPO mājaslapā lasāms, ka minētā izglītības iestāde ir  Daugavpils  Universitāte. Policijā norādīja, ka kriminālprocesā aizturētas četras personas. Kriminālprocesā vairākas personas, tostarp augsta līmeņa mācību iestādes amatpersona, tiek turētas aizdomās par krāpšanu saistībā ar mācību iestādei piešķirto Eiropas Savienības Sociālā fonda finansējumu, mākslīgi palielinot publiskā iepirkuma specifikācijas izmaksas. Izmeklēšana arī norāda uz iespējamu šo līdzekļu daļēju novirzīšanu uz uzņēmumiem citās valstīs. Kriminālprocesā, kas kvalificēts pēc Krimināllikuma 177. panta trešās daļas par krāpšanu, ja tā izdarīta lielā apmērā vai ja to izdarījusi organizēta grupa, šobrīd turpinās procesuālās darbības un patlaban  Valsts policija  atturas no plašākiem komentāriem. Par šādu noziegumu draud līdz pat 10 gadiem ilgs ieslodzījums.", "link": "https://www.delfi.lv/161/criminal/55154908/policijai-aizdomas-par-600-000-eiro-izkrapsanu-no-es-fondiem-daugavpils-universitate-cetri-aizturetie"},
{"title": "Ceturtdien pieķerti 15 dzērājšoferi", "category": "Kriminālziņas", "body": "No cietušajiem viens bija gājējs, divi – velosipēda vadītāji, bet viens – elektroskrejriteņa vadītājs. Kopumā ceļu satiksmes jomā pieņemts 331 administratīvo pārkāpumu lēmums, tajā skaitā 138 par ātruma pārsniegšanu, 15 par automašīnas vadīšanu alkohola reibumā un deviņi par agresīvu braukšanu.", "link": "https://www.delfi.lv/161/criminal/54819176/ceturtdien-piekerti-15-dzerajsoferi"},
{"title": "Tiesneša slimības dēļ atceļ Magoņa krimināllietas izskatīšanu", "category": "Kriminālziņas", "body": "Limbažu tiesas tiesneša Kārļa Jansona slimības dēļ atcelta rītdien, 26.janvārī, paredzētā bijušā VAS \" Latvijas dzelzceļš \" (LDz) vadītāja Uģa Magoņa kukuļošanas krimināllietas skatīšana. Atcelta ir arī 29.janvārī ieplānotā tiesas sēde. Jau vēstīts, ka 15.janvāra tiesas sēdē tika atcelts Magonim noteiktais aizliegums izbraukt no valsts, kā arī atsevišķi izdalīta un nodota  Igaunijas  tiesai Igaunijas uzņēmuma \"Skinest Rail\" lietas daļa. Prokurore Evita Masule norādīja, ka juridiskas personas ir jātiesā valstīs, kur tās ir reģistrētas un nav pamata bažām, ka Igaunijas tiesā uzņēmumam varētu draudēt mazāka atbildība. Tāpat tiesas sēdē kā aizskartās mantas īpašniece tika pieaicināta Magoņa sieva Anastasija Magone. Krimināllietā apsūdzēti Magonis un Igaunijas uzņēmējs Oļegs Osinovskis. Saskaņā ar apsūdzību 2015.gada vasarā Osinovskis Magonim nodevis aptuveni 500 000 eiro lielu kukuli saistībā ar \"LDz ritošā sastāva servisa\" daudzmiljonu iepirkumu - četru vecu dīzeļlokomotīvju iegādi no Osinovskim piederoša uzņēmuma \"Skinest\". Abi apsūdzētie savu vainu neatzīst.", "link": "https://www.delfi.lv/161/criminal/49680127/tiesnesa-slimibas-del-atcel-magona-kriminallietas-izskatisanu"},
{"title": "Rosina uzsākt kriminālvajāšanu pret trim policistiem par dokumenta viltošanu", "category": "Kriminālziņas", "body": "Iekšējās drošības birojs  (IDB) Noziedzīgu nodarījumu valsts institūciju dienestā izmeklēšanas prokuratūrai nosūtījis kriminālprocesu kriminālvajāšanas uzsākšanai pret trim  Valsts policijas  (VP) Rīgas reģiona pārvaldes amatpersonām, kuras ārpus dienesta pienākumu pildīšanas viltoja dokumentu, portālu \"Delfi\" informēja IDB pārstāve Santa Bivbāne. IDB pirmstiesas izmeklēšanas gaitā noskaidroja, ka viena no VP amatpersonām izraisīja ceļu satiksmes negadījumu, un, lai izvairītos no atbildības par iespējamu braukšanu alkohola reibumā, otra VP amatpersona organizēja, ka atbildību par ceļu satiksmes negadījumu uzņemas trešā VP amatpersona, kura viltoja saskaņoto paziņojumu par ceļu satiksmes negadījumu. VP amatpersona, kura izraisīja ceļu satiksmes negadījumu, viltoto saskaņoto paziņojumu iesniedza apdrošinātājam, lai saņemtu atlīdzību par ceļu satiksmes negadījumā radītajiem zaudējumiem. Saistībā ar iepriekš minētajām pretlikumīgajām darbībām pret vienu no VP amatpersonām rosināts uzsākt kriminālvajāšanu par Krimināllikuma 20. panta otrajā daļā un 275. panta pirmajā daļā paredzēto noziedzīgo nodarījumu – viltota dokumenta izgatavošanas organizēšana. Savukārt pret divām VP amatpersonām rosināts uzsākt kriminālvajāšanu par Krimināllikuma 275. panta pirmajā daļā paredzēto noziedzīgo nodarījumu – viltota dokumenta izgatavošana un izmantošana, skaidroja Bivbāne. IDB atgādina, ka nevienu personu nevar uzskatīt par vainīgu noziedzīga nodarījuma izdarīšanā, kamēr tās vaina nav pierādīta Kriminālprocesa likumā paredzētajā kārtībā. IDB 2022. gada pirmajā pusgadā kompetences ietvaros veica pirmstiesas izmeklēšanu 91 kriminālprocesā. Šā gada pirmajā pusē gadā prokuratūrai ir nodoti 26 kriminālprocesi un to ietvaros rosināts uzsākt kriminālvajāšanu pret 37 personām, tai skaitā 29  Iekšlietu ministrijas  padotības iestāžu amatpersonām par 36 noziedzīgiem nodarījumiem, kas izdarīti gan pildot dienesta pienākumus, gan ārpus dienesta pienākumu pildīšanas laika, norāda IDB.", "link": "https://www.delfi.lv/161/criminal/54593604/rosina-uzsakt-kriminalvajasanu-pret-trim-policistiem-par-dokumenta-viltosanu"},
{"title": "Aktīviste Krivcova vēršas tiesā pret Drošības policiju", "category": "Kriminālziņas", "body": "Atklātā sēdē tiesa vērtēs iestādes faktisko rīcību. Lietu skatīs tiesnese Līga Biksiniece-Martinova. Kā publiskā paziņojumā informējusi Krivcova, tiesa skatīs jautājumu par Drošības policijas faktiskās rīcības tiesiskumu, iekļaujot personu publiskā pārskatā kā valsts konstitucionālās iekārtas drošībai riskantu personu. \"Ar savu pieteikumu gribu pieprasīt no drošības iestādēm stingru likuma ievērošanu, kvalitatīvu analītisku darbu un politisku neitralitāti. Uzskatu, ka, ja cilvēks pauž savu viedokli, ievērojot likumu un neaicinot uz vardarbību, tad policijai nav nekāda pamata uzskatīt to par draudu. Vairākās Rietumu valstīs tiesas kontrole pār drošības dienestu darbību ir pierādījusi savu efektivitāti, esmu pārliecināta, ka tāpat būs arī Latvijā,\" raksta Krivcova. Pieteikums tiesā iesniegts februārī. Sākotnēji tiesa atteikusies ierosināt lietu par Drošības policijas publisko pārskatu. Taču 19. maijā Augstākās tiesas Administratīvo lietu departaments pieņēma lēmumu, ka Drošības policijas gada pārskats kā iestādes faktiskā rīcība ir pārbaudāma administratīvā procesa kārtībā, informēja pieteikuma iesniedzēja. Krivcova nenorāda, par kuru Drošības policijas gada darbības pārskatu viņa vērsusies tiesā. Drošības policija savā darbības pārskatā par 2015. gadu Krivcovu minējuši nodaļā par sistēmiskajiem krievu tautiešu politikas aktīvistiem. Savā pārskatā drošību sargājošā iestāde skaidroja, ka 16. marta protesta pasākumi izraisa arvien mazāku interesi pat tautiešu politikas aktīvistu vidū, vienlaikus pieminot, ka gan sistēmiskos, gan nesistēmiskos aktīvistus 2015. gadā vienoja 70. gadadienai kopš uzvaras Otrā Pasaules karā veltīto pasākumu organizēšana 9. maijā. \"Pirmo reizi šo pasākumu laikā Rīgā tika rīkots \"Nemirstīgo pulka\" gājiens, kas ir no Krievijas pārņemta tradīcija, kur tā ir kļuvusi par vienu no Krievijas politiskajai elitei vēlamās kolektīvās vēstures atmiņas nostiprināšanas akcijām. Šī gājiena organizēšanā lielāko ieguldījumu deva Aleksandra Gapoņenko domubiedrs Broņislavs Zeļcermans, Margarita Dragile un Elizabete Krivcova, kā arī mazākā mērā – tā sauktie antifašisti. Par ieguldījumu šīs akcijas rīkošanā Dragile saņēma apbalvojumu pārskata periodā notikušajā Vispasaules Krievijas tautiešu kongresā. Svarīgi atzīmēt, ka 9. maija svinības Krievija aktīvi izmanto ne tikai, lai godinātu Otrā Pasaules karā karojošu karavīru piemiņu, bet arī uzsvērtu Krievijas varenību un unikālo lomu vēsturē, tādējādi cenšoties saglabāt ārvalstīs dzīvojošo tautiešu piederības sajūtu Krievijai. Šā iemesla dēļ Krievija aktīvi atbalsta 9. maija pasākumu rīkošanu ārvalstīs gan politiski, gan finansiāli,\" bija rakstīts Drošības policijas gada pārskatā. Drošības policija portālam \"Delfi\" sacīja, ka pirms tiesas atturēsies no komentāriem par savu pozīciju. Vienlaikus informēja, ka Drošības policija neatzīst Krivcovas prasību.", "link": "https://www.delfi.lv/161/criminal/48199229/aktiviste-krivcova-versas-tiesa-pret-drosibas-policiju"},
{"title": "Austrumu robežas izbūve: IDB lūdz apsūdzēt trīs robežsargus par neatbilstoša aprīkojuma iegādi", "category": "Kriminālziņas", "body": "Šī gada februāra sākumā Iekšējais drošības birojs (IDB) pabeidza pirmstiesas izmeklēšanu kriminālprocesā, kas saistīts ar  Valsts robežsardzes  darbībām austrumu robežas uzraudzības tehniskajā aprīkošanā un rosinājis sākt kriminālvajāšanu pret trim robežsardzes amatpersonām un četrām personām no vairākiem komercuzņēmumiem, portālu \"Delfi\" informēja IDB pārstāve Santa Bivbāne. Pirmstiesas izmeklēšanas gaitā IDB guva pierādījumus tam, ka trīs robežsardzes amatpersonas, kuru amata pienākumi bija saistīti ar noslēgtā iepirkuma līguma par valsts austrumu robežas uzraudzībai nepieciešamo tehnisko līdzekļu iegādi, pieļāva, ka vairāki komercuzņēmumi piegādāja Valsts robežsardzei tehniskajai specifikācijai neatbilstošu aprīkojumu, tādējādi gan nodarot kaitējumu valsts budžetam, gan arī radot valsts robežas drošas apsargāšanas kvalitātes samazināšanās risku. \"Gan Iekšējās drošības biroja veiktā izmeklēšana, gan  Valsts kontroles  veiktās valsts austrumu robežas izbūves revīzijas rezultāti liecina, ka šī valstij stratēģiski svarīgā projekta īstenošanas laikā ir iespējami veikti liela mēroga noziedzīgi nodarījumi, kuru rezultātā nodarīti lieli zaudējumi valsts budžetam, kā arī radīts iespējams kaitējums valsts robežas drošībai kopumā. Lai veicinātu pēc iespējas efektīvāku pirmstiesas izmeklēšanu, kriminālvajāšanas uzsākšanu un iespējami vainīgo personu saukšanu pie atbildības,  Iekšējās drošības birojs  veic izmeklēšanu vairākos liela mēroga kriminālprocesos,\" sacījis IDB priekšnieks Valters Mūrnieks. \"Viens no šiem kriminālprocesiem, kas saistīts ar valsts austrumu robežas vajadzībām piegādātās robežapsardzības iekārtas neatbilstību tehniskajai specifikācijai tika nosūtīts prokuratūrai pagājušā gada maijā, pašlaik kriminālvajāšanas uzsākšanai esam nosūtījuši nākamo, kas saistīts ar šīs robežas tehniskajā aprīkošanā pieļautajām nelikumībām saistīto kriminālprocesu,\" atzinis Mūrnieks. Saistībā ar minētajām iespējamajām pretlikumīgajām valsts amatpersonu un komercuzņēmumu pārstāvju darbībām IDB rosina uzsākt kriminālvajāšanu pret trim Valsts robežsardzes amatpersonām pēc Krimināllikuma 319. panta trešās daļas – par valsts amatpersonas pienākumu nepildīšanu, ja ar to izraisītas smagas sekas. Vienlaikus rosināts sākt kriminālvajāšanu arī pret četrām personām no vairākiem komercuzņēmumiem pēc Krimināllikuma 177. panta trešās daļas – par krāpšanu lielā apmērā. Portāls \"Delfi\" jau vairākkārt vēstījis par nedienām, kas skāra austrumu robežas izbūvi. Proti, Valsts kontrole 2020. gadā secināja, ka tās izbūves laikā  izšķērdēti vairāk nekā septiņi miljoni eiro . Savukārt tiesībsargājošajās iestādēs ierosināti vairāki kriminālprocesi, kas saistīti gan ar  nekvalitatīvu būvniecību , gan ar  nelikumīgiem iepirkumiem . Tāpat aizturēts tika gan tobrīd jau  bijušais Valsts robežsardzes priekšnieks Normunds Gabars , gan amatā esošais Valsts robežsardzes  priekšnieks Normunds Pujāts , kurš gan vēlāk atsāka darbu, jo viņam tika atcelts aizdomās turamā statuss.", "link": "https://www.delfi.lv/161/criminal/52919945/austrumu-robezas-izbuve-idb-ludz-apsudzet-tris-robezsargus-par-neatbilstosa-aprikojuma-iegadi"},
{"title": "Raidījums: Uz Krievijas robežas nelikumīgi izcirsti desmitiem hektāru meža", "category": "Kriminālziņas", "body": "Pavasarī raidījums devās uz Austrumu robežu, lai apskatītu tiltus, kas pār pierobežas uz upēm uzbūvēti uz robežsargu takas, un jau tobrīd pamanīja, ka pie Krievijas robežas takas ierīkošanai izzāģēti krietni koki. To tālākais liktenis nav izsekojams. Darbi uz Krievijas robežas šogad jāpabeidz. 12 metru platās robežstigas iztīrīšana grūti pieejamās vietās ir viens no pēdējiem darbiem, ko tagad veic robežas būvētāji. Gada sākumā robežjoslas tīrīšana sākās Ciblas novada Līdumnieku pagastā. Maija beigās Iekšējās drošības birojs (IDB) un  Dabas aizsardzības pārvalde  (DAP) pamanīja, ka nomaļā vietā gar robežu izcirsta nevis 12 metru, bet 50 metru un vietām pat 80 metru plata josla, ziņo raidījums. Lielākajā daļā platību aizvākti celmi, zeme uzfrēzēta un nolīdzināta. Vērtīgākie zāģbaļķi aizvesti, palikušas tikai dažas kaudzes ar mazvērtīgu malku. Nav žēloti arī aizsargājamos dabas liegumos augošie koki, par kuru nociršanu paredzēta kriminālatbildība. Gulbju Platpirovas dabas liegumā īpaši aizsargājamā purva mežu biotopā robežas ierīkotāji izcirtuši ap trīs hektāriem meža. Nocirsto koku vecums te bijis ap 170 gadiem. DAP inspektors Ivars Leščinskis radījumam stāsta, ka par notikušo paziņots  Valsts policijai . Pēc neilga laika policijas amatpersonas ieradušās un veikušas procesuālas darbības. DAP Dabas aizsardzības departamenta direktore Gita Strode savukārt norāda, ka lieguma robežas bija zināmas, jo viņas kolēģe gājusi kopā ar Valsts robežsardzi, tieši gatavojot atzinumus un viedokli par robežas uzturēšanu. \"Līdz ar to teikt, ka nebija zināms īsti korekti nebūtu. Otrkārt, aizsargājamo teritoriju robežas ir arī teritoriju plānojumos un meža dienesta reģistrā un citās datu bāzēs,\" norāda DAP departamenta vadītāja. Pēc kadastra datiem mežs izcirsts sešus kilometrus garā un 30 līdz 80 metrus platā pierobežas zemes gabalā. Tā platība pēc dokumentiem ir 15 hektāri, taču Valsts zemes dienestā (VZD) skaidro, ka dabā tas var būt krietni lielāks, jo zemes gabals nav uzmērīts un reģistrēts zemesgrāmatā. Līdz 2015. gadam tas bijis pašvaldības īpašumā, taču rezervēts paredzamajai robežas iekārtošanai. Pašvaldība pirms 20 gadiem noteikusi lietojuma mērķi – valsts aizsardzības nozīmes objektu apbūve. Tāpēc arī tur augošais mežs nekad nav vērtēts. Eksperti aptuvenu nocirsto koku vērtību var noteikt pēc satelīta attēliem un blakus esošā meža. Raidījuma uzrunātais mežsaimniecības speciālists atzinis, ka cena, pieticīgi rēķinot, šajā pierobežas joslā varētu būt 244 650 eiro. Summa aprēķināta, pieņemot, ka nocirsti 30 hektāri meža, un tas pārdots par zemāko cenu. Raidījums arī norāda, ka robežsargi uzskata, ka viņiem atļauja nevienam nav jāprasa, un arī aizsargājamais mikroliegums nebija saglabājams.  Robežsardzes  ieskatā tā neesot uzskatāma par meža ciršanu, bet par apauguma novākšanu robežjoslā. Valsts robežsardzes priekšnieka vietnieks Juris Martukāns raidījumam skaidrojis: \"Ja ir sauszemes robeža, tad absolūti nav šaubas, par robežas platumu, kas ir noteikts 12 metri. Tā ir sauszemes robeža. Kas ir saistīts ar robežupēm, strautiem, kanāliem, ir tā mērīšanas īpatnība, ka robežas joslas platībā arī tiek ieskaitīts tas zemes gabals, kas atrodas zem ūdens.\" Martukāns stāsta, ka robežsardze uzkrājusi nepilnus 2000 kubikmetru koksnes. Šis apjoms iegūts četru gadu laikā no visas 276 kilometrus garās robežjoslas. Tas ir vismaz četrreiz mazāk, nekā pēc \"Nekā personīga\" pieaicinātā eksperta aprēķiniem. Kur palikusi pārējā koksne, robežsargi nezinot, skaidro raidījums. Valsts kontrole  sākusi revīziju par Valsts robežsardzes un  Iekšlietu ministrijas  rīcību ar austrumu robežas iekārtošanai paredzētajiem vairākiem desmitiem miljonu.", "link": "https://www.delfi.lv/161/criminal/51196425/raidijums-uz-krievijas-robezas-nelikumigi-izcirsti-desmitiem-hektaru-meza"},
{"title": "Girsam šoruden būs jāstājas tiesas priekšā par nacionālā naida kurināšanu", "category": "Kriminālziņas", "body": "Drošības policijas  (DP) preses sekretāre Līga Pētersone, vaicāta, vai DP nav pieņēmusi lēmumus, kas liktu Girsam pamest Latviju, teica, ka viņas pārstāvētā iestāde nav saistīta ar Girsa pārcelšanos uz Krieviju. Iepriekš vēstīts, ka DP pret Girsu sākusi trīs kriminālprocesus. DP pērn vienu no lietām pēc Krimināllikuma panta par nacionālā vai etniskā naida izraisīšanu nodeva kriminālvajāšanas sākšanai prokuratūrā. Prokuratūra lietu nodeva Liepājas tiesai, taču tā šogad janvārī lietu nosūtīja atpakaļ prokuratūrai trūkumu novēršanai. Kā teica Ģenerālprokuratūras preses sekretāre Kristīne Sutugina, martā lieta vēlreiz nosūtīta tiesai. Liepājas tiesā teica, ka lietu skatīs 6. septembrī. Šajā lietā drošības līdzeklis Girsam nav noteikts, norādīja Sutugina. Lieta ir saistīta ar 2014. gada novembrī interneta vietnē \" http://illarion.lv\" publicēto rakstu. Kriminālprocess tika sākts 2014. gada novembrī. Pagaidām no DP nav izdevies noskaidrot, cik tālu pavirzījušās pārējās divas DP lietvedībā esošās lietas un vai viņam šajās lietās ir spēkā kāds drošības līdzeklis, kas liegtu ilgstoši uzturēties ārzemēs. Iepriekš tā dēvētajā Latgales autonomijas krimināllietā Girsam un viņa biedriem tika piemērots procesuālais statuss - persona, pret kuru sākts kriminālprocess. Šis kriminālprocess tika sākts 2012. gada nogalē. Savukārt kratīšanā Girsa dzīvesvietā likumsargi atrada ierīci, kura speciāli radīta un izmantojama operatīvās darbības pasākumiem. Ņemot vērā iepriekšminēto, DP no Latgales autonomijas lietas izdalīja kriminālprocesu par ierīces glabāšanu un Girsu izdalītajā lietā atzina par aizdomās turēto. Jau ziņots, ka pagājušā nedēļā publiskotajā savas pagājušā gada darbības pārskatā DP Girsu līdz ar citām personām bija minējusi kā Krievijas tautiešu politikas atbalstītāju Latvijā. Starp šādiem atbalstītājiem ir nereģistrētā veidojuma \"Nepilsoņu kongress\" (NK) tā sauktais priekšsēdētājs Aleksandrs Gapoņenko, Eiropas Parlamenta deputāte  Tatjana Ždanoka ,  Vladimirs Lindermans , organizācijas \"Russkaja zarja\" līderis Jevgēņijs Osipovs un citi. Arī 2013. gada darbības pārskatā Girss tika minēts starp aktīvākajiem Krievijas tautiešu politikas pārstāvjiem Latvijā.", "link": "https://www.delfi.lv/161/criminal/47401329/girsam-soruden-bus-jastajas-tiesas-prieksa-par-nacionala-naida-kurinasanu"},
{"title": "Katoļu baznīca nenoliedz priestera vainu; lūdz ar cieņu izturēties pret aizturēto", "category": "Kriminālziņas", "body": "Atsaucoties uz iepriekš  portālā \"Delfi\" publicēto ziņu , Latvijas Romas katoļu baznīcas Informācijas centrā norāda, ka \"baznīca ir saņēmusi satraucošu ziņu par priestera aizturēšanu saistībā ar aizdomām par cilvēktirdzniecību\". Baznīca Latvijā paļaujas uz profesionālu  Valsts policijas  un tiesu sistēmas darbu un cer, ka tās pārstāvji rūpīgi un godprātīgi veiks lietas izmeklēšanu. Baznīca ir gatava nepieciešamības gadījumā sadarboties izmeklēšanas procesā, liecina tās otrdien medijiem izplatītais paziņojums. Baznīca nosoda jebkāda veida vardarbību, jo īpaši pret vāju un neaizsargātu cilvēku. Katra upura ciešanas ir ļaunums, kas prasa taisnīgu tiesu, proti, vainīgā saukšanu pie atbildības, kā arī atbilstošas palīdzības sniegšanu upuriem. Vienlaikus baznīca norāda, ka tās rīcībā šobrīd nav informācijas par konkrētās lietas apstākļiem. Jau ziņots, ka pagājušajā nedēļā Valsts policijas Organizētās noziedzības apkarošanas pārvalde ( ONAP ) aizdomās par cilvēktirdzniecību un seksuālu vardarbību aizturējusi trīs personas – 60 līdz 73 gadus vecus vīriešus. Aizturēto vidū ir arī Latvijas Romas katoļu baznīcas garīdznieks no Rēzeknes - Aglonas diecēzes. Portāla \"Delfi\" rīcībā esošā informācija liecina, ka  aizturētais ir katoļu baznīcas mariāņu kongregācijas mūks un priesteris Pāvels Zeiļa . Ņemot vērā, ka cietusī persona tikusi seksuāli izmantota, esot bezpalīdzības stāvoklī, uzsākts kriminālprocess pēc Krimināllikuma 154.1 panta 2. daļas – par cilvēku tirdzniecību, ja to izdarījusi personu grupa pēc iepriekšējas vienošanās, par ko Krimināllikumā paredzēts sods brīvības atņemšana uz laiku no trim līdz 12 gadiem, konfiscējot mantu vai bez mantas konfiskācijas, un ar probācijas uzraudzību uz laiku līdz trim gadiem vai bez tās. Tāpat kriminālprocess ierosināts pēc Krimināllikuma 160. panta 5. daļas – par seksuālu vardarbību, ja to izdarījusi personu grupa, izmantojot cietušā bezpalīdzības stāvokli. Par to personas var tikt sodītas ar mūža ieslodzījumu vai ar brīvības atņemšanu uz laiku no pieciem līdz 20 gadiem un ar probācijas uzraudzību uz laiku līdz pieciem gadiem. Diviem vīriešiem, 1945. gadā un 1955. gada dzimušajiem, tiesa piemērojusi drošības līdzekli – apcietinājumu. Savukārt 1958. gadā dzimušajam vīrietim piemērots ar brīvības atņemšanu nesaistīts drošības līdzeklis.", "link": "https://www.delfi.lv/161/criminal/50359355/katolu-baznica-nenoliedz-priestera-vainu-ludz-ar-cienu-iztureties-pret-aiztureto"},
{"title": "Lūdz sākt kriminālvajāšanu pret diviem policistiem – kukuļņēmējiem", "category": "Kriminālziņas", "body": "Iekšējās drošības birojs  (IDB) nosūtījis kriminālprocesu kriminālvajāšanas uzsākšanai pret divām  Valsts policijas  (VP) Rīgas reģiona pārvaldes amatpersonām, kuras, izmantojot savu dienesta stāvokli, pieprasīja un pieņēma kukuli no kāda transportlīdzekļa vadītāja, portālu \"Delfi\" informēja IDB pārstāve Santa Bivbāne. IDB pirmstiesas izmeklēšanas gaitā noskaidroja, ka minētās VP amatpersonas, veicot ceļu satiksmes uzraudzību, pieprasīja un pieņēma kukuli no kravas transportlīdzekļa vadītāja par izdarītā administratīvā pārkāpuma – Latvijas teritorijas šķērsošanas bez samaksātas autoceļu lietošanas nodevas – nenoformēšanu likumā paredzētajā kārtībā.", "link": "https://www.delfi.lv/161/criminal/52998829/ludz-sakt-kriminalvajasanu-pret-diviem-policistiem-kukulnemejiem"},
{"title": "DP izbeidz vienu no lietām pret Girsu", "category": "Kriminālziņas", "body": "Drošības policija  (DP) izbeigusi kriminālprocesu pret organizācijas \"Russkaja zarja\" līderi  Illarionu Girsu  par ierīces glabāšanu, kura izmantojama operatīvās darbības pasākumiem. DP gan turpina izmeklēšanu tā dēvētajā Latgales autonomijas krimināllietā, kurā figurē Girss. Girss figurēja trīs DP izmeklētos kriminālprocesos. DP pērn vienu no lietām pēc Krimināllikuma panta par nacionālā vai etniskā naida izraisīšanu nodeva kriminālvajāšanas sākšanai prokuratūrā. Liepājas tiesa lietu skatīs 6. septembrī. Šajā lietā drošības līdzeklis Girsam nav noteikts. Lieta ir saistīta ar 2014. gada novembrī interneta vietnē \" http://illarion.lv\" publicēto rakstu. Kriminālprocess tika sākts 2014. gada novembrī. DP 2012. gada decembrī veica kratīšanu prokrieviskā aktīvista Vladimira Lindermana dzīvesvietā. Toreiz DP izņēmusi viņa datu nesējus, kā arī dokumentus ar informāciju par Latgalē veikto aptauju. Kratīšana notika arī pie viņa domubiedra Girsa. Kratīšana veikta kriminālprocesā, kas sākts pagājušā gada oktobrī par organizatorisku darbību, kas vērsta uz Latvijas teritoriālās vienotības graušanu. DP pirms tam vērtēja Lindermana publiskos izteikumus par Latgales autonomijas ideju. Šajā tā saucamajā Latgales autonomijas krimināllietā Girsam joprojām ir spēkā procesuālais statuss – persona, pret kuru sākts kriminālprocess. Šādam statusam drošības līdzekli nepiemēro, pastāstīja DP preses sekretāre Līga Pētersone. Šajā lietā kratīšanā Girsa dzīvesvietā likumsargi atrada ierīci, kura speciāli radīta un izmantojama operatīvās darbības pasākumiem, jo tajā iebūvētā videokamera un audio mikrofons ir maskēti, kā arī videokamera ir aprīkota ar adatas cauruma (pinhole lens) tipa lēcu. Ņemot vērā iepriekšminēto, DP no Latgales autonomijas lietas izdalīja kriminālprocesu par ierīces glabāšanu un Girsu izdalītajā lietā atzina par aizdomās turēto, taču, kā tagad informēja DP preses sekretāre, DP lietu nolēmusi izbeigt saistībā ar kriminālatbildības noilguma iestāšanos. Jau ziņots, ka pirms pāris nedēļām publiskotajā savas pagājušā gada darbības pārskatā DP Girsu līdz ar citām personām bija minējusi kā Krievijas tautiešu politikas atbalstītāju Latvijā. Starp šādiem atbalstītājiem ir nereģistrētā veidojuma \"Nepilsoņu kongress\" tā sauktais priekšsēdētājs Aleksandrs Gapoņenko, Eiropas Parlamenta deputāte Tatjana Ždanoka,  Vladimirs Lindermans , organizācijas \"Russkaja zarja\" līderis Jevgēņijs Osipovs un citi. Arī 2013. gada darbības pārskatā Girss tika minēts starp aktīvākajiem Krievijas tautiešu politikas pārstāvjiem Latvijā. Pagājušā nedēļā Girss paziņoja par savu pārcelšanos uz Maskavu.", "link": "https://www.delfi.lv/161/criminal/47412601/dp-izbeidz-vienu-no-lietam-pret-girsu"},
{"title": "Limbažu tiesa sāk skatīt Magoņa krimināllietu", "category": "Kriminālziņas", "body": "Piektdien Limbažu rajona tiesa sāk skatīt krimināllietu, kurā uz apsūdzēto sola sēdies bijušais valsts kapitālsabiedrības vadītājs  Uģis Magonis  un Igaunijas uzņēmējs Oļegs Osinovskis. Limbažu rajona tiesā lietu skatīs tiesnesis Kārlis Jansons. Neilgi pirms tiesas sēdes sākuma ieradās viens no apsūdzētajiem – igauņu uzņēmējs Oļegs Osinovskis. Viņš īsā komentārā žurnālistiem norādīja, ka uz procesu skatās divējādi. \"Pirmkārt, es negribēju te atrasties, neviens negribētu. Nekā laba te nav, bet vismaz labi, ka procesa iztiesāšana sākusies, un cerams, ka ātri beigsies,\" sacīja Osinovsksis. Tāpat viņš pauda, ka ar šo procesu visiem nepieciešams \"atjaunot savu reputāciju\" – gan viņam, gan valdībai. Uzņēmējs sacīja, ka, viņaprāt, tiesas procesam jābūt caurspīdīgam, un papildināja, ka savu vainu viņam inkriminētajos noziegumos neatzīst. Plašāk viņš to nekomentēja, norādot, ka sākumā viņa pozīcija jādzird tiesai. Osinovska advokāte Jeļena Kvjatkovska piekrita viņas klienta viedoklim, vienlaikus piemetinot, ka šodien slēgtu tiesas sēdi nelūgs. Uz sēdi divu advokātu – Vara Klotiņa un Jāņa Rozenberga – pavadībā ieradās arī bijušais \"Latvijas Dzelzceļa\" priekšnieks Uģis Magonis. Viņš komentārus sniegt nevēlējās, bet norādīja, ka vainu viņam izvirzītajās apsūdzības neatzīst. Jau ziņots, ka 2017. gada 4. aprīlī lietu sākotnēji saņēma Rīgas pilsētas Latgales priekšpilsētas tiesa. Tās tiesnese Ināra Janēviča 2017. gada 5. aprīlī lēma lietu nosūtīt pēc piekritības Limbažu rajona tiesai. Janēviča nolēmusi lietu nosūtīt uz Limbažu rajona tiesu, jo  Magonim inkriminētais noziegums tika pārtraukts Salacgrīvas novadā . Tāpat jau ziņots krimināllietā  pie kriminālatbildības saukts bijušais VAS \"Latvijas dzelzceļš\" (LDz) valdes priekšsēdētājs  par 499 500 eiro pieņemšanu no privātpersonas saistībā ar LDz meitas uzņēmuma SIA \"LDz ritošā sastāva serviss\" iepirkumu. Krimināllikums par kukuļa lielā apmērā pieņemšanu, ko izdarījusi valsts amatpersona paredz sodu – brīvības atņemšanu uz laiku no diviem līdz desmit gadiem, konfiscējot mantu vai bez mantas konfiskācijas un atņemot tiesības uz noteiktu nodarbošanos vai tiesības ieņemt noteiktu amatu uz laiku līdz pieciem gadiem. Savukārt privātpersona Oļegs Osinovskis pie kriminālatbildības saukta par 500 000 eiro piedāvāšanu un minēto 499 500 eiro nodošanu minētajai valsts amatpersonai par lēmuma pieņemšanu juridiskās personas – ārvalstu uzņēmuma – interesēs. Krimināllikumā paredzētais sods ir brīvības atņemšana līdz astoņiem gadiem, konfiscējot mantu vai bez mantas konfiskācijas un atņemot tiesības uz noteiktu nodarbošanos vai tiesības ieņemt noteiktu amatu uz laiku līdz pieciem gadiem. Izskatot krimināllietu, tiesa lems jautājumu par piespiedu ietekmēšanas līdzekļa piemērošanu juridiskajai personai.", "link": "https://www.delfi.lv/161/criminal/49213701/limbazu-tiesa-sak-skatit-magona-kriminallietu"},
{"title": "Par marihuānas audzēšanu lielās platībās lūdz sākt kriminālvajāšanu pret VUGD darbinieku", "category": "Kriminālziņas", "body": "Iekšējās drošības birojs  (IDB) augusta nogalē Austrumzemgales prokuratūrai nosūtījis kriminālprocesu kriminālvajāšanas uzsākšanai pret Valsts ugunsdzēsības un glābšanas dienesta ( VUGD ) Zemgales reģiona brigādes amatpersonu un kādu privātpersonu par marihuānas sēšanu un audzēšanu, portāls \"Delfi\" uzzināja IDB. Pirmstiesas izmeklēšanas gaitā noskaidrots, ka abi cilvēki pašdarinātā siltumnīcā lielās platībās audzēja narkotisko vielu – marihuānu – saturošus stādus. Izmeklēšanas laikā tika izņemti un ekspertīzes veikšanai nodoti teju 200 augu stādi. Kriminālprocesa izmeklēšanas laikā noziedzīgajā nodarījumā iesaistītajām personām tika piemēroti ar brīvības atņemšanu nesaistīti drošības līdzekļi, tostarp, VUGD amatpersonai – aizliegums ieņemt noteiktu amatu VUGD. Saistībā ar iepriekš minētajām pretlikumīgajām darbībām pret VUGD darbinieku un privātpersonu rosināts uzsākt kriminālvajāšanu par Krimināllikuma 256. panta otrajā daļā paredzētā noziedzīgā nodarījuma – narkotiskās vielas saturošu augu neatļauta sēšana un audzēšana lielās platībās – izdarīšanu. Par šādiem noziegumiem Krimināllikums paredz sodu ar brīvības atņemšanu uz laiku līdz pieciem gadiem vai ar īslaicīgu brīvības atņemšanu, vai ar probācijas uzraudzību, vai ar sabiedrisko darbu, vai ar naudas sodu, konfiscējot mantu vai bez mantas konfiskācijas. Minētais noziedzīgais nodarījums tika atklāts un izmeklēts, sekmējoties IDB sadarbībai ar Valsts policiju. Iekšējās drošības birojs atgādina, ka nevienu personu nevar uzskatīt par vainīgu noziedzīga nodarījuma izdarīšanā, kamēr tās vaina nav pierādīta Kriminālprocesa likumā paredzētajā kārtībā.", "link": "https://www.delfi.lv/161/criminal/54699666/par-marihuanas-audzesanu-lielas-platibas-ludz-sakt-kriminalvajasanu-pret-vugd-darbinieku"},
{"title": "'Litrs degvīna vakar' – pieķer starppilsētu autobusa šoferi 2,39 promiļu reibumā", "category": "Kriminālziņas", "body": "Ceturtdien, 6. oktobrī,  Valsts policija  (VP) pieķēra starppilsētu autobusa šoferi, kurš sev uzticēto darbu veica 2,39 promiļu reibumā, portāls \"Delfi\" uzzināja VP. Policija skaidroja, ka 6. oktobra vakarā ap pulksten 19.30 VP Zemgales reģiona pārvaldes darbiniekiem piezvanīja sieviete un informēja, ka viņa Jelgavā esot izkāpusi pieturā no starppilsētu satiksmes autobusa, kura vadītājs, viņasprāt, pie stūres ir sēdies, būdams alkohola reibumā. Amatpersonas noskaidroja, ka \"Neoplan\" autobuss turpina kustību pa Lielo ielu Rīgas virzienā, un par iespējamo likumpārkāpumu sniedza informāciju Patruļpolicijas nodaļas Satiksmes uzraudzības rotas darbiniekiem. Policisti aptuveni pēc astoņām minūtēm pamanīja minēto autobusu un to apturēja netālu no Lielās un Pētera ielas krustojuma. Veicot alkohola pārbaudi ar alkometru, vīrieša izelpā tika konstatētas 2,39 promiles. Likumsargi sāka administratīvā pārkāpuma procesu, atstādināja personu no transportlīdzekļa vadīšanas un viņam piemēroja tiesību izmantošanas apturēšanu. Autobusa vadītājam uz lietas izskatīšanu jāierodas  Jelgavas  policijas iecirknī 30 dienu laikā. Kā skaidroja vīrietis, viņš iepriekšējā dienā esot izdzēris aptuveni vienu litru degvīna. Pirms darba uzsākšanas ceturtdien šoferis no veselības speciālista saņēmis atļauju doties maršrutā, kā arī pašsajūta bijusi laba, tāpēc nav bijušas aizdomas par alkohola reibumu. Aptuveni vienu stundu pēc apturēšanas notikuma vietā ieradās cits autobusa vadītājs, kurš transportlīdzekli novietoja stāvvietā. Jāpiemin, ka brīdī, kad policisti apturēja autobusu, tajā atradās viens pasažieris. Personām, kuras izvēlas sēsties pie stūres pēc alkohola lietošanas, jāņem vērā, ka par transportlīdzekļa vadīšanu, ja pārbaudē konstatētā alkohola koncentrācija pārsniedz 1,5 promiles, vadītājam piemēro naudas sodu no 1200 līdz 2000 eiro un atņem transportlīdzekļu vadīšanas tiesības uz pieciem gadiem. Valsts policija no sirds pateicas sievietei, kura nepalika vienaldzīga un informēja par likumpārkāpumu, tādējādi novēršot varbūtēju traģēdiju. Tāpat aicinām ikvienu ziņot, zvanot 110, ja rodas aizdomas par likumpārkāpumu vai arī noziedzīgu nodarījumu, lai policija var operatīvi reaģēt un to novērst, nevis izmeklēt katastrofas un nelaimes gadījumus.", "link": "https://www.delfi.lv/161/criminal/54820384/litrs-degvina-vakar-pieker-starppilsetu-autobusa-soferi-2-39-promilu-reibuma"},
{"title": "Piektdien Latvijā reģistrētas 118 avārijas; cietuši 14 cilvēki", "category": "Kriminālziņas", "body": "Kopumā 64 avārijas reģistrētas Rīgas reģionā, 18 – Latgalē, 14 – Vidzemē, kā arī pa 11 avārijām reģistrētas Zemgalē un Kurzemē. Pieci cilvēki, no viņiem viens gājējs, viens velosipēdists un viens elektriskā skrejriteņa vadītājs, cietuši negadījumos Rīgas reģionā, četri – Vidzemē, pa diviem – Zemgalē un Kurzemē, bet viens cilvēks cietis avārijā Latgalē. Kopumā ceļu satiksmes jomā pieņemti 420 administratīvo pārkāpumu lēmumi. 169 lēmumi bijuši par ātruma pārsniegšanu, 11 par automašīnas vadīšanu alkohola reibumā, trīs par automašīnas vadīšanu narkotisko vielu iespaidā un 11 par agresīvu braukšanu.", "link": "https://www.delfi.lv/161/criminal/54823784/piektdien-latvija-registretas-118-avarijas-cietusi-14-cilveki"},
{"title": "Daugavpilī nošauta, iespējams, kriminālā autoritāte 'Bogdaša'", "category": "Kriminālziņas", "body": "Kā informēja  Valsts policijas  (VP) Latgales reģiona pārvaldes priekšnieka palīdze Ilga Teivāne-Treinovska, 22.janvāra vakarā Daugavpilī ar šautām brūcēm tika hospitalizēts 1980. gadā dzimis vīrietis, kurš vēlāk no gūtajiem ievainojumiem slimnīcā mira. VP sākts kriminālprocess un notiek aktīva izmeklēšana, pašlaik izmeklēšanas interesēs plašākus komentārus VP atturas sniegt. Portāls \"Kompromat.lv\" vēsta, ka 22. janvārī Daugavpilī nošautais ir cietuma autoritāte Igors Bogdanovičs jeb \"Bogdaša\". Viņš dēvēts par  Daugavpils  cietuma, ko tautā sauc par \"Balto gulbi\", un Grīvas cietuma pieskatītāju. Kā vēsta \"Kompromat.lv\" avoti, Bogdanoviču nošāvuši divi slepkavas, kad viņš ar baltu automobili \"Lexus\" ieradies uz tikšanos. Bogdanovičs dzimis 1980. gadā, tiesāts par 2008. gadā veiktu slepkavību pie nakts kluba \"Taller\" un ilgu laiku pavadījis aiz restēm, vēsta \"Kompromat.lv\".", "link": "https://www.delfi.lv/161/criminal/55156290/daugavpili-nosauta-iespejams-kriminala-autoritate-bogdasa"},
{"title": "Magoņa lietas tiesnesis saņēmis rājienu un negatīvu novērtējumu", "category": "Kriminālziņas", "body": "Tiesnešu disciplinārkolēģija  ir piemērojusi disciplinārsodu - rājienu - Vidzemes rajona tiesas tiesnesim Kārlim Jansonam, kurš sodīts par \"ex parte\" sarunām jeb sarunām bez abu pušu dalības, kā arī pavasarī Tiesnešu kvalifikācijas kolēģija par viņu sniegusi negatīvu novērtējumu, lasāms disciplinārkolēģijas lēmumā. Tiesnesis Jansons atpazīstamību iemantoja, jo viņam tika iedalīts skatīt krimināllietu, kurā par kukuļošanu apsūdzēts bijušais VAS \"Latvijas Dzelzceļš\" (LDz) valdes priekšsēdētājs  Uģis Magonis  un Igaunijas miljonārs Oļegs Osinovskis. Disciplinārkolēģijas lēmumā skaidrots, ka pērn 10.jūnijā, izskatot administratīvā pārkāpuma lietu, Jansons pieļāvis \"ex parte\" sarunas. Attiecīgi tiesnesis ārpus tiesas zāles divatā ar pie administratīvās atbildības sauktās personas aizstāvi, nepieaicinot pašvaldības policijas pārstāvi, ir divas reizes sarunājies par izskatāmo lietu, kā arī norādījis uz konkrētiem iesniedzamiem pierādījumiem administratīvā pārkāpuma lietā, kas pēc tiesneša ieskata bijuši svarīgi lietas objektīvai izlemšanai. Tāpat tiesnesis tiesas sēdes laikā ar aizstāvi ir klusu sarunājies pie tiesas galda, tādējādi liedzot otrai pusei dzirdēt sarunu un piedalīties tajā. Turklāt tiesnesis, sākot skatīt lietu, nav pārbaudījis pie administratīvās atbildības saucamās personas un viņa aizstāvja personu apliecinošus dokumentus, nav pārbaudījis lietas dalībnieku pilnvaras, bet pēc paskaidrojumu sniegšanas nosaucis pie atbildības sauktās personas aizstāvja vārdu un uzvārdu, kas papildus varēja radīt iespaidu, ka tiesnesim aizstāvis ir personiski pazīstams un bauda īpaši labvēlīgu attieksmi, skaidrots disciplinārkolēģijas lēmumā. Savos paskaidrojumos disciplinārkolēģijai Jansons pieļāvis, ka tiesas sēdes pārtraukumā garāmejot ir pieteicēja pārstāvim izteicis savu personisko viedokli par to, vai nebūtu lietderīgi iegūt papildu pierādījumus, ar kuru palīdzību varētu pilnīgāk noskaidrot objektīvo patiesību lietā. Arī Tiesnešu ētikas komisija sēdē Jansons nenoliedza \"ex parte\" sarunas, ka koridorā, ejot garām aizstāvim, viņu uzrunājis un jautājis, ko viņš domā par to, vai lietā nevajadzētu papildu pierādījumus. Tiesnesis norādīja, ka sarunas mērķis bijis noskaidrot objektīvo patiesību lietā. Lēmumā arī skaidrots, ka tiesnesim disciplinārsodi ir uzlikti jau iepriekš, tomēr patlaban tie jau ir dzēsti. Tiesnešu kvalifikācijas kolēģija pērn augustā veiktajā tiesneša profesionālās darbības novērtēšanā ir sniegusi negatīvu atzinumu. Savukārt Vidzemes rajona tiesas priekšsēdētāja maijā sniegtajā atsauksmē par tiesneša darbu ir norādīts, ka neveiksmīgas procesa vadīšanas dēļ ir izskanējusi tiesu kompromitējoša informācija masu saziņas līdzekļos, kas apliecina, ka tiesnesim ir nepieciešams pilnveidot procesa vadīšanas kvalitāti. Vienlaikus norādīts, ka tiesnesis izrāda vēlmi pilnveidoties. Vidzemes rajona tiesas priekšsēdētāja novembrī sniegtajā raksturojumā ir norādīts, ka tiesnesis neprot pareizi izmantot procesuālās normas taisnīga nolēmuma sasniegšanai, tomēr cenšas uzlabot procesa vadību, uz kritiku vai ieteikumiem reaģē pozitīvi un izprot nepieciešamību mainīties. Ņemot vērā minēto, Tiesnešu disciplinārkolēģija nolēma Jansonam piemērot disciplinārsodu - rājienu. Jau vēstīts, ka Tiesnešu disciplinārkolēģija pērn oktobrī piemēroja piezīmi Jansonam par rupju nolaidību kādas lietas izskatīšanā, liecina publiski pieejamais disciplinārkolēģijas lēmums.", "link": "https://www.delfi.lv/161/criminal/51787691/magona-lietas-tiesnesis-sanemis-rajienu-un-negativu-novertejumu"},
{"title": "Bezzubova slepkavības lietā pagaidām ir desmit aizdomās turētie", "category": "Kriminālziņas", "body": "Futbola aģenta Romāna Bezzubova slepkavības lietā pagaidām ir desmit aizdomās turētie, intervijā  TV3  raidījumam \"900 sekundes\" pastāstīja  Valsts policijas  priekšnieks  Armands Ruks . No šiem aizdomās turētajiem diviem kā drošības līdzeklis piemērots apcietinājums. Ruks uzsvēra, ka izmeklēšana sokas labi – tā esot krietni pavirzījusies uz priekšu. \"Izmeklēšanas ziņā mums ir ļoti labs progress,\" komentēja policijas priekšnieks. Viņš arī apliecināja, ka slepkavībā izmantotajai automašīnai nozieguma pastrādāšanas brīdī bija uzstādītas neatbilstošas numurzīmes, taču tas neesot nekas neparasts. Jau ziņots, ka automašīnai, no kuras tika šauts uz Bezzubovu, slepkavības dienā bija uzstādītas numurzīmes, kas izskatās pēc izdotām Krievijā. Ruks TV3 raidījumam \"900 sekundes\" neatklāja, no kuras valsts varētu būt noziedznieki. Policijas priekšnieks arī pastāstīja, ka Bezzubova slepkavības lietā ir mainījies \"izmeklēšanas virziens\". \"Tas, kas sākumā izskanēja publiski - [nozieguma] saistība ar profesionālo darbību -, šī versija nekur nav palikusi, arī tajā virzienā pārbaudām, bet mums ir diezgan pārliecinoši argumenti, ka tas virziens tomēr varētu būt cits, bet es nekomentēšu, kāds konkrēti,\" informēja Ruks. Viņš uzteica šīs lietas izmeklētāju darbu un aicināja netraucēt policijai strādāt, paužot ticību, ka rezultāts tiks sasniegts. Kā ziņots, Bezzubovs tika nošauts 14. aprīļa rītā Rīgā, Purvciemā. Izbraucot uz Gunāra Astras ielas, Bezzubova vadītajai automašīnai tika aizšķērsots ceļš un futbola aģenta virzienā no automātiskā ieroča tika raidīti vairāki šāvieni. Nākamajā naktī Mežaparkā tika atrasta sadedzināta uzbrukumā izmantotā automašīna \"BMW X5\". Uzreiz pēc slepkavības policija pieļāva, ka Bezzubova nogalināšana varētu būt pasūtījuma slepkavība, kas saistīta ar cietušā profesionālo darbību, vienlaikus uzsverot, ka tiek izmeklētas arī citas versijas. Ruks 14.aprīlī žurnālistiem pastāstīja, ka slepkavībā varētu būt iesaistītas vismaz trīs personas, kuras uz Bezzubovu raidīja lodes no automātiskā ieroča, vīrieti no sākuma smagi ievainojot, taču viņš spēja turpināt ceļu, radot sadursmi ar noziedznieku automašīnu.", "link": "https://www.delfi.lv/161/criminal/53214405/bezzubova-slepkavibas-lieta-pagaidam-ir-desmit-aizdomas-turetie"},
{"title": "Aizdomās par futbola aģenta Bezzubova slepkavību policija meklē divus vīriešus", "category": "Kriminālziņas", "body": "Valsts policija  aizdomās par slepkavības izdarīšanu meklē attēlos redzamos vīriešus – 1967. gadā dzimušo Ivanu Agapitovu un 1975. gadā dzimušo Denisu Koņaškinu. Valsts policijas Rīgas reģiona pārvaldes Kriminālpolicijas pārvaldes lietvedībā atrodas kriminālprocess par Romāna Bezzubova tīšu prettiesisku nonāvēšanu sevišķi pastiprinošos apstākļos, organizētā grupā, pielietojot šaujamieročus, kas tika izdarīta 14. aprīlī Gunāra Astras ielā 8b, Rīgā. \"Gadījumā, ja atpazīstat kādu no attēlos redzamajiem vīriešiem un ir zināma viņu atrašanās vieta, vai jebkāda cita informācija, kas var noderēt izmeklēšanā, aicinām nekavējoties zvanīt Valsts policijai pa tālruņa numuru 28601498 vai rakstīt e-pastu:  kipinfo21@vp.gov.lv . Aicinām nepalikt vienaldzīgiem un ziņot. Anonimitāte ir garantēta,\" informē VP. Valsts policija aicina arī pašus meklēšanā izsludinātos vīriešus labprātīgi pieteikties policijā. Valsts policija brīdina – personas var būt bīstamas un, iespējams, bruņotas, tāpēc VP aicina šīs personas nemēģināt aizturēt pašiem. Policija atgādina, ka neviena persona netiek uzskatīta par vainīgu, kamēr tās vaina noziedzīga nodarījuma izdarīšanā netiek pierādīta likumā noteiktajā kārtībā. Uzbrukums Bezzubovam  notika Purvciemā 14. aprīlī brīdī, kad viņš vēlējās izbraukt uz Gunāra Astras ielu. Uzbrucēji  pārvietojās ar melnas krāsas \"BMW X5\"  markas automašīnu ar tonētiem aizmugurējiem stikliem. Brīdī, kad Bezzubova \"Volkswagen Touareg\" no sānielas vēlējās nokļūt uz Gunāra Astras ielu, ceļu viņam nobloķējis minētais \"BMW X5\". No uzbrucēju auto tika raidīti šāvieni un Bezzubovs centies \"BMW X5\" taranēt no sāniem. Pēc tam abas automašīnas aizbraukušas no kameru redzamības lauka. Pēc futbolista karjeras beigām Bezzubovs pievērsās futbola aģenta darbam, bija viens no retajiem Latvijas starptautiskā līmeņa futbola aģentiem. Bezzubovam piederēja aģentūra \"BR-Sport agency\", kuras paspārnē bija tādi futbolisti kā Vitālijs Jagodinskis, Vladislavs Soloveičiks, Aleksejs Grjaznovs, arī jaunais Jānis Grīnbergs. Viņa pakalpojumus savulaik izmantoja bijušie Latvijas izlases futbolisti Aleksandrs Fertovs un Vladislavs Gabovs.", "link": "https://www.delfi.lv/161/criminal/53405723/aizdomas-par-futbola-agenta-bezzubova-slepkavibu-policija-mekle-divus-viriesus"},
{"title": "Par auto vadīšanu alkohola reibumā policija sākusi četrus kriminālprocesus", "category": "Kriminālziņas", "body": "Aizvadītajā diennaktī par transportlīdzekļa vadīšanu alkohola reibumā  Valsts policija  sākusi četrus kriminālprocesus, portālu \"Delfi\" informēja Valsts policijā. Kopumā aizvadītajā diennaktī valstī reģistrēti 156 ceļu satiksmes negadījumi, tajos cietušas piecas personas Rīgā, Zemgalē un Latgalē. Kopumā ceļu satiksmes jomā tika pieņemts 361 administratīvo pārkāpumu lēmums, tajā skaitā 59 par ātruma pārsniegšanu un 24 par agresīvu braukšanu. Savukārt par transportlīdzekļa vadīšanu alkohola reibumā ir uzsākti divi administratīvā pārkāpuma procesi. Savukārt cetri kriminālprocesi sākti pret transportlīdzekļa vadītājiem Rīgā, Zemgalē, Kurzemē un Latgalē.", "link": "https://www.delfi.lv/161/criminal/55020252/par-auto-vadisanu-alkohola-reibuma-policija-sakusi-cetrus-kriminalprocesus"},
{"title": "KNAB izbeidzis 'Rīgas satiksmes' transportlīdzekļu iepirkuma krimināllietu", "category": "Kriminālziņas", "body": "Korupcijas  novēršanas un apkarošanas birojs ( KNAB ) pēc vairāku gadu izmeklēšanas, visticamāk, nolēmis izbeigt vērienīgo pašvaldības uzņēmuma \" Rīgas satiksmes \" transportlīdzekļu iepirkuma krimināllietu, liecina aģentūras LETA rīcībā esošā informācija. Sākotnēji izmeklētājiem bija aizdomas, ka Rīgas domes un Rīgas pašvaldības kapitālsabiedrības atbildīgās amatpersonas, ar kapitālsabiedrību saistītu uzņēmumu pārstāvji, kā arī Čehijas un Polijas uzņēmumu amatpersonas, iespējams, vienojās par nepieciešamajām darbībām, lai īstenotu kukuļošanu un kukuļošanas rezultātā iegūto līdzekļu legalizēšanu, informēja KNAB. Izmeklēšanas gaitā KNAB ieguva un pārbaudīja informāciju, kas norādīja uz fizisku personu atbalstu noziedzīgi iegūtu līdzekļu legalizēšanā un finanšu plūsmas nodrošināšanā ar mērķi slēpt finanšu līdzekļu patieso raksturu un izcelsmi. Pirmstiesas izmeklēšanā KNAB esot izmantojis \"daudzveidīgas analītiskās, operatīvās un izmeklēšanas darbības un metodes\" un pielietojis \"visus starptautiskās sadarbības mehānismus informācijas iegūšanai\", proti, piesaistīja Eiropas Biroja krāpšanas apkarošanai (OLAF) ekspertus atbalsta sniegšanai, izveidoja apvienoto izmeklēšanas grupu ar Čehijas tiesībsargājošām iestādēm un aktīvi sadarbojās ar Polijas izmeklēšanas iestādēm. KNAB kopumā nosūtīja 22 tiesiskās palīdzības lūgumus un Eiropas izmeklēšanas rīkojumus uz 12 valstīm. Pieprasītās ziņas bija viens no svarīgākajiem informācijas avotiem, lai varētu sekmīgi noslēgt pirmstiesas izmeklēšanu. Vairums ārvalstu institūciju esot bijušas kūtras vai formālas tiesiskās palīdzības lūgumu izpildē, tāpēc pierādījumu iegūšanas iespējamība tikusi kavēta vai pilnībā izslēgta, informēja KNAB. Neskatoties uz KNAB īstenotajām izmeklēšanas darbībām un sadarbības mehānismiem, birojam nav izdevies iegūt pietiekamus pierādījumus kriminālprocesā iesaistīto personu saukšanai pie kriminālatbildības. Ņemot vērā, ka Kriminālprocesa likums paredz, ka visas saprātīgās šaubas par vainu, kuras nav iespējams novērst, jāvērtē par labu personai, kurai ir tiesības uz aizstāvību, KNAB ar Ģenerālprokuratūras piekrišanu pieņēmis lēmumu par kriminālprocesa izbeigšanu. KNAB norādīja, ka pirmstiesas izmeklēšanas laikā iegūtā informācija kalpojusi par pamatu četru citu KNAB kriminālprocesu uzsākšanai, no kuriem trīs noslēgušies ar ierosinājumiem uzsākt kriminālvajāšanu. Tāpat KNAB iegūto informāciju pārsūtījis atbilstoši kompetencei izvērtēšanai Valsts policijai, Valsts ieņēmumu dienestam, Eiropas Prokuratūrai un Eiropas birojam krāpšanas apkarošanai. KNAB pateicas Polijas Pretkorupcijas dienestam (CBA), OLAF, Eiropas Savienības Aģentūrai tiesu iestāžu sadarbībai krimināllietās (Eurojust) un citiem partnerdienestiem Latvijā un ārvalstīs par sniegto atbalstu. Neatkarīgi no KNAB pieņemtā lēmuma CBA aizvien veicot izmeklēšanu savā sāktajā kriminālprocesā. Jau ziņots, ka kriminālprocess tika sākts saistībā ar trim \"Rīgas satiksmes\" veiktajiem iepirkumiem - par 2016.gada zemās grīdas tramvaju iepirkumu, kura kopējā summa bija 62 597 477 eiro, 2013.gada iepirkumu par trolejbusu piegādi, kura kopējā summa bija 131 646 135 eiro, kā arī 2013.gadā veikto iepirkumu par autobusu piegādi, kura kopējā summa bija 75 808 297 eiro. Kriminālprocesā izmeklēta amatpersonu kukuļošana un noziedzīgi iegūtu līdzekļu legalizēšana. Šajā lietā bija iesaistīts bijušais \"Rīgas satiksmes\" valdes priekšsēdētājs Leons Bemhens, tramvaju un trolejbusu ražotāja \"Škoda Transportation\" amatpersona Vladislavs Kozaks, uzņēmējs Māris Martinsons, uzņēmējs Edgars Teterovskis, viņa dzīvesbiedre un Kozaka savulaik vadītā, nu jau likvidētā uzņēmuma \"Tram Servis Riga\" valdes loceklei Elīna Kokina. Lietā bija iesaistīti arī ilggadējais partijas \"Gods kalpot Rīgai\" biedrs, uzņēmējs Aleksandrs Krjačeks un bijušais \"Rīgas satiksme\" Infrastruktūras uzturēšanas un attīstības departamenta direktors Igors Volkinšteins, taču viņi jau devušies mūžībā. Aizturēšanas un apcietināšanas šajā lietā norisinājās 2018.gada nogalē. Daļu lietā apcietināto personu vēlāk atbrīvoja pret drošības naudu, bet pārējos apcietinātos atbrīvoja bez drošības naudas noteikšanas. Kopējais noteiktais drošības naudas apmērs bija 870 000 eiro.", "link": "https://www.delfi.lv/161/criminal/55564102/knab-izbeidzis-rigas-satiksmes-transportlidzeklu-iepirkuma-kriminallietu"},
{"title": "Advokātam un kompanjoniem inkriminē liecinieku ietekmēšanu Zeiļas krimināllietā", "category": "Kriminālziņas", "body": "Valsts policijas  (VP) Galvenās kriminālpolicijas pārvaldes Organizētās noziedzības smago un sērijveida noziegumu apkarošanas pārvalde rosinājusi prokuratūru sākt kriminālvajāšanu pret kādu advokātu un vēl diviem cilvēkiem par par cietušā ietekmēšanu krimināllietā, kas sākta par cilvēku tirdzniecību un seksuālu vardarbību pret personām, izmantojot to bezpalīdzības stāvokli, portāls \"Delfi\" uzzināja Valsts policijā. Jau rakstīs, ka krimināllietā par iespējamo seksuālo vardarbību un citiem nodarījumiem, kurā uz apsūdzēto sola sēdušies vairāki vīrieši, tostarp katoļu baznīcas priesteris Pāvels Zeiļa, notikuši mēģinājumi ietekmēt cietušo, lai viņš  mainītu savas liecības , savulaik ziņoja  Latvijas Televīzija . LETA vēsta, ka šobrīd prokuratūrā nonākusi krimināllieta pret advokātu un vēl diviem cilvēkiem ir par cietušā ietekmēšanu patlaban tā dēvētajā \"Zeiļas krimināllietā\", ko Rīgas pilsētas tiesa paredzējusi turpināt skatīt ceturtdien, 25. maijā, pulksten 10. VP \"Delfi\" uzzināja, ka 22. maijā policija pabeidza izmeklēšanu lietā par kādas no cilvēktirdzniecības un seksuālās vardarbības cietušas personas ietekmēšanu – cietušo personu, apzinoties viņa rīcībnespēju un veselības traucējumus, trīs citas personas dažādos veidos ietekmēja, lai cietušais mainītu savas liecības tiesā par labu pāridarītājam. Visas trīs iespējamās vainīgās personas tika aizturētas un viņām piemēroti ar brīvības atņemšanu nesaistīti drošības līdzekļi. VP atgādina, ka 2019. gada februārī kriminālvajāšanas uzsākšanai nosūtīja kriminālprocesu par cilvēku tirdzniecību un seksuālu vardarbību pret personām, izmantojot to bezpalīdzības stāvokli. Par aizdomās turētiem šajā lietā tika atzīti trīs vīrieši, kuri dzimuši 1945., 1955. un 1958. gadā. Sākoties tiesvedības procesam, uz tiesu liecību sniegšanai tika saukta viena no cietušām personām. Savukārt vienas apsūdzētās personas aizstāvību tajā lietā nodrošināja zvērināts advokāts, kurš, nolūkā palīdzēt savam aizstāvamajam izvairīties no kriminālatbildības, veica cietušās personas ietekmēšanu. Par šo faktu tiesa ziņoja VP, kas sāka kriminālprocesu, lai noskaidrotu visus notikušā apstākļus. Izmeklēšanas laikā likumsargi noskaidroja, ka zvērināts advokāts, kura vārdu prokuratūrā neatklāj, apzinoties, ka cietušajam ir garīgās attīstības traucējumi, un uzzinot viņa dzīvesvietu, centās par labu savam aizstāvamajam ietekmēt cietušo personu. Tāpat iespaidošanā tika piesaistītas vēl divas personas, kuras tobrīd dzīvoja kopā ar cietušo. Viena no viņām noformēja pilnvaru, ar kuras palīdzību uz tiesu varēja sūtīt dažādus iesniegumus un dokumentus cietušā vārdā ar viņa parakstu par it kā viņa atteikšanos no apsūdzības. Lai par noziedzīgām darbībām cietušais nevienam nestāstītu, viņš tika iebiedēts, viņa zvanus kontrolēja, aizliedza sarunāties ar cilvēkiem, kuriem cietušais uzticējās, aizliedza viņam braukt uz tiesas sēdēm, stāstot, ka visas šīs darbības tiek veiktas, lai viņu pasargātu. Tāpat iespaidošanā iesaistītās personas nodrošināja cietušā intervēšanu par tiesvedību saistītiem jautājumiem, kas tika nofilmēta un ievietota interneta sociālajās platformās. Likumsargi izmeklēšanas laikā noskaidroja arī to, ka viena no personām, pie kurām dzīvoja cietušais, nelikumīgi izmantoja cietušā maksāšanas līdzekļus. Kriminālprocesā, kas kvalificēts pēc Krimināllikuma 301. panta 1. daļas par iespējamo piespiešanu dot nepatiesu liecību vai atteikties no liecībām tiesā, 193.1 panta 1. daļas par tādu datu iegūšanu, kas dod iespēju nelikumīgi izmantot maksāšanas līdzekli un 193. panta 2. daļas par sveša maksāšanas līdzekļa nelikumīgu izmantošanu, par aizdomās turētām tika atzītas trīs personas – divi vīrieši, kuri dzimuši 1966. un 1975. gadā, un viena 1962. gadā dzimusi sieviete. Krimināllikums par piespiešanu dot nepatiesu liecību vai atteikties no liecībām tiesā kā sodu paredz piemērot brīvības atņemšanu uz laiku līdz trim gadiem vai īslaicīgu brīvības atņemšanu, vai probācijas uzraudzību, vai sabiedrisko darbu, vai arī naudas sodu. Šī likuma 193.1 panta 1. daļa paredz, ka par tādu datu iegūšanu, pārvietošanu vai izplatīšanu, kas dod iespēju nelikumīgi izmantot finanšu instrumentu vai maksāšanas līdzekli, kā sods piemērojama brīvības atņemšana uz laiku līdz trim gadiem vai īslaicīga brīvības atņemšana, bet par sveša maksāšanas līdzekļa nelikumīgu izmantošanu kā sods var tikt piemērota brīvības atņemšana uz laiku līdz pieciem gadiem vai arī īslaicīga brīvības atņemšana, vai sabiedriskais darbs, vai arī naudas sods. 22. maijā VP pieņemts lēmums par kriminālprocesa nodošanu Daudznozaru specializētai prokuratūrai kriminālvajāšanas uzsākšanai. VP atgādina, ka neviena persona netiek uzskatīta par vainīgu, kamēr tās vaina noziedzīga nodarījuma izdarīšanā netiek pierādīta likumā noteiktajā kārtībā. \"Zeiļas krimināllieta\" tiek skatīta kopš 2019. gada. Lietas izskatīšana kavējusies gan apsūdzēto slimošanas dēļ, gan liecinieku neierašanās uz tiesu dēļ.  \"Delfi\" jau rakstīja , ka prokuratūra 2019. gada 7. martā uzrādīja apsūdzības krimināllietā par seksuālu vardarbību un cilvēktirdzniecību, kurā viens no aizdomās turētajiem ir  Rēzeknes - Aglonas  diecēzes priesteris Zeiļa. Žurnāls \"Ir\" savulaik vēstīja, ka apsūdzētais Zeiļa  devies pensijā . Portāls \"Delfi\" iepriekš ziņojis , ka sākotnēji krimināllietā tika apsūdzētas trīs personas – 1945. gadā, 1955. gadā un 1958. gadā dzimuši vīrieši. 2019. gada jūnijā kriminālprocess izbeigts pret vienu apsūdzēto – 1955. gadā dzimušo – viņa nāves dēļ. Saskaņā ar apsūdzību noziedzīgie nodarījumi izdarīti laika posmā no 2017. gada līdz 2018. gadam. Viens no apsūdzētajiem veica dzimumtieksmes apmierināšanu pretdabiskā veidā, izmantojot nepilngadīgā cietušā uzticību un atkarību. Noziegums veikts 2017. gada martā personu grupā pēc iepriekšējas vienošanās. Savukārt laika periodā no 2017. gada beigām līdz 2018. gada augustam šī persona veica dzimumtieksmes apmierināšanu pretdabiskā veidā, izmantojot vēl kāda cietušā bezpalīdzības stāvokli un uzticību. Arī šis noziegums veikts personu grupā pēc iepriekšējas vienošanās. Zināms, ka šis noziegums vērsts pret kādu garīgi slimu vīrieti. Pret minēto vīrieti noziegumu vērsis arī Zeiļa, liecina aģentūras LETA rīcībā esošā informācija. Zeiļa apsūdzēts par cilvēku tirdzniecību un dzimumtieksmes apmierināšanu pretdabiskā veidā personu grupā, izmantojot cietušā bezpalīdzības stāvokli. Zeiļa kādu laiku pavadīja apcietinājumā, taču vēlāk tika atbrīvots  pret 5000 eiro drošības naudu . Izmeklēšanas laikā gan Rīgā, gan Rēzeknē tika veiktas vairākas kratīšanas, izņemti dažādi video un foto faili, kuros tika konstatēti pornogrāfiska rakstura materiāli. Kriminālprocesā uzlikts arests naudai virs 20 000 eiro un zelta monētām gandrīz 10 000 eiro vērtībā. Viens no cietušajiem, kurš tagad sasniedzis pilngadību, uzaudzis bērnunamu sistēmā, teju visu savu mūžu pavadot bērnunamos un pansionātos. Viņam ir konstatēta garīga atpalicība, bet rīcībspēja nav atņemta, tādēļ viņš dienas laikā drīkstējis brīvi atstāt pansionāta teritoriju, lai dotos savās darīšanās. Tieši šādā veidā puisis Rīgas autoostā iepazinies ar saviem pāridarītājiem – diviem padzīvojušiem vīriešiem virs 60 gadu vecuma, kurus saukuši Pēteris un Aivars.", "link": "https://www.delfi.lv/161/criminal/55564676/advokatam-un-kompanjoniem-inkrimine-liecinieku-ietekmesanu-zeilas-kriminallieta"},
{"title": "Pret tiesnesi un uzņēmēju rosina sākt kriminālvajāšanu par kukuļošanu", "category": "Kriminālziņas", "body": "Korupcijas  novēršanas un apkarošanas birojs ( KNAB ) nosūtījis  Ģenerālprokuratūrai  krimināllietas materiālus, rosinot sākt kriminālvajāšanu pret  Rīgas apgabaltiesas  tiesnesi par kukuļņemšanu un kukuļa piesavināšanos, bet pret kādu uzņēmēju par kukuļdošanu. Iepriekš jau vairākkārt ziņots, ka ierosināts kriminālprocess par Rīgas apgabaltiesas tiesneses Ivetas Bērziņas iespējamiem likumpārkāpumiem. TV3 raidījums \"Nekā personīga\" vēstīja, ka Bērziņa likumsargu uzmanības lokā nonākusi saistībā ar aizdomām par kukuļa pieņemšanu no afgāņu izcelsmes uzņēmēja Gulama Mohameda Gulami. Kā portālu \"Delfi\" informēja KNAB preses pārstāve Laura Dūša, KNAB pirmstiesas izmeklēšanā noskaidrots, ka uzņēmējs, kura uzņēmumi bija iesaistīti dažādās tiesvedībās, lai panāktu viņam labvēlīgu tiesas lēmumu pieņemšanu, vairakkārt nodevis kukuļus Rīgas apgabaltiesas tiesnesei. Kriminālprocesā konstatēts, ka valsts amatpersona izdarījusi vairākkārtēju kukuļu pieņemšanu kukuļdevēja interesēs, kā arī piesavinājusies kukuli - kopumā pieņemot vairāk nekā 45 000 eiro. KNAB izmeklētājs ierosinājis sākt kriminālvajāšanu pret valsts amatpersonu, kas ieņem atbildīgu stāvokli, proti, tiesnesi par kukuļņemšanu pēc Krimināllikuma 320. panta 4. daļas un par kukuļa piesavināšanos pēc Krimināllikuma 321. panta 2. daļas. Tāpat kriminālvajāšanu rosināts sākt pret uzņēmēju par kukuļdošanu pēc Krimināllikuma 323. panta 1. daļas un Krimināllikuma 323. panta 2. daļas. Par kukuļņemšanu paredzētais sods valsts amatpersonai ir brīvības atņemšana no trim līdz 11 gadiem, konfiscējot mantu vai bez mantas konfiskācijas, atņemot tiesības uz noteiktu nodarbošanos vai tiesības ieņemt noteiktu amatu uz laiku līdz pieciem gadiem un ar probācijas uzraudzību uz laiku līdz trim gadiem. Savukārt par kukuļa piesavināšanos valsts amatpersonu soda ar brīvības atņemšanu uz laiku līdz trim gadiem, īslaicīgu brīvības atņemšanu, piespiedu darbu vai naudas sodu, konfiscējot mantu vai bez mantas konfiskācijas. Par kukuļdošanu likumā paredzētais sods ir brīvības atņemšana uz laiku līdz astoņiem gadiem, konfiscējot mantu vai bez mantas konfiskācijas un atņemot tiesības uz noteiktu nodarbošanos vai tiesības ieņemt noteiktu amatu uz laiku līdz pieciem gadiem. Iepriekš ziņots, ka Ģenerālprokurors  Ēriks Kalnmeiers  ierosinājis kriminālprocesu par Rīgas apgabaltiesas tiesneses Ivetas Bērziņas iespējamiem likumpārkāpumiem. 2014. gada 12. novembrī portāls \"Delfi\" vēstīja, ka Rīgas apgabaltiesā \"paviesojies\" Korupcijas novēršanas un apkarošanas birojs (KNAB). Ticis aizzīmogots civillietu tiesu tiesneses Ivetas Bērziņas kabinets. Aģentūra LETA, atsaucoties uz savā rīcībā esošu informāciju, vēstīja, ka kratīšana notikusi vairākos Rīgas apgabaltiesas kabinetos, bet aizturēta tikusi tikai Bērziņa. Toreiz portālam \"Delfi\"  tiesā apstiprināja, ka KNAB Rīgas apgabaltiesā veicis procesuālas darbības. Tā paša gada novembrī \"TV3\" raidījums \"Nekā Personīga\" vēstīja, ka KNAB līdz ar kratīšanu Rīgas apgabaltiesas tiesnešu Ivetas Bērziņas un Guntas Ozoliņas kabinetos kratīšanu veicis arī Jūrmalas tiesas tiesneses Tatjanas Bormanes kabinetā. Pēc raidījuma rīcībā esošās informācijas izmeklēšana saistīta ar afgāņu izcelsmes uzņēmēju Gulamu Mohamedu Gulami, kurš kriminālprocesa ietvaros uz divām dienām ticis aizturēts. Viena kukuļa summa, kas  figurējusi šajā lietā, bijusi 30 000 eiro . KNAB tiesnesi Bērziņu aizturējis aizdomās par kukuļņemšanu un starpniecību kukuļošanā. Viņa no amata atstādināta. \"Nekā Personīga\" vēstīja, ka kriminālizmeklēšana saistīta ar Gulami un viņa biznesa partneru īpašuma cīņām par divām viesnīcām Vecrīgā. Tiesneses varētu būt pieņēmušas lēmumus Gulami interesēs. Korupcijas apkarotāji reizē ar tiesnesi Bērziņu uz divām dienām toreiz aizturējuši arī uzņēmēju Gulami, 2014. gada novembrī vēstīja \"Nekā Personīga\". Portāls \"Delfi\" vairākkārt vēstījis par Gulami aizdomīgajiem darījumiem ar Vecrīgas viesnīcām \"Royal Square\" un \"Hotel Garden Palace\". 2014. gada novembrī žurnāls \"Ir\", atsaucoties uz tā rīcībā esošu informāciju, rakstīja, ka tiesībsargu uzmanības lokā jau ilgāku laiku varētu būt  nonākuši pieci Rīgas apgabaltiesas tiesneš i. Portālā \"Pietiek.com\" iepriekš publicētais tiesas lēmums par kratīšanu liecināja, ka uzņēmējs Gulams Gulami laikā no 2013. gada aprīļa līdz 2013. gada decembrim vairākkārt, iespējams, veicis kukuļdošanu ar mērķi panākt labvēlīgus spriedumus civillietās. Portāls \"Delfi\" vairākkārt vēstījis par  Gulami aizdomīgajiem darījumiem ar Vecrīgas viesnīcām  \"Royal Square\" un \"Hotel Garden Palace\".", "link": "https://www.delfi.lv/161/criminal/46930377/pret-tiesnesi-un-uznemeju-rosina-sakt-kriminalvajasanu-par-kukulosanu"},
{"title": "Ušakovu, Ameriku un citus apsūdz saistībā ar ieviestajiem braukšanas maksas atvieglojumiem RMS maršrutos", "category": "Kriminālziņas", "body": "Ģenerālprokuratūra  nolēmusi saukt pie kriminālatbildības vairākas personas par kukuļošanu un dienesta stāvokļa ļaunprātīgu izmantošanu saistībā ar 2018.gadā  Rīgas domes  ieviestajiem braukšanas maksas atvieglojumiem uzņēmuma \" Rīgas mikroautobusu satiksme \" (RMS) pārvadājumu maršrutos, informēja prokuratūra. Lietā iesaistīts bijušais Rīgas mērs  Nils Ušakovs  (S) un viņa toreizējais vietnieks  Andris Ameriks , kuri patlaban ir Eiropas Parlamenta deputāti. Tāpat lietā iesaistīts Rīgas domes Satiksmes departamenta kādreizējais vadītājs, bijušais pašvaldībai piederošās \"Rīgas satiksmes\" valdes loceklis  Emīls Jakrins  un \"Rīgas satiksmes\" bijušais vadītājs Leons Bemhens, kā arī Amerika kādreizējais partijas biedrs Aleksandrs Brandavs, kurš 2018.gadā bija RMS patiesais labuma guvējs. Prokuratūra informēja, ka bijušais RMS pastarpinātais īpašnieks saukts pie kriminālatbildības par materiālu vērtību - kukuļa - lielā apmērā piedāvāšanu divām bijušajām Rīgas domes augstākajām amatpersonām par to, lai tās nodrošinātu, ka Rīgas domē tiek izstrādāti un pieņemti attiecīgie normatīvie akti un lēmumi šādu braukšanas maksas atvieglojumu ieviešanai. Savukārt divas bijušās \"Rīgas satiksmes\" amatpersonas sauktas pie kriminālatbildības par svešas mantas iegūšanu, ļaunprātīgi izmantojot uzticēšanos un ar viltu (krāpšanu) lielā apmērā un organizētā grupā, un par tīšām darbībām, ļaunprātīgi izmantojot dienesta stāvokli, mantkārīgā nolūkā, kuras izraisīja smagas sekas. Šīs personas apsūdzētas par mērķtiecīgu un saskaņotu darbību veikšanu, lai, pretēji Rīgas domes un \"Rīgas satiksmes\" interesēm, nodrošinātu minēto braukšanas maksas atvieglojumu ieviešanu RMS maršrutos, kā rezultātā tika nodarīts mantisks zaudējums lielā apmērā - ne mazāk kā 10 176 756 eiro. Saistībā ar minētajiem nodarījumiem Ģenerālprokuratūra arī nosūtījusi ierosinājumu Eiropas Parlamentam par piekrišanas došanu kriminālvajāšanas sākšanai pret diviem pašreizējiem deputātiem, lai varētu tos apsūdzēt par kukuļņemšanu, krāpšanu un dienesta stāvokļa ļaunprātīgu izmantošanu. Lietu kriminālvajāšanai nodeva  Korupcijas  novēršanas un apkarošanas birojs, kurš iepriekš informēja, ka bijušais Rīgas domes priekšsēdētājs, viņa vietnieks un pilnsabiedrības pastarpinātais īpašnieks vienojās par nepieciešamajām darbībām, lai īstenotu kukuļošanu. Vienošanās paredzēja veikt izmaiņas normatīvajos aktos, lai pilnsabiedrība varētu saņemt no Rīgas domes caur tās kapitālsabiedrību maksājumus par pasažieru ar braukšanas maksas atvieglojumiem pārvadāšanu, un 30% no šiem ieņēmumiem katru mēnesi skaidrā naudā kā kukuli maksāt Rīgas domes priekšsēdētājam un viņa vietniekam. Šādus papildu ienākumus pilnsabiedrība un tās dalībnieki guva no 2018.gada maija līdz 2020.aprīlim. Lai panāktu grozījumus normatīvajos aktos, divas citas pašvaldības kapitālsabiedrības amatpersonas sagatavoja un sniedza lēmumpieņēmējiem nepatiesu informāciju par braukšanas maksas atvieglojumu piešķiršanas pamatotību un ietekmi uz pašvaldības un tās kapitālsabiedrības saimnieciskajām interesēm. LETA jau rakstīja, ka Rīgas pilsētas tiesa 2022. gada 9. septembrī RMS atzina par maksātnespējīgu, līdz ar to uzņēmuma apkalpotajos maršrutos pasažieru pārvadājumi vairs netika nodrošināti. RMS ekspresbusu pakalpojumus Rīgā sniedza saskaņā ar 2018.gadā noslēgto līgumu. No 2019.gada līdz pērnā gada rudenim \"Rīgas satiksme\" par sniegto pakalpojumu, pārvadājot pasažierus, RMS samaksāja 25 miljonus eiro. RMS pieder SIA \"B-Bus\", kuras patiesais labuma guvējs ir Vitālijs Komars. Tāpat ziņots, ka Rīgas pilsētas tiesa pērn decembrī attaisnoja Ušakovu krimināllietā par aizliegtas videonovērošanas ierīces glabāšanu. Prokuratūra apsūdzību Ušakovam uzrādīja 2021.gada nogalē pēc Krimināllikuma panta par sevišķā veidā veicamiem operatīvās darbības pasākumiem speciāli radītu vai pielāgotu iekārtu, ierīču vai instrumentu aprites aizlieguma pārkāpšanu. 2021.gada novembrī EP atcēla Ušakovam deputāta imunitāti. Ušakovs gan saglabā EP deputāta pilnvaras, jo tās ir Latvijas valsts piešķirtas viņam kā eiroparlamentārietim un neviena cita iestāde tās nevar atņemt.", "link": "https://www.delfi.lv/161/criminal/55565450/usakovu-ameriku-un-citus-apsudz-saistiba-ar-ieviestajiem-brauksanas-maksas-atvieglojumiem-rms-marsrutos"},
{"title": "VUGD pēdējās diennakts laikā saņēmis 55 izsaukumus, degusi piecstāvu māja Jūrmalā", "category": "Kriminālziņas", "body": "Aizvadītajā diennaktī, laika posmā no šī gada 25. maija plkst. 6.30 līdz 26. maija plkst. 6.30,  Valsts ugunsdzēsības un glābšanas dienests  ( VUGD ) saņēma 55 izsaukumus – 25 uz ugunsgrēku dzēšanu, tai skaitā vienu uz meža ugunsgrēku dzēšanu, 25 uz glābšanas darbiem, bet pieci izsaukumi bija maldinājumi. Plkst. 20.03 ugunsdzēsēji glābēji steidzās uz Lašu ielu Jūrmalā, kur ugunsgrēks izcēlies piecstāvu dzīvojamā mājā. Notikuma vietā konstatēts, ka mājas pazemes autostāvvietā deg sadzīves mantas, riepas, elektroskūteris un lampas 20 m2 platībā. Ugunsgrēkā cieta viens cilvēks, kurš nodots Neatliekamās medicīniskās palīdzības dienesta mediķiem. Pirms VUGD ierašanās saviem spēkiem no ēkas evakuējās 20 cilvēki. Plkst. 22.06 darbs notikuma vietā noslēdzās. Aizvadītajā diennaktī ugunsdzēsēji glābēji steidzās arī uz izsaukumiem, kuros dega atkritumi, meža zemsedze, kūla, puķupods, sadzīves mantas, zāles pļāvējs, ekskavators, neapsaimniekota garāža, divas vieglās automašīnas, dārza māja un piecos gadījumos bez uzraudzības atstāts piededzis ēdiens", "link": "https://www.delfi.lv/161/criminal/55567800/vugd-pedejas-diennakts-laika-sanemis-55-izsaukumus-degusi-piecstavu-maja-jurmala"},
{"title": "Foto: VID uziet teju 210 000 kontrabandas cigarešu", "category": "Kriminālziņas", "body": "Valsts ieņēmumu dienesta ( VID ) Muitas pārvaldes un  Valsts robežsardzes  amatpersonas, veicot kravas vilcienu kontroli uz Latvijas robežas ar Krieviju un Baltkrieviju, novērsa 209 600 cigarešu kontrabandu. Cigaretes bija paslēptas graudaugu granulu kravās un tukšos hopertipa vagonos, portāls \"Delfi\" uzzināja VID. 25. maijā  Zilupes  muitas kontroles punkta amatpersonas veica kontroli kravas vilcienam, kas iebrauca Latvijā no  Krievijas . Vilciena sastāvs tika pārbaudīts ar kravu kontroles rentgena iekārtu. Analizējot skenējumu attēlus, muitniekiem radās aizdomas, ka vagonā ar graudaugu atlikumu kravu tiek slēptas arī nedeklarētas preces. Padziļinātās kontroles laikā muitas amatpersonas atklāja, ka graudaugu granulās ir ierakti saiņi ar kontrabandas cigaretēm. Tajos atradās 67 200 cigaretes \"NZ\" un \"Queen\" ar  Baltkrievijas  akcīzes nodokļa markām un 42 400 cigaretes \"Kenzo\" bez akcīzes nodokļa markām. Kopumā tika izņemtas 109 600 cigaretes jeb 5480 paciņas cigarešu. Ceturtdien tika novērsta arī cigarešu kontrabanda no Baltkrievijas. Indras muitas kontroles punktā, pārbaudot vilciena sastāvu, Valsts robežsardzes (VRS) amatpersonas pamanīja, ka pie tukšu hopertipa vagonu sienām piestiprināti polietilēna iepakojumi ar cigaretēm. Kopā ar muitniekiem tika veikta padziļinātā kontrole, tās rezultātā izņemti 100 000 cigarešu jeb 5000 paciņas cigarešu \"NZ\", \"Minsk\" un \"Queen\" ar Baltkrievijas akcīzes nodokļa markām Muitas kontroles laikā konstatējot noziedzīga nodarījuma pazīmes, lietu materiāli nodoti VID Nodokļu un muitas policijas pārvaldei lēmumu pieņemšanai par kriminālprocesa uzsākšanu.", "link": "https://www.delfi.lv/161/criminal/55569522/foto-vid-uziet-teju-210-000-kontrabandas-cigaresu"},
{"title": "Pierīgā izcēlies vēl viens plašs meža ugunsgrēks", "category": "Kriminālziņas", "body": "Šoreiz mežs aizdedzies Stūnīšos, kas, raugoties no Medemciema, atrodas otrpus Jelgavas šosejai. Sākotnēji aplēstā ugunsgrēka platība ir aptuveni 18 ha, taču tā tiks precizēta. Dzēšanas darbus veic VMD,  Valsts ugunsdzēsības un glābšanas dienests , kā arī iesaistīts Valsts robežsardzes helikopters. Ugunsgrēka izcelšanās iemesls pagaidām nav zināms. Kā liecina VMD apkopotā informācija, piektdien Latvijā dzēsti kopskaitā seši meža ugunsgrēki 18,44 hektāru platībā. LETA jau ziņoja, ka Latvijas mežos patlaban ir augsta ugunsbīstamība, par ko vairākus brīdinājumus izplatījis arī Latvijas Vides, ģeoloģijas un meteoroloģijas centrs. Ugunsnedrošais laikposms Latvijas mežos sākās 1.maijā, un tas parasti tas ilgst līdz rudenim. Meža ugunsnedrošais laikposms nosaka aizliegumus un ierobežojumus visiem iedzīvotājiem. Par to neievērošanu var tikt piemērota administratīvā, civiltiesiskā un arī kriminālatbildība. Lai samazinātu meža ugunsgrēka izcelšanās iespējas, visiem iedzīvotājiem, uzturoties mežos un purvos ugunsnedrošajā laikposmā, ir aizliegts nomest degošus vai gruzdošus sērkociņus, izsmēķus vai citus priekšmetus, kurināt ugunskurus, izņemot īpaši ierīkotās vietās, kas nepieļauj uguns izplatīšanos ārpus šīs vietas, atstāt ugunskurus bez uzraudzības, dedzināt atkritumus, braukt ar mehāniskajiem transportlīdzekļiem pa mežu un purvu ārpus ceļiem vai veikt jebkuru citu darbību, kas var izraisīt ugunsgrēku. Tāpat bez saskaņošanas ar VMD tuvāko mežniecību ir aizliegts veikt jebkādu dedzināšanu, kas rada dūmus, jo tas var maldināt uguns novērošanas torņu dežurantus. Dienestā atgādina, ka arī meža izstrādātājiem ir jāatceras, ka meža ugunsnedrošajā laikposmā cirsmā dedzināt ciršanas atlikumus drīkst tikai ar VMD mežziņa ikreizēju rakstisku atļauju. Vienlaikus VMD norāda, ka meža īpašniekiem ir jāparūpējas, lai meža ceļi un stigas būtu atbrīvotas no sagāztajiem kokiem un krūmiem, lai nepieciešamības gadījumā meža ugunsdzēsības automašīnām būtu iespējams brīvi pārvietoties. Tāpat meža īpašniekam ir jāzina, ka pēc meža ugunsgrēka likvidācijas viņa mežā, veikt meža ugunsgrēka vietas uzraudzību ir īpašnieka pienākums. VMD dati liecina, ka pērn meža ugunsgrēki dzēsti 391 reizi, pavisam 221 hektāra platībā.", "link": "https://www.delfi.lv/161/criminal/55603338/pieriga-izcelies-vel-viens-plass-meza-ugunsgreks"},
{"title": "Uzbraucot kokam, otrdien Rīgā bojā gājis motocikla vadītājs", "category": "Kriminālziņas", "body": "Otrdien, 4. oktobrī, pulksten 20.15 Rīgā, Dzintara ielā motocikla \"Honda\" vadītājs nobrauca no ceļa braucamās daļas un uzbrauca šķērslim – kokam.  Ceļu satiksmes  negadījumā motocikla vadītājs gāja bojā notikuma vietā, portālu \"Delfi\" informēja Valsts policijā (VP). Valsts policija  turpina skaidrot notikušā apstākļus. Aizvadītajā diennaktī valstī reģistrēts 91 ceļu satiksmes negadījums, tajos cietuši 16 cilvēki un viens gājis bojā. Kopumā ceļu satiksmes jomā pieņemti 407 administratīvo pārkāpumu lēmumi, tajā skaitā 163 par ātruma pārsniegšanu, trīs par automašīnas vadīšanu alkohola reibumā un seši par agresīvu braukšanu, liecina VP apkopotā statistika.", "link": "https://www.delfi.lv/161/criminal/54810394/uzbraucot-kokam-otrdien-riga-boja-gajis-motocikla-vaditajs"},
{"title": "Bauskas novadā no autocisternas noplūst pārtikas krāsviela", "category": "Kriminālziņas", "body": "Ceturtdien  Bauskas  novadā no kādas autocisternas noplūdusi pārtikas krāsviela, informēja Valsts policijā. Likumsargi ap pulksten 10.30 saņēma informāciju, ka Bauskas novadā,  Iecavas  pagastā, pie autobusu pieturas \"Plepji\" no automašīnas \"DAF\" autocistrenas notiek vielas noplūde. Abos virzienos tika bloķēta satiksme un paziņots Valsts vides dienestam. Savukārt  Valsts ugunsdzēsības un glābšanas dienests  veica notikuma vietas apsekošanu un konstatēja, ka autocisternai bija nostrādājis drošības vārsts un tajā atradās pārtikas krāsviela, kas nav bīstama apkārtējiem vai videi.", "link": "https://www.delfi.lv/161/criminal/54589828/bauskas-novada-no-autocisternas-noplust-partikas-krasviela"},
{"title": "'Audi' Tukuma novadā saskrienas ar betona maisītāju; vadītājs iet bojā", "category": "Kriminālziņas", "body": "Kā liecina policijas rīcībā esošā sākotnējā informācija, trešdien, 5. oktobrī, ap pulksten 11.30 Tukuma novada Engures pagastā uz šaurā un līkumotā autoceļa Valgums-Klapkalnciems septītajā kilometrā, vīrietis, kurš vadīja automašīnu \"Audi A6\", iebrauca pretējā braukšanas joslā. Tur pretī brauca betona maisītājs \"Mercedes-Benz\". ' Kā informēja policijas pārstāve Dace Kalniņa, kaut arī kravas transportlīdzekļa vadītājs veica avārijas bremzēšanu, no frontālas sadursmes izvairīties neizdevās un \"Audi A6\" tika atsviests atpakaļ aptuveni 40 metrus no sadursmes vietas. Ceļu satiksmes negadījumā kravas automašīnas vadītājs guva traumas, un mediķi viņu nogādāja ārstniecības iestādē, savukārt 1986. gadā dzimušais vieglā transportlīdzekļa vadītājs gāja bojā notikuma vietā. Lai noskaidrotu visus notikušā apstākļus, policijā sākts kriminālprocess. Konkrētajā vietā ceļa līkums veido teju 90 grādu leņķi un pirms tā ir uzstādītas brīdinājuma zīmes par bīstamu pagriezienu, uzsver policijā. Valsts policijas apkopotā informācija liecina, ka Rīgā ceļu satiksmes negadījumos trešdien cietuši astoņi cilvēki, no kuriem četri gājēji un viens velosipēdists. Pa diviem cilvēkiem avārijās cietuši Zemgalē un Latgalē, bet vēl viens – Vidzemē. Kopumā ceļu satiksmes jomā pieņemts 451 administratīvo pārkāpumu lēmums, tajā skaitā 184 par ātruma pārsniegšanu, seši par automašīnas vadīšanu alkohola reibumā, viens par automašīnas vadīšanu narkotisko vielu iespaidā un seši par agresīvu braukšanu, liecina policijas apkopotā statistika.", "link": "https://www.delfi.lv/161/criminal/54814320/audi-tukuma-novada-saskrienas-ar-betona-maisitaju-vaditajs-iet-boja"},
{"title": "'Draudēja un saukāja par nacisti' – agresīva sieviete Imantā uzbrūk kaimiņienei", "category": "Kriminālziņas", "body": "Ceturtdienas rītā Rīgā kāda sieviete agresīvi uzbrukusi savai kaimiņienei, krievu valodā izsakot draudus un fiziski aizskarot, liecina cietušās sievietes publicētais sociālajā medijā \" Twitter \". Cietusī sieviete pēc notikušā vērsās policijā, kas sāka kriminālprocesu par huligānismu. Cietušās publicētajā video redzams, kā sieviete viņai fiziski uzbrūk, krieviski lamājas un draud nogalināt, tāpat izsaka pārmetumus par to, ka viņas kaimiņiene nerunā krieviski. \"Tu ko, krievu valodu aizmirsi? Ko dari, kur strādā?\". Uz jautājumu par grūstīšanu sieviete atbild, \"Jo tu esi naciste, fašiste\", šos apgalvojumus paspilgtinot ar necenzētu krievu valodas leksiku. Kristīne, kura notikušā specifikas dēļ vēlējās saglabāt anonimitāti, portālam \"Delfi\" sacīja, ka konkrētajā mājā dzīvo pāris gadus, bet šī sieviete manīta tikai pēdējo nedēļu laikā. Pirms šī incidenta notikusi vēl viena saķeršanās, kurā agresīvi noskaņotā kaimiņiene konfliktējusi ar apkopēju. Kristīne vaicājusi, vai viss kārtībā, bet sieviete viņai aizrādījusi par runāšanu latviski. \"Viņa sāka apsaukāt, lamāties, bet es devos prom uz darbu. Tas bija 25. jūlijā,\" atminas cietusī. Ceturtdien notikušais incidents sākās, Kristīnei ejot garām kaimiņienei, kas sēdēja uz soliņa pie mājas. \"Redzēju, ka viņa mani ierauga, un man bija nojauta, ka kaut kas notiks, tādēļ paņēmu telefonu. Nojauta apstiprinājās,\" stāsta Kristīne, pieminot, ka tviterī publicēta vien nepilna minūte no aptuveni četru minūšu garā video ieraksta. \"Viņa sāka sist, norāva man no kakla sudraba ķēdīti. Lūdzu apsargam saukt policiju, un kaimiņiene tikmēr aizgāja uz dzīvokli,\" atceras cietusī. Pēc ieraksta tviterī Kristīne saņēma arī policijas aicinājumu doties uz iecirkni un rakstīt iesniegumu. Dokumentu gan iecirknī esot rakstījis kāds policijas darbinieks. \"Ar pierunāšanu viņi pierakstīja, ka sieviete mani apsaukāja par nacisti,\" teica Kristīne. \"Devos mājās ar trīcošām rokām un asarām acīs. Bija bail, un es nekaunos to atzīt,\" portālam \"Delfi\" stāsta cietusī sieviete, pieminot, ka arī šorīt uz sabiedriskā transporta pieturu viņu pavadījis līdzcilvēks. Pēc pamudinājuma notikušo publicēt sociālajos medijos, ar Kristīni sazinājās politiķis Imants Parādnieks (NA), kurš, kā stāsta Kristīne, esot runājis ar policijas priekšnieku Armandu Ruku. Pēc tam pie Kristīnes atbrauca policijas pārstāvji, kuri noskatījās video un vēlreiz uzrakstīja iesniegumu. Policijas pārstāvji pauduši, ka video esot vienpusējs, un jānoskaidro otras puses rīcība. Vaicāta, vai bez sabiedrības līdzdalības, viņasprāt, policija būtu braukusi, Kristīne saka, ka, visticamāk, tieši notikušā publicēšana ir \"iekustinājusi lietu\". Vēlāk gan arī noskaidrots, ka agresīvā kaimiņiene kaut kur esot devusies ar koferiem. Cietusī, vaicāta, vai iepriekš sastapusies ar līdzīgām naida izpausmēm atbildēja noliedzoši, vien pieminot, ka bijuši daži komentāri no cilvēkiem pēc viņas aicinājuma runāt latviski. \"Es saprotu krievu valodu, bet tāda ir mana nostāja – runāju latviski,\" saka Kristīne, kuras pārliecība pausta arī tviterī, kur viņa par sevi raksta: \"Degu par valodas un izglītības jautājumiem\". Kā portālam \"Delfi\" norādīja Valsts policijā (VP), tā ir sākusi kriminālprocesu pēc Krimināllikuma 231. panta – par huligānismu. Par rupju sabiedriskās kārtības traucēšanu, kas izpaužas acīmredzamā necieņā pret sabiedrību vai bezkaunībā, ignorējot vispārpieņemtās uzvedības normas un traucējot cilvēku mieru, iestāžu vai uzņēmumu, vai organizāciju darbu Krimināllikums paredz sodu ar brīvības atņemšanu uz laiku līdz diviem gadiem vai ar īslaicīgu brīvības atņemšanu, vai ar probācijas uzraudzību, vai ar sabiedrisko darbu, vai ar naudas sodu. Savukārt par huligānismu, ja to izdarījusi personu grupa vai ja tas saistīts ar miesas bojājumu nodarīšanu cietušajam vai ar mantas bojāšanu vai iznīcināšanu, vai ar pretošanos varas pārstāvim vai personai, kura vēršas pret sabiedriskās kārtības pārkāpšanu, vai ja tas izdarīts, lietojot ieročus, kā arī citus miesas bojājumu nodarīšanai izmantojamus priekšmetus, Krimināllikums paredz brīvības atņemšanu uz laiku līdz pieciem gadiem vai ar īslaicīgu brīvības atņemšanu, vai ar probācijas uzraudzību, vai ar sabiedrisko darbu, vai ar naudas sodu. VP piemin, ka izmeklēšanas laikā tiks vērtēts vai nodarījumā ir saskatāmas naida nozieguma pazīmes. \" Valsts policija  ir noskaidrojusi iespējamās vainīgās personas identitāti un viņu meklē. Tāpat šobrīd intensīvi notiek pierādījumu vākšana,\" portālam \"Delfi\" norāda VP pārstāve Gita Gžibovska. Viņa arī piebilst ka policija pirmsšķietami saskata naida motivācijas pazīmes, un personas subjektīvā puse – motīvs, attieksme – tiks skaidrots izmeklēšanā.", "link": "https://www.delfi.lv/161/criminal/54590448/draudeja-un-saukaja-par-nacisti-agresiva-sieviete-imanta-uzbruk-kaiminienei"},
{"title": "Latvija izdos kriminālvajāšanai ASV par 7 miljonu dolāru izkrāpšanu aizdomās turēto", "category": "Kriminālziņas", "body": "Augstākā tiesa (AT) piektdien nolēma ļaut izdot kriminālvajāšanai  ASV  Latvijas valstpiederīgo Ivaru Auziņu, kuru kopā ar līdzdalībniekiem tur aizdomās par 7 miljonu ASV dolāru izkrāpšanu. Valsts policija , neatklājot personas vārdu, iepriekš informēja, ka aizdomās turētā persona kopā ar līdzdalībniekiem bija veikusi krāpnieciskas darbības, izveidojot viltus investīciju platformas. ASV veica izmeklēšanu kādā lietā pret Latvijas valstspiederīgo par viņa līdzdalību noziegumos, kas saistīti ar krāpšanu elektroniskajā vidē un krāpšanu ar vērtspapīriem laikā no 2017. gada novembra līdz 2019. gada jūlijam. Latvijas valstspiederīgais kopā ar citām personām bija izveidojis vismaz divus krāpnieciskus monētu piedāvājumus \"ICO\" (Initial Coin Offerings), it kā piedāvājot digitālos marķierus, radījis virkni krāpniecisku investīciju platformu, maldinot iedzīvotājus un solot garantētu ikdienas peļņu no digitālo aktīvu vai kriptovalūtu tirdzniecības, uzskata apsūdzība. Latvijas valstspiederīgais, izmantojot segvārdus, vairākās valstīs izveidojis un kontrolējis korporatīvas struktūras un uzturējis mākoņglabātuves kontu. Digitālie maki, kas saistīti ar šīm krāpnieciskajām struktūrām, ir identificēti. Konstatēts, ka šajos makos ir saņemti 7 miljoni ASV dolāru. Kratīšanas laikā personas dzīvesvietā ir atrasti un izņemti daudzi elektroniskie informācijas nesēji, dokumenti, kuriem ir pierādījumu nozīme krimināllietā. Pēc izdošanas lūguma saņemšanas, Latvijas Ekonomisko noziegumu apkarošanas pārvaldes likumsargi 1. decembrī aizturēja. 3. decembrī izdošanas nolūkā tiesa viņam piemēroja drošības līdzekli – apcietinājumu. Kā informēja ASV Vērtspapīru un biržu komisija, Latvijas valstspiederīgais, pret kuru ASV Vērtspapīru un biržu komisija izvirzīja apsūdzību par vismaz 7 miljonu ASV dolāru izkrāpšanu no simtiem privāto investoru, ir Ivars Auziņš. Saskaņā ar civilsūdzību, kas iesniegta  Ņujorkas  austrumu apgabala ASV apgabaltiesā, Auziņš apkrāpis gan ASV, gan ārvalstu investorus. Auziņš Latvijā tika arestēts 1. decembrī un viņam konfiscētas divas ekskluzīvas automašīnas un 100 000 eiro skaidrā naudā. Vīrieša izmantotā shēma bija daļa no \"Denaro\" afēras, krāpnieciskas vairāku valūtu debetkaršu platformas, kas darbojās no 2018. gada janvāra līdz 2018. gada martam. Viņš nepatiesi apgalvoja, ka \"Denaro\" ļauj lietotājiem glabāt savus digitālos līdzekļus drošā digitālajā makā un pēc tam tos iztērēt. Kad simtiem investoru ieguldīja savu naudu, tā tika nozagta. Pēc aizturēšanas Auziņu tika nolemts izdot ASV. Aizturētais to apstrīdēja tiesā, uzskatot, ka viņš būtu tiesājams Latvijā, taču tiesvedību viņš tagad ir zaudējis.", "link": "https://www.delfi.lv/161/criminal/54592358/latvija-izdos-kriminalvajasanai-asv-par-7-miljonu-dolaru-izkrapsanu-aizdomas-tureto"},
{"title": "Vidzemē īstenoti vairāki mēģinājumi uzlauzt bankomātus", "category": "Kriminālziņas", "body": "Aizvadītajās dienās Vidzemē vairākkārt mēģināts apzagt banku automātus, par ko  Valsts policija  (VP) uzsākusi izmeklēšanu, tostarp noskaidro, vai zādzības centās pastrādāt viena persona vai vairākas, vēsta ReTV Ziņas. Madonā zādzības mēģinājums noticis naktī uz ceturtdienu, 28. jūliju, kur tirdzniecības centrā uz galvenās, Saules ielas, uzlauzt centās \"SEB bankas\" bankomātu, ziņo raidījums. Bankomāts ir bojāts, par ko liecina arī uzraksts displejā. Uzlaušana tika īstenota, cenšoties bankomātu sazāģēt, tomēr nesekmīgi. Kā ReTV informē Valsts policija, par notikušo Valsts policijas Vidzemes pārvaldes Madonas iecirknī uzsākts kriminālprocess. “Šobrīd notiek aktīva izmeklēšana un varam tikai apstiprināt faktu, ka 28. jūlija naktī tika bojāts naudas izmaksas bankomāts,” raidījumam sacīja VP pārstāve Ance Rozīte. Vēl viens \"SEB bankas\" bankomāta apzagšanas mēģinājums noticis Vecpiebalgā naktī uz piektdienu, 29. jūliju. Patlaban tas ir aizklāts, jo nedarbojas, kā arī norit izmeklēšana. Valsts policija ReTV pauž, ka Vecpiebalgā un Madonā notikušie ir vienīgie gadījumi, kuros mēģināts naudu izzagt, automātus mehāniski sabojājot. Kriminālprocess uzsākts pēc Krimināllikuma 175.panta 3.daļas par zādzību, ja tā izdarīta no glabātavas vai ietaises, kas savieno glabātavas. Plašāku informāciju patlaban VP nesniedz. Tomēr \"SEB bankas\" speciālisti ReTV Ziņām apliecina, ka šādi uzbrukumu bankomātiem nav bieži, tomēr ik pa laikam notiek. Vidēji zādzības notiek trīs, piecas līdz desmit reizes gadās. Mēdz būt gadi, kad nav noticis neviens bankomāta uzlaušanas mēģinājums. Tas lielā mērā ir atkarīgs no globālām tendencēm, kas notiek krāpšanas melnajā tirgū. Ja hakeri ir atraduši veidu, kā bankomātiem uzbrukt, šī te informācija bieži vien tiek pārdota,” raidījumam pauda \"SEB bankas\" Drošības pārvaldes vadītājs Mārcis Pelcis. Bankā apgalvo, ka bankomātus faktiski nevar uzlauzt. Nauda tiek aizsargāta gan fiziski, gan nodrošinoties ar tā saucamo tintes aizsardzību naudas kastēs. “Tie izgrieztie caurumi jau neko nedod. Tur ir izgriezts caurums, bet tur pretim nav nekā. Bankomātus laupīt, mēģināt izraut un tad atvērt seifu vai griezt nav jēgas, jo pēc tam šī nauda nebūs izmantojama,” norādīja Pelcis. \"SEB bankas\" rīcībā ir videomateriāli, kas nodoti policijai.", "link": "https://www.delfi.lv/161/criminal/54593100/vidzeme-istenoti-vairaki-meginajumi-uzlauzt-bankomatus"},
{"title": "DP Girsu tur aizdomās par nacionālā naida kurināšanu", "category": "Kriminālziņas", "body": "Drošības policija  (DP) vienam no partijas \"Par dzimto valodu!\" līderiem Illarionam Girsam piemērojusi aizdomās turētā statusu par nacionālā naida kurināšanu. Girsa domubiedrs  Vladimirs Lindermans  sociālajā tīklā \" Facebook \" publicēja DP lēmumu, no kura izriet, ka Girsam kādā kriminālprocesā šogad augustā noteikts aizdomās turētā statuss pēc Krimināllikuma panta, kas paredz atbildību par nacionālā, etniskā vai rasu naida izraisīšanu. Girsam piemērots drošības līdzeklis - aizliegums izbraukt no valsts. No DP oficiālu apstiprinājumu pagaidām neizdevās iegūt. Jau ziņots, ka pērn DP Girsam piemērojusi statusu \"persona, pret kuru sākts kriminālprocess\". Toreiz kriminālprocess sākts pēc diviem Krimināllikuma pantiem, proti, par genocīda, noziegumu pret cilvēci, nozieguma pret mieru un kara nozieguma attaisnošanu, kā arī par valsts simbolu zaimošanu. DP iepriekš norādīja, ka kriminālprocess sākts par internetā ievietotu publikāciju, kurā Girss cita starpā publiski noliedzis Latvijas okupācijas faktu un ierakstījis teikumus, kas, iespējams, norāda uz valsts simbola zaimošanu.", "link": "https://www.delfi.lv/161/criminal/46455317/dp-girsu-tur-aizdomas-par-nacionala-naida-kurinasanu"},
{"title": "Alūksnē vadītājs nesavalda 'Volkswagen' – iebrauc ceļazīmē un pēcāk grāvī", "category": "Kriminālziņas", "body": "Vīrieša vadītais auto ietriecās ceļazīmē, bet pēc tam iebrauca grāvī. Ceļu satiksmes negadījumā cieta automašīnas vadītājs, kurš nogādāts ārstniecības iestādē. Policijā uzsākts administratīvais process. Kopumā  Vidzemes  reģionā policija trešdien reģistrējusi astoņus ceļu satiksmes negadījumus, no tiem vienā gadījumā cietis cilvēks. Aizvadītajā diennaktī valstī  reģistrēti 119 ceļu satiksmes negadījumi , tajos cietuši 13 cilvēki un viens gājis bojā. 5. oktobrī, ap pulksten 11.30 Tukuma novada Engures pagastā uz šaurā un līkumotā autoceļa Valgums-Klapkalnciems septītajā kilometrā, vīrietis, kurš vadīja automašīnu \"Audi A6\", iebrauca pretējā braukšanas joslā. Viņa vadītais auto saskrējās ar pretī braucošo betona maisītāju \"Mercedes-Benz\". Kaut arī kravas transportlīdzekļa vadītājs veica avārijas bremzēšanu, no frontālas sadursmes izvairīties neizdevās un \"Audi A6\" tika atsviests atpakaļ aptuveni 40 metrus no sadursmes vietas. Ceļu satiksmes negadījumā kravas automašīnas vadītājs guva traumas, un mediķi viņu nogādāja ārstniecības iestādē, savukārt 1986. gadā dzimušais vieglā transportlīdzekļa vadītājs gāja bojā notikuma vietā.", "link": "https://www.delfi.lv/161/criminal/54815148/aluksne-vaditajs-nesavalda-volkswagen-iebrauc-celazime-un-pecak-gravi"},
{"title": "Dzīvojamās ēkas ugunsgrēkā Ziepniekkalnā viens cilvēks cietis un 32 evakuēti", "category": "Kriminālziņas", "body": "Piektdienas vakarā Rīgā kādā Ziepniekkalna daudzdzīvokļu namā izcēlies ugunsgrēks, kurā viens cilvēks cietis, bet 32 evakuēti, informē Valsts ugunsdzēsības un glābšanas dienestā ( VUGD ). Plkst.19.26 ugunsdzēsēji saņēma izsaukumu uz Ozolciema ielu Rīgā, kur deviņstāvu dzīvojamā mājā bija izcēlies ugunsgrēks. Notikuma vietā tika konstatēts, ka deg trešā stāva dzīvoklis 20 kvadrātmetru platībā. No degošā dzīvokļa ugunsdzēsēji izglāba vienu cilvēku, kurš bija cietis. Līdztekus no ēkas tika evakuēti 32 cilvēki. Plkst. 21.19 darbs notikuma vietā noslēdzās. Savukārt plkst.12.30 VUGD saņēma izsaukumu uz Dobeles novada Auru pagastu, kur bija notikusi divu vieglo automašīnu sadursme. Ugunsdzēsēji glābēji, izmantojot hidrauliskos instrumentus, atbrīvoja vienu cilvēku, kuru nodeva Neatliekamās medicīniskās palīdzības dienestam. Pēc tam glābēji avārijas vietā sakārtoja ceļa braucamo daļu un devās prom. Jau ziņots, ka piektdien arī izcēlās plašs meža ugunsgrēks Pierīgā, Olaines novada Stūnīšos. VUGD uz šo ugunsgrēku izsaukumu saņēma plkst.15.17. Dzēšanas darbi kopā ar Valsts meža dienestu (VMD) turpinās arī sestdien. VMD aģentūru informēja, ka sākotnēji aplēstā ugunsgrēka platība ir aptuveni 18 hektāri, taču tā tiks precizēta. Dzēšanas darbos esot iesaistīts arī Valsts robežsardzes helikopters. Ugunsgrēka izcelšanās iemesls pagaidām nav zināms.", "link": "https://www.delfi.lv/161/criminal/55603530/dzivojamas-ekas-ugunsgreka-ziepniekkalna-viens-cilveks-cietis-un-32-evakueti"},
{"title": "Piektdien sākti kriminālprocesi pret desmit šoferiem reibumā, trīs dzērājšoferi paliks bez auto", "category": "Kriminālziņas", "body": "Aizvadītajā diennaktī  Valsts policija  uz Latvijas ceļiem apturējusi 13 automašīnu un motociklu vadītājus alkohola reibumā un trīs - narkotisko vielu ietekmē, desmit gadījumos par izdarīto likumpārkāpumu sākti kriminālprocesi, bet trim no šoferiem nolemts konfiscēt pārkāpuma izdarīšanā izmantoto spēkratu, liecina Valsts policijas apkopotā informācija. Par sēšanos pie auto vai motocikla stūres, ja pirms tam lietotas narkotiskās vielas vai alkohola koncentrācija organismā pārsniedz 1,5 promiles, ir paredzēta kriminālatbildība, un papildus sodam tiek konfiscēts arī transportlīdzeklis, ja tas pieder pārkāpējam. Ja spēkrats pašam šoferim nepieder, tad no viņa papildus sodam piedzen naudas summu, kas var sasniegt vadītā transportlīdzekļa tirgus vērtību. Aizvadītajā diennaktī trīs no pieķertajiem stiprā alkohola reibumā un narkotisko vielu ietekmē esošajiem autovadītājiem bija sēdušies pie stūres savam transportlīdzeklim, kas tagad tiks konfiscēts, turpretim septiņi brauca ar sev nepiederošām automašīnām, liecina policijas apkopotie dati. Nedēļas pēdējā darbdienā policija par dažādiem pārkāpumiem Ceļu satiksmes jomā noformējusi 356 administratīvā pārkāpuma protokolus, tostarp pieķerts 151 atļautā ātruma pārkāpējs un četri agresīvi braucēji. Kā ziņots, 24 stundu laikā valstī reģistrēti 166 ceļu satiksmes negadījumi, tajos cietuši 23 un gājuši bojā trīs cilvēki.", "link": "https://www.delfi.lv/161/criminal/55603894/piektdien-sakti-kriminalprocesi-pret-desmit-soferiem-reibuma-tris-dzerajsoferi-paliks-bez-auto"},
{"title": "Magoņa krimināllieta nosūtīta Limbažu rajona tiesai", "category": "Kriminālziņas", "body": "Bijušā VAS \" Latvijas dzelzceļš \" valdes priekšsēdētāja  Uģa Magoņa  krimināllieta nosūtīta izskatīšanai Limbažu rajona tiesā, ceturtdien vēsta LTV raidījums \"Panorāma\". Lieta Limbažu rajona tiesai pārsūtīta no Rīgas pilsētas Latgales priekšpilsētas tiesas, kur to sākotnēji izskatīšanai nosūtīja prokurore Evita Masule. Taču tiesnese Ināra Janēviča nolēmusi lietu nosūtīt uz Limbažu rajona tiesu, jo Magonim inkriminētais noziegums tika pārtraukts Salacgrīvas novadā. Lieta nodota tiesnesim Kārlim Jansonam. Jau ziņots, ka  otrdien prokuratūra tiesai nodevusi Magoņa krimināllietu  par kukuļa lielā apmērā pieņemšanu un pret kādu privātpersonu par kukuļa lielā apmērā piedāvāšanu un nodošanu. Krimināllietā pie kriminālatbildības saukts bijušais VAS \"Latvijas dzelzceļš\" (LDz) valdes priekšsēdētājs par 499 500 eiro pieņemšanu no privātpersonas saistībā ar LDz meitas uzņēmuma SIA \"LDz ritošā sastāva serviss\" iepirkumu. Privātpersona pie kriminālatbildības saukta par 500 000 eiro piedāvāšanu un minēto 499 500 eiro nodošanu minētajai valsts amatpersonai par lēmuma pieņemšanu juridiskās personas – ārvalstu uzņēmuma – interesēs. Izskatot krimināllietu, tiesa lems jautājumu par piespiedu ietekmēšanas līdzekļa piemērošanu juridiskajai personai.", "link": "https://www.delfi.lv/161/criminal/48707843/magona-kriminallieta-nosutita-limbazu-rajona-tiesai"},
{"title": "Magoņa lieta: uzņēmējs Osinovskis vēlas šīs lietas izskatīšanu Igaunijas tiesā", "category": "Kriminālziņas", "body": "Igaunijas uzņēmējs Oļegs Osinovskis, kurš Latvijā apsūdzēts par nepilna pusmiljona eiro kukuļa došanu bijušajam VAS \" Latvijas Dzelzceļš \" (LDz) vadītājam Uģim Magonim, vēlas, lai šī lieta tiktu izskatīta Igaunijas tiesā. \"Latvijā ir liels politisks spiediens uz šo izmeklēšanu. Ņemot to vērā, manuprāt, godīga un objektīva procesa interesēs būtu labi šo lietu pārcelt uz Igauniju,\" Osinovskis sacījis intervijā laikrakstam \"Eesti Paevaleht\". \"Es uzrakstīju vēstuli prokuratūrai Latvijā, un rakstīšu arī prokuratūrai Igaunijā. Tā kā viss, par ko esam apsūdzēti ir Igaunijas jurisdikcijā - vienošanās tika noslēgta Igaunijā, mēs naudu devām Igaunijā - Latvijai vajadzētu šo tiesvedību nodot Igaunijai. Šī lieta būtu jāizskata šeit,\" mudināja uzņēmējs. Osinovskis teica, ka pašlaik nav zināms, kad tiesa Latvijā varētu lietu izskatīt. \"Tomēr es ticu Igaunijas tiesu sistēmas objektivitātei un vēlos, lai visa šī lieta tiktu izskatīta šeit,\" viņš piebilda. Viens no Igaunijā bagātākajiem cilvēkiem uzstāj, ka rīkojās pareizi,  samaksājot Magonim nepilnus 500 tūkstošu eiro , jo viņš no Magoņa pirka pakalpojumu - lai viņš pārstāv Osinovska intereses sarunās ar  Krievijas  valsts dzelzceļa kompāniju \"Rossijskije žeļežnije dorogi\" (RŽD). \"Juridiski, es rīkojos pilnīgi pareizi un konsultējos arī ar saviem advokātiem Igaunijā. Man bija juridisks vērtējums, ka to var darīt un tā rīkoties ir atļauts. Es rūpīgi gatavojos, jo šis tomēr ir plašs un sensitīvs uzņēmējdarbības projekts,\" viņš paziņoja. Osinovskis stāstīja, ka 2014.gada vasarā viņa uzņēmuma ražotnē Daugavpilī tika atsaukti RŽD pasūtījumi un bija steidzami jāvienojas ar RŽD, lai atjaunotu pasūtījumus. \"Runa bija par apmēram 20 miljonu eiro vērtu pasūtījumu. Mēs nezinājām, kā atrisināt šo problēmu, Man nav tāda veida sakaru. Tad es lūdzu palīdzību labam draugam Uģim Magonim. Vai viņš varēja palīdzēt? Viņam bija ietekmīgi sakari toreizējā Krievijas dzelzceļa vadībā. Viņš piekrita. Ir skaidrs, ka par darbu ir jāsamaksā. Tas bija patiešām liels darbs,\" klāstīja Osinovskis, \"Uģis ieradās Igaunijā, mēs visu pārrunājām. Es Igaunijā viņam iedevu naudu, viņš šeit ieradās tieši tādēļ. Mēs neslēpāmies, mēs nemaskējāmies, mēs visu darījām oficiāli. Mūsuprāt, nekā noziedzīga tajā nav,\" viņš piebilda. \"Ļoti svarīgi ir arī tas, ka šie kontakti, no kuriem es cerēju gūt labumu, bija Uģa personīgie kontakti. Viņa kā privātpersonas, nevis Latvijas amatpersonas. Ir skaidrs, ka viņam bija jādeklarē nauda, viņam acīmredzot bija jāprasa ministrijas apstiprinājums un tā tālāk,\" teica uzņēmējs. Osinovskis uzsvēra, ka Magonim samaksātā nauda bija viņa paša nopelnītie dividenžu ieņēmumi. \"Tas ir viņa ziņā, kādēļ viņš vēlējās saņemt skaidrā naudā,\" viņš piebilda. Kā iemeslu skandāla saasinājumam viņš minēja Konfliktu Latvijas parlamenta opozīcijas spēkā \"Saskaņa\". \"Kad Uģi aizturēja un man noteica aizdomās turētā statusu, partijas pārstāvji centās ar mani sazināties un piedāvāja savus pakalpojumus, lai \"atrisinātu šo problēmu\". Teiksim tā, ka mūsu uzskati par labu uzvedību atšķīrās un mēs tā vietā par šo sastrīdējāmies,\" atklāja uzņēmējs. Jau vēstīts, ka kādreizējais LDz vadītājs Magonis no darba tika atbrīvots pēc tam, kad  KNAB  viņu aizturēja aizdomās par kukuļņemšanu. Rīgas rajona tiesa pērn 8.augustā  Magonim kā drošības līdzekli piemēroja apcietinājumu , bet vēlāk tiesa viņu nolēma  atbrīvot pret 400 000 eiro lielu drošības naudu. Portāls \"Diena.lv\" iepriekš ziņoja, ka Magonis, iespējams, tiek turēts aizdomās par aptuveni pusmiljona eiro kukuļa saņemšanu saistībā ar \"LDz ritošā sastāva servisa\" nesenu daudzmiljonu iepirkumu - četru vecu dīzeļlokomotīvju iegādi no Igaunijas miljonāram Osinovskim piederošā uzņēmuma \"Skinest\".", "link": "https://www.delfi.lv/161/criminal/48166131/magona-lieta-uznemejs-osinovskis-velas-sis-lietas-izskatisanu-igaunijas-tiesa"},
{"title": "Iepriekš sodītam vīrietim par meitenes izvarošanu mežā Salaspilī piespriež 20 gadus cietumā", "category": "Kriminālziņas", "body": "Vīrietis 3. martā meža masīvā Salaspilī nolūkā apmierināt savu dzimumtieksmi, būdams alkohola ietekmē, zinot, ka cietusī nav sasniegusi sešpadsmit gadu vecumu, nolēma stāties dzimumattiecībās pret viņas gribu, kas no apsūdzētā neatkarīgu iemeslu dēļ neizdevās, jo neiestājās erekcija. Tāpat pret cietušās gribu, pielietojot vardarbību un draudus, viņš izdarīja ne mazāk kā astoņus orālus aktus un vienu anālu aktu, apdraudot cietušās dzimumneaizskaramību, tikumību un normālu attīstību. Apsūdzētais iepriekš kriminālā kārtā sodīts divas reizes, tostarp par izvarošanu un seksuālu vardarbību. Vīrietis aizturēts 10.martā pēc tam, kad 4.martā  Valsts policija  viņu bija izsludinājusi meklēšanā, tostarp ar plašsaziņas līdzekļu starpniecību. Viņam tika piemērots drošības līdzeklis - apcietinājums. Tiesa piemēroja apsūdzētajam tādu sodu, kādu tiesas debatēs lūdza Pierīgas prokuratūras prokurore, tāpēc prokurore neplāno lūgt tiesu sagatavot pilnu spriedumu, lai iesniegtu apelācijas protestu. Savukārt apsūdzētais, aizstāvis vai cietušais desmit dienu laikā no saīsinātā sprieduma pasludināšanas dienas var iesniegt tiesai lūgumu par pilna sprieduma sagatavošanu. Ja šāds lūgums tiek iesniegts, tiesa sagatavo pilnu spriedumu, kuru var pārsūdzēt desmit dienu laikā no tā pieejamības dienas.", "link": "https://www.delfi.lv/161/criminal/54816224/ieprieks-soditam-virietim-par-meitenes-izvarosanu-meza-salaspili-piespriez-20-gadus-cietuma"},
{"title": "Foto: Likumsargi divos kriminālprocesos izņem iespaidīgu ieroču arsenālu", "category": "Kriminālziņas", "body": "Valsts policija  (VP) Liepājas un Aizkraukles novados pie diviem iepriekš nesodītiem vīriešiem atradusi ievērojamu daudzumu nelikumīgus šaujamieročus, to būtiskās sastāvdaļas, munīciju un spridzināšanas ietaises, tostarp arī sprāgstvielas četru kilogramu apjomā, portāls \"Delfi\" uzzināja policijā. Likumsargi skaidroja, ka līdz šim izmeklēšanā gūtā informācija norāda, ka 1968. un 1972. gadā dzimušie vīrieši nelegālos šaujamieročus turēja kolekcionēšanas nolūkā, bet dažus eksemplārus – realizēšanai melnajā tirgū. Par abiem gadījumiem sākts kriminālprocess un turpinās izmeklēšana. VP Galvenās Kriminālpolicijas pārvaldes Organizētās noziedzības smago un sērijveida noziegumu apkarošanas pārvaldes 1. nodaļas amatpersonas, saņemot informāciju par divām personām, kuras, iespējams, nodarbojas ar nelikumīgu šaujamieroču apriti, par katru uzsāka kriminālprocesus un veica nepieciešamās kriminālprocesuālās darbības. Izmeklēšanai un operatīvajai darbībai vainagojoties panākumiem, VP amatpersonas noskaidroja nelikumīgi glabāto priekšmetu atrašanās vietas, un šī gada augustā un septembrī īstenoja kratīšanas vairākās vietās Aizkraukles novadā un Liepājas novadā, kuru laikā no nelikumīgās aprites kopumā izņēma 17 dažāda veida šaujamieročus, 14 šaujamieroču būtiskās sastāvdaļas, 4600 vienības ar munīciju, 11 spridzināšanas ietaises, 4 kilogramus sprāgstvielas un 82 senlietas. Līdz šim izmeklēšanā gūtā informācija norāda, ka personas nelikumīgos priekšmetus turējušas kolekcionēšanas nolūkā, bet daži eksemplāri bija paredzēti realizācijai nelegālajā tirgū. Izņemtie šaujamieroči pārsvarā ir no Otrā pasaules kara laika, bet tostarp izņemti arī mūsdienīgāki ieroči, kā arī izņemtā munīcija lielākoties atbilst šobrīd aktuālai. Saistībā ar notikušo abos kriminālprocesos izmeklēšana turpinās, tostarp skaidrojot nelikumīgo priekšmetu izcelsmi. Par abiem gadījumiem tika sākts kriminālprocess pēc Krimināllikuma 233. panta otrās daļas – par šaujamieroča, šaujamieroča būtisko sastāvdaļu, šaujamieroča munīcijas, lielas enerģijas pneimatiskā ieroča, sprāgstvielas vai spridzināšanas ietaises izgatavošanu, remontēšanu, glabāšanu vai realizēšanu bez attiecīgās atļaujas. Par šādu likumpārkāpumu personas var tikt sodītas ar brīvības atņemšanu uz laiku līdz trim gadiem vai ar īslaicīgu brīvības atņemšanu, vai ar probācijas uzraudzību, vai ar sabiedrisko darbu, vai ar naudas sodu. VP seko līdzi nelegālo ieroču aprites jomai gan starptautiskā, gan vietējā mērogā, tostarp ņemot vērā arī dažādus ģeopolitiskos izaicinājumus. Šī ir joma, kurai tiek pievērsta īpaša uzmanība un aktīva darba rezultātā šī gada sešos mēnešos par nelegālu šaujamieroču, to būtisko sastāvdaļu, munīcijas, sprāgstvielu vai sprāgstvielu ietaišu apriti valstī sākti 148 kriminālprocesi, kuru laikā no apgrozības izņemti vairāk nekā 130 šaujamieroči, teju 25 000 munīcijas vienību un ap 220 kilogramiem sprāgstvielas. Policija atgādina, ka personas, kuras labprātīgi nodod bez attiecīgās atļaujas izgatavotu, iegādātu, nēsātu vai glabātu šaujamieroci, šaujamieroča būtisko sastāvdaļu, šaujamieroča munīciju, lielas enerģijas pneimatisko ieroci, sprāgstvielu vai spridzināšanas ietaisi vai bez attiecīgas atļaujas izgatavotu gāzes pistoli (revolveri) un munīciju, tiek atbrīvotas no kriminālatbildības, ja personas darbībās nav cita noziedzīga nodarījuma sastāva. Vienlaikus Valsts policija aicina iedzīvotājus nebūt vienaldzīgiem un ziņot par personām, kuras nodarbojas ar nelegālo rūpalu vai ziņot par nelikumīgu ieroču iespējamām uzglabāšanas vietām, zvanot policijai pa tālruņa numuriem: 67075366; 67075359; 110 vai rakstot uz e-pastu onssnap@vp.gov.lv.", "link": "https://www.delfi.lv/161/criminal/54821018/foto-likumsargi-divos-kriminalprocesos-iznem-iespaidigu-ierocu-arsenalu"},
{"title": "Aizdomās par dzimumnoziegumu aiztur pamatskolas skolotāju", "category": "Kriminālziņas", "body": "Aizdomās par dzimumnoziegumu pret nepilngadīgajiem policija aizturējusi  Carnikavas  pamatskolas skolotāju, ziņo Latvijas televīzija. Valsts policija  (VP) medijam ir apstiprinājusi, ka pedagogs ir aizturēts un ka piemērotais drošības līdzeklis ir apcietinājums. Tomēr plašākus komentārus policija nesniedza. LTV  ziņo, ka Carnikavas pamatskolas direktors Raivis Pauls policijā ir vērsies pēc tam, kad saņēmis anonīmu vēstuli par skolotāja darbībām. \"Es saņēmu anonīmu e-pastu ar šāda veida informāciju un nodevu to tālāk Valsts policijai. Un policija rīkojās zibenīgi,\" sacīja direktors. Iepriekš par skolotāju ir ienākušas sūdzības saistībā ar mācību stundu kvalitāti. Šis nav pirmais gads, kad gados jaunais skolotājs strādā skolā.", "link": "https://www.delfi.lv/161/criminal/54818720/aizdomas-par-dzimumnoziegumu-aiztur-pamatskolas-skolotaju"},
{"title": "Olaines pagastā turpinās meža ugunsgrēka dzēšana", "category": "Kriminālziņas", "body": "Sestdienas vakarā joprojām turpinās meža ugunsgrēka dzēšanas darbi  Olaines  novada Stūnīšos, informēja Valsts meža dienestā. Ugunsgrēks ir ierobežots, kā arī uzmērīta degusī platība, kas nav tik liela, kā sākotnēji tika lēsts - liesmas izpostījušas 7,8 hektārus meža zemes. Nedēļas sākumā netālu no šīs pašas vietas, pie Medemciema, tika dzēsts cits meža ugunsgrēks 3,5 hektāru platībā. Latvijas mežos patlaban ir augsta ugunsbīstamība, par ko vairākus brīdinājumus izplatījis arī Latvijas Vides, ģeoloģijas un meteoroloģijas centrs. Ugunsnedrošais laikposms Latvijas mežos sākās 1.maijā, un tas parasti tas ilgst līdz rudenim. Meža ugunsnedrošais laikposms nosaka aizliegumus un ierobežojumus visiem iedzīvotājiem. Par to neievērošanu var tikt piemērota administratīvā, civiltiesiskā un arī kriminālatbildība. Lai samazinātu meža ugunsgrēka izcelšanās iespējas, visiem iedzīvotājiem, uzturoties mežos un purvos ugunsnedrošajā laikposmā, ir aizliegts nomest degošus vai gruzdošus sērkociņus, izsmēķus vai citus priekšmetus, kurināt ugunskurus, izņemot īpaši ierīkotās vietās, kas nepieļauj uguns izplatīšanos ārpus šīs vietas, atstāt ugunskurus bez uzraudzības, dedzināt atkritumus, braukt ar mehāniskajiem transportlīdzekļiem pa mežu un purvu ārpus ceļiem vai veikt jebkuru citu darbību, kas var izraisīt ugunsgrēku. Tāpat bez saskaņošanas ar VMD tuvāko mežniecību ir aizliegts veikt jebkādu dedzināšanu, kas rada dūmus, jo tas var maldināt uguns novērošanas torņu dežurantus. Dienestā atgādina, ka arī meža izstrādātājiem ir jāatceras, ka meža ugunsnedrošajā laikposmā cirsmā dedzināt ciršanas atlikumus drīkst tikai ar VMD mežziņa ikreizēju rakstisku atļauju. Vienlaikus VMD norāda, ka meža īpašniekiem ir jāparūpējas, lai meža ceļi un stigas būtu atbrīvotas no sagāztajiem kokiem un krūmiem, lai nepieciešamības gadījumā meža ugunsdzēsības automašīnām būtu iespējams brīvi pārvietoties. Tāpat meža īpašniekam ir jāzina, ka pēc meža ugunsgrēka likvidācijas viņa mežā, veikt meža ugunsgrēka vietas uzraudzību ir īpašnieka pienākums. VMD dati liecina, ka pērn meža ugunsgrēki dzēsti 391 reizi, pavisam 221 hektāra platībā.", "link": "https://www.delfi.lv/161/criminal/55604702/olaines-pagasta-turpinas-meza-ugunsgreka-dzesana"},
{"title": "Aizvadītajā diennaktī reģistrēti 98 satiksmes negadījumi, cietušas 13 personas", "category": "Kriminālziņas", "body": "Aizvadītajā diennaktī valstī reģistrēti 98 ceļu satiksmes negadījumi, tajos cietušas 13 personas, liecina  Valsts policijas  dati. Kopumā ceļu satiksmes jomā pieņemti 445 administratīvo pārkāpumu lēmumi, tajā skaitā 216 par ātruma pārsniegšanu un četri par agresīvu braukšanu. Savukārt par transportlīdzekļa vadīšanu alkohola reibumā uzsākti četri administratīvo pārkāpumu procesi un seši kriminālprocesi.", "link": "https://www.delfi.lv/161/criminal/55604964/aizvaditaja-diennakti-registreti-98-satiksmes-negadijumi-cietusas-13-personas"},
{"title": "Rencēnos aizdegusies sociālterapeitiskās kopienas 'Camphill Rožkalni' dzīvojamā ēka", "category": "Kriminālziņas", "body": "\"Camphill Rožklani\" ir sociālterapeitiska kopiena Latvijā, kas sniedz pakalpojumus cilvēkiem ar īpašām vajadzībām. Ciematā kopā dzīvo un strādā cilvēki ar īpašām vajadzībām, apstrādājot 30 hektārus auglīgas zemes, ražo veselīgu pārtiku un veido rokdarbus no dabas materiāliem. Kā informēja Valsts ugunsdzēsības un glābšanas dienestā ( VUGD ), sestdien plkst.11.10 ugunsdzēsēji saņēma izsaukumu uz Valmieras novada Rencēnu pagastu, kur dega divstāvu ēka, tostarp ēkas jumts 400 kvadrātmetru platībā, otrais stāvs 400 kvadrātmetru platībā un blakus esošās ēkas jumts desmit kvadrātmetru platībā. Pirms VUGD ierašanās no ēkas evakuējās 12 cilvēki. VUGD, norādīja, ka dzēšanas darbus apgrūtināja spēcīgais vējš, bet ugunsdzēsējiem no liesmu izplatības izdevās nosargāt tuvumā esošās ēkas. Ugunsgrēka likvidācijas darbos piedalījās arī Rencēnu, Matīšu, Kārķu, Ēveles un Naukšēnu brīvprātīgie ugunsdzēsēji. Plkst.14.22 liesmu izplatību izdevās ierobežot, un patlaban notikuma vietā notiek konstrukciju jaukšana un atsevišķu gruzdošu vietu dzēšana. Roze informēja, ka aizdegās dzīvojamā māja, kurā dzīvoja 13 cilvēki. Ēka celta 2020.gadā no salmu ķīpām, un tā ir pirmā tāda tipa ēka Latvijā. Uguns pārmetās arī uz otras dzīvojamās mājas jumtu, bet ēku izdevās nosargāt. Viņš stāstīja, ka patlaban ēkas iemītnieki ir izmitināti pie draugiem, radiem un atbalstītājiem. Arī pašvaldība piedāvājusi savu atbalstu. Roze piebilda, ka ēka ir apdrošināta. Viņš uzsvēra, ka \"Camphill Rožkalni\" ir vienīgais tāda veida projekts Latvijā, tāpēc būtiski ir atjaunot zaudēto un turpināt darbību.", "link": "https://www.delfi.lv/161/criminal/55605014/rencenos-aizdegusies-socialterapeitiskas-kopienas-camphill-rozkalni-dzivojama-eka"},
{"title": "Trešdien avārijās cietuši 26 cilvēki", "category": "Kriminālziņas", "body": "Aizvadītajā diennaktī valstī reģistrēti 178 ceļu satiksmes negadījumi, tajos cietušas 26 personas, informē  Valsts policija . No cietušajiem seši bija gājēji. Kopumā ceļu satiksmes jomā pieņemti 322 administratīvo pārkāpumu lēmumi, tajā skaitā 30 par ātruma pārsniegšanu un 23 par agresīvu braukšanu. Savukārt par transportlīdzekļa vadīšanu alkohola reibumā ir uzsākti divi administratīvā pārkāpuma procesi un septiņi kriminālprocesi, un par iespējamu transportlīdzekļa vadīšanu narkotisko vielu iespaidā ir uzsākts viens kriminālprocess.", "link": "https://www.delfi.lv/161/criminal/55016106/tresdien-avarijas-cietusi-26-cilveki"},
{"title": "Brīvdienās degusi bērnu mēbeļu ražošanas ēka", "category": "Kriminālziņas", "body": "Smiltenē sestdien izcēlies ugunsgrēks bērnu mēbeļu ražotāja SIA \"Troll  Smiltene \" ražošanas ēkā, apstiprināja uzņēmuma pārstāvji. Uzņēmumā stāstīja, ka ugunsgrēks bijis minimāls un ārēju apstākļu ietekmē aizdedzies ēkas jumts. Būtiski bojājumi uzņēmumam nodarīti neesot. Valsts ugunsdzēsības un glābšanas dienestā informēja, ka plkst.15.23 ugunsdzēsēji saņēma izsaukumu uz Rīgas ielu Smiltenē, kur divstāvu ražošanas ēkā dega skaidu novietne, jumta siltinājums, sausā zāle un skaidu putekļi. Kopējā degšanas platība bija 122 kvadrātmetri. Cilvēki ugunsgrēkā necieta. Notikuma vietā strādāja 23 ugunsdzēsēji. Ugunsgrēks tika pilnībā nodzēsts neilgi pēc plkst.22. Kā liecina \"Firmas.lv\" dati, \"Troll Smiltene\" apgrozījums 2022.gadā bija 3,117 miljoni eiro, kas ir par 6,3% mazāk nekā gadu iepriekš, savukārt uzņēmuma peļņa saruka 4,1 reizi un bija 21 723 eiro. Uzņēmums dibināts 2001.gadā, un tā pamatkapitāls ir 71 890 eiro. Uzņēmuma vienīgais īpašnieks ir SIA \"Troll Nursery\". Savukārt \"Troll Nursery\" vienīgais īpašnieks ir Zviedrijas uzņēmums \"Wonderland International Aktiebolag\". Uzņēmuma \"Troll Smiltene\" ražošana galvenokārt ir koncentrēta uz gatavām mēbelēm bērniem līdz trīs gadu vecumam, kas ir sertificētas atbilstoši Eiropas patērētāju un standartu prasībām.", "link": "https://www.delfi.lv/161/criminal/55605186/brivdienas-degusi-bernu-mebelu-razosanas-eka"},
{"title": "Nesāk iztiesāt apsūdzētā katoļu priestera Zeiļas lietu", "category": "Kriminālziņas", "body": "Rīgas pilsētas  Latgales  priekšpilsētas tiesa trešdien vēl nesāka skatīt krimināllietu, kurā par seksuāla rakstura noziegumiem apsūdzēti divi vīrieši, tai skaitā Latvijas Romas katoļu baznīcas  Rēzeknes - Aglonas  diecēzes priesteris Pāvels Zeiļa. Krimināllietas izskatīšana netika sākta, jo uz tiesas sēdi nebija ieradies Zeiļa. Aģentūra LETA vēsta, ka tiesa nevarēja sākt pēc būtības skatīt krimināllietu, kurā par seksuāla rakstura noziegumiem apsūdzēti divi vīrieši, tai skaitā Zeiļa, jo uz sēdi nebija ieradies viens no apsūdzētajiem, apstiprināja Zeiļas aizstāvis Kārlis Zunde Jurists atzīmēja, ka apsūdzētais uz tiesas sēdi nebija ieradies attaisnojošu iemeslu dēļ. Advokāts skaidroja, ka šodienas tiesas sēdē tomēr tikuši atrisināti daži tehniski jautājumi. Sākotnēji krimināllietā tika apsūdzētas trīs personas – 1945. gadā, 1955. gadā un 1958. gadā dzimuši vīrieši. 7. jūnijā kriminālprocess izbeigts pret vienu apsūdzēto – 1955. gadā dzimušo – viņa nāves dēļ. Līdz ar to divas personas  apsūdzētas par seksuālu vardarbību personu grupā . Viena no personām apsūdzēta arī par cilvēku tirdzniecību. Saskaņā ar apsūdzību noziedzīgie nodarījumi izdarīti laika posmā no 2017. gada līdz 2018. gadam. \"Delfi\" jau rakstīja, ka prokuratūra 7. martā  uzrādīja apsūdzības  krimināllietā par seksuālu vardarbību un cilvēktirdzniecību, kurā viens no aizdomās turētajiem ir Zeiļa. 22. februārī,  Valsts policijas  Organizētās noziedzības apkarošanas pārvaldes ( ONAP ) Cilvēku tirdzniecības un sutenerisma apkarošanas nodaļa nodeva prokuratūrai kriminālvajāšanas sākšanai kriminālprocesu, kurā aizdomās tika turēts  Zeiļa un divi citi vīrieši . Zeiļa jau  šā gada janvāra sākumā tika atcelts  no Rēzeknes Sāpju Dievmātes draudzes, kā arī Dukstigala un Prezmas draudzes prāvesta pienākumiem, kā arī no Romas katoļu baznīcas Mariāņu kongregācijas Latvijas vikariāta priekšnieka amata un arī no Rēzeknes dekanāta dekāna amata. Tāpat viņš atcelts no Mariāņu kongregācijas klostera priekšnieka amata pienākumiem. Šāda lēmuma iemesls bijis viņa veselības stāvoklis.", "link": "https://www.delfi.lv/161/criminal/51713055/nesak-iztiesat-apsudzeta-katolu-priestera-zeilas-lietu"},
{"title": "Žurnāls: Tiesībsargu redzeslokā jau ilgāku laiku varētu būt pieci Rīgas apgabaltiesas tiesneši", "category": "Kriminālziņas", "body": "Tiesībsargu uzmanības lokā jau ilgāku laiku varētu būt nonākuši pieci  Rīgas apgabaltiesas  tiesneši, liecina žurnāla \" Ir \" rīcībā esošā informācija. Jau ziņots, ka Ģenerālprokurors  Ēriks Kalnmeiers  ierosinājis kriminālprocesu par Rīgas apgabaltiesas tiesneses Ivetas Bērziņas iespējamiem likumpārkāpumiem. Taču žurnālam \"Ir\" Kalnmeiers stingri noliedz, ka šī lieta saistīta ar pērn  KNAB  rīcībā esošo informāciju. Kalnemeirs nav noliedzis, ka ir organizētas darbības Rīgas apgabaltiesā, bet laikā, kad \"tika runāts par bijušās Rīgas apgabaltiesas priekšsēdētāju Sandru Strenci, par Bērziņas lietu vēl nebija zināms\". Tāpat Ģenerālprokurors neatklāj, cik lietas pret tiesnešiem pašlaik ir ierosinājis, taču apstiprina, ka tās ir vairākas.  Kā norādījis žurnāls,  Korupcijas  novēršanas un apkarošanas birojs (KNAB), prokuratūra un Augstākā tiesa (AT) ierosinātos kriminālprocesus nekomentē. Oficiāli sniegtā informācija neļauj arī spriest, vai KNAB aizturētā tiesnese Iveta Bērziņa tiek turēta aizdomās saistībā ar kukuļņemšanu tikai uzņēmēja Gulama Gulami interesēs vai arī lietas izmeklētājiem ir zināmi arī citi gadījumi. Portālā \"Pietiek.com\" publicētais tiesas lēmums par kratīšanu liecina, ka uzņēmējs Gulami laikā no 2013.gada aprīļa līdz decembrim vairākkārt, iespējams, veicis kukuļdošanu ar mērķi panākt labvēlīgus spriedumus civillietās. Savukārt tagad, kā raksta žurnāls \"Ir\", runa ir par reiderisma shēmu divu Rīgas viesnīcu – \"Royal Square\" un \"Hotel Garden Palace\" – pārņemšanā. Cīņa notikusi trīs tiesās – Rīgas pilsētas Centra rajona tiesā pie tiesneša Imanta Dzeņa un Raimonda Bula, bet Jūrmalas tiesā to skatījusi tiesnes Tatjana Bormane, kura septembrī ierosinātā kriminālprocesā turēta aizdomās par krāpšanu. Bet izšķirošo lēmumu Rīgas apgabaltiesā pieņēmusi tiesnese Bērziņa kopā ar tiesnesi Laumu Volbergu un Ligitu Gavari. Vēlāk Gulami interesēm labvēlīgu lēmumu pieņēmis arī tiesnesi Juris Freimanis. Tāpat žurnāls \"Ir\" norāda uz to, ka aizdomās turētās tiesnese Bērziņas lietās ar salīdzinoši lielu īpatsvaru nejauši \"iekritušas\" dažu tiesu izpildītāju lietas. Tāpat arī Rīgas apgabaltiesas tiesnesi Guntai Ozoliņai \"nejaušā lietu sadales sistēma izlozējusi virkni lietu, kuras prasītāji ir dažādos veidos saistīti ar maksātnespējas administratoriem un cietiem profesionāļiem Rīgā, Antonijas ielā 7\".", "link": "https://www.delfi.lv/161/criminal/45271324/zurnals-tiesibsargu-redzesloka-jau-ilgaku-laiku-varetu-but-pieci-rigas-apgabaltiesas-tiesnesi"},
{"title": "Rogovkā pazudusī septiņgadīgā Justīne joprojām nav atrasta", "category": "Kriminālziņas", "body": "Rēzeknes  novada Nautrēnu pagasta Rogovkas ciemā pazudušās septiņus gadus vecās Justīnes Reinikovas meklēšanas pasākumi līdz šim nav vainagojušies panākumiem, aģentūrai LETA apstiprināja  Valsts policijas  (VP) Sabiedrisko attiecību nodaļā. Sestdien Rogovkā un tās apkārtnē notika meitenes meklēšanas darbi, iesaistoties gan VP darbiniekiem, gan brīvprātīgajiem, gan personām no organizācijas \"Bezvests.lv\". Tika pārmeklēti tie sektori Rogovkā un tās apkārtnē, kuri līdz šim nebija pārmeklēti. Neraugoties uz pūliņiem, Justīni atrast neizdevās. Taču VP turpina darbu pie meitenes meklēšanas pasākumiem. \"Bezvests.lv\" bija cerējusi sestdien Justīnes meklēšanai sarīkot organizācijas vēsturē plašāko meklēšanas operāciju ar 1500 brīvprātīgajiem, tomēr ieradās tikai ap 100, tāpēc bija iespējams pārmeklēt krietni mazāku teritoriju, nekā sākotnēji plānots,pavēstīja \"Bezvests.lv\" pārstāve Irina Brūniņa, nespēdama izskaidrot zemo brīvprātīgo atsaucību. Kā ziņots, septiņus gadus vecā meitene no savām mājām Rogovkā izgāja 5.maija vakarā un kopš tā laika nav atrasta. Meitenei ir veselības problēmas un viņa nerunā. VP pārbauda vairākas pazušanas versijas, taču pamatversija joprojām ir, ka meitenīte pati pametusi mājas pagalmu un devusies prom nezināmā virzienā. Policija atgādina, ka Justīne bija ģērbusies īsā rozā virsjakā, baltā džemperī, melnās džinsa biksēs, melnos auduma apavos. Viņas augums ir 124 centimetri, gaiši mati līdz pleciem. VP aizvien aicina ikvienu, kura rīcībā ir informācija, kas sekmētu meitenes atrašanu, zvanīt uz tālruņa numuriem 67 006 734 vai 110.", "link": "https://www.delfi.lv/161/criminal/55605844/rogovka-pazudusi-septingadiga-justine-joprojam-nav-atrasta"},
{"title": "Prokurori tiesā prasa Rimšēvičam un Martinsonam piespriest cietumsodus", "category": "Kriminālziņas", "body": "Prokurori šonedēļ Rīgas rajona tiesā Jūrmalā prasījuši kukuļošanas lietā apsūdzētajam bijušajam  Latvijas Bankas  prezidentam Ilmāram Rimšēvičam un būvuzņēmējam Mārim Martinsonam piespriest reālus cietumsodus, vēstīja Latvijas Televīzijas raidījums \"de facto\". Kopējais sods, kas Rimšēvičam tiek prasīts, ir brīvības atņemšana uz sešiem gadiem, konfiscējot mantu. Tāpat prokurori prasa ierobežot viņam iespējas ieņemt konkrētus amatus, raidījumam atklājis prokurors Ando Skalbe. Martinsonam apsūdzības uzturētāji lūdz piemērot brīvības atņemšanu uz pieciem gadiem ar arestētās mantas konfiskāciju. Savukārt Martinsona uzņēmumam \"MM investīcijas\", kas prokuroru ieskatā izmantots kukuļu legalizācijā, tiek prasīts trīs miljonu eiro naudas sods un arī mantas konfiskācija. Kā vēstīja \"de fecto\", pēdējās nedēļās apsūdzētie Rimšēvičs un Martinsons tiesā skaļi lasīja savas liecības. \"Šajā krimināllietā nav neviena pierādījuma, ka man jebkad būtu izteikts jebkāds kukuļa piedāvājums un ka es jelkad būtu pieņēmis kukuļa piedāvājumu,\" tiesā sacīja bijušais centrālās bankas prezidents Rimšēvičs. Apsūdzības epizodē par \"Trasta komercbankas\" (TKB) akcionāra Igora Buimistera viņam it kā uzsaukto makšķerēšanas braucienu uz Kamčatku Rimšēvičs par viltotiem nosauca vairākus lietā esošos rēķinus, arī apgalvoja, ka brauciena fotogrāfijas esot montētas. Viņu makšķerēt esot uzaicinājis nevis Buimisters, bet draugs Valērijs Maligins, kuram Rimšēvičs par biļetēm samaksājis skaidrā naudā. Rimšēvičs, pretēji Buimistera liecībām, par makšķerēšanu Kamčatkā esot norēķinājies pats. Par Rīgas un Maskavas lidostu VIP zāļu kuponiem Rimšēvičs neko neesot zinājis. Tos uz viņa vārda esot pircis Maligins, lai \"viņš varētu vieglāk izvest trofejas un sarkanos ikrus\". Rimšēvičs tiesā oponēja vairāku Finanšu un kapitāla tirgus komisijas (FKTK) darbinieku liecībām, ka viņš 2013.gadā personīgi zvanījis FKTK darbiniecei - TKB kuratorei, lai interesētos par kādu bankas kredītu. Rimšēvičs arī izteicās, ka kāda zibatmiņa, kas esot atrast viņa darba seifā, patiesībā esot viņam \"piesviesta\". Par smagāko apsūdzību Rimšēvičam var uzskatīt iespējamo vienošanos par pusmiljona eiro kukuļa pieņemšanu no TKB valdes locekļa Viktora Ziemeļa un 250 000 eiro saņemšanu. Šajā epizodē viens no svarīgākajiem pierādījumiem ir pirtī ierakstītās sarunas. Kā vēstīja raidījums, Rimšēvičs liecībās kukuļņemšanu noliedza un uzturēja jau agrāko versiju, ka pirtī runājuši par uzņēmējam Martinsonam piederoša nekustamā īpašuma Jūrmalā kopīgu attīstīšanu, ja nu Rimšēviču nepārvēlē Latvijas Bankas prezidenta amatā. Fragmentu, kurā Rimšēvičs vaicā Martinsonam, vai draugs no \"trastenes\" nav atbraucis, un cik tagad iedots, vai \"sotaks\", Rimšēvičs turpina tulkot nevis kā sarunu par kukuļa saņemšanu, bet kā sarunu par samaksu pirtniekiem. Proti, viņš gribējis uzzināt, vai Martinsona kompānija, kas esot pērusies pirms Rimšēviča atbraukšanas, esot samaksājusi par pirti. Rimšēviča līdzapsūdzētā Martinsona liecība tiesā bija salīdzinoši īsa. Martinsons iekļāvās pusstundā, sīki neiztirzājot pirts sarunas. \"Es nekad neesmu nodevis naudu Ilmāram Rimšēvičam, tajā skaitā neesmu nodevis Ilmāram Rimšēvičam naudu pirtī \"Taureņi\". Es nezinu, ir vai nav Viktors Ziemelis devis naudu, kukuli Ilmāram Rimšēvičam,\" liecināja Martinsons. Martinsonam, kuram sākotnēji inkriminēja tikai kukuļošanas atbalstīšanu, tagad apsūdzība ir grozīta uz kukuļa došanu. Pēc apsūdzēto liecību uzklausīšanas lietas prokurori savu viedokli nav mainījuši. Viņuprāt, pierādījumi kukuļošanai esot pietiekami. Prokurore Viorika Jirgena atzina, ka \"kaut kāda patiesība jau ir tajā, ko viņi [apsūdzētie] pateica\", taču, pēc prokurores domām, daļu stāsta Rimšēvičs un Martinsons piedomājuši klāt. \"Viņi izdomāja stāstus un kaut kādus notikumus skaidroja ar to, kas objektīvi neapstiprinās ar citiem pierādījumiem,\" uzskata Jirgena. Kukuļošanas krimināllietas iztiesāšana pirmajā instancē turpināsies arī rudenī, jo ir skaidrs, ka sēdēs, kas saplānotas līdz vasarai, pabeigt tiesas debates nevar paspēt, vēstīja raidījums. Korupcijas novēršanas un apkarošanas birojs (KNAB) Rimšēviču un Martinsonu aizturēja 2018.gada februārī. Lietas uzraugošā prokurore Jirgena iepriekš pastāstīja, ka KNAB šo lietu sācis pēc divu TKB pārstāvju iesnieguma. Abi lietā figurē kā kukuļdevēji, taču atbrīvoti no kriminālatbildības, jo viņi labprātīgi vērsušies tiesībsargājošajās iestādēs ar informāciju par šo notikumu. Aģentūrai LETA zināms, ka šīs personas ir TKB bijušais valdes loceklis Ziemelis un kādreizējais akcionārs, nu jau nelaiķis Buimisters. Rimšēvičam iepriekš tika piemēroti tādi drošības līdzekļi kā aizliegums tuvoties noteiktām personām, proti, liegts tikties ar LB toreizējo amatpersonu un kādreizējo FKTK priekšsēdētāju Irēnu Krūmani, kā arī Ziemeli un Buimisteru. Jirgena iepriekš stāstīja, ka viens no akcionāriem vērsies pie Rimšēviča 2010.gadā ar lūgumu palīdzēt jautājumos saistībā ar FKTK, apmaiņā piedāvājot Rimšēvičam apmaksātu atpūtas braucienu uz Kamčatku. Savukārt 2012.gadā šis akcionārs kopā ar vēl citu atkārtoti vērsies pie Rimšēviča, lūdzot palīdzēt citos jautājumos saistībā ar FKTK. Kā samaksu Rimšēvičs pieprasījis 500 000 eiro, kas tiktu samaksāta divās daļās - viena pirms un viena pēc FKTK lēmuma. Prokurore iepriekš uzsvēra, ka pēc 2010.gada vienošanās Rimšēvičs vairākkārtīgi sniedzis konsultācijas TKB akcionāram, tādējādi cenšoties ietekmēt FKTK lēmumus. Šāda veida konsultācijas tikušas sniegtas arī pēc 2012.gada vienošanās, taču, lai gan Rimšēvičam izdevies ietekmēt FKTK pieņemt lēmumus, kas šķietami bijuši labvēlīgi TKB, vienlaicīgi ar tiem pieņemti arī lēmumi, kas bijuši nelabvēlīgi. Kā vienu no palīdzības veidiem, ko Rimšēvičs sniedzis, prokurore minēja palīdzību atbilžu sagatavošanā uz FKTK uzdotajiem jautājumiem saistībā ar bankas likviditātes un nerezidentu jautājumiem. Jirgena arī skaidroja, ka Rimšēvičam neizdevās pilnībā paveikt no viņa prasīto, tādēļ tika samaksāta tikai pirmā daļa jeb 250 000 eiro. No prokurores skaidrotā izriet, ka Martinsonam šajā noziedzīgajā nodarījumā bijusi starpnieka loma - viņš saņēmis 10% no kopējās kukuļa summas. Prokurore piebilda, ka kukuļošana veikta skaidrā naudā. Papildinātajās apsūdzībās Rimšēvičam un Martinsonam abiem inkriminēta arī 250 000 eiro noziedzīgi iegūtu līdzekļu legalizēšana. Ģenerālprokuratūra uzskata, ka Rimšēvičs 250 000 eiro kukuli izmantojis, kāda uzņēmuma vārdā iegādājoties nekustamo īpašumu, kuram Latvijas Bankas prezidents slēpti kļuvis par līdzīpašnieku. Tāpat ir sākts process arī pret šo uzņēmumu par piespiedu ietekmēšanas līdzekļa piemērošanu, jo šīs juridiskās personas interesēs veikta minētā naudas atmazgāšana. Apsūdzība saistīta ar darījumu, kurā Martinsonam oficiāli piederošais uzņēmums \"MM Investīcijas\" iegādājies īpašumu Jūrmalā, Baznīcas ielā 2. Kopš aizturēšanas Rimšēvičam par drošības līdzekli tika piemērots aizliegums ieņemt Latvijas Bankas prezidenta amatu. Taču EST iepriekš spriedumā secināja, ka Rimšēviča faktiskā atstādināšana no amata uz laiku, kamēr likumsargi izmeklē iespējamās apjomīgās kukuļošanas lietu, nebija pietiekami pamatota. Tiesa lēma, ka viņš ir jāatjauno amatā, kur viņš pavadīja laiku līdz pilnvaru termiņa beigām. Rimšēvičs savu vainu apsūdzībās neatzīst.", "link": "https://www.delfi.lv/161/criminal/55606346/prokurori-tiesa-prasa-rimsevicam-un-martinsonam-piespriest-cietumsodus"},
{"title": "Foto: VID kravas vilcienos uziet 150 000 kontrabandas cigarešu", "category": "Kriminālziņas", "body": "Valsts ieņēmumu dienesta ( VID ) Muitas pārvaldes amatpersonas, uz Latvijas un  Baltkrievijas  robežas veicot kravas vilcienu kontroli, novērsa 150 000 cigarešu kontrabandu, portāls \"Delfi\" uzzināja VID. Cigaretes  bija paslēptas vagonos ar čuguna un celulozes kravām, un tās tika atklātas ar muitas darba suņu palīdzību. Otrdien, 19. decembrī, Indras muitas kontroles punktā veicot no Baltkrievijas iebraukuša kravas vilciena sastāva pārbaudi, muitas kinologs ar tabakas meklēšanas darba suni divos vagonos atklāja nedeklarētas cigaretes.  Arī 15. decembrī Indras MKP muitas kinologam, ar tabakas meklēšanas darba suni veicot vilciena sastāva kontroli, radās aizdomas par nedeklarētu preču ievešanu. Fiziskās kontroles gaitā vagonā zem čuguna slāņa muitas amatpersonas konstatēja trīs iepakojumus ar cigaretēm \"Premjer\", kopā 30 000 cigarešu ar Baltkrievijas akcīzes markām. Savukārt 7.decembrī Indras MKP, veicot no Baltkrievijas iebraukuša kravas vilciena skenēšanas attēlu analīzi, muitas amatpersonām radās aizdomas par nedeklarētām precēm vagonā ar kravu – celuloze. Aizdomas apstiprināja kinologs, kurš kontroli veica ar tabakas meklēšanas darba suni. Padziļinātās kontroles veikšanai vilciena sastāvs tika nosūtīts uz  Daugavpils  preču staciju, kur muitas amatpersonas konstatēja, ka dziļi starp celulozes ķīpām paslēpti saiņi ar kontrabandas cigaretēm. Kontroles rezultātā izņemti 60 000 cigarešu \"NZ\" ar Baltkrievijas akcīzes markām. Muitas kontroles laikā konstatējot noziedzīga nodarījuma pazīmes, lietu materiāli nodoti VID Nodokļu un muitas policijas pārvaldei lēmumu pieņemšanai par kriminālprocesa uzsākšanu. Šā gada 11 mēnešos VID Muitas pārvaldes veikto muitas kontroles pasākumu rezultātā izņemti kopumā 16,9 miljoni cigarešu.", "link": "https://www.delfi.lv/161/criminal/55059398/foto-vid-kravas-vilcienos-uziet-150-000-kontrabandas-cigaresu"},
{"title": "Foto: VID ar suņu palīdzību vilcienu čuguna kravās atrod 330 000 kontrabandas cigarešu", "category": "Kriminālziņas", "body": "Valsts ieņēmumu dienesta ( VID ) Muitas pārvaldes un  Valsts robežsardzes  amatpersonas, uz Latvijas– Baltkrievijas  robežas veicot kravas vilcienu kontroli, novērsa 330 000 cigarešu (16 500 paciņas cigarešu) kontrabandu. Čuguna kravās paslēptas cigaretes palīdzēja atklāt tabakas izstrādājumu meklēšanā apmācītie muitas darba suņi, portālu \"Delfi\" informēja dienestā. Kopā tika izņemti 35 000 cigarešu \"NZ Gold\" (1750 paciņas cigarešu) ar Baltkrievijas akcīzes nodokļa markām. Arī 15. februārī Indras muitas kontroles punktā muitas kinologam, ar darba suni pārbaudot kravas vilcienu, radās aizdomas par nedeklarētām precēm vairākos vagonos. Veicot vagonu fizisko kontroli, muitas un robežzsardzes amatpersonas konstatēja, ka zem čuguna slāņa paslēpti iepakojumi ar \"Premjer\" un \"NZ Gold\" cigaretēm. Izņemti 55 000 cigarešu jeb 2750 paciņas cigarešu ar Baltkrievijas Republikas akcīzes markām. Savukārt 14. februārī Indras kontroles punktā, veicot vilciena sastāva pārbaudi ar dienesta suni, muitas kinologs atklāja kontrabandas cigaretes divu vilcienu sastāvos. Vienā vilcienā muitas fiziskās kontroles gaitā muitnieki un robežsargi vagonos zem čuguna kārtas atklāja kastes, kurās atradās kopumā 210 000 cigarešu \"NZ Gold\", \"Premjer\", \"Queen\" un \"Minsk\" (10 500 paciņas cigarešu). Otra vilciena kontroles rezultātā muitas amatpersonas izņēma 30 000 cigarešu \"Premjer\" (1500 paciņas cigarešu) ar Baltkrievijas akcīzes markām. Valstij nesamaksāto nodokļu summa par izņemtajām cigaretēm ir aptuveni 64 000 eiro. Muitas kontroles laikā konstatējot noziedzīga nodarījuma pazīmes, lietu materiāli nodoti VID Nodokļu un muitas policijas pārvaldei lēmumu pieņemšanai par kriminālprocesa uzsākšanu, portālam \"Delfi\" sacīja dienestā.", "link": "https://www.delfi.lv/161/criminal/55264476/foto-vid-ar-sunu-palidzibu-vilcienu-cuguna-kravas-atrod-330-000-kontrabandas-cigaresu"},
{"title": "VP no diviem cilvēkiem Latgalē izņem kopumā 168 000 cigaretes", "category": "Kriminālziņas", "body": "Septembra nogalē  Valsts policijai  (VP) Latgalē izdevies izņemt lielu daudzumu tabakas izstrādājumu bez Latvijas akcīzes markām. No viena vīrieša mašīnas izņemti 90 tūkstoši cigarešu, savukārt cita vīrieša slēpnī atrasti 78 tūkstoši cigarešu. Par notikušo uzsākti kriminālprocesi un notiek izmeklēšana, portāls \"Delfi\" uzzināja VP. 28. septembrī VP sadarbībā ar robežsardzi Līksnas pagastā noskaidroja 1968. gadā dzimuša vīrieša saistību ar akcīzes nodokli apliekamo preču nelikumīgu apriti. No viņa transportlīdzekļa tika izņemti 90 000 gabali tabakas izstrādājumu ar  Baltkrievijas  akcīzes markām. Par notikušo uzsākts kriminālprocess pēc Krimināllikuma 221. panta trešās daļas – par alkoholisko dzērienu vai tabakas izstrādājumu nelikumīgu izgatavošanu, uzglabāšanu, pārvietošanu vai realizāciju, ja tā izdarīta lielā apmērā, vai par šā panta pirmajā daļā paredzēto noziedzīgo nodarījumu, ja to izdarījusi organizēta grupa, ar ko soda ar brīvības atņemšanu uz laiku līdz pieciem gadiem vai ar īslaicīgu brīvības atņemšanu, vai ar probācijas uzraudzību, vai ar sabiedrisko darbu, vai ar naudas sodu, konfiscējot mantu vai bez mantas konfiskācijas. Tāpat veiksmīga nelegālo akcīzes preču apkarošana pasākumi notikuši Rēzeknē, kur 21. septembrī VP sadarbībā ar robežsargiem operatīvo pasākumu rezultātā,  Rēzeknes  pilsētā pie dzelzceļa sliedēm uzgāja slēpni, kurā atradās nelikumīgi glabātas akcīzes preces. Kopumā tika atrastas un izņemti 78 000 tabakas izstrādājumi ar Baltkrievijas akcīzes marķējumu. Arī šajā gadījumā tika uzsākts kriminālprocess pēc Krimināllikuma 221. panta trešās daļas. Kriminālprocesa ietvaros tika aizturēts 1992. gadā dzimi vīrietis, kurš, iespējams, ir saistīts ar minēto noziedzīgo nodarījumu. Izmeklēšana turpinās.", "link": "https://www.delfi.lv/161/criminal/54808578/vp-no-diviem-cilvekiem-latgale-iznem-kopuma-168-000-cigaretes"},
{"title": "Foto: Policija Augšdaugavas novadā atrod sešus kilogramus marihuānas", "category": "Kriminālziņas", "body": "Valsts policija  (VP) Augšdaugavas novadā atradusi sešus kilogramus marihuānas un 1400 eiro skaidras naudas, portālu \"Delfi\" informēja VP pārstāve Lāsma Kursīte. Aizturēts 1989. gadā dzimis vīrietis. Uzsākts kriminālprocess, izmeklēšana turpinās. Aizturētais jau iepriekš bija nonācis policijas redzeslokā par līdzīgiem pārkāpumiem. Tiesa vīrietim piemēroja drošības līdzekli nesaistītu ar brīvības atņemšanu. Pašlaik policija turpina izmeklēšanu, lai noteiktu precīzu konfiscēto vielu daudzumu un sastāvu – nozīmētas nepieciešamās ekspertīzes, savukārt aizturētajam vīrietim par minētiem likumpārkāpumiem draud kriminālatbildība par narkotisko vai psihotropo vielu neatļautu izgatavošanu, iegādāšanos, glabāšanu, pārvadāšanu vai pārsūtīšanu realizācijas nolūkā vai par narkotisko vai psihotropo vielu neatļautu realizēšanu. Par to kā sods paredzēta brīvības atņemšana uz laiku no diviem līdz astoņiem gadiem, konfiscējot mantu vai bez mantas konfiskācijas, un ar probācijas uzraudzību uz laiku līdz trim gadiem.", "link": "https://www.delfi.lv/161/criminal/54588636/foto-policija-augsdaugavas-novada-atrod-sesus-kilogramus-marihuanas"},
{"title": "Ļaundari Jaunmārupē apzog Ukrainas atbalstam paredzētās mašīnas; VP sāk kriminālprocesu", "category": "Kriminālziņas", "body": "Naktī  no 3. uz 4. oktobri Jaunmārupē  zagļi piesavinājās 18 automašīnu akumulatorus un vienu riepu komplektu, kas bija paredzēts atbalstam Ukrainā, sociālajā medijā \" Twitter \" vēsta brīvprātīgais Reinis Pozņaks. \"Tas tomēr notika. Mūs apzaga,\" sociālajā medijā raksta Pozņaks, publicējot arī video, kurā redzama mašīnu rinda ar atvērtiem motora pārsegiem. Policija par notikušo sāka kriminālprocesu un aicina atsaukties notikušā aculieciniekus. Sākoties  Krievijas  iebrukumam Ukrainā, Reinis Pozņaks sāka organizēt mašīnu un citas palīdzības vešanu uz Ukrainu. \"Delfi Plus\" par Pozņaku jau rakstīja, un plašāku aprakstu par viņu var izlasīt  šeit . Krievijas pilna mēroga iebrukums Ukrainā ar raķešu apšaudēm, uzlidojumiem un sauszemes spēku ienākšanu sākās agrā 24. februāra rītā. Kā vienu no iebrukuma mērķiem Krievija sākotnēji minēja Ukrainas \"denacifikāciju\". Okupanti Ukrainā cietuši smagus zaudējumus un tiek apsūdzēti apzinātā civiliedzīvotāju nogalināšanā, kā arī par citiem kara noziegumiem. Okupantu zvērības masveidā sāka nākt gaismā pēc tam, kad ukraiņi viņus padzina no Kijivas apkārtnes, piemēram, Bučas. Kopumā karš Ukrainā turpinās kopš 2014. gada, kad Krievija okupēja Krimas pussalu un aizsāka karu Ukrainas austrumos. 2022. gada augusta beigās Ukrainas spēki sāka pretuzbrukumu, kas jau devis rezultātu teritoriju atkarošanā.", "link": "https://www.delfi.lv/161/criminal/54810650/laundari-jaunmarupe-apzog-ukrainas-atbalstam-paredzetas-masinas-vp-sak-kriminalprocesu"},
{"title": "Incidents par valodu tirgū: pārdevējai anulē uzturēšanās atļauju – viņa pamet Latviju", "category": "Kriminālziņas", "body": "Rīgas Centrāltirgus  pārdevēja, kura šā gada pavasarī incidentā ar politiķi Imantu Parādnieku (NA) pieprasīja, lai viņš runā krieviski, un izteica naidpilnas piezīmes, ir pametusi Latviju, portāls \"Delfi\" noskaidroja Valsts policijā (VP). Kā sociālo mediju ierakstos vēsta politiķis, pārdevēja toreiz pēc viņa aicinājumu sveicināties latviski viņu saukusi par nacistu un paudusi \"krievu pasaules naratīvu\". Parādnieks portālam \"Delfi\" sacīja, ka pēc notikušā vērsies ne tikai VP, bet arī Pilsonības un migrācijas lietu pārvaldē ( PMLP ), kas konstatējusi, ka konkrētā persona ir pārkāpusi termiņuzturēšanās atļaujas noteikumus, kas neparedzēja stāšanos darba attiecībās, līdz ar to atļauja tikusi anulēta. Politiķis ierakstā \" Facebook \" pauda, ka sieviete esot oficiāli izraidīta no valsts, bet kā \"Delfi\" norāda VP pārstāve Gita Gžibovska, VP ir noskaidrojusi, ka persona pati ir pametusi valsti, un policija nevienu izraidīt nav tiesīga. Saistībā ar notikušo VP tika uzsākts kriminālprocess pēc Krimināllikuma 78. panta – par nacionālā, etniskā un rasu naida izraisīšanu. Ņemot vērā, ka šobrīd kriminālprocesā turpinās izmeklēšana, policija no plašākiem komentāriem atturas. Krimināllikums par darbību, kas vērsta uz nacionālā, etniskā, rasu vai reliģiskā naida vai nesaticības izraisīšanu soda ar brīvības atņemšanu uz laiku līdz trim gadiem vai ar īslaicīgu brīvības atņemšanu, vai ar probācijas uzraudzību, vai ar sabiedrisko darbu, vai ar naudas sodu. Par tādu pašu darbību, ja to izdarījusi personu grupa vai valsts amatpersona, vai uzņēmuma vai organizācijas atbildīgs darbinieks vai ja tā izdarīta, izmantojot automatizētu datu apstrādes sistēmu, Krimināllikums paredz sodu ar brīvības atņemšanu uz laiku līdz pieciem gadiem vai ar īslaicīgu brīvības atņemšanu, vai ar probācijas uzraudzību, vai ar sabiedrisko darbu, vai ar naudas sodu. Savukārt par naidu, kas saistīts ar vardarbību vai draudiem vai ja to izdarījusi organizēta grupa, Krimināllikums paredz sodu ar brīvības atņemšanu uz laiku līdz desmit gadiem un ar probācijas uzraudzību uz laiku līdz trim gadiem vai bez tās. Parādnieka ieraksti sociālajos medijos liecina, ka administratīvā pārkāpuma procesu uzsācis arī  Valsts valodas centrs  (VVC), kurš šobrīd turpina pārbaudi, pēc kuras tiks lemts par juridiskās personas saukšanu pie atbildības par darba līguma noslēgšanu ar darbinieku, neievērojot valsts valodas zināšanu apjomu.", "link": "https://www.delfi.lv/161/criminal/54589988/incidents-par-valodu-tirgu-pardevejai-anule-uzturesanas-atlauju-vina-pamet-latviju"},
{"title": "Ceturtdien avārijās cietuši četri elektroskrejriteņu vadītāji", "category": "Kriminālziņas", "body": "No cietušajiem četri bija gājēji, trīs –velosipēdisti, bet četri – elektroskrejriteņu vadītāji. Kopumā ceļu satiksmes jomā pieņemti 397 administratīvo pārkāpumu lēmumi, tajā skaitā 154 par ātruma pārsniegšanu, septiņi par automašīnas vadīšanu alkohola reibumā un viens par agresīvu braukšanu.", "link": "https://www.delfi.lv/161/criminal/54589472/ceturtdien-avarijas-cietusi-cetri-elektroskrejritenu-vaditaji"},
{"title": "Bolderājā zagļi mēģinājuši uzspridzināt bankomātu; viens laupītājs miris (plkst. 11)", "category": "Kriminālziņas", "body": "Kā norāda policijā, plkst. 3:45 Bolderājā netālu no dzelzceļa sliedēm pie Miglas un Gaigalas ielu krustojuma notika sprādziens. Ņemot vērā situāciju Eiropā un nesen notikušos teroraktus Parīzē, uz notikuma vietu uzreiz devās pretterorisma vienība, sapieri un izmeklēšanas grupa. Tika noslēgta teritorija, lai pārliecinātos, ka apkārt nav citu sprādzienbīstamu objektu un tika rūpīgi pārbaudīta apkārtne. Ātri vien bija skaidrs, ka bažām par terora aktu nav pamata. Tika noskaidrots, ka, visticamāk, noticis mēģinājums uzspridzināt netālu esošu bankomātu. Notikuma vietā atrastie pierādījumi liecina, ka personu grupa bija sagatavojusies spridzināt bankomātu, kas atradies aptuveni 800 metru attālumā no sprādziena vietas. Notikušais visdrīzāk ir noziedznieku pieļauta nejaušība spridzināšanas darbu sagatavošanās laikā. Zināms, ka arī bankomāts jau bija sagatavots spridzināšanai. Sprādzienā smagas traumas guvis kāds 30 gadus vecs vīrietis un bojā gājis vēl viens vīrietis, kura identitāte šobrīd tiek noskaidrota. Šobrīd tiek pārbaudīts, vai šajā grupā bijušas iesaistītas arī citas personas. Bankomātu spridzināšanas gadījumi ik pa laikam notiek visā Eiropā. Latvijā pēdējo gadu laikā policija aizturējusi trīs personu grupas par šādu noziegumu veikšanu. 2010. gadā un 2012. gadā aizturētas divas piecu personu grupas. Savukārt 2013. gadā tika aizturēta personu grupa, kurai līdzīgi kā šajā gadījumā noziegumu līdz galam veikt neizdevās, jo notika neplānots sprādziens. Toreiz gan tik smagas sekas sprādzienam nebija. Šogad bijuši vairāki gadījumi, kad noziedznieki mēģinājuši paveikt šāda veida noziegumu un četros gadījumos bankomātus arī izdevies apzagt - trīs gadījumi bijuši šogad pavasarī, bet pēdējais gadījums bija šā gada novembrī Rīgā, Pārdaugavā. Viena no izmeklēšanas versijām liecina, ka šorīt cietušie vīrieši varētu būt saistīti arī ar citiem šogad veiktajiem bankomātu spridzināšanas gadījumiem. Izmeklēšanas versija liecina, ka visdrīzāk Bolderājā notikušajā zādzības mēģinājumā iesaistītas tās pašas personas, kas naktī uz ceturtdienu, 12. novembri, Pārdaugavā,  Kleistu ielā, apzagušas bankas \"Citadele\" bankomātu , portālam \"Delfi\" pastāstīja Valsts policijā. \"Delfi\" jau ziņoja, ka naktī uz 12. novembri, pulksten 4:04, Kleistu ielā kāda lielveikala telpās sabojāts bankomāts un no tā nozagta nauda. Policija noskaidrojusi, ka ļaundari veikalā iekļuvuši, uzlaužot durvis. Pēc iekļūšanas veikala telpās ļaundari sabojājuši bankomātu un nozaguši vairākas kasetes ar naudu. Portāla \"Delfi\" rīcībā esošā informācija liecina, ka aplaupīts ticis bankas \"Citadele\" bankomāts veikalā \"Mego\". Bankā \"Citadele\" apstiprināja, ka naktī uz 12. novembri notikusi zādzība no tai piederošā bankomāta Pārdaugavā.", "link": "https://www.delfi.lv/161/criminal/46783349/bolderaja-zagli-meginajusi-uzspridzinat-bankomatu-viens-laupitajs-miris-plkst-11"},
{"title": "Girsa un Osipova portāla reģistrāciju grib panākt caur tiesu; prasa kompensēt arī 113 000 eiro", "category": "Kriminālziņas", "body": "Kā informēja Administratīvās rajona tiesas Liepājas tiesu namā, prasības pieteikums ir saņemts 5.augustā un tagad tiesai ir septiņu dienu laikā ir jālemj par lietas ierosināšanu vai atteikumu to darīt. Girss norādīja, ka pieprasītā summa 113 829 eiro apmērā veidota no zaudējumiem, kas radušies reģistrācijas atteikuma dēļ. Papildus kompensācijai biedrība pieprasa tomēr reģistrēt portālu \"zarya.lv\" kā masu informācijas līdzekli, lai tādējādi turpinātu tā attīstību. Girss uzskata, ka portāla \"potenciāls ir milzīgs\" un tieši tādēļ tā darbība tiek traucēta, dažādos veidos iejaucoties administratīvajā procesā. Viņš pauda, ka reģistrācija līdz šim atteikta Drošības policijas atzinuma dēļ un \"tā ir pirmā šāda cenzūras reize mūsdienu Latvijas mediju vēsturē\". Girss uzsvēra, ka tādā pašā veidā patlaban tiek mēģināts slāpēt arī Krievijas mediju \"Sputnik\". Kā ziņots, UR atteicis reģistrēt portālu \"www.zarya.lv\" kā masu informācijas līdzekli. Kā reģistrācijas atteikuma iemesls norādīts, ka esot neskaidri formulēti portāla uzdevumi - neesot saprotams, uz kādu principu un starptautisko normu pamata un ar kādiem šo principu mehānismiem tiks veicināta krievu kopienas attīstība un aizsardzība, liecina aģentūras LETA rīcībā esošais UR lēmums. Tāpat neesot skaidra reģistrējamā masu informācijas līdzekļa saturiskā ievirze, jo portāla saturu veidos \"notikumu apskati no Latvijas krievu kopienas interešu pozīcijas\". UR norādījis, ka, balstoties uz Drošības policijas (DP) vēstulē minēto, portāls jau tagad darbojas ar ievirzi - \"īstenot Krievijas Federācijas politikas interešu pozīciju Latvijā, tādā veidā cenšoties tās pasniegt par Latvijas krievu kopienas interešu pozīcijām, kas savukārt norāda uz patiesajiem portāla mērķiem\". Tāpat UR lēmumā uzsvēra, ka viens no portāla uzdevumiem, kā tas ir arī minēts portāla aprakstā, ir \"noliegt jebkāda etniskā vai valodiskā pārākuma pieļaujamību Latvijas daudznacionālajā sabiedrībā\". UR skaidroja, ka atbilstoši Satversmei, kā arī Valsts valodas likumam latviešu valoda ir vienīgā valsts valoda un ikviena cita valstī lietotā valoda ir uzskatāma par svešvalodu. Portālā, kurš faktiski sācis darboties jau 16.martā, tiek piedāvātas ne tikai ziņas, bet arī to vērtējums no apvienības redzesloka, skaidroja Girss. Tomēr portāls darbosies kā platforma dažādiem viedokļiem. Girss sacīja, ka arī tad, ja ideoloģiskais pretinieks politiķis Raivis Dzintars (VL-TB/LNNK) vēlēsies izteikties, viņam tiks dota tāda iespēja un publicēts viņa viedoklis bez iejaukšanās tekstā. Tam blakus, protams, būtu apvienības redzējums par sacīto, piebilda Girss. Portāla galvenais redaktors ir Osipovs, bet viņa vietnieki ir Girss un Vitālijs Rudņevs. Satura veidošanā piedalās arī pieaicināti autori.", "link": "https://www.delfi.lv/161/criminal/46305933/girsa-un-osipova-portala-registraciju-grib-panakt-caur-tiesu-prasa-kompenset-ari-113-000-eiro"},
{"title": "Foto: Policija aiztur piecus nelikumīgu smēķu glabātājus", "category": "Kriminālziņas", "body": "Šā gada septembrī  Valsts policijas  Rīgas reģiona pārvaldes Rīgas  Latgales  iecirkņa darbinieki veica pasākumus, kas saistīti ar nelikumīgo akcīzes preču izplatīšanu Rīgā, Latgales priekšpilsētas teritorijā, un aizturēja piecas personas, portāls \"Delfi\" uzzināja Valsts policijā (VP). Likumsargi veica astoņas sankcionētas kratīšanas aizturēto personu piederošos īpašumos Rīgā – dzīvesvietās, noliktavās un transportlīdzekļos. Kratīšanās policija atrada un izņēma 301 007 vienības tabakas izstrādājumu ar  Baltkrievijas  akcīzes markām. Tāpat tika izņemta arī skaidra nauda – 3 628 eiro. Saistībā ar notikušo uzsākts kriminālprocess pēc Krimināllikuma 221. panta trešās daļas – par tabakas izstrādājumu nelikumīgu uzglabāšanu, ja tā izdarīta lielā apmērā vai ja to izdarījusi organizēta grupa. Par šādu noziedzīgu nodarījumu likumā paredzēts sods – brīvības atņemšana uz laiku līdz pieciem gadiem vai īslaicīga brīvības atņemšana, vai probācijas uzraudzība, vai sabiedriskais darbs, vai naudas sods, konfiscējot mantu vai bez mantas konfiskācijas. Trīs no piecām aizturētām personām kriminālprocesā atzītas par aizdomās turētām un viņām piemērots drošības līdzeklis, kas nav saistīts ar brīvības atņemšanu. Savukārt pārējām divām personām piemērots statuss – persona, pret kuru uzsākts kriminālprocess. Policija atgādina, ka šā gada sākumā Rīgas reģiona pārvaldes Rīgas Latgales iecirkņa amatpersonas aizdomās par nelikumīgu tabakas izstrādājumu realizāciju Rīgas Centrāltirgū aizturēja divas personas – 1963. gadā dzimušu vīrieti un 1939. gadā dzimušu sievieti. Veicot vairākas kratīšanas, likumsargi kopumā konstatēja un atsavināja aptuveni 150 000 cigarešu bez Latvijas akcīzes nodokļa markām, 14 litrus nelegālā alkohola, kā arī pie vienas no aizturētajām personām atrasta skaidra nauda – 14 000 eiro. Turpinot darbu šajā kriminālprocesā policisti uzlika arestu 33 nekustamajiem īpašumiem, kuru kopējā tirgus vērtība ir 297 000 eiro. Likumsargi noskaidroja, ka 1963. gadā dzimušais vīrietis šajos nekustamajos īpašumos uzglabāja tabakas izstrādājumus, lai tos vēlāk piegādātu uz Rīgas Centrāltirgu, kur tos nelikumīgi realizēja. VP atgādina, ka neviena persona netiek uzskatīta par vainīgu, kamēr tās vaina noziedzīga nodarījuma izdarīšanā netiek pierādīta likumā noteiktajā kārtībā.", "link": "https://www.delfi.lv/161/criminal/54814622/foto-policija-aiztur-piecus-nelikumigu-smeku-glabatajus"},
{"title": "Par mēģinājumu apzagt bankomātu Valmierā tiesās Baltkrievijas pilsoni", "category": "Kriminālziņas", "body": "Tiesai nodota krimināllieta, kur par mēģinājumu apzagt \" Luminor \" bankai piederošu bankomātu Valmierā, tā bojāšanu un uzbrukumu pašvaldības policistam apsūdzēts kāds  Baltkrievijas  pilsonis, portālu \"Delfi\" informēja prokuratūrā. Apsūdzētais vīrietis, kā tas norādīts apsūdzībā, pagājušā gada 10. augusta naktī personu grupā pēc iepriekšējas vienošanās ar vēl vismaz divām personām, kuru identitāte nav noskaidrota, devās pie kāda bankomāta Valmierā, lai no tā nozagtu naudu. Realizējot noziedzīgo nodomu un darbojoties saskaņā ar iepriekš norunātu plānu, apsūdzētais ar gāzes lodāmuru izgrieza atveri bankomāta priekšējā panelī, lai piekļūtu vadiem. Brīdī, kad apsūdzētais ar līdzi paņemto kancelejas nazi centās nogriezt no vadiem izolāciju, viņa darbības pārtrauca pašvaldības policijas darbinieki. Apsūdzētais, cenšoties izvairīties no policistiem, ar nazi uzbruka vienam no viņiem un ievainoja rokā. Apsūdzētajam izdevās aizbēgt, tomēr drīz vien viņš tika aizturēts. Apsūdzētā izdarītā bankomāta bojāšana radīja materiālus zaudējumus cietušajai personai vairāk nekā 4200 eiro apmērā. Prokurore apsūdzēto vīrieti pie kriminālatbildības saukusi pēc Krimināllikuma 15. panta ceturtās daļas un 175. panta ceturtās daļas, 185. panta pirmās daļas un 269. panta pirmās daļas. Lieta izskatīšanai nodota  Vidzemes  rajona tiesai Valmierā.", "link": "https://www.delfi.lv/161/criminal/54067086/par-meginajumu-apzagt-bankomatu-valmiera-tiesas-baltkrievijas-pilsoni"},
{"title": "Video: VP Aizkrauklē atsavina kilogramu protonitazēna; aizturēta trīs personu grupa", "category": "Kriminālziņas", "body": "Vienam aizdomās turētajam vīrietim ir piemērots drošības līdzeklis – apcietinājums, savukārt vēl divām personām piemēroti ar brīvības atņemšanu nesaistīti drošības līdzekļi. Policisti, mērķtiecīgi strādājot narkotiku apkarošanas jomā, nonāca pa pēdām personām, kas nodarbojas ar narkotiku tirdzniecību Rīgā un, iespējams, arī Aizkrauklē. Šā gada 26. septembrī likumsargi sadarbībā ar kolēģiem no Speciālo uzdevuma bataljona Rīgā un Salaspilī saistībā ar narkotiku aproti aizturēja trīs jaunus vīriešus. Tāpat, piedaloties arī  Valsts robežsardzes  kinologam ar suni, tika veiktas vairākas kratīšanas personu dzīvesvietās un konspiratīvajā adresē Aizkrauklē. Kratīšanu laikā tika atrasts un atsavināts kopumā viens kilograms protonitazēna, un šādā daudzumā narkotiku ir 10 000 devu. Rīgā tika atrasti apmēram 10 gramu šīs vielas, taču lielākā daļa bija paslēpta tieši lielā pamestā ēkā Aizkrauklē. Tur bija ierīkots slēpnis un narkotikas atradās celtniecības maisā kopā ar betonu un būvgružiem. VP piemin, ka protonitazēns ir psihoaktīva viela, sintētisks opioīds, kura iedarbība ir vēl stiprāka nekā heroīnam. Turklāt noziedznieki šo vielu jauc mājas apstākļos, līdz ar to narkotisko vielu koncentrācija tajā var būtiski variēt, tāpēc lietotāji sevi pakļauj sevišķi augstam pārdozēšanas riskam. Ārvalstu medijos arī lasāms, ka protonitazēns ir spēcīgāks arī par karfentilu, kas līdz šim bijusi viena no spēcīgājām Latvijā nopērkajām narkotikām. Pašreizējā izmeklēšanas laikā iegūtā informācija liecina, ka atsavinātās vielas, iespējams, nonākušas Latvijā kontrabandas ceļā, izmantojot kurjera pastu. Aizdomās turētās personas protonitazēnu pārdevušas Rīgas iedzīvotājiem un, iespējams, tās realizējušas arī Aizkrauklē. Saistībā ar notikušo ir uzsākts kriminālprocess pēc Krimināllikuma 253.1 panta trešās daļas   par narkotisko vai psihotropo vielu neatļautu iegādāšanos, glabāšanu, pārvadāšanu vai pārsūtīšanu realizācijas nolūkā vai par narkotisko vai psihotropo vielu neatļautu realizēšanu, ja to izdarījusi organizēta grupa vai ja tas izdarīts ar narkotiskajām vai psihotropajām vielām lielā apmērā. Par šādu noziegumu likumā paredzēta brīvības atņemšana uz laiku no pieciem līdz 15 gadiem, konfiscējot mantu vai bez mantas konfiskācijas, un ar probācijas uzraudzību uz laiku līdz trim gadiem. Valsts policija  atgādina, ka neviena persona netiek uzskatīta par vainīgu, kamēr tās vaina noziedzīga nodarījuma izdarīšanā netiek pierādīta likumā noteiktajā kārtībā.", "link": "https://www.delfi.lv/161/criminal/54808696/video-vp-aizkraukle-atsavina-kilogramu-protonitazena-aiztureta-tris-personu-grupa"},
{"title": "Magoņa krimināllietu nodod tiesai", "category": "Kriminālziņas", "body": "Otrdien prokuratūra tiesai nodevusi tā dēvēto bijušā VAS \" Latvijas Dzelzceļš \" vadītāja Uģa Magoņa krimināllietu par kukuļa lielā apmērā pieņemšanu un pret kādu privātpersonu par kukuļa lielā apmērā piedāvāšanu un nodošanu. Ģenerālprokuratūrā portālu \"Delfi\" informēja, ka krimināllieta nodota Rīgas pilsētas Latgales priekšpilsētas tiesai. Tajā pie kriminālatbildības saukts bijušais VAS \"Latvijas dzelzceļš\" (LDz) valdes priekšsēdētājs par 499 500 eiro pieņemšanu no privātpersonas saistībā ar LDz meitas uzņēmuma SIA \"LDz ritošā sastāva serviss\" iepirkumu. Privātpersona pie kriminālatbildības saukta par 500 000 eiro piedāvāšanu un minēto 499 500 eiro nodošanu minētajai valsts amatpersonai par lēmuma pieņemšanu juridiskās personas – ārvalstu uzņēmuma – interesēs. Iepriekš jau ziņots, ka Magonis tiek turēts aizdomās par aptuveni pusmiljona eiro kukuļa saņemšanu saistībā ar LDz meitasuzņēmuma daudzmiljonu iepirkumu – četru vecu dīzeļlokomotīvju iegādi no Igaunijas miljonāram Oļegam Osinovskim piederošā uzņēmuma \"Skinest\". Valsts amatpersona pie kriminālatbildības saukta pēc Krimināllikuma 320. panta 3. daļas, bet privātpersonai celta apsūdzība pēc Krimināllikuma 323. panta 2. daļas. Par kukuļņemšanu lielā apmērā var sodīt ar brīvības atņemšanu uz laiku no diviem līdz desmit gadiem, konfiscējot mantu vai bez mantas konfiskācijas un atņemot tiesības uz noteiktu nodarbošanos vai tiesības ieņemt noteiktu amatu uz laiku līdz pieciem gadiem. Savukārt par kukuļdošanu likumā paredzētais sods ir brīvības atņemšana uz laiku līdz astoņiem gadiem, konfiscējot mantu vai bez mantas konfiskācijas un atņemot tiesības uz noteiktu nodarbošanos vai tiesības ieņemt noteiktu amatu uz laiku līdz pieciem gadiem. Izskatot krimināllietu, tiesa lems jautājumu par piespiedu ietekmēšanas līdzekļa piemērošanu juridiskajai personai. Jau vēstīts, ka pērnā gada jūnijā Korupcijas novēršanas un apkarošanas birojs ( KNAB ) informēja, ka nosūtījis  Ģenerālprokuratūrai  krimināllietas materiālus, rosinot sākt kriminālvajāšanu pret LDz bijušo valdes priekšsēdētāju  Magoni par aptuveni 500 000 eiro kukuļa pieņemšanu . Par kriminālprocesa sākšanu KNAB  paziņoja 2015. gada 10. augustā . KNAB pirmstiesas izmeklēšanā noskaidrojis, ka valsts amatpersona pieņēmusi kukuli no privātpersonas saistībā ar LDz meitasuzņēmuma \" LDz ritošā sastāva serviss\" (LDz RSS) iepirkumu . KNAB izmeklētājs ierosina saukt pie kriminālatbildības LDz valdes priekšsēdētāju par kukuļa lielā apmērā pieņemšanu pēc Krimināllikuma 320. panta 3. daļas. Savukārt kādu privātpersonu rosināts saukt pie kriminālatbildības par kukuļa došanu valsts amatpersonai par lēmuma pieņemšanu uzņēmuma interesēs pēc Krimināllikuma 323. panta 2. daļas. Igaunijas prokuratūras pārstāve Kadrija Tammaja iepriekš apstiprinājusi, ka Latvijas prokuratūra lūgusi palīdzību Igaunijas Drošības dienestam un Igaunijas ģenerālprokuratūrai saistībā ar Magoņa lietu. Savukārt Ģenerālprokuratūrā iepriekš skaidrots, ka Starptautiskās sadarbības nodaļas virsprokurore nav komentējusi, vai Latvijas prokuratūra lūgusi palīdzību Igaunijas tiesībsargājošajām iestādēm.", "link": "https://www.delfi.lv/161/criminal/48700425/magona-kriminallietu-nodod-tiesai"},
{"title": "Osinovskis vainu neatzīst, tomēr nenoliedz naudas došanu Magonim", "category": "Kriminālziņas", "body": "Igaunijas  miljonārs Oļegs Osinovskis vainu viņam inkriminētajā korupcijas noziegumā neatzīst, lai gan nenoliedz, ka devis naudu bijušajam AS \" Latvijas Dzelzceļš \" (LDz) valdes priekšsēdētājam Uģim Magonim. Osinovska advokāts  Saulvedis Vārpiņš  pastāstīja, ka klients vainu neatzīst, lai gan nenoliedz, ka būtu devis naudu Magonim. \"Viņš ir izmeklētājiem izskaidrojis savu nostāju. Naudu ir devis, taču tam bija cits mērķis, nekā to skaidro  Korupcijas  novēršanas un apkarošanas birojs,\" piebilda Vārpiņš. Igauņu uzņēmējam, kurš dzīvo Igaunijā, drošības līdzekļi nav piemēroti, taču viņš liecības ir sniedzis un no izmeklēšanas nav izvairījies. Vārpiņš jau pagājušā gada augustā norādījis, ka starp Magoni un Osinovski kā starp privātpersonām noticis darījums kāda trešā uzņēmuma interesēs, taču tas nav saistīts ar dīzeļlokomotīvju iegādi no Osinovskim piederošā uzņēmuma \"Skinest\". Vārpiņš uzņēmuma nosaukumu atturējās minēt. Jau ziņots, ka  KNAB  lūdzis Ģenerālprokuratūru  sākt kriminālvajāšanu pret Magoni par aptuveni 500 000 eiro liela kukuļa pieņemšanu . Paziņojums KNAB mājaslapā liecina, ka valsts amatpersona pieņēma kukuli no privātpersonas saistībā ar LDz meitasuzņēmuma \"LDz ritošā sastāva serviss\" iepirkumu. KNAB izmeklētājs ierosina saukt pie kriminālatbildības bijušo LDz valdes priekšsēdētāju par kukuļa lielā apmērā pieņemšanu, bet privātpersonu par kukuļa došanu valsts amatpersonai par lēmuma pieņemšanu uzņēmuma interesēs. Tāpat izmeklēšanā konstatēts, ka kukuļdošana, iespējams, izdarīta juridiskās personas interesēs, tāpēc sākts process piespiedu ietekmēšanas līdzekļa piemērošanai juridiskajai personai. Citu informāciju KNAB nesniedz. Tagad  Ģenerālprokuratūrai  tuvākajā laikā būs jāizlemj, vai aizdomās turētajiem uzrādīt apsūdzības. Jau ziņots, ka kādreizējais LDz vadītājs Magonis no darba tika atbrīvots pēc tam, kad KNAB viņu aizturēja aizdomās par kukuļņemšanu. Rīgas rajona tiesa pērn 8. augustā Magonim kā drošības līdzekli piemēroja apcietinājumu, bet vēlāk tiesa viņu nolēma atbrīvot pret 400 000 eiro lielu drošības naudu. Portāls \"Diena.lv\" iepriekš ziņoja, ka Magonis, iespējams, tiek turēts aizdomās par aptuveni pusmiljona eiro kukuļa saņemšanu saistībā ar \"LDz ritošā sastāva servisa\" nesenu daudzmiljonu iepirkumu - četru vecu dīzeļlokomotīvju iegādi no Igaunijas miljonāram Osinovskim piederošā uzņēmuma \"Skinest\".", "link": "https://www.delfi.lv/161/criminal/47619695/osinovskis-vainu-neatzist-tomer-nenoliedz-naudas-dosanu-magonim"},
{"title": "Pabeigta izmeklēšana par seksuālu vardarbību pret bērnu divu gadu garumā", "category": "Kriminālziņas", "body": "Pagājušā gada augustā  Valsts policija  (VP) uzzināja, ka mazgadīga meitene Liepājā ir cietusi no seksuālas vardarbības no mammas bijušā drauga puses. Tika uzsākts kriminālprocess un šobrīd izmeklēšana tajā ir pabeigta, portālu \"Delfi\" informēja policijas pārstāve Madara Šeršņova. Izmeklēšanas materiāli nodoti prokuratūrai kriminālvajāšanas uzsākšanai. Izmeklēšanā noskaidrots, ka laikā, kad meitenei bija septiņi gadi, viņas mammas toreizējais draugs meiteni seksuāli izmantojis divu gadu garumā. Vīrietis, izmantojot meitenes uzticību, bezpalīdzības stāvokli, proti, mazgadību, savu autoritāti, veica seksuāla rakstura darbības nolūkā apmierināt savu dzimumtieksmi, atrodoties fiziskā saskarē ar cietušās ķermeni. Seksuāla vardarbība  pret cietušo notikusi ilgstošā laika posmā un darbības veiktas viņu dzīvesvietā Liepājā. Tad, kad izjukušas meitenes mammas attiecības ar dzīvesbiedru, arī noziedzīgie nodarījumu nav vairs turpinājušies. Meitene vēl pāris gadus pēc notikušā bija klusējusi par pāridarījumu, līdz izstāstīja par to mammai. Likumsargi aizturēja vīrieti un uz izmeklēšanas laiku viņam tika piemērots drošības līdzeklis – apcietinājums. Pret vīrieti tika uzsākti kriminālprocesi pēc vairākiem krimināllikuma pantiem, proti, par vairākiem noziedzīgiem nodarījumiem – par seksuāla rakstura darbību nolūkā apmierināt savu dzimumtieksmi fiziskā saskarē ar cietušā ķermeni, ja tā izdarīta, izmantojot cietušā bezpalīdzības stāvokli vai pret cietušā gribu, lietojot vardarbību, draudus vai izmantojot uzticību, autoritāti vai citādu ietekmi uz cietušo un ja tas izdarīts ar personu, kura nav sasniegusi sešpadsmit gadu vecumu. Tāpat kriminālprocess uzsākts par anālu vai orālu aktu vai dzimumtieksmes apmierināšanu pretdabiskā veidā, kas saistīta ar vaginālu, anālu vai orālu iekļūšanu cietušā ķermenī, ja tas izdarīts, izmantojot cietušā bezpalīdzības stāvokli vai pret cietušā gribu, lietojot vardarbību, draudus vai izmantojot uzticību, autoritāti vai citādu ietekmi uz cietušo un par tādas personas izvarošanu, kura nav sasniegusi sešpadsmit gadu vecumu. Bargākais sods par šādiem noziedzīgiem nodarījumiem ir mūža ieslodzījums vai brīvības atņemšana uz laiku no desmit līdz divdesmit gadiem. Soda apmēru noteiks tiesa. VP norāda, ka galvenokārt bērni nerunā par lietām, kuras ar viņiem ir notikušas, taču ja bērns tomēr uzticas un pastāsta kaut vienam tuviniekam vai pazīstamajam, aicinājums šim cilvēkam reaģēt un vērsties pie speciālistiem, kuri tālāk strādās ar bērnu un pārbaudīs, ko bērns ir pārdzīvojis un kam izgājis cauri. Par šādiem gadījumiem ir svarīgi informēt speciālistus un bērnam ir būtiski saņemt psiholoģisko palīdzību, informē policijā.", "link": "https://www.delfi.lv/161/criminal/54467398/pabeigta-izmeklesana-par-seksualu-vardarbibu-pret-bernu-divu-gadu-garuma"},
{"title": "Par meitenes izvarošanu mežā Salaspilī tiesās iepriekš sodītu vīrieti", "category": "Kriminālziņas", "body": "Augusta nogalē  Pierīgas  prokuratūra tiesai nodeva krimināllietu, kurā par mazāk nekā 16 gadus vecas meitenes izvarošanu meža masīvā Salaspilī apsūdzēts vīrietis, portāls \"Delfi\" uzzināja prokuratūrā. Apsūdzētais izdarīja dzimumakta mēģinājumu, kā arī orālu un anālu aktu un dzimumtieksmes apmierināšanu pretdabiskā veidā, pret cietušās gribu, lietojot vardarbību un draudus. Saskaņā ar apsūdzību, vīrietis šī gada 3. martā meža masīvā Salaspilī nolūkā apmierināt savu dzimumtieksmi un īstenojot noziedzīgu nodomu, būdams alkohola ietekmē, zinot, ka cietusī nav sasniegusi sešpadsmit gadu vecumu, nolēma stāties dzimumattiecībās pret viņas gribu, kas no apsūdzētā neatkarīgu iemeslu dēļ neizdevās, jo neiestājās erekcija. Tāpat pret cietušās gribu, pielietojot vardarbību un draudus, viņš izdarīja ne mazāk kā astoņus orālus aktus un vienu anālu aktu, apdraudot cietušās dzimumneaizskaramību, tikumību un normālu fizisko un garīgo attīstību. Apsūdzētais iepriekš kriminālā kārtā sodīts divas reizes, tostarp par izvarošanu un seksuālu vardarbību. Vīrietis tika aizturēts šī gada 10. martā pēc tam, kad 4. martā  Valsts policija  viņu bija izsludinājusi meklēšanā, tostarp ar plašsaziņas līdzekļu starpniecību. Viņam tika piemērots drošības līdzeklis – apcietinājums. Lieta izskatīšanai nodota Rīgas rajona tiesai.", "link": "https://www.delfi.lv/161/criminal/54721254/par-meitenes-izvarosanu-meza-salaspili-tiesas-ieprieks-soditu-virieti"},
{"title": "Sešās dienās izsiro 11 uzņēmumus; lūdz apsūdzēt traktoru navigācijas ierīču zagļus", "category": "Kriminālziņas", "body": "Valsts policija  (VP) ir savākusi pietiekamus pierādījumus apsūdzības celšanai un kriminālvajāšanas uzsākšanai par navigācijas ierīču zādzībām no lauksaimniecības tehnikas 11 uzņēmumos un saimniecībās Zemgalē un vienā uzņēmumā  Ķekavas  novadā par kopējo summu 195 185,32 eiro, portālu \"Delfi\" informēja policijā. Pēc iepriekšējas vienošanās un mantkārīgu motīvu vadīti trīs vīrieši 2020. gada 8. maijā  Dobeles  novada Jaunbērzes pagastā iekļuva lauksaimniecības uzņēmuma teritorijā un no traktortehnikas nozaga globālās pozicionēšanas sistēmas iekārtas, nodarot materiālo zaudējumu 10 200 eiro apmērā. Tajā pašā dienā viņi devās uz  Jelgavas  novada Līvbērzes pagastu, kur no viena uzņēmuma lauksaimniecības tehnikas nozaga dažādas mantas 24 878, 63 eiro vērtībā, savukārt no cita – 12 873, 8 eiro vērtībā. Jauns \"loms\" tika nolūkots Ķekavas novadā, kur 11. maijā tie paši trīs vīrieši no uzņēmuma teritorijā esošiem \"John Deere\" kombainiem nozaga monitorus, radio, monitoru vadu pīni un monitora stiprinājumus, nodarot firmai 11 774, 28 eiro lielus zaudējumus. Nākamajā dienā zagļi devās uz Jelgavas novadu, kur Platones pagastā, iekļūstot uzņēmuma teritorijā, no vairākiem traktoriem tika nozagti monitori un globālās pozicionēšanas sistēmas antenas par kopējo vērtību 40 504,66 eiro. Savukārt Lielplatones pagastā tika apciemota zemnieku saimniecība un uzņēmums, un zagļi arī šajās abās vietās piesavinājās dažādas globālās pozicionēšanas sistēmas iekārtas attiecīgi 28 961,54 un 13 433,96 eiro vērtībā. Savas noziedzīgās darbības visi trīs vīrieši turpināja 18. maijā  Iecavas  pagastā, kur no divu zemnieku saimniecību teritorijās esošas traktortehnikas tika nozagtas dažādas navigācijas ierīces, kā rezultātā vienai saimniecībai nodarīti zaudējumi 22 454,23 eiro, bet otrai – 2 420 eiro apmērā. 22. maija rītā kāds Tukuma novada Slampes pagasta zemnieku saimniecības īpašnieks, konstatēja, ka iepriekšējā vakarā vai naktī no viņam piederošās traktortehnikas nozagtas navigācijas antenas, monitori un stūres navigācija automātiskai stūrēšanai par kopējo vērtību 13 103,72 eiro. Tajā pašā dienā un pagastā zagļu uzmanību piesaistīja kāda uzņēmuma teritorijā esošā traktortehnika, no kuras viņi piesavinājās dažādas ierīces kopsummā par 14 580,5 eiro. Saistībā ar notikušo policija sāka kriminālprocesu par zādzībām, kas izdarītas iekļūstot transportlīdzeklī, un ja tās izdarījusi organizēta grupa. Atbilstoši Krimināllikumam par šādiem pārkāpumiem soda attiecīgi ar brīvības atņemšanu uz laiku līdz pieciem gadiem un ar brīvības atņemšanu uz laiku no diviem līdz desmit gadiem. Veicot apjomīgu un sarežģītu izmeklēšanu, likumsargu darbs vainagojās panākumiem, un 2020. gada 16. septembrī, aizdomās par iepriekš minētajām zādzībām tika aizturēti 1988. un 1984. gadā dzimuši vīrieši, no kuriem viens ir agrāk sodīts trīs reizes, savukārt otrs – vienu reizi. Viņus atzina par aizdomās turētajiem un sākotnēji piemēroja drošības līdzekli – apcietinājumu, kas izmeklēšanas laikā tika grozīts uz citiem drošības līdzekļiem. Viens no vīriešiem savu vainu atzīst, tomēr otrs – noliedz. Procesa gaitā 1984. gadā dzimušā vīrieša diviem nekustamajiem īpašumiem un trīs automašīnām tika piemērots mantas arests kā, iespējams, noziedzīgi iegūtai mantai. Tā kā vīrietim ir nokārtots bezdarbnieka statuss, nekustamo īpašumu un automašīnu \"Audi A6\", \"Peugeot 107\" un \"BMW 635\" iegādāšanās neatbilst viņa oficiālajiem ienākumiem. Ņemot vērā, ka ir savākti pietiekami pierādījumi apsūdzības celšanai, šī gada 21. septembrī krimināllietas materiālus VP kriminālvajāšanas uzsākšanai Rietumzemgales prokuratūrai. Trešais vīrietis, kurš piedalījās zādzībās, bija  Lietuvas  pilsonis. Izmeklēšanas gaitā tika noskaidrots, ka viņš ir noslepkavots Norvēģijā.", "link": "https://www.delfi.lv/161/criminal/54808756/sesas-dienas-izsiro-11-uznemumus-ludz-apsudzet-traktoru-navigacijas-iericu-zaglus"},
{"title": "Foto: VID Zemgalē izņem nelegālās cigaretes un alkoholu", "category": "Kriminālziņas", "body": "Valsts ieņēmumu dienesta ( VID ) Nodokļu un muitas policijas pārvaldē uzsākts kriminālprocess par nelegālu tabakas izstrādājumu uzglabāšanu un pārvietošanu lielā apmērā. Ja tabakas izstrādājumi būtu realizēti Latvijas tirgū, pēc sākotnējiem aprēķiniem valstij būtu nodarīti zaudējumi nenomaksātā akcīzes nodokļa veidā ne mazāk kā 188 000 eiro, portālu \"Delfi\" informēja dienestā. Par konstatēto noziegumu VID uzsākts kriminālprocess pēc Krimināllikuma 221. panta trešajā daļā paredzēto noziedzīgo nodarījumu pazīmēm. Kriminālprocesā divi cilvēki atzīti par aizdomās turētiem un viņiem piemērots drošības līdzeklis, kas nav saistīts ar brīvības atņemšanu. Krimināllikuma 221. panta trešā daļa kā sodu paredz brīvības atņemšanu uz laiku līdz pieciem gadiem vai ar īslaicīgu brīvības atņemšanu, vai ar probācijas uzraudzību, vai ar sabiedrisko darbu, vai ar naudas sodu, konfiscējot mantu vai bez mantas konfiskācijas. Šobrīd kriminālprocesā turpinās pirmstiesas izmeklēšana, izmeklēšanas interesēs plašāka informācija netiek sniegta, norāda VID.", "link": "https://www.delfi.lv/161/criminal/55350684/foto-vid-zemgale-iznem-nelegalas-cigaretes-un-alkoholu"},
{"title": "Pirmdien avārijās Latvijā cietuši 23 cilvēki; pieķerti trīs dzērājšoferi", "category": "Kriminālziņas", "body": "Visvairāk negadījumu – 92 – reģistrēti Rīgas reģionā. Tur arī bijis lielākais cietušo skaits – 13 cilvēki, no kuriem viens bijis gājējs, pieci – velosipēdisti un četri elektrisko skrejriteņu vadītāj. Pa 10 negadījumiem reģistrēti Vidzemē un Latgalē, kur cietuši attiecīgi četri un trīs cilvēki, sešas avārijas bijušas Kurzemē, un tur cietis viens gājējs, bet septiņi negadījumi fiksēti Zemgalē, kur cietuši divi cilvēki. Kopumā ceļu satiksmes jomā pieņemti 265 administratīvo pārkāpumu lēmumi, tajā skaitā 112 par ātruma pārsniegšanu. Savukārt par transportlīdzekļa vadīšanu alkohola reibumā uzsākts viens administratīvo pārkāpumu process un divi kriminālprocesi.", "link": "https://www.delfi.lv/161/criminal/55611088/pirmdien-avarijas-latvija-cietusi-23-cilveki-piekerti-tris-dzerajsoferi"},
{"title": "Nepareizi lietota apkures sistēma Rīgas centra namā rada sadūmojumu", "category": "Kriminālziņas", "body": "Pulksten 19.13 Valsts ugunsdzēsības un glābšanas dienestā ( VUGD ) tika saņemts izsaukums uz Stabu ielā Rīgā, kur trīsstāvu dzīvojamās mājas otrā stāva dzīvoklī, nepareizas apkures sistēmas ekspluatācijas rezultātā, bija izveidojies spēcīgs sadūmojums. Pirms ugunsdzēsēju glābēju ierašanās no piedūmotā dzīvokļa bija evakuējies viens cilvēks, kurš tika nodots Neatliekamās medicīniskās palīdzības dienesta ( NMPD ) darbiniekiem, portāls \"Delfi\" uzzināja VUGD. Pulksten 20.11 ugunsdzēsēji glābēji darbu notikumā beidza. Pulksten 00.40 ugunsdzēsēji glābēji devās uz Madonas novada Ērgļu pagastu, kur vienstāva dzīvojamās mājas dzīvoklī dega istaba 25 kvadrātmetru platībā. Pirms ugunsdzēsēju glābēju ierašanās no ēkas bija evakuējušies seši cilvēki. Ugunsgrēks likvidēts pulksten 02.26. Pirmdien pulksten 09.31 VUGD saņēma informāciju, ka Kleistu ielu Rīgā deviņstāvu dzīvojamās mājas devītā stāva dzīvoklī izveidojies sadūmojums un skan dūmu detektors. Ierodoties notikuma vietā, ugunsdzēsēji glābēji konstatēja, ka deg bez uzraudzības atstāts piededzis ēdiens 0,5 kvadrātmetru platībā un notikumā cietis viens cilvēks, kurš tika nodots NMPD mediķiem. Pulksten 10.11 darbs notikuma vietā noslēdzās. Aizvadītajā diennaktī ugunsdzēsēji glābēji steidzās arī uz izsaukumiem, kuros dega lievenis, divas vieglās automašīnas, meža zemsedze, koki, krūmi un zari, bez uzraudzības atstāts piededzis ēdiens, krēsls, puķu pods un piecos gadījumos atkritumi. Aizvadītajā diennaktī VUGD saņēma 55 izsaukumus – 28 uz ugunsgrēku dzēšanu, tai skaitā septiņus uz kūlas ugunsgrēku dzēšanu un sešus uz meža ugunsgrēku dzēšanu, 18 uz glābšanas darbiem, bet deviņi izsaukumi bija maldinājumi.", "link": "https://www.delfi.lv/161/criminal/55611160/nepareizi-lietota-apkures-sistema-rigas-centra-nama-rada-sadumojumu"},
{"title": "Otrdien par braukšanu dzērumā pie kriminālprocesa tikuši četri šoferi", "category": "Kriminālziņas", "body": "No cietušajiem divi bija gājēji. Kopumā ceļu satiksmes jomā pieņemti 358 administratīvo pārkāpumu lēmumi, tajā skaitā 98 par ātruma pārsniegšanu, astoņi par agresīvu braukšanu. Savukārt par transportlīdzekļa vadīšanu alkohola reibumā ir uzsākts viens administratīvā pārkāpuma process un četri kriminālprocesi. Šoferi, kuriem izelpā konstatēts vairāk par 1,5 promilēm, pagājušajā diennaktī pieķerti Rīgā, Vidzemē un Latgalē. Diviem no šoferiem automašīna tiks konfiscēta, bet diviem piedzīta automašīnas vērtība. Saeima  ceturtdien, 27. oktobrī, galīgajā lasījumā atbalstīja grozījumus Krimināllikumā, ar kuriem noteikta kriminālatbildība par transportlīdzekļa vadīšanu vai mācīšanu to vadīt, ja izelpotā gaisa vai asins pārbaudē konstatētā alkohola koncentrācija asinīs  pārsniedz 1,5 promiles . Par minēto pārkāpumu piemēros brīvības atņemšanu uz laiku līdz trim gadiem, īslaicīgu brīvības atņemšanu, probācijas uzraudzību, sabiedrisko darbu vai naudas sodu, atņemot transportlīdzekļa vadīšanas tiesības uz pieciem gadiem. Tāpat noteikts, ka personai, kura vadījusi transportlīdzekli reibumā vai atteikusies no alkohola, narkotisko, psihotropo, toksisko un citu apreibinošu vielu ietekmes pārbaudes, konfiscēs tai piederošo transportlīdzekli. Gadījumā, ja noziedzīgais nodarījums tiks izdarīts ar citai personai piederošu transportlīdzekli, no vainīgā paredzēts piedzīt pilnu vai daļēju šī transportlīdzekļa vērtību.", "link": "https://www.delfi.lv/161/criminal/55012220/otrdien-par-brauksanu-dzeruma-pie-kriminalprocesa-tikusi-cetri-soferi"},
{"title": "Starp Ikšķili un Ogri avarējis smagais auto; satiksme atjaunota (plkst. 18.37)", "category": "Kriminālziņas", "body": "Valsts policija  (VP) aicināja izvēlēties citu ceļa maršrutu, portālu \"Delfi\" informēja policijas pārstāve Gita Gžibovska. Avārijā nav cietušo, taču smagā mašīna ir iebraukusi pretējā joslā, daļēji uzkaroties uz margas. Neilgi pēc pulksten 18. satiksme joprojām bija palēlināta un policija to regulēja, taču ap pusseptiņiem vakarā tā atjaunota, informēja Gžibovska. Likumsargi aicina ievērot braukšanas apstākļiem atbilstošu braukšanu, ievērot ātrumu un distanci.", "link": "https://www.delfi.lv/161/criminal/55015144/starp-ikskili-un-ogri-avarejis-smagais-auto-satiksme-atjaunota-plkst-1837"},
{"title": "Katoļu priestera Zeiļas krimināllietu nodod tiesai (plkst. 15.51)", "category": "Kriminālziņas", "body": "Kā vēsta aģentūra LETA, tiesai nodota krimināllieta, kurā par seksuāla rakstura noziegumiem apsūdzēti divi vīrieši, tai skaitā Rēzeknes-Aglonas diecēzes priesteris Pāvels Zeiļa. Sākotnēji krimināllietā tika apsūdzētas trīs personas – 1945. gadā, 1955. gadā un 1958. gadā dzimuši vīrieši. Prokuratūrā norāda, ka šā gada 7. jūnijā kriminālprocess izbeigts pret vienu apsūdzēto – 1955. gadā dzimušo – viņa nāves dēļ, papildināja prokuratūrā. Saskaņā ar apsūdzību noziedzīgie nodarījumi izdarīti laika posmā no 2017. gada līdz 2018. gadam. Kā norāda prokuratūrā, viens no apsūdzētajiem veica dzimumtieksmes apmierināšanu pretdabiskā veidā, izmantojot nepilngadīgā cietušā uzticību un atkarību, personu grupā pēc iepriekšējas vienošanās, kas notika 2017. gada martā. Savukārt laikā no 2017. gada beigām līdz 2018. gada augustam šī persona veica dzimumtieksmes apmierināšanu pretdabiskā veidā, izmantojot cietušā bezpalīdzības stāvokli un uzticību, personu grupā pēc iepriekšējas vienošanās. Persona apsūdzēta sevišķi smagu noziegumu, kas paredzēti Krimināllikuma 160. panta piektajā daļā, izdarīšanā. Šis likuma pants par anālu vai orālu aktu vai dzimumtieksmes apmierināšanu pretdabiskā veidā, kas saistīta ar vaginālu, anālu vai orālu iekļūšanu cietušā ķermenī, ja tas izdarīts, izmantojot cietušā bezpalīdzības stāvokli vai pret cietušā gribu, lietojot vardarbību, draudus vai izmantojot uzticību, autoritāti vai citādu ietekmi uz cietušo, ja to izdarījusi personu grupa vai ja tas izdarīts ar nepilngadīgo, kā sodu paredz piemērot mūža ieslodzījumu vai brīvības atņemšanu uz laiku no pieciem līdz 20 gadiem un probācijas uzraudzību uz laiku līdz pieciem gadiem. Savukārt otra persona apsūdzēta par cilvēku tirdzniecību un dzimumtieksmes apmierināšanu pretdabiskā veidā personu grupā, izmantojot cietušā bezpalīdzības stāvokli. Šī persona apsūdzēta sevišķi smagu noziegumu, kas paredzēti Krimināllikuma 154. 1. panta pirmajā daļā un iepriekšminētajā Krimināllikuma 160. panta piektajā daļā, izdarīšanā. Garīdzniekam apsūdzība uzrādīta pēc šiem likuma pantiem. Krimināllikuma 154. 1. panta pirmajā daļā par cilvēku tirdzniecību kā sodu paredz piemērot brīvības atņemšanu uz laiku līdz astoņiem gadiem, konfiscējot mantu vai bez mantas konfiskācijas. Lieta nodota Rīgas pilsētas Latgales priekšpilsētas tiesai. Pirmā tiesas sēde paredzēta 11. decembrī pulksten 13. Prokuratūrā norāda, ka neviena persona netiek uzskatīta par vainīgu, kamēr vaina noziedzīga nodarījuma izdarīšanā netiek konstatēta Kriminālprocesa likumā noteiktajā kārtībā. \"Delfi\" jau rakstīja, ka prokuratūra 7. martā  uzrādīja apsūdzības  krimināllietā par seksuālu vardarbību un cilvēktirdzniecību, kurā viens no aizdomās turētajiem ir Zeiļa. 22. februārī,  Valsts policijas  Organizētās noziedzības apkarošanas pārvaldes ( ONAP ) Cilvēku tirdzniecības un sutenerisma apkarošanas nodaļa nodeva prokuratūrai kriminālvajāšanas sākšanai kriminālprocesu, kurā aizdomās tika turēts  Zeiļa un divi citi vīrieši . Zeiļa jau  šā gada janvāra sākumā tika atcelts  no Rēzeknes Sāpju Dievmātes draudzes, kā arī Dukstigala un Prezmas draudzes prāvesta pienākumiem, kā arī no Romas katoļu baznīcas Mariāņu kongregācijas Latvijas vikariāta priekšnieka amata un arī no Rēzeknes dekanāta dekāna amata. Tāpat viņš atcelts no Mariāņu kongregācijas klostera priekšnieka amata pienākumiem. Šāda lēmuma iemesls bijis viņa veselības stāvoklis.", "link": "https://www.delfi.lv/161/criminal/51548681/katolu-priestera-zeilas-kriminallietu-nodod-tiesai-plkst-1551"},
{"title": "Viltus kreditoram – recidīvistam draud apsūdzības 85 epizodēs; lietas materiāli 43 sējumos", "category": "Kriminālziņas", "body": "Valsts policija  lūgusi prokuratūru sākt kriminālvajāšanu pret kādu daudzreiz sodītu vīrieti, kurš vairākus gadus uzdevies par kredītdevēju, apkrāpis virkni iedzīvotāju un legalizējis noziedzīgi iegūtus līdzekļus – vairāk nekā 45 000 eiro, portāls \"Delfi\" uzzināja policijā. Jau ilgāku laiku Valsts policijā bija vērsušies iedzīvotāji no visas Latvijas, ziņojot, ka noticējuši viltus kreditoram un tikuši apkrāpti. Līdzīgi iesniegumi tika saņemti vairākās Valsts policijas struktūrvienībās. Noskaidrojot, ka šos noziedzīgos nodarījumus izdarījusi viena persona, sekmīgākai noziedzīgo nodarījumu izmeklēšanai kriminālprocesi tika apvienoti. 2019. gada 4. martā tika uzsākts kriminālprocess, kas šobrīd kvalificēts pēc Krimināllikuma 193. panta otrās daļas un pēc 195. panta trešās daļas, proti, par tādu datu izmantošanu, kas dod iespēju nelikumīgi izmantot finanšu instrumentus vai maksāšanas līdzekļus, noformējot aizdevumus dažādās nebanku kredītiestādēs un veicot pārskaitījumus no cietušo kontiem, piesaistot internetbanku, tādējādi izkrāpjot naudas līdzekļus no nebanku kredītiestādēm, kā arī par noziedzīgi iegūtu finanšu līdzekļu legalizēšanu. Kriminālprocesa pirmstiesas izmeklēšanas gaitā noskaidrots, ka laika posmā no 2017. gada janvāra līdz 2019. gada maijam vīrietis interneta vietnēs, uzdodoties par aizdevēju – kreditoru, piedāvāja iepriekš nepazīstamām personām izsniegt naudas aizdevumus. Izmantojot minēto ieganstu, viņš lūdza iedzīvotājiem atvērt norēķinu kontus bankās un pēc tam, izmantojot personu uzticību, prasīja nodot viņu rīcībā esošos datus, kas dod iespēju izmantot internetbanku (klienta kodu un internetbankas piekļuves paroles). Iedzīvotāji tika maldināti, ka šādā veidā tiks pārbaudīta viņu kredītvēsture un pēc tam viņiem piešķiršot aizdevumu. Ieguvis minētos datus, krāpnieks cietušo vārdā paņēma ātros kredītus. Apzinoties, ka naudas līdzekļi ir iegūti noziedzīgā ceļā, nolūkā maskēt un slēpt to noziedzīgo izcelsmi, aizdomās turētais pārskaitīja iegūto naudu gan uz trešo personu banku kontiem, gan uz savu ārvalstīs reģistrēto kontu. Tādā veidā krāpnieks, slēpjot un maskējot noziedzīgi iegūtu naudas līdzekļu patieso raksturu un izcelsmi, mainot to piederību un atrašanās vietu, legalizēja noziedzīgi iegūtus finanšu līdzekļus 45 042,95 eiro. Izmeklēšanā tika pierādītas 56 noziedzīgu nodarījumu epizodes pēc Krimināllikuma 193. panta otrās daļas un 29 epizodes pēc Krimināllikuma 195. panta trešās daļas. Likums par sveša finanšu instrumenta vai maksāšanas līdzekļa nolaupīšanu, iznīcināšanu, bojāšanu vai nelikumīgu izmantošanu, vai par nolaupīta maksāšanas līdzekļa iegūšanu, glabāšanu, pārvietošanu vai izplatīšanu kā sodu paredz piemērot brīvības atņemšanu uz laiku līdz pieciem gadiem vai īslaicīgu brīvības atņemšanu, vai sabiedrisko darbu, vai naudas sodu, konfiscējot mantu vai bez mantas konfiskācijas. Savukārt par noziedzīgi iegūtu finanšu līdzekļu vai citas mantas legalizēšanu vainīgajam kā sodu var piemērot brīvības atņemšanu uz laiku līdz četriem gadiem vai īslaicīgu brīvības atņemšanu, vai probācijas uzraudzību, vai sabiedrisko darbu, vai naudas sodu, konfiscējot mantu vai bez mantas konfiskācijas. Par cietušajiem ir atzītas 23 personas. To vidū ir gan fiziskās, gan juridiskās personas, kuras bija nonākušas finansiālās grūtībās un tāpēc izvēlējās ņemt aizdevumus, atsaucoties uz sludinājumu internetā. Lietas materiāli apkopoti 43 sējumos. 2019. gada 6. martā policisti iespējamo vainīgo 1986. gadā dzimušo vīrieti aizturēja, un dienu vēlāk viņš atzīts par aizdomās turēto. Viņš iepriekš jau iepriekš ir vairākkārt tiesāts par finanšu noziegumiem. Pēc aizturēšanas vīrietim tika piemērots drošības līdzeklis apcietinājums, kas vēlāk mainīts uz drošības līdzekļiem, kas nav saistīti ar brīvības apņemšanu. Iegūstot pietiekamu pierādījumu kopumu, šā gada 15. maijā Valsts policijas Galvenās kriminālpolicijas pārvaldes Organizētās noziedzības smago un sērijveida noziegumu apkarošanas pārvaldes 3. nodaļas likumsargi šajā apjomīgajā kriminālprocesā pabeidza izmeklēšanu, nosūtot krimināllietu Rīgas Austrumu prokuratūrai kriminālvajāšanas uzsākšanai pret 1986. gadā dzimušo vīrieti. Izmeklēšanas laikā tika izdalīti vairāki kriminālprocesi pret vēl septiņām personām par svešu maksāšanas līdzekļu nelikumīgu izmantošanu, un tajos šobrīd turpinās izmeklēšana. Valsts policija atgādina, ka neviena persona netiek uzskatīta par vainīgu, kamēr tās vaina noziedzīga nodarījuma izdarīšanā netiek pierādīta likumā noteiktajā kārtībā.", "link": "https://www.delfi.lv/161/criminal/55612198/viltus-kreditoram-recidivistam-draud-apsudzibas-85-epizodes-lietas-materiali-43-sejumos"},
{"title": "Tiesa noraida 'Eco Baltia vide' prasību pret Jūrmalas domi par zaudējumu piedziņu", "category": "Kriminālziņas", "body": "Administratīvā rajona tiesa šodien noraidījusi \" Eco Baltia vide \" prasību piedzīt 706 740 eiro zaudējumus no Jūrmalas domes, norādīja tiesā. Tiesa konstatēja, ka 2016.gada 24.aprīlī Jūrmalas pilsētas dome izsludināja atklātu konkursu \"Sadzīves atkritumu apsaimniekošana Jūrmalas pilsētā\". Tajā piedāvājumus iesniedza vairāki pretendenti, tostarp \"Eco Baltia vide\", tomēr uzvarēja SIA \" Clean R \". Ar spēkā stājušos tiesas spriedumu konkursa rezultāts ir atzīts par prettiesisku. \"Eco Baltia vide\" vērsās Jūrmalas pilsētas domē un tiesā, lūdzot atlīdzinājumu. Vispirms tiesa vērtēja, vai \"Eco Baltia vide\" iepirkuma tiesiskas norises gaitā būtu ieguvusi tiesības slēgt līgumu. Tiesa atzina, ka Jūrmalas pilsētas domes norādes par trūkumiem, neatbilstībām un nepatiesas informācijas sniegšanu pieteicējas piedāvājumam pievienotajos kvalifikācijas dokumentos un pieteicējas tehniskajā piedāvājumā ir nepamatotas. Tiesa nekonstatēja \"Eco Baltia vide\" piedāvājuma neatbilstību iepirkuma nolikuma prasībām. Secīgi tiesai nebija šaubu, ka pieteicēja iepirkuma tiesiskas norises gaitā būtu ieguvusi tiesības slēgt līgumu. Tālāk tiesa pievērsās prasījumam atlīdzināt zaudējumus. Tiesa ņēma vērā, ka tieši \"Eco Baltia vide\" ir pienākums pierādīt neiegūtās peļņas aprēķina pamatotību līdz paticamības pakāpei. Tiesa atzina, ka konkrētajā gadījumā pieteicēja nav pierādījusi neiegūto peļņu par sadzīves atkritumu apsaimniekošanu un atkritumu konteineru nodrošināšanu. \"Eco Baltia vide\" tiesā neiesniedza ne neiegūtās peļņas aprēķinu, no kura būtu redzami līguma izpildīšanas laikā gūtie ieņēmumi, izdevumi un to starpība, ne atbilstošus pierādījumus, kas ir šī aprēķina pamatā un apliecina, ka konkrētās izmaksas būtu pieteicējai faktiski radušās līguma izpildē. Pieteicēja balstījās tikai uz saviem konkursā iesniegtā finanšu piedāvājumā norādītajiem pieņēmumiem un prognozēm. Tādējādi lietas izskatīšanas laikā netika konstatēts, ka pieteicēja līguma izpildīšanas laikā būtu guvusi peļņu. Tāpat tiesa secināja, ka nav pamata arī citu pieteicējas prasīto zaudējumu un kaitējuma atlīdzināšanai. Spriedumu var pārsūdzēt Augstākajā tiesā mēneša laikā no tā sastādīšanas dienas. \"Eco Baltia vide\" valdes priekšsēdētājs Jānis Aizbalts aģentūrai LETA iepriekš norādīja, ka  Jūrmalas dome  zaudējumus \"Eco Baltia vide\" nodarījusi neatbilstoši veikta iepirkuma par atkritumu apsaimniekošanu rezultātā, zaudējumi uzņēmumam nav atlīdzināti, tādēļ tas kopā ar kompāniju \"Ekonovus\" nolēma vērsties tiesā. Viņš uzsvēra, ka zaudējumi aprēķināti, balstoties uz uzņēmumam pieejamo informāciju, un tos veido negūtā peļņa par sadzīves atkritumu apsaimniekošanu, negūtā peļņa par konteineru nodrošināšanu, kā arī citi ar līguma neiegūšanu saistītie zaudējumi. \"Eco Baltia vide\" kopā ar vēl trim kandidātiem 2016.gadā piedalījās iepirkumā par atkritumu apsaimniekošanu  Jūrmalā . Konkursā tika noteiktas stingras prasības attiecībā uz kandidāta pēdējo trīs gadu pieredzi un saimniecisko izdevīgumu. Pēc \"Eco Baltia vide\" ieskatiem, uzvarētājs šīm prasībām nekvalificējās vai atbilda tikai daļēji. Līdz ar citiem iepirkuma kandidātiem 2016.gada oktobrī juridisko personu apvienība, kuru veido \"Eco Baltia vide\" un Lietuvas \"Ekonovus\", iesniedza sūdzību Iepirkumu uzraudzības birojā (IUB). Pēc vairākkārtējas iepirkuma pārsūdzēšanas IUB 2017.gada martā sūdzību noraidīja un atļāva Jūrmalas domei slēgt līgumu ar iepriekš noteikto konkursa uzvarētāju. Tomēr \"Eco Baltia vide\" aizvien saskatīja pārkāpumus iepirkuma uzvarētāja noteikšanā, tāpēc vērsās ar sūdzību tiesā. Pēc vairāku gadu tiesvedības tiesa atzinusi, ka iepirkumā uzvarētājs patiešām izvēlēts nelikumīgi un tā piedāvājumu vajadzēja noraidīt. Savukārt saskaņā ar iepirkuma komisijas sēdes protokoliem \"Eco Baltia vide\" un \"Econovus\" apvienotais piedāvājums bija otrais saimnieciski izdevīgākais, līdz ar to atzīstams par konkursa uzvarētāju, ar kuru slēgt līgumu, iepriekš skaidroja Aizbalts. Jūrmalas domes pārstāvji iepriekš aģentūrai LETA pauda viedokli, ka \"Eco Baltia vide\" prasība atlīdzināt it kā nodarītus zaudējumus ir nepamatota. Kā liecina \"Firmas.lv\" informācija, \"Eco Baltia vide\" reģistrēta 1996.gadā, un tās pamatkapitāls ir 203 470 eiro. Kompānija ietilpst atkritumu apsaimniekošanas un pārstrādes uzņēmuma grupā \"Eco Baltia\". AS \"Eco Baltia\" akcionāri ir fonds \"INVL Baltic Sea Growth Fund\" (52,81%), Eiropas Rekonstrukcijas un attīstības banka (30,51%), \"Eco Baltia\" vadītājam Mārim Simanovičam piederošais uzņēmums \"Enrial Holdings\" (15,93%) un Kiprā reģistrēta kompānija \"Penvi Investment Ltd\" (0,75%).", "link": "https://www.delfi.lv/161/criminal/55614848/tiesa-noraida-eco-baltia-vide-prasibu-pret-jurmalas-domi-par-zaudejumu-piedzinu"},
{"title": "Otrdien Latvijā reģistrētas 140 avārijas; cietuši 17 cilvēki", "category": "Kriminālziņas", "body": "Visvairāk negadījumu – 92 – reģistrēti Rīgas reģionā, kur cietuši 14 cilvēki, no viņiem trīs gājēji, divi velosipēdisti un viens elektriskā skrejriteņa vadītājs. Kopumā 17 avārijas reģistrētas Zemgalē, 14 – Latgalē, 13 – Kurzemē, kur cietuši divi velosipēdisti, bet četras avārijas reģistrētas Vidzemē. Kopumā ceļu satiksmes jomā pieņemti 353 administratīvo pārkāpumu lēmumi, tajā skaitā 143 par ātruma pārsniegšanu un divi par agresīvu braukšanu. Savukārt par transportlīdzekļa vadīšanu alkohola reibumā uzsākti divi kriminālprocesi.", "link": "https://www.delfi.lv/161/criminal/55615318/otrdien-latvija-registretas-140-avarijas-cietusi-17-cilveki"},
{"title": "VID aizdomās par 'aplokšņu algām' 'paviesojies' Talsu uzņēmumā 'Pakalnu gaļa'", "category": "Kriminālziņas", "body": "Valsts ieņēmumu dienesta ( VID ) Nodokļu un muitas policija veikusi deviņas kratīšanas kādā pārtikas produktu ražošanas un vairumtirdzniecības uzņēmumā saistībā ar aplokšņu algu izmaksu, pavēstīja VID pārstāvji. Aģentūras LETA rīcībā esošā neoficiālā informācija liecina, ka minētais uzņēmums ir Talsos reģistrētā SIA \"Pakalnu gaļa\". Ar uzņēmumu aģentūrai LETA nav izdevies sazināties. \"Firmas.lv\" informācija liecina, ka \"Pakalnu gaļai\" šā gada 10. augustā ar  Kurzemes  rajona tiesas lēmumu sākts tiesiskās aizsardzības process, kurš atcelts 15.novembrī, jo tiesiskās aizsardzības procesa pasākumu plānu nav atbalstījis  Maksātnespējas  likumā noteiktais kreditoru vairākums. \"Pakalnu gaļa\" reģistrēta 2017. gadā, un uzņēmuma pamatkapitāls ir 2800 eiro. Uzņēmuma īpašnieks ir Voldemārs Liekna. \"Pakalnu gaļa\" 2021. gadā strādāja ar 1,083 miljonu eiro apgrozījumu un cieta 44 137 eiro zaudējumus, liecina \"Firmas.lv\" informācija. Kā ziņots, kratīšanas veiktas 2022. gada augustā sāktajā kriminālprocesā par  aplokšņu algu izmaksu uzņēmumā , kas nodarbojas ar gaļas un citu pārtikas produktu ražošanu un tirdzniecību. Sāktā kriminālprocesa ietvaros VID Nodokļu un muitas policijas pārvalde 2022. gada novembrī veica deviņas kratīšanas Kuldīgā, Talsos, Tukumā, Jelgavā un Jēkabpilī kriminālprocesā iesaistītā uzņēmuma telpās, tostarp nereģistrētās pārtikas noliktavās. Tādējādi kratīšanās piedalījās arī Pārtikas un veterinārā dienesta (PVD) darbinieki. Kratīšanu laikā izņemti mobilie tālruņi ar mobilo aplikāciju \"Whatsapp\" un \" Telegram \" sarakstēm, aplokšņu algu izmaksu saraksti, 220 paciņu ar cigaretēm bez Latvijas akcīzes markām, kā arī citi kriminālprocesam nozīmīgi priekšmeti, kas tiks analizēti turpmākajā kriminālprocesa pirmstiesas izmeklēšanas laikā. Veicot pirmstiesas izmeklēšanu, kriminālprocesā noskaidrots, ka uzņēmums no 2020. gada janvāra līdz šim brīdim grāmatvedības uzskaitē nav pilnā apmērā uzrādījis darba ņēmējiem izmaksāto darba samaksu, kā arī noskaidrots, ka grāmatvedības uzskaitē nenorādītā darba samaksa uzņēmuma darba ņēmējiem tika izmaksāta skaidrā naudā. Valstij nodarītā zaudējuma apmērs nenomaksātā iedzīvotāju ienākuma nodokļa un valsts sociālās apdrošināšanas obligāto iemaksu veidā tiks noskaidrots izmeklēšanas laikā. Kriminālprocess sākts pēc Krimināllikuma 217.1 pantā paredzētā noziedzīgā nodarījuma pazīmēm, par iespējamo grāmatvedības uzskaitē neuzrādītās darba samaksas izmaksāšanu. Kriminālprocesā divām personām piemērots statuss – persona, pret kuru sākts kriminālprocess. Izmeklēšanas interesēs plašāka informācija šobrīd netiek sniegta. Atbilstoši Kriminālprocesa likumam neviena persona netiek uzskatīta par vainīgu, kamēr tās vaina noziedzīga nodarījuma izdarīšanā netiek konstatēta Kriminālprocesa likumā noteiktajā kārtībā. VID aicina iedzīvotājus ziņot par gadījumiem, kad tiek izmaksātas aplokšņu algas, zvanot uz VID bezmaksas anonīmo uzticības tālruni +371 80009070 vai rakstot uz e-pasta adresi parkapumi@vid.gov.lv.", "link": "https://www.delfi.lv/161/criminal/55011344/vid-aizdomas-par-aploksnu-algam-paviesojies-talsu-uznemuma-pakalnu-gala"},
{"title": "Foto: Muitnieki kravas vilcienos atrod 262 000 kontrabandas cigarešu", "category": "Kriminālziņas", "body": "Valsts ieņēmumu dienesta ( VID ) muitnieki, veicot kravas vilcienu kontroli, novērsa 262 200 cigarešu kontrabandu. Cigaretes  bija paslēptas čuguna kravās, tukšos vagonos zem sniega kārtas un vagonu metāla konstrukcijās.  Kontrabandas  preču slēptuves tika atrastas, piedaloties kinologiem ar muitas darba suņiem, \"Delfi\" uzzināja dienestā. Kontroles rezultātā izņemti 30 000 cigarešu \"NZ\" un \"Premjer\" ar Baltkrievijas akcīzes preču markām. Savukārt sestdien tajā pašā muitas kontroles punktā kinologam radās aizdomas par nedeklarētas preces esamību vagonos bez kravas. Veicot muitas fizisko kontroli, tukšajos vagonos zem sniega kārtas muitas amatpersonas konstatēja baltā polietilēna plēvē ietītus cigarešu blokus. Kopumā tika izņemti 80 000 cigarešu \"NZ Gold\" ar Baltkrievijas akcīzes markām. Taču 8. februārī Indras muita kontroles punktā, pārbaudot no Baltkrievijas iebraukuša kravas vilciena sastāvu, muitas kinologs ar darba suni atklāja kontrabandas cigarešu slēptuves tukšu vagonu metāla konstrukcijās. Tajās atradās 152 200 cigaretes \"Premjer\" un \"NZ Gold\" ar Baltkrievijas akcīzes markām. Valstij nesamaksāto nodokļu summa par izņemtajām cigaretēm ir aptuveni 50 000 eiro. Muitas kontroles laikā konstatējot noziedzīga nodarījuma pazīmes, lietu materiāli nodoti VID Nodokļu un muitas policijas pārvaldei lēmumu pieņemšanai par kriminālprocesa uzsākšanu.", "link": "https://www.delfi.lv/161/criminal/55242642/foto-muitnieki-kravas-vilcienos-atrod-262-000-kontrabandas-cigaresu"},
{"title": "Pirmdien 116 avārijās cietuši astoņi cilvēki", "category": "Kriminālziņas", "body": "No cietušajiem divi bija gājēji, bet divi – velosipēda vadītāji. Kopumā ceļu satiksmes jomā pieņemti 383 administratīvo pārkāpumu lēmumi, tajā skaitā 143 par ātruma pārsniegšanu, astoņi par automašīnas vadīšanu alkohola reibumā, viens par automašīnas vadīšanu narkotisko vielu iespaidā un četri par agresīvu braukšanu.", "link": "https://www.delfi.lv/161/criminal/54806576/pirmdien-116-avarijas-cietusi-astoni-cilveki"},
{"title": "Aizkraukles novadā divreiz vienā dienā atrod nesprāgušu kara munīciju", "category": "Kriminālziņas", "body": "Valsts policijas  (VP)  Aizkraukles  iecirknis trešdien, 27. jūlijā, saņēma divus zvanus par Daugavas krastā atrastu nesprāgušu munīciju. Abos gadījumos informācija nodota Nacionālajiem bruņotajiem spēkiem (NBS), portālu \"Delfi\" informēja policijā. Pirmais zvans par atrasto munīciju saņemts ap pulksten 14.10, kurā policiju informēja, ka Aizkraukles novadā, Klintaines pagastā Daugavas krastā atrasta nesprāgusi munīcija. Savukārt otrs zvans saņemts ap pulksten 20, kur munīcija tika atrasta Klintaines pagastā, Staburaga ceļā pie Daugavas krasta. Šajā gadījumā tika atrasts nesprādzis kara laika lādiņš. Abos gadījumos VP paziņoja NBS Operatīvās vadības nodaļai.", "link": "https://www.delfi.lv/161/criminal/54587220/aizkraukles-novada-divreiz-viena-diena-atrod-nespragusu-kara-municiju"},
{"title": "Vīrietis Tukumā maksā ar viltotu 50 eiro banknoti; veikala apsargi viņu aiztur", "category": "Kriminālziņas", "body": "Policijā zvans saņemts pulksten 21.40, informējot, ka Tukumā, Meža ielā, veikalā \"Maxima\" aizturēts 1964. gadā dzimis vīrietis, kurš mēģināja norēķināties ar viltotu banknoti. Par notikušo uzsākts Kriminālprocess pēc Krimināllikuma 19. nodaļas – par noziedzīgiem nodarījumiem tautsaimniecībā, portālu \"Delfi\" informēja  Valsts policijas  pārstāve Aiga Jansone.", "link": "https://www.delfi.lv/161/criminal/54587458/virietis-tukuma-maksa-ar-viltotu-50-eiro-banknoti-veikala-apsargi-vinu-aiztur"},
{"title": "VID lūdz sākt kriminālvajāšanu par narkotisko vielu kontrabandu un izplatīšanu", "category": "Kriminālziņas", "body": "Valsts ieņēmumu dienests  ( VID ) lūdz uzsākt kriminālvajāšanu pret četrām personām par narkotisko vielu kontrabandu, izplatīšanu un noziedzīgi iegūtu līdzekļu legalizēšanu, portāls \"Delfi\" uzzināja VID. 2022. gada maijā tika saņemta informācija, ka organizētās noziedzīgās grupas dalībnieki, šķērsojot Latvijas robežu, iespējams, gatavojas ievest Latvijā narkotiskās vielas lielā apjomā. Pārbaudot saņemto informāciju, muitas kontrolei tika novirzīta automašīna, kurā atradās 1976. gadā dzimis Latvijas Republikas pilsonis, par kuru radās aizdomas, ka persona savā ķermenī varētu pārvadāt apritē aizliegtās vielas. Personu nogādāja medicīnas iestādē, kur tika noskaidrots, ka tās ķermenī atrodas norītas 43 polimēra materiāla kapsulas, kurās atradās narkotiskā viela kokaīns ar kopējo daudzumu 306 grami. Izmeklēšanas laikā iegūta informācija, ka aizdomās turētie nodarbojas ar narkotisko vielu kontrabandu no Dienvidamerikas uz Latviju un citām  Eiropas Savienības  valstīm, kapsulas norijot. Turpinot izmeklēšanas darbības, 2022. gada jūnijā VID Nodokļu un muitas policijas darbinieki kriminālprocesa ietvaros Rīgā un Rīgas reģionā veica vairākas kratīšanas. To laikā no nelikumīgas aprites izņēma lielu daudzumu narkotiskās vielas – kokaīnu, kas bija safasēts īpašās kapsulās, ko personas bija pārvietojušas pāri Eiropas valstu robežām, tās norijot. Kratīšanu laikā kopumā tika izņemti vairāk nekā 1,5 kilogrami kokaīna (aptuvenā tirgus cena 159 000 eiro), skaidra nauda 29 985 eiro, digitālie svari, personu apliecinošie dokumenti, piecas vieglās automašīnas, kā arī mobilie telefoni un datori. Kriminālprocesa ietvaros izņemtajiem transportlīdzekļiem un skaidrajai naudai uzlikti aresti. Kriminālprocesā notika sadarbība ar ārvalstu tiesībaizsardzības iestādēm, kuras no nelikumīgās aprites izņēma 1,8 kilogramus kokaīna. Tiesa organizētās noziedzīgās grupas organizatoram – 1995. gadā dzimušai personai, piemēroja drošības līdzekli – apcietinājumu, savukārt pārējās personas ir atzītas par aizdomās turētajām un tām piemērots drošības līdzeklis, kas nav saistīts ar brīvības atņemšanu. Kriminālprocess kvalificēts pēc Krimināllikuma 190.1 panta trešās daļas, 195.panta trešās daļas, 253.1 panta trešās daļas un 281.panta otrās daļas. Kriminālprocesa ietvaros tika iegūta informācija par citu noziedzīgu nodarījumu, kas nav saistīts ar izmeklējamo noziedzīgo nodarījumu, proti, kratīšanas gaitā personas dzīvesvietā tika izņemtas 101,465 grami izžāvētas, halucinogēnās sēnes, 1,539 grami izžāvēts kanabiss (marihuāna) un sēņu micēlijs ar kopējo masu 97,04 grami. Tika pieņemts lēmums par kriminālprocesa uzsākšanu. Kriminālprocesā aizdomās turētā persona atzina savu vainu par narkotisko vielu neatļautu glabāšanu bez nolūka tās realizēt un psihotropās vielas saturošu augu neatļautu audzēšanu. Kriminālprocess 2022. gada decembrī nosūtīts Daudznozaru specializētajai prokuratūrai kriminālvajāšanas uzsākšanai pēc Krimināllikuma 253. panta otrajā daļā un 256. panta pirmajā daļā paredzētā noziedzīgā nodarījuma pazīmēm. Saskaņā ar Kriminālprocesa likuma 19. pantu neviena persona netiek uzskatīta par vainīgu, kamēr tās vaina noziedzīga nodarījuma izdarīšanā netiek konstatēta Kriminālprocesa likumā noteiktajā kārtībā.", "link": "https://www.delfi.lv/161/criminal/55039758/vid-ludz-sakt-kriminalvajasanu-par-narkotisko-vielu-kontrabandu-un-izplatisanu"},
{"title": "Otrdien reģistrētas 126 avārijas; cietis 21 cilvēks", "category": "Kriminālziņas", "body": "Pagājušajā diennaktī ceļu satiksmē cietis 21 cilvēks, tostarp pieci elektroskrejriteņu vadītāji, divi gājēji un divi velosipēdisti, liecina  Valsts policijas  (VP) apkopotā statistika. Visvairāk cietušo reģistrēti Rīgas reģionā, kur avārijās traumas guvuši 13 cilvēki, tostarp gājējs, velosipēdists un pieci elektroskrejriteņu vadītāji. Četri cilvēki cietuši Latgalē, divi Zemgalē un pa vienam Vidzemē un Kurzemē. Kopumā aizvadītajā diennaktī valstī reģistrēti 126 ceļu satiksmes negadījumi. Ceļu satiksmes jomā pieņemti 405 administratīvo pārkāpumu lēmumi, tajā skaitā 169 par ātruma pārsniegšanu, septiņi par automašīnas vadīšanu alkohola reibumā, viens par automašīnas vadīšanu narkotisko vielu iespaidā un trīs par agresīvu braukšanu.", "link": "https://www.delfi.lv/161/criminal/54582940/otrdien-registretas-126-avarijas-cietis-21-cilveks"},
{"title": "Trešdien avārijās Latvijā cietuši deviņi cilvēki", "category": "Kriminālziņas", "body": "Pieci cilvēki avārijās cietuši Rīgā un tās apkārtnē, no tiem divi – velosipēdisti. Vēl četri cilvēki cietuši avārijās Latgales reģionā, no kuriem viens ir velosipēdists. Kopumā ceļu satiksmes jomā pieņemti 404 administratīvo pārkāpumu lēmumi, tajā skaitā 186 par ātruma pārsniegšanu, pieci par automašīnas vadīšanu alkohola reibumā, divi par automašīnas vadīšanu narkotisko vielu iespaidā un trīs par agresīvu braukšanu, liecina policijas apkopotā statistika. Trīs autovadītāji, kas pie stūres sēdušies alkohola reibumā pieķerti Vidzemē, divi – Rīgā. Pa vienam šoferim narkotisko vielu iespaidā policija pieķērusi Rīgā un Kurzemē. Tāpat aizvadītajā diennaktī Latvijā nozagti astoņi velosipēdi – pa trim Rīgā un Kurzemē, bet vēl pa vienam Latgalē un Vidzemē. Rīgā apzagti četri mājokļi, bet vēl viens – Vidzemē.", "link": "https://www.delfi.lv/161/criminal/54586528/tresdien-avarijas-latvija-cietusi-devini-cilveki"},
{"title": "VUGD Čiekurkalnā apdzēš astoņus šķūnīšus; Valmieras pagastā – ražošanas ēku", "category": "Kriminālziņas", "body": "Otrdien Valsts ugunsdzēsības un glābšanas dienesta ( VUGD ) ugunsdzēsēji un glābēji dzēsuši degošus šķūnīšus Rīgā, Čiekurkalnā, kā arī vienstāva ražošanas ēku  Valmieras  pagastā, portāls \"Delfi\" uzzināja VUGD. Pulksten 16.31 VUGD saņēma izsaukumu uz Valmieras novada Valmieras pagastu, kur ugunsgrēks bija izcēlies vienstāva ražošanas ēkā. Ierodoties notikuma vietā, ugunsdzēsēji glābēji konstatēja, ka deg ēkas jumts 350 kvadrātmetru platībā. Ugunsgrēka dzēšanas darbos piedalījās arī Rencēnu un Matīšu brīvprātīgie ugunsdzēsēji. Pulksten 18.57 šis paaugstinātās bīstamības ugunsgrēks tika likvidēts. Pulksten 18.30 ugunsdzēsēji glābēji devās uz Čiekurkalna 1. līniju, kur ar atklātu liesmu dega šķūņi. Spēcīgā sadūmojuma dēļ no blakus mājas evakuēti pieci cilvēki. Notikuma vietā dega astoņi koka šķūnīši kopumā 100 kvadrātmetru platībā. Pulksten 22.08 ugunsgrēks tika likvidēts. Savukārt pulksten 14.33 tika saņemts izsaukums uz Ropažu novada Stopiņu pagastu, kur bija noticis ceļu satiksmes negadījums. Ugunsdzēsēji  glābēji, izmantojot hidrauliskos instrumentus, atbrīvoja vienu cilvēku un nodeva Neatliekamās medicīniskās palīdzības dienesta ( NMPD ) mediķiem. Tika atvienotas automašīnas akumulatora klemmes, izmantojot absorbentu, sakārtota ceļa braucamā daļa un pulksten 15.35 darbs notikuma vietā noslēdzās.  Aizvadītajā diennaktī ugunsdzēsēji glābēji steidzās arī uz izsaukumiem, kuros dega neapdzīvota māja, mājas jumta kore, pirts un šķūnis, dārza mājas un krūmi, pārvietojamā pirts un žogs, sodrēji ēkas dūmvadā, trīs vieglās automašīnas, divi elektrības sadales skapji, trīs gadījumos sadzīves mantas, trīs gadījumos bez uzraudzības atstāts piededzis ēdiens, elektriskais skrejritenis un kūla, niedres, skaidas un piecos gadījumos atkritumi. VUGD aizvadītajā diennaktī saņēma 77 izsaukumus – 46 uz ugunsgrēku dzēšanu, tai skaitā 11 uz kūlas ugunsgrēku dzēšanu un septiņus uz meža ugunsgrēku dzēšanu, 26 uz glābšanas darbiem, bet pieci izsaukumi bija maldinājumi.", "link": "https://www.delfi.lv/161/criminal/55615458/vugd-ciekurkalna-apdzes-astonus-skunisus-valmieras-pagasta-razosanas-eku"},
{"title": "Slepeni filmēti video atklāj nežēlību pret ūdelēm Lietuvas zvēraudzētavās", "category": "Kriminālziņas", "body": "Lietuvas  dzīvnieku aizsardzības biedrība \"Tušti narvai\" publicējusi astoņās Lietuvas zvēraudzētavās slepeni filmētus video, kas atklāj vardarbību pret dzīvniekiem un ūdeļu ciešanas, nosmokot gāzes kamerās, portālu \"Delfi\" informēja Latvijas dzīvnieku aizsardzības organizācijā \" Dzīvnieku brīvība \". Brīdinām, ka video redzami nepatīkami kadri. Dzīvnieku aizstāvji uzsver, ka šie videomateriāli, kas filmēti no 2019. līdz 2023. gadam, sabiedrības redzeslokā nonākuši laikā, kad Lietuvas Seimā tiek lemts par kažokzvēru audzētavu aizliegumu Lietuvā. Video uzņemti Mažeiķu, Prienai, Panevēžas, Ukmerģes, Kelmes, Šauļu un Kauņas apvidus ūdeļu audzētavās. Tajos redzams, kā zvēraudzētavu darbinieki ar spēku rauj un sit dzīvniekus, kuri pretojas mešanai gāzes kamerās, kā arī kadri no šīm kamerām, kuros iemūžināta zvēru mokošā nāve. \"Šāda izturēšanās pret dzīvniekiem ir nepiedodama. Zvēraudzētāji šo procesu sauc par \"iemidzināšanu\", taču realitātē dzīvnieki mirst drausmīgās ciešanās. Vairums cilvēku tajā nespēj noskatīties, un tomēr zvēraudzētavās tā ir standarta prakse. Visās ūdeļu audzētavās kaušanas sezona notiek līdzīgi,\" izteikusies Lietuvas dzīvnieku aizsardzības organizācijas pārstāve. Dzīvnieku kaušana ūdeļu audzētavās notiek pavasaros un rudeņos. Pavasarī nokauj tēviņus, kuri pēc pārošanas biznesam vairs nav vajadzīgi, bet rudenī nokauj pa vasaru izaudzētos jaunos dzīvniekus. Ūdeles zvēraudzētāji nogalina, nosmacējot ar ogļskābo gāzi, kas ir īpaši mokpilns nonāvēšanas veids šai dzīvnieku sugai. Lietuvas Seimā jau kopš 2021. gada nogales ir ierosināts likumprojekts par zvēraudzēšanas aizliegumu valstī. 24. maijā kaimiņvalsts Seima Vides aizsardzības komiteja skatīja ierosinātos grozījumus Dzīvnieku labturības un aizsardzības likumā, un komitejas deputātu vairākums tos atbalstīja. Biedrības \"Dzīvnieku brīvība\" vadītāja Katrīna Krīgere akcentējusi, ka \"visā Eiropā cilvēki ir pret kažokzvēru audzēšanu. Arī šie video kadri no Lietuvas kārtējo reizi parāda drausmīgo nežēlību pret dzīvniekiem zvēraudzētavās. Latvijā Saeima sadzirdēja sabiedrības prasību pēc dzīvnieku aizsardzības un pērn pieņēma zvēraudzēšanas aizliegumu. Cerams, ka arī Lietuvas Seims ieklausīsies sabiedrības viedoklī un jau drīz pieliks punktu dzīvnieku mocīšanai zvēraudzētavās.\" Ētisku un dzīvnieku labturības apsvērumu dēļ kažokzvēru audzēšanas aizliegumi ir jau pieņemti 19  Eiropas Savienības  valstīs.", "link": "https://www.delfi.lv/161/criminal/55615604/slepeni-filmeti-video-atklaj-nezelibu-pret-udelem-lietuvas-zveraudzetavas"},
{"title": "Otrdien robežsargi novērsuši 24 mēģinājumus nelikumīgi šķērsot Baltkrievijas–Latvijas robežu", "category": "Kriminālziņas", "body": "Otrdien, 15. februārī,  Valsts robežsardzes  amatpersonas novērsušas 24 cilvēku mēģinājumu nelikumīgi šķērsot Baltkrievijas–Latvijas valsts robežu, portāls \"Delfi\" noskaidroja robežsardzē. Kopš 2021. gada 10. augusta kopumā no valsts robežas nelikumīgas šķērsošanas ir atturēti 6097 cilvēki. Par nelikumīgu valsts robežas šķērsošanu aizvadītajā diennaktī aizturēti divi cilvēki. Šiem cilvēkiem humānu apsvērumu dēļ netika liegta valsts robežas šķērsošana. Kopš ārkārtējās situācijas ieviešanas humānu apsvērumu dēļ nav liegta valsts robežas šķērsošana 126 cilvēkiem, savukārt kopumā pērn un šogad aizturēti 478 valsts robežu nelikumīgi šķērsojuši trešo valstu pilsoņi. Ņemot vērā pastiprinātu nelegālās imigrācijas spiedienu, Latvijas valdība  Ludzas ,  Krāslavas , Augšdaugavas novados, kā arī Daugavpilī izsludinājusi  ārkārtējo situāciju . Baltkrievijas  diktatora Aleksandra Lukašenko režīma izvērstā hibrīduzbrukuma ietvaros kopš pagājušā gada pavasara notikuši centieni Latvijā, Lietuvā un Polijā no Baltkrievijas iesūtīt tūkstošiem nelegālo imigrantu, kuru lielākā daļa kā tūristi ieradušies Baltkrievijā no  Irākas . Kopš pagājušā gada 13. decembra vērojams paaugstināts migrantu spiediens uz Latvijas robežu.", "link": "https://www.delfi.lv/161/criminal/54062694/otrdien-robezsargi-noversusi-24-meginajumus-nelikumigi-skersot-baltkrievijas-latvijas-robezu"},
{"title": "Viltus mīlnieka krimināllietu par sieviešu apkrāpšanu turpinās iztiesāt marta beigās", "category": "Kriminālziņas", "body": "Rīgas pilsētas  Vidzemes  priekšpilsētas tiesa marta beigās turpinās skatīt krimināllietu pret vīrieti, kurš vairāku gadu garumā no interneta portālos iepazītām jaunām sievietēm izkrāpis aptuveni 150 000 eiro, informēja tiesā. Tiesas sēde ieplānota 24. martā pulksten 14. Tiesas kalendārā ievietotā informācija liecina, ka lietā apsūdzēts Guntis Punkstiņš. Vīrietis  apsūdzēts par krāpšanu un krāpšanu lielā apmērā no 14 cietušajām personām. Apsūdzība liecina, ka vīrietis laikā no 2014. līdz 2018. gadam dažādās iepazīšanās vietnēs iepazinās ar cietušajām. Apsūdzētais, iegūstot cietušo uzticību, lūdza aizdot viņam naudu, it kā nekustamā īpašuma iegādei, darījumu veikšanai, kā arī norādot citus iemeslus, kāpēc viņam nepieciešama nauda. Būdamas maldinātas, cietušās ne tikai nodeva apsūdzētajam uzkrātos naudas līdzekļus, bet arī nodeva naudu, kuru bija saņēmušas no radiniekiem un dažādām kredītiestādēm. Aizdoto naudu apsūdzētais cietušajām neatmaksāja. Par minēto noziegumu var piemērot brīvības atņemšanu no diviem līdz desmit gadiem. Apsūdzētais dzimis 1983. gadā un iepriekš sodīts par huligānismu. Izmeklēšanā iegūta informācija liecina, ka vīrietis potenciālās upures bija atradis dažādos iepazīšanās portālos. Ņemot vērā viņa patīkamo izskatu un uzmanības apliecinājumus ziedu un dažādu dāvanu veidā, vīrietis jau pēc dažām tikšanās reizēm prata iemantot jauno sieviešu uzticību un labvēlību. Policija noskaidrojusi, ka daudzos gadījumos vīrietis bija slēpis savu identitāti, nosaucot citu vārdu. Arī stāsti par viņa nodarbošanos un citas detaļas atšķīrušās. Vienlaikus vīrietis sarakstījies un ticies pat ar piecām sievietēm, rūpīgi slēpjot savu paralēlo dzīvi. Apsūdzētais iepriekš intervijā portālam \"jauns.lv\" noliedzis naudas izkrāpšanu. Viņam bijuši aizdevumu līgumi, kuros ir rakstīts viņa vārds un uzvārds, kā arī otras puses vārds un uzvārds. Apsūdzētais gan nenoliedz, ka ar daļu no personām iepazinies internetā, bet ne jau ar mērķi aizņemties naudu. \"Tālāk - kā situācija ievirzījās, tā viņa ievirzījās. Neuzskatu, ka es būtu kādu apzināti centies krāpt,\" norādījis Punkstiņš. Galvenais mērķis, iepazīstoties ar sievietēm, esot bijis satikties, labi pavadīt laiku un \"varbūt atrast nākamo sievu\". Tāpat ir bijuši gadījumi, kuros cilvēki paši bez īpašas prasīšanas viņam piedāvājuši aizdot naudu.", "link": "https://www.delfi.lv/161/criminal/54060636/viltus-milnieka-kriminallietu-par-sieviesu-apkrapsanu-turpinas-iztiesat-marta-beigas"},
{"title": "Bijušā 'Latvijas dzelzceļa' šefa Magoņa krimināllietā uzrāda apsūdzības", "category": "Kriminālziņas", "body": "Šā gada 7.jūlijā  Ģenerālprokuratūras  Krimināltiesiskā departamenta Sevišķi svarīgu lietu izmeklēšanas nodaļas prokurore uzsākusi kriminālvajāšanu pret divām personām tā dēvētajā bijušā AS \"Latvijas dzelzceļš\" šefa Uģa Magoņa krimināllietā, pieņemot lēmumus par šo personu saukšanu pie kriminālatbildības, portāls \"Delfi\" uzzināja prokuratūrā. Šā gada 6.jūlijā pieņemts lēmums sākt kriminālvajāšanu pret valsts amatpersonu par kukuļa lielā apmērā pieņemšanu no privātpersonas, par ko paredzēta kriminālatbildība Krimināllikuma 320.panta trešajā daļā, saistībā ar VAS \"Latvijas dzelzceļš\" (LDz) meitasuzņēmuma \"LDz ritošā sastāva serviss\" (LDzRSS) iepirkumu. Šis likuma pants kā sodu par kukuļņemšanu paredz piemērot brīvības atņemšanu uz laiku no diviem līdz desmit gadiem, konfiscējot mantu vai bez mantas konfiskācijas un atņemot tiesības uz noteiktu nodarbošanos vai tiesības ieņemt noteiktu amatu uz laiku līdz pieciem gadiem. Savukārt 7.jūlijā pieņemts lēmums pret privātpersonu par kukuļa lielā apmērā došanu amatpersonai par labvēlīgu lēmumu pieņemšanu, par ko paredzēta kriminālatbildība Krimināllikuma 323.panta otrajā daļā. Šis likuma pants par liela apmēra kukuļa došanu vai ja tās izdarījusi valsts amatpersona, vai arī ja tās izdarījusi personu grupa pēc iepriekšējas vienošanās kā sodu paredz piemērot brīvības atņemšanu uz laiku līdz astoņiem gadiem, konfiscējot mantu vai bez mantas konfiskācijas un atņemot tiesības uz noteiktu nodarbošanos vai tiesības ieņemt noteiktu amatu uz laiku līdz pieciem gadiem. Ņemot vērā, ka pirmstiesas kriminālprocess šajā lietā turpinās, izmeklēšanas interesēs plašāka informācija šobrīd netiks sniegta, norāda prokuratūrā. Prokuratūra norāda, ka neviena persona netiek uzskatīta par vainīgu, kamēr tās vaina noziedzīga nodarījuma izdarīšanā netiek konstatēta Kriminālprocesa likumā noteiktajā kārtībā. Jau vēstīts, ka Magonis tiek turēts aizdomās par  aptuveni pusmiljona eiro kukuļa saņemšanu saistībā ar LDz meitasuzņēmuma  \"LDz RSS\" daudzmiljonu iepirkumu - četru vecu dīzeļlokomotīvju iegādi no Igaunijas miljonāram Oļegam Osinovskim piederošā uzņēmuma \"Skinest\". Igaunijas prokuratūras pārstāve Kadrija Tammaja iepriekš apstiprinājusi, ka Latvijas prokuratūra lūgusi palīdzību Igaunijas Drošības dienestam un Igaunijas ģenerālprokuratūrai saistībā ar Magoņa lietu. Savukārt Ģenerālprokuratūrā iepriekš skaidrots, ka Starptautiskās sadarbības nodaļas virsprokurore nav komentējusi, vai Latvijas prokuratūra lūgusi palīdzību Igaunijas tiesībsargājošajām iestādēm. Arī  KNAB  šajā jautājumā no komentāriem toreiz atteicās. KNAB iepriekš norādījis, ka pierādījumu kopums dod pietiekamu pamatu uzskatīt, ka kukulis, kura apmēru birojs iepriekš neatklāja, saņemts saistībā ar LDz meitasuzņēmuma \"LDz RSS\" iepirkumu. Savukārt  Osinovskis noliedzis  korupciju  darījumā par lokomotīvju pārdošanu LDz , iepriekš vēstīja Igaunijas portāls \"Delfi.ee\". Osinovska advokāts  Saulvedis Vārpiņš  arī iepriekš atteicās komentēt izmeklēšanas detaļas, piebilstot, ka, viņa vērtējumā, noticis naudas apmaiņas darījums starp divām privātpersonām, kurā Magonis nav darbojies kā valsts amatpersona. Vārpiņš iepriekš apstiprinājis, ka ir runa par iepriekšminēto naudas summu. Pēc advokāta teiktā, nauda bijusi paredzēta kādai trešajai pusei - juridiskai personai.", "link": "https://www.delfi.lv/161/criminal/47649877/bijusa-latvijas-dzelzcela-sefa-magona-kriminallieta-uzrada-apsudzibas"},
{"title": "KNAB bijušā 'Latvijas dzelzceļa' šefa Magoņa lietu nodod kriminālvajāšanai", "category": "Kriminālziņas", "body": "Korupcijas  novēršanas un apkarošanas birojs ( KNAB ) nosūtījis  Ģenerālprokuratūrai  krimināllietas materiālus, rosinot sākt kriminālvajāšanu pret VAS \"Latvijas dzelzceļš\" (LDz) bijušo valdes priekšsēdētāju Uģi Magoni par aptuveni 500 000 eiro kukuļa pieņemšanu. KNAB pirmstiesas izmeklēšanā noskaidrojis, ka valsts amatpersona pieņēmusi kukuli no privātpersonas saistībā ar LDz meitasuzņēmuma \"LDz ritošā sastāva serviss\" (LDz RSS) iepirkumu, portāls \"Delfi\" noskaidroja KNAB. KNAB izmeklētājs ierosina saukt pie kriminālatbildības LDz valdes priekšsēdētāju par kukuļa lielā apmērā pieņemšanu pēc Krimināllikuma 320. panta 3. daļas. Savukārt kādu privātpersonu rosināts saukt pie kriminālatbildības par kukuļa došanu valsts amatpersonai par lēmuma pieņemšanu uzņēmuma interesēs pēc Krimināllikuma 323. panta 2. daļas. Par kukuļņemšanu lielā apmērā var sodīt ar brīvības atņemšanu uz laiku no diviem līdz desmit gadiem, konfiscējot mantu vai bez mantas konfiskācijas un atņemot tiesības uz noteiktu nodarbošanos vai tiesības ieņemt noteiktu amatu uz laiku līdz pieciem gadiem. Savukārt par kukuļdošanu likumā paredzētais sods ir brīvības atņemšana uz laiku līdz astoņiem gadiem, konfiscējot mantu vai bez mantas konfiskācijas un atņemot tiesības uz noteiktu nodarbošanos vai tiesības ieņemt noteiktu amatu uz laiku līdz pieciem gadiem. Izmeklēšanā konstatēts, ka kukuļdošana, iespējams, izdarīta juridiskās personas interesēs, tāpēc saistībā ar kriminālprocesu birojs sācis procesu par piespiedu ietekmēšanas līdzekļa piemērošanu juridiskajai personai. Jau vēstīts, ka Magonis tiek turēts aizdomās par  aptuveni pusmiljona eiro kukuļa saņemšanu saistībā ar LDz meitasuzņēmuma  \"LDz RSS\" daudzmiljonu iepirkumu - četru vecu dīzeļlokomotīvju iegādi no Igaunijas miljonāram Oļegam Osinovskim piederošā uzņēmuma \"Skinest\". Igaunijas prokuratūras pārstāve Kadrija Tammaja iepriekš apstiprinājusi, ka Latvijas prokuratūra lūgusi palīdzību Igaunijas Drošības dienestam un Igaunijas ģenerālprokuratūrai saistībā ar Magoņa lietu. Savukārt Ģenerālprokuratūrā iepriekš skaidrots, ka Starptautiskās sadarbības nodaļas virsprokurore nav komentējusi, vai Latvijas prokuratūra lūgusi palīdzību Igaunijas tiesībsargājošajām iestādēm. Arī KNAB šajā jautājumā no komentāriem toreiz atteicās. KNAB iepriekš norādījis, ka pierādījumu kopums dod pietiekamu pamatu uzskatīt, ka kukulis, kura apmēru birojs iepriekš neatklāja, saņemts saistībā ar LDz meitasuzņēmuma \"LDz RSS\" iepirkumu. Savukārt  Osinovskis noliedzis  korupciju  darījumā par lokomotīvju pārdošanu LDz , iepriekš vēstīja Igaunijas portāls \"Delfi.ee\". Osinovska advokāts  Saulvedis Vārpiņš  arī iepriekš atteicās komentēt izmeklēšanas detaļas, piebilstot, ka, viņa vērtējumā, noticis naudas apmaiņas darījums starp divām privātpersonām, kurā Magonis nav darbojies kā valsts amatpersona. Vārpiņš iepriekš apstiprinājis, ka ir runa par iepriekšminēto naudas summu. Pēc advokāta teiktā, nauda bijusi paredzēta kādai trešajai pusei - juridiskai personai.", "link": "https://www.delfi.lv/161/criminal/47612461/knab-bijusa-latvijas-dzelzcela-sefa-magona-lietu-nodod-kriminalvajasanai"},
{"title": "Vīrietim draud naudassods saistībā ar naidīgiem izteikumiem par Ralfu Eilandu", "category": "Kriminālziņas", "body": "Vīrietim, kurš šā gada maijā sociālajā medijā \" TikTok \" naidīgi un agresīvi izteicās par sabiedrībā pazīstamu mūziķi pēc viņa intervijas Latvijas Televīzijā, kurā mūziķis aicināja nojaukt pieminekli Pārdaugavā, draud līdz pat 500 eiro naudas sods. Portālam \"Delfi\" zināms, ka mūziķis ir  Ralfs Eilands . Valsts policijas  (VP) redzeslokā video nonāca 21. maijā. Kā norāda policija, likumsargi sazinājās ar cietušo personu, lai informētu par šo video un vienotos par iesnieguma saņemšanu. Tāpat policisti noskaidroja iespējamā vainīgā vīrieša identitāti un uzaicināja viņu paskaidrojuma sniegšanai uz policijas iecirkni. Paskaidrojumā policijai vīrietis atzina savu vainu, paskaidrojot, ka šādi rīkoties viņu vadījušas emocijas, kas saistītas ar mūsdienu saspringto politisko situāciju pasaulē. Tāpat persona nožēloja izdarīto un atvainojās par saviem izteikumiem. Saistībā ar notikušo VP ir uzsākts administratīvais process pēc Administratīvo sodu likuma par pārkāpumiem pārvaldes, sabiedriskās kārtības un valsts valodas lietošanas jomā 11.1 panta – par agresīvu pret citu personu vērstu uzvedību, kas traucē tās mieru un izpaužas kā draudi radīt kaitējumu personas vai tās tuvinieku veselībai vai dzimumneaizskaramībai, ja ir bijis pamats baidīties, ka šie draudi var tikt īstenoti. Par šādu pārkāpumu likumā paredzēts naudas sods no 14 līdz 100 naudas soda vienībām, tas ir, no 70 līdz 500 eiro. Jau ziņots, ka 20. maijā Rīgā notika gājiens \" Par atbrīvošanos no padomju mantojuma ,\" kura viens no galvenajiem organizatoriem bija Ralfs Eilands. Aicinājumā, kas nosūtīts valsts augstākajām institūcijām un amatpersonām,  gājiena organizatori  aicināja \"steidzamības kārtā apzināt un demontēt visus PSRS jeb  Krievijas  okupācijas varas pieminekļu pazīmes un piemiņas zīmes\", kā arī \"nomainīt ar padomju funkcionāriem saistītos ielu, laukumu un skvēru nosaukumus visā Latvijas teritorijā\". Organizatori arī aicināja steidzamības kārtā izstrādāt un pieņemt likumu par Latvijas valstij nelojālu personu izraidīšanu no Latvijas un Latvijas Republikas pilsonības atņemšanu. Vienlaikus  tiek aicināts arī izstrādāt likumu , kas aizliegtu kandidēt valsts, pašvaldību vai  Eiropas  Parlamenta vēlēšanās, ieņemt ierēdņu amatus un amatus valsts un pašvaldību institūcijās un to struktūrvienībās personām, kuras atbalsta Krievijas īstenoto agresiju pret Ukrainu.", "link": "https://www.delfi.lv/161/criminal/54465146/virietim-draud-naudassods-saistiba-ar-naidigiem-izteikumiem-par-ralfu-eilandu"},
{"title": "Policija notver divus auto ar viltotiem numuriem; vienā uziet ieročus", "category": "Kriminālziņas", "body": "Trešdien, 7. septembrī, ap pulksten 13  Valsts policijas  Rīgas reģiona pārvaldes  Ceļu policijas  bataljona amatpersonas, veicot satiksmes uzraudzību, Rīgā uz Vanšu tilta konstatēja transportlīdzekli, kuram, iespējams, bija viltotas valsts reģistrācijas numurzīmes, kas līdzīgas  Krievijas  valsts reģistrācijas numurzīmēm, liecina policijas sniegtā informācija. Likumsargi pieņēma lēmumu apturēt transportlīdzekli. Pārbaudes laikā policisti konstatēja, ka automašīnā atrodas ieroča maksts. Personai tika lūgts uzrādīt viņam līdzi esošos ieročus, taču persona to atteicās darīt un nesadarbojās ar policistiem, uzrādot policistiem tikai līdzi esošo ieroču nēsāšanas atļauju. Tika pieņemts lēmums uz notikuma vietu izsaukt arī Valsts policijas Speciālo uzdevumu bataljonu, taču persona tomēr piekritusi uzrādīt policistiem līdzi esošos ieročus. Pārbaudes rezultātā konstatēti Ieroču aprites likuma 36. panta pirmās daļas pārkāpumi un ieroči izņemti. Persona nogādāta policijā tālākai procesuālo darbību veikšanai. Par notikušo šobrīd Valsts policijā ir uzsākti divi administratīvā pārkāpuma procesi un viens kriminālprocess. Arī otrdien fiksēts līdzīgs gadījums. Valsts policija saņēma informāciju, ka Rīgā pārvietojas \"Mercedes-Benz\" markas automašīna ar, iespējams, viltotām valsts reģistrācijas numurzīmēm. Policija nekavējoties reaģēja, automašīna apturēta. Sākts kriminālprocess. Abos gadījumos tiek skaidroti notikušā apstākļi un Valsts policija turpina izmeklēšanu. Valsts policija šajās dienās ir saņēmusi vairākus signālus par šādiem gadījumiem. Par šādu noziedzīgu nodarījumu paredzēta kriminālatbildība. Policija iedzīvotājus aicina ziņot, ja tiek manīti transportlīdzekļi ar aizdomīgām valsts reģistrācijas numurzīmēm, zvanot 110.", "link": "https://www.delfi.lv/161/criminal/54718580/policija-notver-divus-auto-ar-viltotiem-numuriem-viena-uziet-ierocus"},
{"title": "Aizdomās par slepkavību Dobelē apcietina vīrieti un trīs jauniešus", "category": "Kriminālziņas", "body": "Policijā vēsta, ka neapdzīvotā ēkā likumsargi atraduši 1967. gadā dzimuša vīrieša līķi, kuram konstatētas vairākas durtas brūces ķermenī. Nogalinātā vīrieša dzimšanas diena bija 29. septembris, šogad viņš būtu atzīmējis 55 gadu jubileju, piebilst policijā.  Saistībā ar notikušo  Dobeles  iecirkņa amatpersonas sāka kriminālprocesu par slepkavību. Šobrīd kriminālprocess kvalificēts pēc Krimināllikuma 117. panta 10. punkta par slepkavību pastiprinošos apstākļos, ja to izdarījusi personu grupa. Par šāda nozieguma izdarīšanu soda ar mūža ieslodzījumu vai ar brīvības atņemšanu uz laiku no 10 līdz 20 gadiem un ar probācijas uzraudzību uz laiku līdz trim gadiem, konfiscējot mantu vai bez mantas konfiskācijas. Valsts policijas   Zemgales  reģiona pārvaldes Kriminālpolicijas biroja Sevišķi smagu un sērijveida noziegumu apkarošanas nodaļas darbinieki 22. septembrī aizturēja četras personas – 1994. gadā dzimušu vīrieti, 2007. gadā dzimušu jaunieti un divus 2005. gadā dzimušus jauniešus. Zemgales rajona tiesa visām četrām personām piemēroja drošības līdzekli – apcietinājumu. 1994. gadā dzimušais vīrietis arī agrāk ir nonācis policijas redzeslokā, tai skaitā par noziedzīgiem nodarījumiem, kas saistīti ar smagu miesas bojājumu nodarīšanu. Visi trīs apcietinātie jaunieši agrāk jau vairākas reizes ir nonākuši policijas redzeslokā par mantiskiem noziedzīgiem nodarījumiem, turklāt viens no jauniešiem arī par miesas bojājumu nodarīšanu. Valsts policija atgādina, ka neviena persona netiek uzskatīta par vainīgu, kamēr tās vaina noziedzīga nodarījuma izdarīšanā netiek pierādīta likumā noteiktajā kārtībā.", "link": "https://www.delfi.lv/161/criminal/54790552/aizdomas-par-slepkavibu-dobele-apcietina-virieti-un-tris-jauniesus"},
{"title": "Rosina apsūdzēt vīrieti par paziņas slepkavības mēģinājumu", "category": "Kriminālziņas", "body": "Valsts policija  rosinājusi prokuratūrai kādu vīrieti apsūdzēt par paziņas slepkavības mēģinājumu, informēja policija. Pērn 25. decembrī  Olaines  iecirkņa darbinieki saņēma informāciju no kādas  Zemgales  ielas daudzdzīvokļu mājas iedzīvotājas par to, ka, iespējams, vienā no mājas dzīvokļiem kādai personai tiek nodarīti miesas bojājumi. Likumsargi ieradās notikuma vietā un izsaucējas norādītajā dzīvoklī sastapa četrus vīriešus alkohola reibumā, vienam no viņiem bija redzami miesas bojājumi. Policija noskaidroja, ka kopīgas alkohola lietošanas laikā starp diviem savā starpā pazīstamiem vīriešiem izcēlās konflikts, kura laikā viens no viņiem iedūra otram ar nazi kaklā un rokā ar mērķi viņu noslepkavot. Uz notikuma vietu tika izsaukti mediķi, kuri nogādāja cietušo vīrieti medicīnas iestādē, savukārt iespējamais vainīgais tika aizturēts. Par aizdomās turēto slepkavības mēģinājuma izdarīšanā atzīts 1974. gadā dzimis vīrietis, kurš jau iepriekš ir nonācis policijas redzeslokā. Vīrietim kā drošības līdzeklis piemērots apcietinājums.", "link": "https://www.delfi.lv/161/criminal/55347126/rosina-apsudzet-virieti-par-pazinas-slepkavibas-meginajumu"},
{"title": "Par karu slavinošu simbolu izmantošanu aizturētajai mājsaimniecei liedz izbraukt no valsts", "category": "Kriminālziņas", "body": "Valsts policija  par kara slavinošu simbolu izmantošanu aizturētajai mājsaimniecei Jeļenai Kreilei kā drošības līdzekli piemērojusi aizliegumu izbraukt no valsts, noskaidroja aģentūra LETA. Piemērojot personai drošības līdzekli, tiek izvērtēti dažādi apstākļi, tostarp arī aizdomās turētā personība, ģimenes stāvoklis, veselība un citi apstākļi. Drošības līdzeklim jābūt samērīgam. Sievietei piemēroti vairāki drošības līdzekļi. Kā pamatdrošības līdzeklis piemērots aizliegums mainīt pastāvīgo dzīvesvietu, tādējādi nodrošinot, ka persona neizvairīsies no pirmstiesas kriminālprocesa un tiesas. Tāpat minētajai personai piemēroti papildu drošības līdzekļi, tai skaitā aizliegums izbraukt no valsts. Jau ziņots, ka pagājušās nedēļas nogalē policijā saņemta informācija no iedzīvotājiem par kādu namu Rīgā, Torņkalnā, kura  logos redzami vairāki dažāda izmēra Krievijas karogi , viens  Latvijas karogs  un viena lentīte Latvijas karoga krāsās. Tāpat logos bija redzami arī dažādi uzraksti krievu un latviešu valodā, piemēram, \"Putins mans draugs\" un \"Dievs, sargā Latviju\", kas uzrakstīti uz Krievijas karogiem. Valsts policijas Rīgas  Zemgales  iecirkņa darbinieki šajā dzīvoklī veica procesuālās darbības, kuru laikā no logiem noņemti karogi un uzraksti, kā arī izņemti citi priekšmeti, kam varētu būt pierādījumu nozīme. Policistiem šajā dzīvoklī dzīvojošā persona jau iepriekš bija zināma, proti, tā ir 1967. gadā dzimusī Kreile, kura iepriekš jau vairākkārt ir nonākusi policijas redzeslokā. Pret sievieti Valsts policijas Rīgas Zemgales iecirknī  sākti 35 administratīvā pārkāpumu procesi  – puse par militārās agresijas un kara noziegumu slavinošu simbolu izmantošanu publiskā vietā un puse par  Covid-19  ierobežojumu pārkāpumiem. Sieviete pagājušajā gadā vairākkārt ir parādījusies sabiedrībā ar somu, uz kuras uzzīmēts \"Z\" burts, kā arī piedalījusies dažādos protestos, kuros izmantojusi Krieviju slavinošus simbolus. Par šo gadījumu likumsargi sākuši kriminālprocesu pēc Krimināllikuma panta par genocīda, nozieguma pret cilvēci, nozieguma pret mieru vai kara nozieguma publisku slavināšanu. Par šādu noziegumu var sodīt ar brīvības atņemšanu uz laiku līdz pieciem gadiem, sabiedrisko darbu vai naudas sodu. Policija atgādina, ka agresorvalsti Krieviju vai tās armiju slavinošas aktivitātes un darbības Latvijā nav pieļaujamas un atbalstāmas. Baltijas pētnieciskās žurnālistikas centrs \" Re:Baltica \" nesen vēstīja, ka Kreile ir mājsaimniece. Dzimusi un augusi Latvijā, bet latviski zinot pāris vārdu. Protestētāja viņā esot pamodusies Covid-19 pandēmijas laikā, kad ieejai veikalā vajadzēja vakcinācijas sertifikātu. Tad arī sākušās pirmās saķeršanās ar likumsargiem, kas kulminēja pēc  Krievijas  iebrukuma Ukrainā. Sieviete žurnālistiem atkārtojusi, ka neiestājas ne par karu, ne par Krievijas prezidentu Vladimiru Putinu, bet no viņas nav bijis iespējams iegūt atbildi, kas notiek Ukrainā. Tas nekādi neesot saistīts ar pret viņu uzsāktajām lietām. Vainu nevienā no lietām Kreile neatzīstot, bet vēršanās pret viņu notiekot, jo \"ļaunie spēki vēršas pret labajiem, tie ir dēmoni\".", "link": "https://www.delfi.lv/161/criminal/55348242/par-karu-slavinosu-simbolu-izmantosanu-aizturetajai-majsaimniecei-liedz-izbraukt-no-valsts"},
{"title": "Jelgavā notikumu ar piekauto meiteni vērtēs kriminālprocesā", "category": "Kriminālziņas", "body": "Ģenerālprokuratūra  nolēmusi sākt kriminālprocesu par gadījumu, kad septembra sākumā 15 gadus veca pusaudze nodarīja miesas bojājumus 12 gadus vecai meitenei, aģentūra LETA apstiprināja prokuratūras preses sekretāre Aiga Eiduka. Ģenerālprokuratūrā pārbaudē tika saņemta administratīvā lieta, kad plašsaziņas līdzekļos izskanēja informācija par piekauto pusaudzi. Izvērtējot materiālus, Ģenerālprokuratūra nolēma sākt kriminālprocesu par iespējamu huligānismu. Kā ziņots, 11.septembrī Jelgavā, Lielās ielas māju pagalmā, kāda 15 gadus veca pusaudze nodarīja miesas bojājumus 12 gadus vecai meitenei. Sociālajos tīklos ievietotais uzbrukuma video fragments liecināja, ka uzbrucēja cietušo spārdījusi ar kājām un ar dūrēm situsi pa seju. Cietusī nekādas pretdarbības neizrādīja, tikai seju sargāja ar rokām. Uzbrukumu centusies pārtraukt kāda cita meitene, bet agresore upurim vēl sviedusi ar mobilo telefonu, kas kautiņa laikā cietušajai bija izkritis no rokām. Policijā informēja, ka cietušās māte bērnu aizveda uz slimnīcu, kur konstatēti miesas bojājumi, bet māte uzrakstīja iesniegumu par notikušo.", "link": "https://www.delfi.lv/161/criminal/54799112/jelgava-notikumu-ar-piekauto-meiteni-vertes-kriminalprocesa"},
{"title": "Sestdien avārijā Suntažos viens cilvēks gājis bojā", "category": "Kriminālziņas", "body": "Pēc sākotnējās informācijas vīrietis pārvietojies pa brauktuvi, bez gaismu atstarojošiem elementiem. Policija skaidro notikušā apstākļus, bilst VP. Kopumā aizvadītajā diennaktī valstī reģistrēti 106 ceļu satiksmes negadījumi, tajos cietušas sešas personas un viena gājusi bojā. Visvairāk cietušo reģistrēts Rīgā un tās apkārtnē – četri. Vēl pa vienam cilvēkam cieta avārijās Kurzemes un Vidzemes reģionā. Sestdien visvairāk avāriju bijis Rīgas reģionā – 34. Zemgalē reģistrēti 23 ceļu satiksmes negadījumi, Vidzemē un Kurzemē – katrā pa 17, bet Latgalē – 15. Pavisam ceļu satiksmes jomā aizvadītajā diennaktī pieņemti 468 administratīvo pārkāpumu lēmumi, tajā skaitā 144 par ātruma pārsniegšanu, 24 par automašīnas vadīšanu alkohola reibumā, kā arī 10 par agresīvu braukšanu. Deviņi šoferi reibumā pieķerti Rīgas reģionā, seši Latgales reģionā, pa četriem dzērājšoferiem pieķerts Zemgalē un Vidzemē, savukārt Kurzemē pieķerts viens autovadītājs, kurš sēdās pie stūres dzērumā. Tāpat arī piektdien policija Rīgas reģionā izrakstījusi sešus protokolus par agresīvu automašīnas vadīšanu, bet Kurzemē – četrus.", "link": "https://www.delfi.lv/161/criminal/55003542/sestdien-avarija-suntazos-viens-cilveks-gajis-boja"},
{"title": "Svētdien par agresīvu braukšanu sodīti 14 autovadītāji", "category": "Kriminālziņas", "body": "Pagājušajā diennaktī par agresīvu braukšanu  Valsts policija  (VP)kopumā sodījusi 14 autovadītājus, portāls \"Delfi\" uzzināja policijā. Septiņi no tiem sodīti Rīgas reģionā, trīs Kurzemē, divi  Zemgales  reģionā un pa vienam Latgalē un Vidzemē. Aizvadītajā diennaktī valstī reģistrēti 67 ceļu satiksmes negadījumi, tajos cietuši pieci cilvēki. Kopumā ceļu satiksmes jomā pieņemti 432 administratīvo pārkāpumu lēmumi, tajā skaitā 148 par ātruma pārsniegšanu, septiņi par automašīnas vadīšanu alkohola reibumā, liecina VP apkopotā statistika.", "link": "https://www.delfi.lv/161/criminal/55004546/svetdien-par-agresivu-brauksanu-soditi-14-autovaditaji"},
{"title": "Garnadži no dzīvokļa Iecavā nozog 80 kilogramus kartupeļu un makšķeri", "category": "Kriminālziņas", "body": "Sestdien, 1. oktobrī,  Bauskas  novada  Iecavas  pagastā, uzlaužot ārdurvis, iekļūts dzīvoklī, no kura nozagti 80 kilogrami kartupeļu, makšķere, akustiskā sistēma un 140 eiro, portālu \"Delfi\" informēja  Valsts policijas  (VP) pārstāve Dace Kalniņa. Par zādzību policija sākusi kriminālprocesu. Kopumā pagājušajā diennaktī VP Bauskas iecirknī saņemta informācija 12 gadījumiem, kad iedzīvotāji vērsušies pēc palīdzības policijā, vai konstatēts, ka noticis noziedzīgs nodarījums. Ceļu satiksmes  uzraudzības jomā reģistrēti divi administratīvie pārkāpumi. Reģistrēti trīs ceļu satiksmes negadījumi bez fiziski cietušām personām, liecina VP apkopotā statistika.", "link": "https://www.delfi.lv/161/criminal/54805694/garnadzi-no-dzivokla-iecava-nozog-80-kilogramus-kartupelu-un-makskeri"},
{"title": "Policija brīdina par krāpniekiem – internetbanku pieejas datu izmānītājiem", "category": "Kriminālziņas", "body": "Ir daļa iedzīvotāju, kuri nav iekrituši krāpnieku lamatās, bet ir informējuši likumsargus par šādu krāpniecības veidu, taču ir daļa iedzīvotāju, kuri diemžēl ir tikuši apkrāpti, norāda policijā. Lielākoties gadījumu krāpnieki uzdevušies par \"Swedbank\" darbiniekiem, taču var būt arī situācijas, kad krāpnieki stādās priekšā kā citu banku pārstāvji. Policijā aizvien biežāk vēršas iedzīvotāji, kuri cietuši no krāpniekiem, kas zvanījuši un uzdevušies par bankas darbiniekiem, nosaucot pat personas vārdu, uzvārdu, personas kodu, internetbankas lietotāja vārdu, kurai ir zvanīts. Viltvārži zvana laikā informē personu par it kā aizdomīgu darījumu bankas kontā un, lai to anulētu, lūdz nosaukt kartes numuru, PIN kodu un citu sensitīvu informāciju. Krāpnieku mērķis ir iegūt citas personas piekļuves rīkus – lietotāja vārdu, paroles, maksājumu karšu datus, SmartID pin kodus, lai vēlāk iegūtu piekļuvi konkrētās personas elektroniskiem finanšu līdzekļiem un pārskaitītu tos uz ārzemju kontiem, kurus izsekot ir ļoti grūti. Valsts policija  atgādina, ka bankas darbinieki nekad attālināti neprasīs veikt tādas darbības, proti, telefonsarunas laikā sniegt iepriekšminētos datus. Ja tiek saņemts aizdomīgs zvans, e-pasts vai jebkāda cita informācija, uzreiz jāsazinās ar banku. Tāpat gadījumos, ja tiek zvanīts ar līdzīgu pieprasījumu, par to noteikti jāinformē policija, piefiksējot tālruņa numuru no kura saņemts zvans. Valsts policija aicina iedzīvotājus būt uzmanīgiem un nekādā gadījumā neuzticēt savus personas datus citiem cilvēkiem. Tāpat likumsargi aicina nevienam neatklāt savu interneta bankas paroli un pieejas kodus, kā arī šādus datus nesūtīt elektroniskajās vēstulēs. Visbiežāk šādi gadījumi notiek cilvēku pārlieku lielas uzticēšanās un neuzmanības dēļ. Valsts policija atgādina iedzīvotājiem būt uzmanīgiem un neiesaistīties apšaubāmos darījumos.", "link": "https://www.delfi.lv/161/criminal/52284165/policija-bridina-par-krapniekiem-internetbanku-pieejas-datu-izmanitajiem"},
{"title": "'Eco Baltia vide' no Jūrmalas domes tiesā plāno atprasīt 500 000 eiro", "category": "Kriminālziņas", "body": "Atkritumu apsaimniekošanas uzņēmums SIA \" Eco Baltia vide \" plāno vērsties tiesā pret Jūrmalas domi, prasot atlīdzināt kompānijai radītos zaudējumus 500 000 eiro apmērā saistībā ar domes pirms aptuveni pieciem gadiem veikto iepirkumu par atkritumu apsaimniekošanu, apliecināja \"Eco Baltia vide\" valdes priekšsēdētājs Jānis Aizbalts. Viņš skaidroja, ka \"Eco Baltia vide\" kopā ar vēl trim kandidātiem 2016. gadā piedalījās iepirkumā par atkritumu apsaimniekošanu Jūrmalas pilsētā. Konkursā tika noteiktas stingras prasības attiecībā uz kandidāta pēdējo trīs gadu pieredzi un saimniecisko izdevīgumu. Pēc \"Eco Baltia vide\" ieskatiem, uzvarētājs šīm prasībām nekvalificējās vai atbilda tikai daļēji. Līdz ar citiem iepirkuma kandidātiem 2016. gada oktobrī juridisko personu apvienība, kuru veido \"Eco Baltia vide\" un Lietuvas \"Ekonovus\", iesniedza sūdzību Iepirkumu uzraudzības birojā (IUB). Pēc vairākkārtējas iepirkuma pārsūdzēšanas IUB 2017. gada martā sūdzību noraidīja un atļāva  Jūrmalas domei  slēgt līgumu ar iepriekš noteikto konkursa uzvarētāju. Tomēr \"Eco Baltia vide\" aizvien saskatīja pārkāpumus iepirkuma uzvarētāja noteikšanā, tāpēc vērsās ar sūdzību tiesā. Pēc vairāku gadu tiesvedības tā atzinusi, ka iepirkumā uzvarētājs patiešām izvēlēts nelikumīgi un tā piedāvājumu vajadzēja noraidīt. Savukārt saskaņā ar iepirkuma komisijas sēdes protokoliem \"Eco Baltia vide\" un \"Econovus\" apvienotais piedāvājums bija otrais saimnieciski izdevīgākais, līdz ar to atzīstams par konkursa uzvarētāju, ar kuru slēgt līgumu, skaidroja Aizbalts. Tiesas spriedumā noteikts, ka \"Eco Baltia vide\" ir tiesīga Jūrmalas domei pieprasīt atlīdzību par gūtajiem zaudējumiem, kā arī negūto peļņu. Kopējā summa par piecu gadu periodu, pēc uzņēmuma aprēķiniem, ir 500 000 eiro. Uzņēmums vairāku mēnešu garumā esot nesekmīgi mēģinājis sazināties ar domi par radīto zaudējumu un negūtās peļņas segšanu, tādēļ \"Eco Baltia vide\" par minētās summas piedziņu plāno vērsties tiesā. Jūrmalas domes viedokli šonedēļ nav izdevies iegūt. Kā liecina \"Firmas.lv\" informācija, \"Eco Baltia vide\" reģistrēta 1996. gadā, un tās pamatkapitāls ir 203 470 eiro. Kompānija ietilpst atkritumu apsaimniekošanas un pārstrādes uzņēmuma grupā \"Eco Baltia\". Pērn \"Eco Baltia vide\" apgrozījums bija 24,092 miljoni eiro, kas ir par 28,5% vairāk nekā gadu iepriekš, savukārt kompānijas peļņa pieauga 12,3 reizes, sasniedzot 3,303 miljonus eiro. AS \"Eco Baltia\" akcionāri ir fonds \"INVL Baltic Sea Growth Fund\" (52,81%), Eiropas Rekonstrukcijas un attīstības banka (30,51%), \"Eco Baltia\" vadītājam Mārim Simanovičam piederošais uzņēmums \"Enrial Holdings\" (15,93%) un Kiprā reģistrēta kompānija \"Penvi Investment Ltd\" (0,75%).", "link": "https://www.delfi.lv/161/criminal/53698887/eco-baltia-vide-no-jurmalas-domes-tiesa-plano-atprasit-500-000-eiro"},
{"title": "Atklāta dzīvokļu izkrāpšanas shēma, izmantojot viltotus testamentus", "category": "Kriminālziņas", "body": "Valsts policija  (VP) ir pabeigusi izmeklēšanu kriminālprocesā par dzīvokļu sērijveida izkrāpšanu, ko vairāku gadu garumā veica personu grupa. Krāpšanas tika izdarītas, viltojot dokumentus, visbiežāk izmantojot viltotus privātos testamentus. Lai slēptu noziedzīgās mantas izcelsmi, sākotnēji dzīvokļi tika pārrakstīti uz citu grupas dalībnieku vārdiem, un pēc kāda laika tika pārdoti trešajām personām, portālu \"Delfi\" informēja VP pārstāve Gita Gžibovska. 2014. gada 21. maijā tika uzsākts kriminālprocess par nekustamā īpašuma izkrāpšanas mēģinājumu un dokumentu viltošanas faktu. Veicot izmeklēšanu, izmeklētāji ieguva informāciju par noziedzīgo grupu, kuras dalībnieki pēc dzīvokļu likumisko īpašnieku nāves, viltojot testamentus, kas tika iesniegti notāram, un sniedzot notāram nepatiesas ziņas, izkrāpa nekustamos īpašumus. Zvērināts notārs, būdams maldināts un nepamanīdams neko aizdomīgu, nokārtoja mantojuma lietas, kā rezultātā šī personu grupa prettiesiski savā īpašumā ieguva astoņus nekustamos īpašumus par kopējo vērtību 247 700 eiro. Šie dzīvokļi vēlāk tika pārdoti trešajām personām. Kriminālprocesā tika veikta aktīva izmeklēšana ar mērķi noskaidrot visus notikušā apstākļus, noziegumos iesaistītās un cietušās personas, kā arī noskaidrot noziedzīgi iegūto naudas līdzekļu plūsmu. Mērķtiecīgi strādājot un analizējot iegūto informāciju, tika atklāti vairāki krāpšanas gadījumi, kas izdarīti kopš 2011. gada. Līdztekus izmeklēšanā tika iegūta informācija par mantu, kas atradās aizdomās turēto personu rīcībā un bija iegūta, izdarot noziegumus. Šī manta paredzēta konfiskācijai, līdz ar to tiks nodrošināta kaitējuma kompensācijas atlīdzināšana cietušajiem. Apkrāpti galvenokārt tika vientuļi, vecāka gadagājuma cilvēki. Savukārt izmeklēšanu apgrūtināja fakts, ka nozieguma izdarīšanas laikā cietušās personas jau bija mirušas. Ātrākam un efektīvākam krimināltiesisko attiecību noregulējumam, šai kriminālprocesā tika pieņemti pieci lēmumi par procesa uzsākšanu par noziedzīgi iegūtu mantu attiecībā pret prettiesiski atsavināto mantu – izkrāptiem dzīvokļiem. Process tika nodots izlemšanai tiesai. Šī gada martā, iegūstot pietiekamu pierādījumu kopumu, atsevišķā lietvedībā tika izdalīts kriminālprocess par svešas mantas – 21 000 eiro vērta nekustamā īpašuma izkrāpšanu lielā apmērā, personu grupā pēc iepriekšējās vienošanās, izdarot dokumenta, kas piešķir tiesības, viltošanu un izmantošanu mantkārīgā nolūkā, apzināti sniedzot zvērinātam notāram nepatiesu paziņojumu, kā arī noziedzīgā nodarījuma rezultātā iegūtās mantas – naudas līdzekļu 15 000 eiro apmērā legalizēšanu personu grupā pēc iepriekšējas vienošanās. Izdalītais kriminālprocess tika nosūtīts Rīgas tiesas apgabala prokuratūrai kriminālvajāšanas uzsākšanai pret personu grupu četru personu sastāvā. 2021. gada 30. aprīlī tika pabeigta izmeklēšana par septiņu dzīvokļu izkrāpšanu un viena dzīvokļa izkrāpšanas mēģinājumu faktu, kā rezultātā tika legalizēti naudas līdzekļi 133 498,42 eiro apmērā. Kriminālprocess tika nosūtīts prokuratūrai kriminālvajāšanas uzsākšanai pret 11 personām, kuras tika atzītas par aizdomās turētājām personām vairāku noziegumu izdarīšanā, par ko kriminālatbildība paredzēta Krimināllikuma 177. panta trešajā daļā  275. panta otrajā daļā, 299. pantā  195. panta otrajā daļā un 195. panta trešajā daļā. Krimināllikuma 177. panta trešā daļa kā sodu paredz brīvības atņemšanu uz laiku no diviem līdz desmit gadiem, konfiscējot mantu vai bez mantas konfiskācijas, un ar probācijas uzraudzību uz laiku līdz trim gadiem vai bez tās, savukārt 275. panta otrā daļa – brīvības atņemšanu uz laiku līdz četriem gadiem vai ar īslaicīgu brīvības atņemšanu, vai ar piespiedu darbu, vai ar naudas sodu. Šī paša likuma 299. pants kā sodu paredz īslaicīgu brīvības atņemšanu vai piespiedu darbu, vai naudas sodu, savukārt 195. panta otrā daļa soda ar brīvības atņemšanu uz laiku līdz pieciem gadiem vai ar īslaicīgu brīvības atņemšanu, vai ar piespiedu darbu, vai ar naudas sodu, konfiscējot mantu vai bez mantas konfiskācijas. Šī paša panta trešā daļa kā sodu paredz brīvības atņemšanu uz laiku no trim līdz divpadsmit gadiem, konfiscējot mantu vai bez mantas konfiskācijas, un ar probācijas uzraudzību uz laiku līdz trim gadiem vai bez tās.", "link": "https://www.delfi.lv/161/criminal/53187417/atklata-dzivoklu-izkrapsanas-shema-izmantojot-viltotus-testamentus"},
{"title": "Organizēts grupējums Vācijā izkrāpis 2,5 miljonus eiro; starp aizturētajiem – Latvijas pilsonis", "category": "Kriminālziņas", "body": "Vācijas , Latvijas un  Igaunijas  tiesībaizsardzības iestādes veikušas saskaņotas procesuālās darbības pret organizētās noziedzības grupējumu, kas tiek turēts aizdomās par tūkstošiem Vācijas uzņēmumu apkrāpšanu, portāls \"Delfi\" uzzināja prokuratūrā. Starptautiskās operācijas ietvaros trīs valstīs pārmeklēti 17 objekti un aizturētas trīs aizdomās turētās personas. Izmeklētāji procesuālo darbību laikā izņēmuši skaidru naudu, narkotikas un citus pierādījumus, turklāt tikuši iesaldēti vairāk nekā 300 banku konti. Izmeklēšanas laikā iegūtā informācija liecina, ka laika periodā no 2020. gada septembra noziedzīgā grupējuma dalībnieki no Vācijas uzņēmumiem izkrāpuši vairāk nekā 2,5 miljonus eiro, izmantojot turpmāk norādīto krāpniecisko shēmu. Vācijā reģistrētajiem uzņēmumiem tāpat kā citās  Eiropas Savienības  dalībvalstīs likums nosaka pienākumu publicēt noteiktu informāciju valsts komercreģistrā. Šie dati tiek publicēti tiešsaistē īpašā tīmekļvietnē. Par publikācijām ir jāmaksā nodeva, par ko uzņēmumiem tiek izsniegts rēķins. Noziedzīgā grupējuma dalībnieki nelikumīgi no komercreģistra tīmekļvietnes izguva informāciju par jauniem ierakstiem un pēc iegūtajiem datiem sagatavoja viltotus rēķinus, kuros norādītā apmaksājamā summa – parasti ap 850 eiro – bija ievērojami lielāka nekā to nosaka Vācijas likumdošana. Iepriekšminētajā laika periodā apsūdzētie nosūtījuši vairāk nekā 150 000 šādu viltotu rēķinu uzņēmumiem un asociācijām, un vairāki tūkstoši adresātu saņemtos rēķinus apmaksājuši, tādējādi tiekot apkrāpti. Izmeklēšanas atbalsts no  Lietuvas ,  Bulgārijas ,  Ungārijas ,  Maltas  un  Čehijas  ļāva izmeklētājiem sekot līdzi naudas pārskaitījumiem un izsekot aizdomās turamos, turklāt izmeklēšanas gaitā atbalstu nodrošināja arī Eirojusts, organizējot koordinācijas sanāksmes un izveidojot kopīgu izmeklēšanas grupu. Starptautiskās operācijas laikā Latvijā tika aizturēta viena persona, kurai 2023. gada 27. aprīlī tiesa piemēroja izdošanas apcietinājumu saistībā ar Vācijā izdotu Eiropas apcietinājuma lēmumu. Persona piekrita izdošanai un 2023. gada 27. aprīlī tika pieņemts lēmums par viņas izdošanu Vācijai.", "link": "https://www.delfi.lv/161/criminal/55475322/organizets-grupejums-vacija-izkrapis-2-5-miljonus-eiro-starp-aizturetajiem-latvijas-pilsonis"},
{"title": "Foto: Robežsargi atrod nelegālās cigaretes un aiztur Baltkrievijas pilsoni", "category": "Kriminālziņas", "body": "Piektdien, pārbaudot informāciju par tabakas izstrādājumu nelikumīgu pārvietošanu slēptā veidā robežsargi uz autoceļa Silenes robežkontroles punkts- Daugavpils  apturēja kādu \"VW\" \"Touran\" markas automašīnu, kuru vadīja 1985. gadā dzimušais  Baltkrievijas  pilsonis. Vīrietis  ar automašīnu nosūtīts uz Silenes robežkontroles punktu atkārtotai pārbaudei, kuras laikā, ar  VID  atbalstu tika veikta automašīnas skenēšana. Skenēšanas laikā radās aizdomas par nedeklarētu akcīzes preču esamību transportlīdzekļa gāzes balonos. Apskates laikā konstatēts, ka gāzes balonos ir iebūvētas lūkas, kuras nomaskētas ar špakteli un tajos paslēptas cigaretes. Kopumā robežsargi izņēma 37 640 cigaretes ar Baltkrievijas akcīzes markām. Pret 1985. gadā dzimušo vīrieti uzsākts kriminālprocess pēc Krimināllikuma 190. panta trešās daļas par kontrabandu, ja tā izdarīta lielā apmērā. Par šādu noziegumu draud līdz pat desmit gadiem aiz restēm. Vīrietis ievietots  Valsts policijas  īslaicīgās aizturēšanas vietā.", "link": "https://www.delfi.lv/161/criminal/55242366/foto-robezsargi-atrod-nelegalas-cigaretes-un-aiztur-baltkrievijas-pilsoni"},
{"title": "Piektdien valstī reģistrēts 121 ceļu satiksmes negadījums", "category": "Kriminālziņas", "body": "Aizvadītajā diennaktī Latvijā reģistrēts 121 ceļus satiksmes negadījums, portāls \"Delfi\" uzzināja  Valsts policijā . Kopumā negadījumos, kā vēsta policija, cietušas 19 personas. Visvairāk negadījumu – 57 – reģistrēti Rīgas reģionā. Tur arī bijis lielākais cietušo skaits – 14 cilvēki. Ceļu satiksmes  jomā pieņemti 415 administratīvo pārkāpumu lēmumi, tajā skaitā 173 par ātruma pārsniegšanu, 14 par automašīnas vadīšanu alkohola reibumā un 10 par agresīvu braukšanu.", "link": "https://www.delfi.lv/161/criminal/54798952/piektdien-valsti-registrets-121-celu-satiksmes-negadijums"},
{"title": "Mārupē divi auto uzbrauc gājējam; viņš mirst notikuma vietā", "category": "Kriminālziņas", "body": "Pēc policijas rīcībā esošās informācijas, \"Land Rover\" vadītājs un aiz viņa braucošais automašīnas \"Škoda\" vadītājs uzbrauca gājējam. Valsts policija  turpina skaidrot notikušā apstākļus. Aizvadītajā diennaktī valstī reģistrēts 71 ceļu satiksmes negadījums, tajos cietušas deviņas personas un viena gājusi bojā. Kopumā ceļu satiksmes jomā pieņemti 378 administratīvo pārkāpumu lēmumi, tajā skaitā 153 par ātruma pārsniegšanu, 10 par automašīnas vadīšanu alkohola reibumā un viens par agresīvu braukšanu.", "link": "https://www.delfi.lv/161/criminal/54802746/marupe-divi-auto-uzbrauc-gajejam-vins-mirst-notikuma-vieta"},
{"title": "Iekļauj dienestā, sauc uz tiesu – valsts iestāžu vārdā uzdarbojas krāpnieki", "category": "Kriminālziņas", "body": "Šonedēļ Valsts policijā ir vērsušies vairāki iedzīvotāji, kam  Valsts policijas  priekšnieka vārdā izsūtītas vēstules ar aicinājumu ierasties tiesā, taču tās sūtījuši krāpnieki, portāls \"Delfi\" uzzināja VP. Tāpat krāpnieki Aizsardzības ministrijas vārdā izsūtījuši īsziņas ar paziņojumu par iesaukšanu obligātajā dienestā Latvijas armijā. Jau iepriekš likumsargi brīdinājuši par krāpnieciskām vēstulēm, kas tiek izsūtītas Valsts policijas vai Interpola vārdā. Tajās norādīts, ka persona tiek uzaicināta uz tiesu saistībā ar pornogrāfijas apriti. Šie e-pasti tiek izsūtīti ar mērķi izvilināt personas datus un izkrāpt naudu, uzsver VP. Proti, uz e-pastu atbildot, iedzīvotājam tiek nosūtīts  krāpniecisks dokuments, kurā prasīts samaksāt \"sodu\", lai it kā tiktu izbeigta tiesvedība. Ticamības radīšanai noziedznieki atsaucas arī uz konkrētām Latvijas policijas un tieslietu struktūras amatpersonām. Šonedēļ Valsts policijā ir vērsušies vairāki iedzīvotāji, kam līdzīgas vēstules izsūtītas Valsts policijas priekšnieka vārdā, tiesa gan, norādot nepareizu amatu – vēstulē policijas priekšnieks nodēvēts par \"Civilās gvardes ģenerāldirektoru\". Likumsargi uzsver, ka ne Valsts policija un tās amatpersonas, ne citu tiesībsargājošo iestāžu darbinieki šādas vēstules neizsūta. E-pasta viltojumu var atpazīt arī pēc izsūtītāja adreses – valsts iestādes izmanto noteiktas e-pasta adreses, piemēram – [...]@vp.gov.lv. Turklāt par krāpšanu liecina arī daudzās saturiskās, stilistiskās un gramatiskās kļūdas e-pastā. Redzams, ka teksts tulkots ar kādu automātiskās tulkošanas programmu. Valsts policija aicina iedzīvotājus būt uzmanīgiem, neatklāt svešiniekiem personas datus un bankas kontu datus, nepārskaitīt krāpniekiem naudu, neatbildēt uz šādām vēstulēm un brīdināt par krāpnieku aktivitāti savus tuviniekus. Tāpat VP iesaka nevērt vaļā aizdomīgu e-pastu pielikumus un saites, jo tie var saturēt vīrusus. Gadījumos, ja ir izkrāpta nauda, par to no sākuma jāinformē sava banka bet pēc tam jāvēršas ar iesniegumu tuvākajā Valsts policijas iecirknī. Savukārt riska informāciju par aizdomīgām darbībām interneta vidē iespējams policijai nosūtīt mobilajā lietotnē \"Mana drošība\". Savukārt  Aizsardzības ministrija  brīdina, ka krāpnieki ministrijas vārdā izsūtījuši īsziņas ar paziņojumu, ka persona ir iesaukta obligātajā dienestā Latvijas armijā. Ministrija norāda, ka šādu īsziņu izsūtīšana saistībā ar valsts aizsardzības dienestu šobrīd netiek plānota un par šādiem dezinformācijas gadījumiem lūdz ziņot. AM atgādina, ka valsts aizsardzības dienesta iesaukums ir plānots janvārī, un aicina Latvijas pilsoņus vecumā no 18-27 pieteikties brīvprātīgi. Jau ziņots, ka otrdien valdība atbalstīja  valsts aizsardzības dienesta izveidi .", "link": "https://www.delfi.lv/161/criminal/54718398/ieklauj-dienesta-sauc-uz-tiesu-valsts-iestazu-varda-uzdarbojas-krapnieki"},
{"title": "Rīgā aiztur divus nelegālu taksometru pakalpojumu sniedzējus", "category": "Kriminālziņas", "body": "Turpinot ierobežot nelegālo taksometru pakalpojumu sniegšanu,  Rīgas domes   Satiksmes  departamenta Kontroles dienests kopā ar Valsts policiju (VP) un Valsts ieņēmumu dienestu ( VID ) trešdien, 7. decembrī, rīkoja reidu, kurā, veicot kontrolpirkumus, tikai aizturēti divi autovadītāji, kas darbojās bez licences. Kā portālu \"Delfi\" informēja Rīgas domē, taksometru pakalpojumu sniedzēji, kuru automašīnām bija baltie numuri, klientu pasūtījumu saņemšanai izmantoja \"Panda Taxi\" telefona centrāli. Abi pārkāpēji darbojās nelegāli – bez licences. Kontroles dienests, VP un VID par pārkāpumiem sāka lietvedību un viens no transportlīdzekļiem tika izņemts. Automašīnas  ar baltajiem numuriem drīkst sniegt pasažieru komercpārvadājumu ar vieglo automobili pakalpojumus, tikai saņemot pasūtījumu aplikācijā, kā arī ir jābūt Autotransporta direkcijā izsniegtai licencei. Izmantot zvanu centrāles pakalpojumus šie pārvadātāji ar vieglo automobili nedrīkst, jo automašīnas nav atbilstoši aprīkotas ar taksometru skaitītāju, tiek izmantota skaidra nauda un netiek maksāti nodokļi, skaidro domē. Taksometrus ar dzeltenajām numurzīmēm licencē pašvaldība un tajos ir jābūt uzstādītiem skaitītājiem. Kontroles dienests reida laikā sāka kopumā 24 administratīvās lietvedības. Rīgas pašvaldība apņēmusies arī turpmāk kopā ar atbildīgajiem dienestiem turpinās reidus, lai ierobežotu nelegālos pasažieru pārvadājumus. Satiksmes departamenta Kontroles dienests, veicot pārbaudes, šogad par nelicenzētu uzņēmējdarbību konstatējis vidēji septiņus līdz astoņus pārkāpumus mēnesī.", "link": "https://www.delfi.lv/161/criminal/55007294/riga-aiztur-divus-nelegalu-taksometru-pakalpojumu-sniedzejus"},
{"title": "Policija Ogres novadā atklāj cilvēktirdzniecības gadījumu; trīs aizturētie", "category": "Kriminālziņas", "body": "Personas vairāku mēnešu garumā bija izmantojušas iedzīvošanās nolūkā kādu sievieti, kas nodarbojās ar prostitūciju. Šobrīd Valsts policijā tiek izmeklēts arī cits kriminālprocess pret minētās noziedzīgās grupas iespējamo organizatori – 1966. gadā dzimušo Valiju Reini saistībā ar krāpšanu lielā apmērā, kas izdarīta pret trīs personām. Iespējams, cietušo skaits ir vēl lielāks, tāpēc  Valsts policija  aicina aplūkot sievietes fotogrāfiju un atsaukties ikvienu, kurš cietis no viņas iespējamām noziedzīgajām darbībām. Sazināties ar policiju iespējams, zvanot pa tālruņa numuru 110 vai 65002402 vai arī rakstot e-pastu: kanc.ogre@riga.vp.gov.lv. Šā gada 2. jūnijā iepriekš uzsākta kriminālprocesa ietvaros Ogres iecirkņa likumsargi aizdomās par cilvēktirdzniecību, ja tā izdarīta personu grupā, aizturēja nozieguma iespējamo organizatori – 1966. gadā dzimušu sievieti, kas šajā noziedzīgajā grupā darbojusies kā sutenere. Tāpat tika aizturēts 1999. gadā dzimis vīrietis, līdzdalībnieks. Savukārt dienu vēlāk policisti aizturēja trešo organizētās grupas dalībnieci – 1986. gadā dzimušu sievieti. Izmeklēšanas laikā iegūtā informācija liecina, ka organizatore, psiholoģiski ietekmējot, ar maldiem un viltu iesaistījusi cietušo seksuālu pakalpojumu sniegšanā par samaksu. Cietusī tika maldināta par finansiālu labumu saņemšanu nākotnē. Tajā pašā laikā cietusī bijusi spiesta atdot visu nopelnīto naudu organizatorei. Cietusī sieviete dzīvojusi izīrētā dzīvoklī kopā ar nozieguma organizatori un līdzdalībnieku. Kā arī izmeklēšanas laikā iegūtā informācija liecina, ka viņai atņemta pase, un viņa ietekmēta arī fiziski. Valsts policija atgādina, ka neviena persona netiek uzskatīta par vainīgu, kamēr tās vaina noziedzīga nodarījuma izdarīšanā netiek pierādīta likumā noteiktajā kārtībā.", "link": "https://www.delfi.lv/161/criminal/54581406/policija-ogres-novada-atklaj-cilvektirdzniecibas-gadijumu-tris-aizturetie"},
{"title": "Par brāļa noduršanu Limbažos tiesās vīrieti", "category": "Kriminālziņas", "body": "Šī gada janvārī  Vidzemes  prokuratūras prokurore tiesai nosūtīja krimināllietu kāda vīrieša apsūdzībā par izdarītu sava brāļa slepkavību, portālu \"Delfi\" informēja prokuratūras pārstāve Aiga Eiduka. Kā norādīts apsūdzībā, vīrietis kopīgi ar savu brāli lietoja alkoholu, kad strīda laikā paņēma saimniecības nazi un tīši iedūra cietušajam sirds rajonā. No gūtajiem durti grieztajiem ievainojumiem iestājās vīrieša nāve. Prokurore apsūdzēto vīrieti pie kriminālatbildības saukusi pēc Krimināllikuma 116. panta, kas kā sankciju paredz mūža ieslodzījumu vai ar brīvības atņemšanu uz laiku no pieciem līdz divdesmit gadiem un ar probācijas uzraudzību uz laiku līdz trim gadiem. Lieta izskatīšanai nodota Vidzemes rajona tiesai. Portāls \"Delfi\" jau vēstīja, ka pērn 9. jūlijā  Valsts policija  saņēma informāciju, ka Limbažu novadā kādā īpašumā atrasts 1965. gadā dzimuša vīrieša līķis ar vardarbīgas nāves pazīmēm – diviem naža dūrieniem sirds apvidū. Ierodoties notikuma vietā, policija aizturēja 1962. gadā dzimušu vīrieti, mirušā vīrieša brāli. Policijā sākts kriminālprocess par slepkavību. Kā stāstīja Valsts policijas pārstāve Zane Vaskāne, izmeklēšanas laikā noskaidrots, ka starp brāļiem izcēlies ģimenes konflikts, kura laikā 1962. gadā dzimušais vīrietis paņēmis nazi un divas reizes iedūris brālim. Tā rezultātā 1965. gadā dzimušais vīrietis miris notikuma vietā. Aizturētais vīrietis jau iepriekš bija nonācis policijas redzeslokā gan par velosipēda vadīšanu alkohola reibumā, gan par alkohola lietošanu sabiedriskā vietā.", "link": "https://www.delfi.lv/161/criminal/54062222/par-brala-nodursanu-limbazos-tiesas-virieti"},
{"title": "Nedēļas nogalē no mēģinājumiem šķērsot Baltkrievijas–Latvijas robežu atturēti 113 cilvēki", "category": "Kriminālziņas", "body": "Aizvadītajā nedēļas nogalē, no piektdienas līdz svētdienai robežsargi novērsuši 113 cilvēku mēģinājumu nelikumīgi šķērsot Latvijas– Baltkrievijas  robežu, portālam \"Delfi\" pavēstīja robežsardzē. Piektdien, 11. februārī,  Valsts robežsardzes  amatpersonas novērsušas 41 cilvēka mēģinājumu nelikumīgi šķērsot robežu, savukārt sestdien – 34. Svētdien, 13. februārī, robežsargi novērsa 38 cilvēku mēģinājumu šķērsot Baltkrievijas–Latvijas robežu. Kopš 2021. gada 10. augusta kopumā no valsts robežas nelikumīgas šķērsošanas ir atturēti 6028 cilvēki. Par nelikumīgu valsts robežas šķērsošanu aizvadītajā diennaktī aizturēto nav. Kopš ārkārtējās situācijas ieviešanas humānu apsvērumu dēļ nav liegta valsts robežas šķērsošana 124 cilvēkiem, savukārt kopumā pērn un šogad aizturēti 476 valsts robežu nelikumīgi šķērsojuši trešo valstu pilsoņi.", "link": "https://www.delfi.lv/161/criminal/54053146/nedelas-nogale-no-meginajumiem-skersot-baltkrievijas-latvijas-robezu-attureti-113-cilveki"},
{"title": "Topošais 'līgavainis' no Sīrijas vidzemniecei izkrāpis 13 000 eiro", "category": "Kriminālziņas", "body": "Topošais \"līgavainis\" no  Sīrijas  vidzemniecei izkrāpis 13 000 eiro, informēja  Valsts policijas  (VP) Vidzemes reģiona pārvaldes vecākā speciāliste Zane Vaskāne. Laiku pa laikam VP tiek saņemti iesniegumi no sievietēm, kuras sociālo tīklu iepazīšanās vietnē ir uzsākušas saraksti ar nepazīstamu vīrieti, kurš, iemantojot uzticību, izkrāpis lielu naudas summu, kas bieži vien mērāma vairākos tūkstošos eiro. Vaskāne stāstīja, ka šī gada oktobra sākumā VP vērsās kāda sieviete, kurai viņas topošais \"līgavainis\" izkrāpis ievērojamu naudas summu – 13 000 eiro. Viņu sarakste esot sākusies kādā sociālo tīklu vietnē, taču vēlāk turpinājusies elektroniskajā pastā. Vīrietis stādījies priekšā kā ārsts, kurš pašlaik strādā militārajā zonā Sīrijā. Abu jūtas esot uzplaukušas pēkšņi, tāpēc viņi vēlējušies pēc iespējas ātrāk tikties. Taču, lai to varētu īstenot un vīrietis atlidotu uz Latviju, viņam bija nepieciešama konkrēta naudas summa, ko sieviete viņam esot pārskaitījusi. Ne vien iepriekš minētais gadījums, bet arī citās reizēs šādas sarakstes parasti beidzas negatīvi –tiklīdz krāpnieks saņem prasīto naudas summu, jebkāda komunikācija ar cietušo tiek pārtraukta, tādējādi nodarot ne tikai sirds sāpes, bet arī finansiālas problēmas, piebilda policijas pārstāve. Viņa norādīja, ka diemžēl šī nav vienīgā reize, kad sievietes tikušas apkrāptas internetā. Jau iepriekš ziņots par citiem līdzīgiem gadījumiem, kur krāpnieki visbiežāk darbojas pēc vienotas shēmas, proti, izmantojot sociālo tīklu iepazīšanās vietni, uzsāk draudzīgu un sirsnīgu saraksti ar iespējamo cietušo. Krāpnieks, iemantojot cietušās sievietes uzticību, kādā sarakstē var sākt stāstīt par savām problēmām, kas viņu it kā skar, piemēram, nepieciešama nauda dārgai operācijai vai konkrēta summa, lai atbrauktu atvaļinājumā uz Latviju un līdzīgas. Tāpat krāpnieks cietušajai sievietei sarakstē var minēt par viņam piederošām glabātuvē ievietotām dārglietām, lielu daudzumu dažādu valūtu banknošu, dokumentiem un citām lietām, kurām viņš netiek klāt, jo par to nepieciešams samaksāt, krāpnieciskās pazīmes raksturoja Vaskāne. Lai nepiedzīvotu nepatīkamus mirkļus, VP aicina iedzīvotājus būt piesardzīgiem un pārlieku neuzticēties sociālajos tīklos, iepazīstoties ar svešiniekiem. Tāpat VP atkārtoti atgādina, ka nevajadzētu trešajām personām izpaust savus personīgos datus, tādējādi pakļaujot sevi riskam kļūt par krāpšanas upuri, uzsvēra Vaskāne.", "link": "https://www.delfi.lv/161/criminal/52602701/toposais-ligavainis-no-sirijas-vidzemniecei-izkrapis-13-000-eiro"},
{"title": "Magoņa lieta tiesā varētu nonākt jau rudenī", "category": "Kriminālziņas", "body": "Bijušā \"Latvijas Dzelzceļa\" valdes priekšsēdētāja Uģa Magoņa krimināllieta tiesā varētu nonākt jau šajā rudenī, ceturtdien LNT raidījumam “900 sekundes” pauda ģenerālprokurors  Ēriks Kalnmeiers . Vēlākais šī krimināllieta tiesā nonākšot līdz gada beigām, pārliecināts ģenerālprokurors, kurš tāpat atzina, ka prokuratūra apņēmusies šajā lietā savu lēmumu pieņemt līdz nākamajai trešdienai, 6. jūlijam. Pats Magonis lietā liecības nav sniedzis, taču tās esot viņa tiesības, uzsvēra Kalnmeiers. Portāls \"Delfi\" jau ziņoja, ka šonedēļ  Korupcijas  novēršanas un apkarošanas birojs ( KNAB ) informēja, ka nosūtījis  Ģenerālprokuratūrai  krimināllietas materiālus,  rosinot sākt kriminālvajāšanu pret VAS \"Latvijas dzelzceļš\" (LDz) bijušo valdes priekšsēdētāju  Uģi Magoni par aptuveni 500 000 eiro kukuļa pieņemšanu. KNAB pirmstiesas izmeklēšanā noskaidrojis, ka valsts amatpersona pieņēmusi kukuli no privātpersonas saistībā ar LDz meitasuzņēmuma \"LDz ritošā sastāva serviss\" (LDz RSS) iepirkumu. KNAB izmeklētājs ierosina saukt pie kriminālatbildības LDz valdes priekšsēdētāju par kukuļa lielā apmērā pieņemšanu pēc Krimināllikuma 320. panta 3. daļas. Savukārt kādu privātpersonu rosināts saukt pie kriminālatbildības par kukuļa došanu valsts amatpersonai par lēmuma pieņemšanu uzņēmuma interesēs pēc Krimināllikuma 323. panta 2. daļas. Tāpat jau vēstīts, ka Magonis tiek turēts aizdomās par aptuveni pusmiljona eiro kukuļa saņemšanu saistībā ar LDz meitasuzņēmuma \"LDz RSS\" daudzmiljonu iepirkumu - četru vecu dīzeļlokomotīvju iegādi no Igaunijas miljonāram Oļegam Osinovskim piederošā uzņēmuma \"Skinest\". Igaunijas prokuratūras pārstāve Kadrija Tammaja iepriekš apstiprinājusi, ka Latvijas prokuratūra lūgusi palīdzību Igaunijas Drošības dienestam un Igaunijas ģenerālprokuratūrai saistībā ar Magoņa lietu. Savukārt Ģenerālprokuratūrā iepriekš skaidrots, ka Starptautiskās sadarbības nodaļas virsprokurore nav komentējusi, vai Latvijas prokuratūra lūgusi palīdzību Igaunijas tiesībsargājošajām iestādēm.", "link": "https://www.delfi.lv/161/criminal/47620381/magona-lieta-tiesa-varetu-nonakt-jau-rudeni"},
{"title": "LTV: Izmeklētāji nofilmējuši Magoņa kukuļošanas brīdi", "category": "Kriminālziņas", "body": "Kā vēsta raidījums, tad izmeklētāju rīcībā ir videomateriāls, kurā redzams, kā vīrietis pienāk pie automašīnas \" Audi A8 \", ar kuru brauca Magonis, un bagāžas nodalījumā ieliek maisiņu, kurā, iespējams, bijusi nauda. Bagāžnieku atver Magonis. Jau vēstīts, ka  KNAB aizturējis bijušo LDz šefu Magoni  un ierosinājis  kriminālprocesu par kukuļņemšanu . Latvijas Televīzija iepriekš vēstīja, ka ap  500 tūkstošu eiro kukulis atrasts Magoņa automašīnā , kad viņš atgriezies no Igaunijas.  Osinovskis iepriekš  savu saistību ar tā dēvēto \"Magoņa lietu\" noliedzis . Tiesa Magonim kā  drošības līdzekli piemērojusi apcietinājumu . Lai gan  Uģis Magonis  ar akcionāra lēmumu ir atbrīvots no valstij piederošā \"Latvijas Dzelzceļa\" (LDz) valdes priekšsēdētāja amata,  no uzņēmuma prezidenta amata viņš ir atstādināts uz izmeklēšanas laiku.", "link": "https://www.delfi.lv/161/criminal/46394419/ltv-izmekletaji-nofilmejusi-magona-kukulosanas-bridi"},
{"title": "Par grūtnieces piekaušanu līdz nāvei Preiļos aiztur vīrieti", "category": "Kriminālziņas", "body": "Policija ir uzsākusi kriminālprocesu, aizturēja un apcietināja aizdomās turēto personu. Šobrīd notiek izmeklēšana. 24. maijā neilgi pēc pulksten 23 VP saņēma informāciju, ka Preiļos kādā dzīvoklī ir konstatēta 1992. gadā dzimušās sievietes nāve ar vardarbības pazīmēm. Policijas rīcībā esošā informācija liecina, ka sievietes nāve bija iestājusies gūto miesas bojājumu rezultātā, kā arī sieviete bija stāvoklī. Operatīvo darbību rezultātā jau nākamajā dienā policisti uz aizdomu pamata par minētās slepkavības izdarīšanu, aizturēja 1981. gadā dzimušu vīrieti. Šobrīd vīrietis atrodas apcietinājumā un ir uzsākts kriminālprocess pēc Krimināllikuma 117. panta 1. daļas, par slepkavību, ja noslepkavota sieviete, vainīgajam apzinoties, ka viņa ir grūtniecības stāvoklī, par ko soda ar mūža ieslodzījumu vai ar brīvības atņemšanu uz laiku no desmit līdz divdesmit gadiem un ar probācijas uzraudzību uz laiku līdz trim gadiem, konfiscējot mantu vai bez mantas konfiskācijas. Šobrīd ir noteiktas visas nepieciešamās ekspertīzes un policija turpina izmeklēšanu.", "link": "https://www.delfi.lv/161/criminal/54463272/par-grutnieces-piekausanu-lidz-navei-preilos-aiztur-virieti"},
{"title": "Magoni tiesa pret 400 000 eiro drošības naudu atbrīvo no apcietinājuma", "category": "Kriminālziņas", "body": "Rīgas pilsētas Vidzemes priekšpilsētas tiesa ceturtdien pret drošības naudu no apcietinājuma atbrīvoja kukuļņemšanā aizdomās turēto bijušo uzņēmuma \" Latvijas Dzelzceļš \" (LDz) valdes priekšsēdētāju Uģi Magoni. Tiesa nolēma atbrīvot Magoni pret 400 000 eiro drošības naudu. Tas gan notiks tikai tad, kad nauda tiks ieskaitīta, žurnālistiem pēc lēmuma pastāstīja viens no Magoņa advokātiem Jānis Rozenbergs. Kā papildināja advokāts, patlaban gan šādas summa Magoņa ģimenei nav un to nevar savākt, bet to varētu izdarīt tuvāko nedēļu laikā. \"Es neapgalvoju, ka 400 000 eiro būtu Magoņa kunga ģimenes rīcībā un šī nauda tiks tūlīt iemaksāta. Ja mēneša laikā šī nauda tiek iemaksāta attiecīgā Valsts kases kontā, tad Magoņa kungs tiek atbrīvots no apcietinājuma. Mēs ar Magoni ceram, ka izdosies savākt, taču tas ir atkarīgs no trešajā personām un viņu iespējām. Ar šo tiesas lēmumu droši vien ir kāda jauna prakse drošības naudas apmēra noteikšanā, kas apmēram piecas līdz septiņas reizes pārsniedz drošības naudas apmēru citās krimināllietās, tādēļ šo summu, visticamāk, nebūs iespējams savākt ne dienas, ne divu dienu laikā,\" izteicās advokāts. Korupcijas novēršanas un apkarošanas biroja (KNAB) preses pārstāve Laura Dūša teica, ka birojs tiesas lēmumu respektē, taču to nekomentēs. Kriminālprocesa likumā teikts, ka drošības nauda ir ar procesa virzītāja lēmumu noteikta naudas summa, kas nodota depozītā, lai nodrošinātu aizdomās turētā pēc procesa virzītāja uzaicinājuma un citu likumā noteikto procesuālo pienākumu izpildi. Drošības naudas apmēru nosaka, ievērojot noziedzīga nodarījuma raksturu un ar to radīto kaitējumu, personas mantisko stāvokli, kā arī likumā paredzētā soda veidu un mēru. Drošības naudu var iemaksāt pati aizdomās turētā persona, kā arī jebkura cita fiziskā vai juridiskā persona. Ja drošības naudu iemaksā cita persona, procesa virzītājs informē to par konkrētās kriminālprocesa būtību, sakarā ar kuru piemērots šis drošības līdzeklis, un izskaidro sekas, kādas iestāsies, ja tas netiks ievērots. Ja aizdomās turētais nepilda procesuālos pienākumus vai izdara jaunu tīšu noziedzīgu nodarījumu, drošības nauda ar procesa virzītāja lēmumu ieskaitāma valsts budžetā. Tiesas motīvi šodienas lēmumam būs pieejami 24 stundu laikā. Tiesas lēmums vairs nav pārsūdzams. Šis varētu būt līdz šim lielākais tiesas prasītais drošības naudas apmērs. Jau vēstīts, ka 2010.gadā bijušais AS \"Latvenergo\" prezidents Kārlis Miķelsons tika atbrīvots pret 71 143 eiro (toreiz 50 000 latu) drošības naudu. Pret šādu summu 2010.gadā cietumu izdevās pamest bijušajam Jūrmalas mēram Raimondam Munkevicam. Pirms vairākiem gadiem no amata atstādināto Finanšu ministrijas (FM) ierēdni Vladimiru Vaškeviču atbrīvoja pret 85 372 eiro (toreiz 60 000 latu) drošības naudu, bet 2008.gadā bijušais Rīgas domes Pilsētas attīstības departamenta direktors Vilnis Štrams uz brīvām kājām tika apmaiņā pret 113 829 eiro (toreiz 80 000 latu) drošības naudu. Iepriekš viens no Magoņa advokātiem Jānis Rozenbergs pastāstīja, ka jau pēc aizturēšanas, kad tiesa lēma par Magoņa apcietināšanu, aizstāvji ierosināja Magonim  piemērot drošības naudu 200 000 eiro apmērā . Toreiz tiesa šādam ierosinājumam nepiekrita, un Magonim tika noteikts apcietinājums. Nesen aizstāvji vērsās ar šādu ierosinājumu pie  KNAB  izmeklētāja, taču lūgums tika noraidīts. Advokāti iesnieguši sūdzību lietu uzraugošajam prokuroram, taču atbilde pagaidām nav saņemta. Rozenbergs gan norādīja, ka iepriekšminētais drošības naudas apmērs ir minēts arī aizstāvju ierosinājumā Rīgas pilsētas Vidzemes priekšpilsētas tiesā par turpmāku apcietinājuma atcelšanu. KNAB Magoni aizturēja 6.augustā . KNAB oficiāli sniegtā informācija par Magoņa lietu ir skopa, savukārt medijos izskanējusi dažāda informācija gan par Magonim inkriminēto noziegumu, gan aizturēšanas apstākļiem. KNAB informējis, ka pierādījumu kopums dod pietiekamu pamatu uzskatīt, ka kukulis, kura apmēru birojs neatklāj, saņemts saistībā ar LDz meitasuzņēmuma \"LDz ritošā sastāva serviss\" iepirkumu. Portāls \"Diena.lv\" iepriekš ziņoja, ka Magonis, iespējams, tiek turēts aizdomās par  aptuveni pusmiljona eiro kukuļa saņemšanu  saistībā ar \"LDz ritošā sastāva servisa\" nesenu daudzmiljonu iepirkumu - četru vecu dīzeļlokomotīvju iegādi no Igaunijas miljonāram Oļegam  Osinovskim piederošā uzņēmuma \"Skinest\" . Osinovskis savukārt noliedzis korupciju darījumā par lokomotīvju pārdošanu LDz, vēstīja Igaunijas portāls \"Delfi.ee\". Osinovskim juridisko palīdzību nodrošina Latvijas advokāts  Saulvedis Vārpiņš , kurš norādījis, ka starp Magoni un Osinovski kā starp privātpersonām  noticis darījums kāda trešā uzņēmuma interesēs , taču tas nav saistīts ar dīzeļlokomotīvju iegādi no Osinovskim piederošā uzņēmuma \"Skinest\". Vārpiņš uzņēmuma nosaukumu un darījuma summu atturējās minēt. Advokāts ir parakstījies KNAB par informācijas neizpaušanu, tāpēc atturējās atklāt, kāds statuss Magoņa lietā ir piemērots Osinovskim, kā arī to, vai KNAB izmeklētāji ir pratinājuši igauņu uzņēmēju. Savukārt intervijā laikrakstam \"Diena\" ģenerālprokurors  Ēriks Kalnmeiers  nesen pieļāvis, ka drīzumā procesa virzītājs  izlems par kukuļa devēja atbildību kukuļņemšanas lietā , kurā aizdomās tiek turēts Magonis. Krimināllikums par Magonim inkriminēto noziegumu paredz brīvības atņemšanu no diviem līdz desmit gadiem, konfiscējot mantu. Magonis LDz valdes priekšsēdētāja amatu ieņēma nepilnus desmit gadus - kopš 2005.gada 1.septembra. Pirms tam no 2003.gada viņš bija šī uzņēmuma padomes loceklis un padomes priekšsēdētājs. Magonis no amata atbrīvots.", "link": "https://www.delfi.lv/161/criminal/46565471/magoni-tiesa-pret-400-000-eiro-drosibas-naudu-atbrivo-no-apcietinajuma"},
{"title": "Talsos laupīšanas laikā nogalināta aptuveni 90 gadus veca sirmgalve", "category": "Kriminālziņas", "body": "Valsts policijā (VP) portālam \"Delfi\" apstiprināja, ka šī gada 22. septembrī VP Kurzemes reģiona pārvaldes Talsu iecirknī saņemta informācija no medicīnas iestādes par to, ka kādā dzīvoklī Talsos atrasta mirusi sieviete ar vardarbīgas nāves pazīmēm. Veicot operatīvās darbības, policija saistībā ar notikušo aizturējusi kādu vīrieti. Viņam ir piemērots drošības līdzeklis – apcietinājums. Visu apstākļu noskaidrošanai ir uzsākts kriminālprocess pēc Krimināllikuma 116. panta – slepkavība – par ko draud arī mūža ieslodzījums. Portālam \"Delfi\" zināms, ka nogalinātā sieviete un slepkava bijuši pazīstami. Vīrietis bijis narkomāns, kurš nezināmu iemeslu dēļ upuri nogalināja un nolaupīja zelta ķēdīti, bet pavisam drīz VP viņu aizturējusi lombardā, kur aizdomās turētais to centies ieķīlāt. Tāpat \"Delfi\" zināms, ka konkrētā māja, kas atrodas vien pārdesmit metru attālumā no VP Kurzemes reģiona pārvaldes Talsu iecirkņa, agrāk bijusi sociālās aprūpes māja, bet šo statusu nesen zaudējusi.", "link": "https://www.delfi.lv/161/criminal/54786922/talsos-laupisanas-laika-nogalinata-aptuveni-90-gadus-veca-sirmgalve"},
{"title": "Sadzīviskā konfliktā pie veikala Mazsalacā vīrietis nogalina savu paziņu", "category": "Kriminālziņas", "body": "Kā informē likumsargi, kautiņa laikā 1989. gadā dzimušam vīrietim tika nodarīti smagi miesas bojājumi kā rezultātā iestājās viņa nāve. Par notikušo policija ir uzsākusi kriminālprocesu. Otrs konflikta dalībnieks, 1990.gadā dzimušais vīrietis, aizturēts par slepkavības izdarīšanu, pārkāpjot nepieciešamās aizstāvēšanās robežas. Lietā turpinās izmeklēšana.", "link": "https://www.delfi.lv/161/criminal/55345744/sadziviska-konflikta-pie-veikala-mazsalaca-virietis-nogalina-savu-pazinu"},
{"title": "'Putins mans draugs' – policija Torņakalnā aiztur sievieti aizdomās par Krievijas kara atbalstīšanu", "category": "Kriminālziņas", "body": "Valsts policija  aizturējusi sievieti, kura dzīvokļa logā namā Torņakalnā jau ilgu laiku izvietoja  Krievijas  karogus, kā arī šo lielvalsti atbalstošus uzrakstus krieviski, piemēram, “Putins mans draugs”, trešdien vēsta  TV3  raidījums “Bez Tabu”. Raidījums ziņo, ka aizturēta ir Torņakalna nama dzīvokļa iemītniece Jeļena Kreile. Viņa pērn vairākkārt parādījusies sabiedrībā ar uz somas uzkrāsotu okupantu simboliku (\"Z\" burtu), kas tiek izmantota Ukrainā. \" Re:Baltica \"  iepriekš vēstīja , ka Kreile iepriekš piedalījusies protestos pret Krievijas karu Ukrainā, kur uz ukraiņu atbalstītāju fona provokatīvi stāvēja ar plakātu \"Krievija, es ar tevi!\", bet leģionāru piemiņas dienā pie Brīvības pieminekļa viņu aizturējuši policisti. Par Kreiles rīcību ir ierosināts viens kriminālprocess par kara noziegumu attaisnošanu un 15 administratīvie par aizliegto simbolu izmantošanu publiskās vietās. \"Bez Tabu\" vēsta, ka Kreile pieprasījusi, lai raidījuma komanda ar viņu runātu krievu valodā, taču, to nesagaidot, viņa komunikāciju pārtraukusi un iegājusi atpakaļ dzīvoklī. Valsts policijā dzīvokli Torņakalnā apsekojusi un Krievijas karogus no logiem noņēmusi, bet Kreili nogādājuši īslaicīgās aizturēšanas vietā. Policija arī sākusi kriminālprocesu pēc Krimināllikuma 74.1 panta – par kara noziegumu slavināšanu un izņēmusi karogus, pierādījumus, arī dzīvoklī esošās lietas, kas varētu pierādīt, ka notiek slavināšana, ziņo raidījums. Krimināllikums par šādu pārkāpumu kā sodu paredz piemērot brīvības atņemšanu uz laiku līdz pieciem gadiem vai īslaicīgu brīvības atņemšanu, vai probācijas uzraudzību, vai sabiedrisko darbu, vai arī naudas sodu. Šobrīd notiek izmeklēšana un aizturētā sieviete tiek pratināta. \"Bez Tabu\" ziņo, ka Valsts policija lūgs tiesu Kreilei piemērot drošības līdzekli – apcietinājumu.", "link": "https://www.delfi.lv/161/criminal/55340470/putins-mans-draugs-policija-tornakalna-aiztur-sievieti-aizdomas-par-krievijas-kara-atbalstisanu"},
{"title": "Torņakalna 'Putina fane' 'sakrājusi' jau 35 administratīvos procesus", "category": "Kriminālziņas", "body": "Sieviete, kuru  Valsts policija  (VP) Torņakalnā nesen aizturēja par logā izkārtiem Krievijas agresiju slavinošiem simboliem, jau ir pamanījusies sakrāt 35 administratīvā pārkāpuma procesu, izriet no Valsts policijas (VP) sniegtās informācijas. Likumsargi norāda, ka pret sievieti Valsts policijas Rīgas Zemgales iecirknī ir uzsākti 35 administratīvā pārkāpumu procesi – puse par militārās agresijas un kara noziegumu slavinošu simbolu izmantošanu publiskā vietā un puse no tiem ir par Covid-19 ierobežojumu pārkāpumiem. Jāpiebilst, ka sieviete pagājušajā gadā vairākkārt ir parādījusies sabiedrībā ar somu, uz kuras uzzīmēts \"Z\" burts, kā arī piedalījusies dažādos protestos, kuros izmantojusi Krieviju slavinošus simbolus. Arī \"Delfi\" pērn 16. martā vēstīja, ka šī pati  sieviete aizturēta pie Brīvības pieminekļa 16. marta gājiena laikā . Nu sieviete, kuru \"TV3\" raidījums \"Bez Tabu\" identificējis kā 1967. gadā dzimušo Jeļenu Kreili, ir aizturēta kriminālprocesā, kas sākts pēc Krimināllikuma 74.1 panta, proti, par genocīda, nozieguma pret cilvēci, nozieguma pret mieru vai kara nozieguma publisku slavināšanu. Par šādu noziegumu var sodīt ar brīvības atņemšanu uz laiku līdz pieciem gadiem vai ar īslaicīgu brīvības atņemšanu, vai ar probācijas uzraudzību, vai ar sabiedrisko darbu, vai ar naudas sodu. VP ziņo, ka piektdien, 17. martā, likumsargi lūgs tiesu Kreilei piemērot drošības līdzekli – apcietinājumu. \" Re:Baltica \"  iepriekš vēstīja , ka Kreile iepriekš piedalījusies protestos pret Krievijas karu Ukrainā, kur uz ukraiņu atbalstītāju fona provokatīvi stāvēja ar plakātu \"Krievija, es ar tevi!\", bet leģionāru piemiņas dienā pie Brīvības pieminekļa viņu aizturējuši policisti.", "link": "https://www.delfi.lv/161/criminal/55343824/tornakalna-putina-fane-sakrajusi-jau-35-administrativos-procesus"},
{"title": "Policijas suns Hanters mežā palīdz atrast purvā iestigušu sēņotāju", "category": "Kriminālziņas", "body": "VP  Zemgales  reģiona pārvaldes Tukuma iecirknī informācija par notikušo tika saņemta ap pulksten 19.50, kad jau bija iestājusies tumsa. Policisti nekavējoties sāka meklēšanas pasākumus un drīz vien, pateicoties pazudušā sēņotāja sievas sniegtajām norādēm, meža masīvā atrada automašīnu, ar kuru vīrietis bija devies vākt dabas veltes. Amatpersonas izvērtēja tobrīdējos apstākļus un viņu rīcībā esošo informāciju un nolēma nomaldījušās personas meklēšanai piesaistīt kinologu un dienesta suni Hanteru. Sekojot sēņotāja pēdām, Hanters aptuveni viena kilometra attālumā no automašīnas veiksmīgi atrada 65 gadus veco vīru un ap pulksten 22 nomaldījušos kungu izveda no meža. Sēņotājs atklāja, ka esot zaudējis orientēšanās spējas, mobilais tālrunis izlādējies, tāpēc viņš nolēmis palikt uz vietas un iekurinājis ugunskuru. Vīrietim nebija nepieciešama medicīniskā palīdzība. Minētajā situācijā sēņotājs pirms aizbraukšanas no mājām bija informējis sievu par savu plānoto atrašanās vietu un devis norādes, kurā vietā dosies iekšā mežā, un tas palīdzēja operatīvā dienesta darbiniekiem sekmīgi un neilgā laika posmā atrast noklīdušo personu. Valsts policija  atgādina ka gadījumos, ja konstatēta personas pazušana mežā, svarīgi savlaicīgi ziņot palīdzības dienestiem, lai meklēšanas pasākumus var uzsākt iespējami ātrāk, kamēr ir diennakts gaišais periods un meklējamās personas mobilais tālrunis vēl nav izslēdzies. Tāpat ir būtiski atcerēties, ka pēc iespējas mazāk vajadzētu izmantot mobilo tālruni sarunām ar radiem un draugiem, kad mežā uz nepareiziem ceļiem novirza vadātājs, bet pataupīt ierīces baterijas kalpošanas ilgumu komunicēšanai ar policistiem. Ja mežā nekādi neizdodas tikt uz pareizās takas, ir svarīgi nekrist panikā, bet uzreiz zvanīt 110!", "link": "https://www.delfi.lv/161/criminal/54788258/policijas-suns-hanters-meza-palidz-atrast-purva-iestigusu-senotaju"},
{"title": "Foto: Policisti izņem narkotikas 300 tūkstošu eiro vērtībā un aiztur vīrieti", "category": "Kriminālziņas", "body": "Valsts policijas (VP)  Zemgales  reģiona pārvaldes darbinieki septembrī, veicot procesuālās darbības, no nelikumīgās aprites izņēma narkotiskās un psihotropās vielas 300 000 eiro vērtībā, portāls \"Delfi\" uzzināja VP. Kriminālprocesā turpinās pirmstiesas izmeklēšana, un tiks lemts par drošības līdzekļa – apcietinājuma piemērošanu aizturētajam vīrietim. Viņš iepriekš nav nonācis policijas redzeslokā. Par noziedzīgiem nodarījumiem saistībā ar narkotisko vielu glabāšanu lielā apmērā draud kriminālatbildība pēc Krimināllikuma 253. panta otrās daļas. Attiecībā uz šī panta pārkāpumiem paredzēts sods ar brīvības atņemšanu uz laiku no trim līdz desmit gadiem, konfiscējot mantu vai bez mantas konfiskācijas, un ar probācijas uzraudzību uz laiku līdz trim gadiem. Valsts policija  atgādina, ka neviena persona netiek uzskatīta par vainīgu, kamēr tās vaina noziedzīga nodarījuma izdarīšanā netiek pierādīta likumā noteiktajā kārtībā.", "link": "https://www.delfi.lv/161/criminal/54789098/foto-policisti-iznem-narkotikas-300-tukstosu-eiro-vertiba-un-aiztur-virieti"},
{"title": "Par 120 000 eiro izkrāpšanu no ES struktūrfondiem lūdz apsūdzēt trīs vīriešus", "category": "Kriminālziņas", "body": "Valsts policija  (VP) septembrī kriminālvajāšanas uzsākšanai Rīgas tiesas apgabala prokuratūrai nodeva krimināllietu par iespējamām pretlikumīgām darbībām, ko izdarījuši Latvijā reģistrēta uzņēmuma pārstāvji ar nolūku izkrāpt  Eiropas Savienības  (ES) struktūrfondu naudas līdzekļus lielā apmērā – 120 000 eiro, portālu \"Delfi\" informēja VP pārstāve Gita Gžibovska. 2015. gada 29. janvārī VP tika uzsākts kriminālprocess pēc Krimināllikuma 177. panta 3. daļas – par krāpšanu, ja tā izdarīta lielā apmērā vai ja to izdarījusi organizēta grupa, un pēc Krimināllikuma 195. panta 1. daļas – par noziedzīgi iegūtu finanšu līdzekļu legalizēšanu. Izmeklēšanas laikā tika iegūti un nostiprināti pierādījumi tam, ka Latvijā reģistrēta uzņēmuma amatpersonas, personu grupā pēc iepriekšējās vienošanās bija izveidojušas krāpniecisku shēmu, proti, izmantojot dažādus uzņēmumus, veica saimnieciski nepamatotas finanšu transakcijas. Šīs personas īstenoja fiktīvu finanšu līdzekļu pārskaitīšanu no uzņēmuma norēķinu konta vairākkārtīgu darījumu ietvaros, kas veido riņķveida darījumu shēmu. Tā tika maskēts finanšu līdzekļu pārskaitījumu patiesais mērķis. Tas tika darīts ar nolūku slēpt pārskaitīto finanšu līdzekļu sākotnējo izcelsmi un atgriezt tos atpakaļ ar citu pamatojumu tam pašam uzņēmumam. Darījums sastāvēja no vairākiem posmiem, mākslīgi sadārdzinot projekta līdzfinansējuma attiecināmās izmaksas. Šādi, lai ar viltu saņemtu valsts budžeta subsīdijas, tika maldināts  Lauku atbalsta dienests . Prettiesisko darbību rezultātā uzņēmums izkrāpa ES struktūrfondu naudas līdzekļus – 120 000 eiro. Kriminālprocesā par aizdomās turētām personām tika atzīti trīs vīrieši. 2022. gada 21. septembrī VP kriminālprocesā pabeidza izmeklēšanu, to nododot Rīgas tiesas apgabala prokuratūrai kriminālvajāšanas uzsākšanai. Valsts policija atgādina, ka neviena persona netiek uzskatīta par vainīgu, kamēr tās vaina noziedzīga nodarījuma izdarīšanā netiek pierādīta likumā noteiktajā kārtībā.", "link": "https://www.delfi.lv/161/criminal/54804692/par-120-000-eiro-izkrapsanu-no-es-strukturfondiem-ludz-apsudzet-tris-viriesus"},
{"title": "Uzdodoties par bankas darbiniekiem, Ludzā ļaundari vairākiem cilvēkiem izkrāpj naudu", "category": "Kriminālziņas", "body": "Šā gada jūnijā  Ludzas  novadā četros gadījumos krāpnieki cilvēkiem no bankas kontiem nozaguši naudu, informēja  Valsts policijas  Latgales reģiona pārvaldes Ludzas iecirkņa Kārtības policijas nodaļas inspektore Jeļena Rutkovska. Viņa stāstīja, ka vietējiem iedzīvotājiem piezvanījušas personas, kuras stādījušās priekšā kā bankas darbinieki, nosaucot pat personas vārdu, uzvārdu, personas kodu, internetbankas lietotāja vārdu, kurai ir zvanīts. Sakarā ar it kā kaut kādu problēmu ar personas kontu un lai šo problēmu novērstu, šie cilvēki lūguši apstiprināt pieslēgšanu ar smart ID programmu. Kā rezultātā no personas konta tika nozagti visi naudas līdzekļi, kas tajā atradās. Policijas pārstāve atgādina, ka bankas darbinieki attālināti nekad neprasīs veikt tādas darbības. \"Gadījumā, ja cilvēkiem ir zvanīts ar līdzīgu pieprasījumu, jāinformē policija, piefiksējot tālruņa numuru no kura tika zvanīts. Lūdzam iedzīvotājus tādās situācijās rīkoties piesardzīgi,\" sacīja Rutkovska.", "link": "https://www.delfi.lv/161/criminal/52269137/uzdodoties-par-bankas-darbiniekiem-ludza-laundari-vairakiem-cilvekiem-izkrapj-naudu"},
{"title": "Advokāts: Osinovskis nenoliedz, ka Magonim tika dota nauda; tas bijis 'darījums starp divām privātpersonām'", "category": "Kriminālziņas", "body": "Igaunijas  bagātākā cilvēka Oļega Osinovska advokāts  Saulvedis Vārpiņš  nenoliedz, ka par kukuļņemšanu arestētājam Uģim Magonim naudu devis tieši Osinovskis, taču Vārpiņš papildina, ka tas bijis darījums divu privātpersonu starpā, vēsta Latvijas Televīzijas raidījums \"de facto\". Vienlaikus pats Osinovskis raidījumam \"de facto\" norāda, ka esot pieticīgs, un tāda bijusi arī Magonim pasniegtā dāvana viņa 50. dzimšanas dienā, ko toreizējā valsts amatpersona svinēja Rundāles pilī. Pērn Igaunijas biznesa laikraksts \"Äripäev\" otro gadu pēc kārtas Osinovski atzina par šīs valsts bagātāko cilvēku. Viņa īpašumu vērtība pārsniedz 286 miljonus eiro. Osinovskim pieder dzelzceļa koncerns \"Skinest Rail\", kas nodarbojas ar dzelzceļa ritošo sastāvu un rezervju daļu pārdošanu. Iespējamais kukulis esot nācis no Osinovska.  Igaunijas mediji bija izpētījuši, ka Osinovska firma pērn no Igaunijas dzelzceļa uzņēmuma \"EVR Cargo\" nopirka četras lokomotīves par diviem miljoniem eiro. Vēlāk šī paša tipa lokomotīves Osinovska uzņēmums pārdeva \"LDZ Ritošā sastāva serviss\" jau par četrkārt augstāku cenu. Taču iesaistītās puses noliedz, ka tās būtu bijušas vienas un tās pašas lokomotīves.  \"Tā bija tikai spekulācija. No pirmā acu skatiena izskatās ļoti ērti, bet patiesībā tas tā nav,\" norāda Igaunijas dzelzceļa/\"Eesti Raudtee\" padomes priekšsēdētājs Raivo Vare. Taču apstiprinājies ir fakts, ka Osinovskim piederošais \"Skinest\" esot bijis vienīgais pretendents daudzmiljonu iepirkumā. Otrs – Lietuvā reģistrētais Krievijas koncerna uzņēmums TMHB tikai izņēma konkursa materiālus, bet piedāvājumu tā arī neiesniedza.  \"Droši vien, ja būtu divi vai trīs pretendenti, tad mums varbūt būtu, pareizāk sakot, novērotājiem no malas būtu lielāks ticamības moments,\" pieļauj \"LDZ Ritošā sastāva serviss\" valdes loceklis Ivars Rullis. Ruļļa sacītais ir pilnīgi pretējs tam, ko iepriekš pauda Osinovskis portālam \"Delfi.ee\":  \"Konkurss bija pietiekami sarežģīts. Tur bija cīņa konkurentu starpā. Šodien mums nav pamata uzskatīt, ka cena, kā raksta laikraksts \"Diena\", bija pārmaksāta.\" Osinovskis nav tikai bagātākais cilvēks Igaunijā. Viņam ir ciešas saites ar kaimiņvalsts varas eliti. Viņa dēls Jevgeņijs Osinovskis ir bijušais Igaunijas izglītības ministrs, pašreiz - parlamenta deputāts un valdošajā koalīcijā ietilpstošās Sociāldemokrātiskās partijas līderis. Oļegs Osinovskis kā privātpersona ir lielākais šī politiskā spēka finansētājs. Osinovska tēlu aptraipa viņa iepriekšējā sodāmība. Pirms apmēram desmit gadiem viņš centies pretlikumīgi vienoties ar Igaunijas dzelzceļu par tirgus sadali. Konkurences likuma pārkāpuma dēļ Osinovski pat uz trīs dienām aizturēja. Vēlāk viņam piesprieda naudas sodu. Taču arī šobrīd Osinovska ietekme dzelzceļa biznesā esot nenoliedzama. \"Mums šobrīd ir divi vadošie operatori, kuri nodarbojas ar kravu pārvadājumiem. Viņš ir viens no viņiem,\" paskaidro Vare.  Pavasarī atklājās, ka Osinovska uzņēmums Igaunijas dzelzceļam piegādājis neīstos gulšņus. Daļa no 10 tūkstošiem gulšņu nav bijuši no solītā ozola, bet zemākas kvalitātes koksnes. Līdz ar to valsts uzņēmums ne tikai pārmaksājis, bet arī piegādāto gulšņu kalpošanas laiks ir par 20 gadiem īsāks.  \"de facto\" noskaidrojis, ka Osinovskis esot ticies ar  KNAB  pārstāvjiem. Taču oficiāls statuss šajā lietā viņam vismaz pagaidām neesot piemērots. \"Es ļoti pārdzīvoju par to, kas ir noticis. Tā ir taisnība. Es ļoti pārdzīvoju par Uģi, kas ir noticis. Es domāju, ka izmeklēšana tiks skaidrībā par šo jautājumu. Es nezinu visas detaļas, bet par tām, kurām zinu, man šķiet, ka visam jābeidzas labi. Patiesībā, šeit vairāk emociju nekā būtība,\" norāda Osinovskis. Taču dienu pēc \"de facto\" tikšanās ar Osinovski ziņu portālu virsrakstos jau bija lasāms Vārpiņa komentārs par notikušo. No tā saprotams, ka aizstāvība cenšas panākt, ka Magonis aizturēšanas brīdī nav uzskatāms par valsts amatpersonu. Līdz ar to Magonis un Osinovskis nebūtu kriminālsodāmi.  \"Tas ir bijis darījums starp divām fiziskām personām. KNAB, redziet, uzskata, ka tur ir saskatāmas kukuļdošanas, kukuļņemšanas pazīmes. Kuram būs taisnība, to pierādīs laiks un tiesa,\" norāda Vārpiņš. Uz \"de facto\" jautājumu, kāpēc darījumā tika izmantota skaidra nauda nevis pārskaitījums, atbildot: \"Skaidra nauda? Skaidra nauda.... Ir darījumi, kur kāda puse vēlas redzēt skaidru naudu, nevis pārskaitījumu, bet arī šos jautājums KNAB skaidro un noskaidros, ka varbūt šeit kaut kas ir pārkāpts, kaut kādi nodokļi nav samaksāti, bet izskatās, ka nē, vismaz ne no Osinovska puses.\" Osinovskis ar Magoni ticies arī iepriekš. Viņš bija viens no pompozās Magoņa 50 gadu jubilejas viesiem. To vidū bija gan nu bijušais Krievijas dzelzceļa vadītājs Vladimirs Jakuņins un Latvijas augstākā politiskā vadība. Osinovskis nevēlas atklāt, ko uzdāvinājis Magonim: \"Ja Jūs domājat, ka tā bija neprātīgi dārga dāvana, tad, protams, ka nē. Dāvana bija pieticīga. Mēs visi esam pieticīgi cilvēki.\"", "link": "https://www.delfi.lv/161/criminal/46368751/advokats-osinovskis-nenoliedz-ka-magonim-tika-dota-nauda-tas-bijis-darijums-starp-divam-privatpersonam"},
{"title": "Policija beigusi izmeklēt taksometra vadītāja slepkavības mēģinājumu 31. decembrī", "category": "Kriminālziņas", "body": "Pagājušā gada 31. decembrī  Valsts policijas  (VP) Kurzemes reģiona pārvaldes  Liepājas  iecirknī tika saņemta informācija par to, ka Liepājā ir sadurts vīrietis – taksometra vadītājs. Likumsargi noskaidroja un uz aizdomu pamata par nozieguma izdarīšanu aizturēja vīrieti. Šobrīd izmeklēšana kriminālprocesā par slepkavības mēģinājumu ir pabeigta un tas ir nodots prokuratūrā kriminālvajāšanas uzsākšanai, portāls \"Delfi\" uzzināja VP. Policijā skaidroja, ka 31. decembrī pie likumsargiem vērsās kāds vīrietis, kurš iepriekš ticis sadurts. Noskaidrots, ka viņš pildīja savus profesionālos pienākumus kā taksometra vadītājs un Liepājā, Laumas rajonā uzņēma klientu, kurš kā galamērķi bija noteicis Karostu. Ierodoties Karostā, konstatēts, ka klientam nav bijusi līdzi nauda, lai samaksātu par pakalpojumu un viņš nenoskaidrotu iemeslu dēļ no virsjakas izvilka nazi, pārsēdās taksistam aiz muguras, satvēra viņu un izdarīja vienu dūrienu kaklā un vaigā. Taksometra vadītājs pretojies, satvēra nazi, tādējādi gūstot grieztas brūces rokā. Pasažieris pēc uzbrukuma veikšanas izkāpa no taksometra uz aizskrēja, savukārt šoferis, devies uz Liepājas centru, kur pēc pārdzīvotā un izbīļa aptvēris notikušo un devies uz slimnīcu. Pa ceļam uz slimnīcu, viņš pamanījis VP ekipāžu, pie kuras arī apstājies. VP darbinieki vīrietim sniedza pirmo palīdzību un izsauca Neatliekamās medicīniskās palīdzības dienestu, kuri vīrieti nogādāja medicīnas iestādē. VP Kurzemes reģiona pārvaldes Liepājas iecirkņa Kriminālpolicijas nodaļas amatpersonas uz aizdomu pamata par noziedzīga nodarījuma izdarīšanu aizturēja kādu liepājnieku, kuram uz izmeklēšanas laiku tika piemērots bargākais drošības līdzeklis – apcietinājums. Saskaņā ar Krimināllikumu, par šādu noziedzīgu nodarījumu bargākais soda apmērs ir mūža ieslodzījums vai brīvības atņemšana līdz 20 gadiem. Soda apmēru noteiks tiesa.", "link": "https://www.delfi.lv/161/criminal/53186133/policija-beigusi-izmeklet-taksometra-vaditaja-slepkavibas-meginajumu-31-decembri"},
{"title": "Slepkavība Jēkabpilī: IDB pārbauda iespējamo policijas bezdarbību Rusiņa gadījumā", "category": "Kriminālziņas", "body": "Iekšējās drošības birojs  (IDB), izvērtējot plašsaziņas līdzekļos izskanējušās ziņas, kas norāda uz  Valsts policijas  amatpersonu iespējamu bezdarbību, pēc savas iniciatīvas ir sācis pārbaudi saistībā ar Leonu Rusiņu, kurš tagad tiek meklēts par bijušās dzīvesbiedres slepkavību. Aģentūra LETA interesējās birojā, vai IDB pārbaudīs policistu iespējamu bezdarbību vai citas darbības, vērtējot Rusiņa vēršanos pret savu bijušo dzīvesbiedri pirms viņas noslepkavošanas. Tāpat LETA interesējās, vai IDB vērtē policistu darbības, meklējot Rusiņu pirms bijušās dzīvesbiedres noslepkavošanas, un vai IDB pārbaudīs policistu darbības, vērtējot Rusiņa vēršanos pret citām personām. IDB aģentūrai LETA atbildēja, ka, izvērtējot plašsaziņas līdzekļos izskanējušās ziņas, kas norāda uz Valsts policijas amatpersonu iespējamu bezdarbību, birojs pēc savas iniciatīvas sācis pārbaudi, lai noskaidrotu un pārbaudītu ar IDB funkciju izpildi saistītus faktus un apstākļus. Plašāku informāciju par šo pārbaudi birojs patlaban vēl nevarot sniegt. Vienlaikus birojā uzsvēra, ka pēdējā pusgada laikā IDB ir vairākkārtīgi vērsis Valsts policijas uzmanību uz identificētajiem riskiem saistībā ar nošķiršanas funkcijas realizēšanu, lai tādējādi novērstu iespējamos pretlikumīgas rīcības riskus. Tāpat IDB pastāvīgi veic aktīvu preventīvo darbu noziedzīgo nodarījumu novēršanas jomā, tostarp regulāri organizē konferences  Iekšlietu ministrijas  padotības un citām iestādēm par apzinātajiem problēmjautājumiem un aktuālajiem tematiem, kā, piemēram, par vardarbībā cietušo aizsardzības tēmām. Jau rakstīts, ka 16. aprīlī  Jēkabpils  novadā sava bērna un mātes acu priekšā tika nogalināta 1983. gadā dzimsi sieviete. Slepkavību pastrādāja viņas bijušais vīrs Rusiņš, kurš mēnešiem ilgi sievietei draudēja un viņu vajāja, par to regulāri tika ziņots policijai, bet sieviete pasargāta netika. Portāls \"Delfi\" vēsta, ka letālais uzbrukums aprīlī nebija pirmā reize, kad Rusiņš uzbruka sievietei ar nazi. Viņas radi stāstījuši, ka uzbrukums noticis arī 2022. gada 18. februārī pie iepirkšanās centra \"Sēlija\". Rusiņš tur sievietei uzbrucis ar nazi, no kā palikušas skrambas no naža griezieniem uz sejas un rokām. Par to Rusiņam piemēroja 500 eiro sodu. Līdzīgas problēmas radušās arī citai Rusiņa bijušajai dzīvesbiedrei, kuru arī viņš pēc izšķiršanās sācis terorizēt. Arī šī sieviete uzsvērusi, ka no tiesībsargiem gaidīto palīdzību īsti nav saņēmusi – viņa rakstījusi iesniegumus policijai, vēstules Valsts prezidentam un tiesībsargam, taču \"tas neko nedeva\". Sieviete pašlaik cenšas neatklāt savu dzīvesvietu, jo baidās, ka \"viens nepareizs solis, un viss būs pagalam\", proti, ka viņa var būt nākamais upuris. Valsts policijas priekšnieks  Armands Ruks  ir uzdevis sākt dienesta pārbaudi, lai \"pārliecinātos, ka policisti ir rīkojušies atbilstoši normatīvajam regulējumam, pietiekoši aktīvi un profesionāli\". Ruks uz šo gadījumu aicināja skatīties plašāk, proti, būtu nepieciešams veikt grozījumus likumos, kas paredzētu bargāku atbildību par gadījumiem, kad persona nepilda jau tiesas noteiktos pienākumus.", "link": "https://www.delfi.lv/161/criminal/55474686/slepkaviba-jekabpili-idb-parbauda-iespejamo-policijas-bezdarbibu-rusina-gadijuma"},
{"title": "Svētdien 11 šoferi braukuši vismaz 1,5 promiļu reibumā", "category": "Kriminālziņas", "body": "Aizvadītajā diennaktī  Valsts policija  (VP) uz Latvijas ceļiem pieķērusi 14 dzērājšoferus, no kuriem 11 bijuši vismaz 1,5 promiļu reibumā, portāls \"Delfi\" uzzināja VP. Trīs gadījumos šoferiem konfiscēti spēkrati, bet 11 gadījumos tiks piedzīta automašīnas vērtība. Kopumā svētdien uz Latvijas ceļiem reģistrēti 65 ceļu satiksmes negadījumi, kuros cietuši seši cilvēki, tostarp divi gājēji. Savukārt 214 autovadītāji tikuši pie administratīvajiem sodiem par atļautā braukšanas ātruma pārsniegšanu.", "link": "https://www.delfi.lv/161/criminal/55241552/svetdien-11-soferi-braukusi-vismaz-1-5-promilu-reibuma"},
{"title": "Policija par bērnu pornogrāfijas apriti apcietinājusi vīrieti", "category": "Kriminālziņas", "body": "Valsts policija  (VP) 23. septembrī aizdomās par tādu pornogrāfiska rakstura materiāla apriti, kurš satur bērnu pornogrāfiju, un par sešpadsmit gadu vecumu nesasniegušas personas pamudināšanu, iesaistīšanu, piespiešanu piedalīties vai izmantošanu pornogrāfiskā priekšnesumā vai pornogrāfiska rakstura materiāla izgatavošanā, apcietinājusi vīrieti, portālu \"Delfi\" informēja VP. Kriminālprocess par notikušo tika sākts 14. septembrī, bet 22. septembrī Kriminālprocesa likuma 264. panta kārtībā tika aizturēts 1978. gadā dzimis vīrietis. Turpmākai izmeklēšanai kriminālprocess tika nodots Valsts policijas  Zemgales  reģiona pārvaldes Kriminālpolicijas biroja Sevišķi smagu un sērijveida noziegumu apkarošanas nodaļas lietvedībā. Izvērtējot procesa virzītāja ierosinājumu, Zemgales rajona tiesa jau nākamajā dienā aizdomās turētajam vīrietim piemēroja drošības līdzekli – apcietinājumu. 44 gadus vecais vīrietis jau agrāk ir nonācis policijas redzeslokā saistībā ar nelikumīgu pornogrāfiska rakstura materiālu apriti, kā arī sutenerismu. Šajā kriminālprocesā turpinās pirmstiesas izmeklēšana.  Valsts policija lūdz vecākus pievērst uzmanību bērnu darbībām viedierīcēs un nekavējoties ziņot policijai par personām, kuras var būt saistītas ar pornogrāfiska rakstura materiālu apriti un bērnu pornogrāfiju. Laicīgi rīkojoties, ir lielāka varbūtība pasargāt bērnus no varmākām, kuri, izmantojot bērnu naivumu, pamudina un nereti arī piespiež bērnus iesaistīties šādu materiālu izgatavošanā. Valsts policija atgādina, ka neviena persona netiek uzskatīta par vainīgu, kamēr tās vaina noziedzīga nodarījuma izdarīšanā netiek pierādīta likumā noteiktajā kārtībā.", "link": "https://www.delfi.lv/161/criminal/54790872/policija-par-bernu-pornografijas-apriti-apcietinajusi-virieti"},
{"title": "Trešdien Latvijā reģistrētas 125 avārijas; cietuši 15 cilvēki", "category": "Kriminālziņas", "body": "Rīgas reģionā reģistrēti 76 negadījumi, Latgalē – 17, Zemgalē – 13, Vidzemē – 10 un Kurzemē – deviņi. Negadījumos Rīgas reģionā arī bijis lielākais cietušo skaits – deviņi cilvēki, no kuriem trīs bijuši gājēji, viens velosipēdists un divi elektrisko skrejriteņu vadītāji. Trīs cilvēki cietuši negadījumos Zemgalē un trīs – avārijās Latgalē. Kopumā ceļu satiksmes jomā pieņemti 317 administratīvo pārkāpumu lēmumi. 133 lēmumi bijuši par ātruma pārsniegšanu, seši par automašīnas vadīšanu alkohola reibumā, viens par automašīnas vadīšanu narkotisko vielu iespaidā un divi par agresīvu braukšanu.", "link": "https://www.delfi.lv/161/criminal/54790564/tresdien-latvija-registretas-125-avarijas-cietusi-15-cilveki"},
{"title": "Aicina iedzīvotājus neuzķerties uz krāpniekiem, kuri uzdodas par policistiem", "category": "Kriminālziņas", "body": "Rīgas pašvaldības policija  (RPP) aicina iedzīvotājus neuzķerties uz krāpniekiem, kuri uzdodas par policistiem, informēja RPP. Pašvaldības policija ik pa laikam saņem informāciju no iedzīvotājiem, kuriem zvanījuši krāpnieki, kas uzdevušies par policijas darbiniekiem un mēģinājuši izvilināt norēķinu karšu datus. Trešdien RPP saņēma zvanu no kādas iedzīvotājas, kura skaidroja, ka saņēmusi zvanu no nezināmas personas, kura uzdevusies par RPP amatpersonu. Sieviete skaidroja, ka persona stādījās priekšā, nosaucot personas datus - vārdu, uzvārdu, personas kodu, divus tālruņa numurus un žetona numuru. Nezināmā persona mēģinājusi ieskaidrot, ka \" Swedbank \" telpās atrodas iedzīvotājas pārstāvis un vēlas paņemt aizņēmumu 10 000 eiro vērtībā. Tāpat persona runājusi krievu valodā, tādēļ sieviete esot izbrīnījusies un pārtraukusi sarunu. Pēc neilga brīža sieviete mēģinājusi atkārtoti zvanīt uz abiem tālruņa numuriem, bet tajā brīdī abi telefona numuri jau bijuši nesasniedzami. RPP atkārtoti aicina iedzīvotājus būt uzmanīgiem un neuzķerties uz telefonkrāpniekiem, kuri mēģina iegūt bankas kontu piekļuves datus. Lai identificētu krāpnieku, jāņem vērā vairāki faktori. Nevienas valsts iestādes darbinieki nekad neprasīs norēķinu karšu datus, arī valsts amatpersonas nekad nesāks sarunu krievu valodā. Tāpat jāņem vērā krāpnieka sarunas stils, vai dialoga laikā netiek izdarīts psiholoģisks spiediens, proti, vai krāpnieks nemudina izdarīt ātrus un nepamatotus lēmumus. Gadījumā, ja saņemti līdzīgi zvani no nezināmām personām, likumsargi lūdz nekavējoties ziņot  Valsts policijai  pa tālruni 110.", "link": "https://www.delfi.lv/161/criminal/54605870/aicina-iedzivotajus-neuzkerties-uz-krapniekiem-kuri-uzdodas-par-policistiem"},
{"title": "Zvanot it kā no operatīvo dienestu numuriem, viltvārži turpina izkrāpt naudu", "category": "Kriminālziņas", "body": "Tāpat VP norāda, ka daudz šādu krāpšanas mēģinājumu un krāpšanu fiksēts arī citviet Latvijā. Daļā gadījumu krāpnieki ar numuru viltošanas tehnoloģiju ir atdarinājuši operatīvo dienestu tālruņa numurus 110 un 112. \"Vēršam uzmanību, ka pat gadījumā, ja zvana no policijas dežūrdaļas, zvana saņēmējs tālruņa ekrānā neredzēs numuru 110 vai 112, taču garāku numuru, kas sākas ar +371. Turklāt ne policijas, ne citu operatīvo dienestu darbinieki nekad nezvanīs, lai noskaidrotu sensitīvu informāciju un bankas kontu datus,\" atgādina policija. Kā norāda likumsargi, jau iepriekšējos gados bija aktuāls telefonkrāpšanu fenomens, zvanītājiem uzdodoties par banku darbiniekiem un mēģinot no iedzīvotājiem izvilināt kredītkaršu datus vai iesaistīt investīciju veikšanā. Šovasar  Valsts policija  aizvien biežāk saņem informāciju no cilvēkiem, kuriem zvanījuši lielākoties krievu valodā runājoši cilvēki, kas apgalvojuši, ka strādā policijā – Valsts policijā, pašvaldības policijā, Migrācijas policijā un citur. Vairākos gadījumos krāpnieki apgalvoja, ka ir policijas darbinieces vārdā Anna Jansone, Marija Zaharova un tamlīdzīgi. Noziedznieki  zvanu saņēmējiem melojuši, piemēram, ka kāds viņu bankas kontos ir veicis nelikumīgas darbības, vai arī, ka citas personas uz viņu vārdiem noformējušas kredītus. Solot sniegt palīdzību, viltvārži no iedzīvotājiem mēģinājuši izvilināt personas datus un bankas kontu datus. Lielākajā daļā gadījumu iedzīvotāji ir informēti par telefonkrāpšanām, prasītos datus nav atklājuši un pārtraukuši sarunu. Taču policijā ir reģistrēti arī vairāki krāpšanas gadījumi. Piemēram, VP  Olaines  iecirknī vērsās kāda sieviete, no kuras bankas konta, uzdodoties par policijas darbiniekiem, noziedznieki izkrāpuši naudu 10 102 eiro apmērā. Saistībā ar notikušo ir uzsākts kriminālprocess. Tāpat  Ventspils  iecirknī vērsās kāds ventspilnieks, kuram no bankas konta krāpniece, kura uzdevusies par policijas darbinieci, izkrāpusi 3000 eiro. Zvanītāja informējusi zvana saņēmēju par it kā nelikumīgām darbībām personas bankas kontā – kāds vēloties noformēt kredītu uz personas vārda. Lai šīs darbības it kā novērstu, krāpniece telefoniski savienoja cietušo ar it kā viņa bankas drošības dienesta darbinieku, kurš pieprasīja bankas datus – kartes numuru, CVV kodu, derīguma termiņu un internetbankas datus, tādējādi pretlikumīgi pārskaitot bankas kontos esošos naudas līdzekļus. Arī par šo gadījumu ir uzsākts kriminālprocess. Tāpat Gulbenē kādai sievietei viltvārži bija izkrāpuši 20 000 eiro. Ļaundari apgalvoja, ka viņas nauda tiekot \"atmazgāta\" un, lai to novērstu, tā esot jāpārskaita uz citiem kontiem, ko sieviete arī izdarījusi. VP piemin, ka daudzos gadījumos zvana saņēmējam uzrādījies tālruņa numurs 110 vai 112, kas ir operatīvo dienestu numuri. Gadījumā, ja ir izkrāpta nauda, par to sākotnēji jāinformē sava banka un pēc tam jāvēršas ar iesniegumu tuvākajā VP iecirknī. Savukārt riska informāciju par aizdomīgām darbībām interneta vidē ir iespējams nosūtīt Valsts policijai mobilajā lietotnē, atgādina likumsargi.", "link": "https://www.delfi.lv/161/criminal/54688540/zvanot-it-ka-no-operativo-dienestu-numuriem-viltvarzi-turpina-izkrapt-naudu"},
{"title": "Policija Iļģuciemā aiztur jaunieti ar 200 MDMA tabletēm", "category": "Kriminālziņas", "body": "Ceturtdien, 29. septembrī, ap pulksten 2.40 naktī, patrulējot Iļģuciema apkaimē,  Rīgas pašvaldības policijas  Kurzemes pārvaldes darbinieki uz ielas pamanīja aizdomīgu personu, kura piesaistīja policistu uzmanību ar savu uzvedību. Likumsargi nolēma apturēt pamanīto personu, pie kuras vēlāk atrada tabletes, portālu \"Delfi\" informēja policijā. Apturot operatīvo transportlīdzekli, policisti uzrunāja jauno vīrieti, kurš skaidroja, ka vienkārši pastaigājoties. Pārbaudot jaunā vīrieša datus, noskaidrojās, ka viņš iepriekš bija nonācis policijas redzeslokā saistībā ar narkotiskajām vielām. No personas izelpas bija jūtama arī marihuānai raksturīga smaka, kā arī pats jauneklis nenoliedza, ka šodien būtu smēķējis marihuānu. Jaunais vīrietis uzrādīja savu kabatu saturu, kur cigarešu paciņā atradās viena uztīta cigarete. Tāpat, apskatot vīrieti, ievērots, ka bikšu priekša ir pārmērīgi izstiepusies uz āru, kas radīja aizdomas, ka tur ir paslēpts kāds priekšmets. 21 gadus vecais vīrietis, pēc vairākkārtīgiem policistu lūgumiem uzrādīt priekšmetu, kas paslēpts bikšu priekšā, izvilka brūnas krāsas vīstokli, kurā atradās maisiņi ar lielu daudzumu tablešu. Pats jauneklis apgalvoja, ka iepakojumu ar tabletēm esot atradis uz ielas, tādēļ savu vainu noliedz. Tāpat personas makā ievērota liela naudas summa, kas radīja aizdomas, ka jaunais vīrietis, iespējams, ir saistīts ar narkotisko vielu tirdzniecību. Kārtības sargi jaunekli aizturēja un nogādāja  Valsts policijas  (VP) iecirknī turpmāko procesuālo darbību veikšanai. Policijas darbinieki konstatēja, ka brūnas krāsas vīstoklī divos polietilēna iepakojumos atrodas 200 tabletes, iespējams, MDMA. Ņemot vērā notikuma apstākļus, policijā uzsākts kriminālprocess, kurā tiks vērtēta jaunā vīrieša atbildība un nozīmēta konstatētās vielas ekspertīze, kā arī tiesa lems par drošības līdzekļa – apcietinājuma – piemērošanu.", "link": "https://www.delfi.lv/161/criminal/54793552/policija-ilguciema-aiztur-jaunieti-ar-200-mdma-tabletem"},
{"title": "Tiesai nosūtīta krimināllieta par policista vardarbību pret personu", "category": "Kriminālziņas", "body": "Otrdien, 15. februārī Noziedzīgu nodarījumu valsts institūciju dienestā izmeklēšanas prokuratūras prokurore tiesai nosūtīja krimināllietu, kurā apsūdzība celta  Valsts policijas  Rīgas reģiona pārvaldes amatpersonai par to, ka viņš, pildot dienesta pienākumus, pielietojis vardarbību, portālu \"Delfi\" informēja prokuratūras pārstāve Aiga Eiduka. Kā informē prokuratūrā, policists bez likumīga pamata, acīmredzami pārsniedzot viņam kā valsts amatpersonai piešķirtās tiesības un pilnvaras, nepamatoti pret cietušo pielietoja vardarbību. Saskaņā ar apsūdzību minētā amatpersona, kuras pienākumos ietilpa sabiedriskās drošības un kārtības nodrošināšana, saņēma izsaukumu saistībā ar konfliktu kādā daudzdzīvokļu namā. Ierodoties pie iespējamā konflikta iniciatora, minētā policists, saņemot atteikumu ienākt privātpersonas dzīvesvietā, rīkojās pretlikumīgi, nesamērīgi pielietojot fizisku spēku pret privātpersonu, kā rezultātā tai nodarītas fiziskas ciešanas. Pēc Iekšējās drošības biroja (IDB) veiktās izmeklēšanas prokurore personu ir saukusi pie kriminālatbildības par noziedzīga nodarījuma, kas paredzēts Krimināllikuma 317. panta otrajā daļā, izdarīšanu, kur sankcija paredz sodu – brīvības atņemšanu uz laiku līdz pieciem gadiem, īslaicīgu brīvības atņemšanu, probācijas uzraudzību, sabiedrisko darbu un naudas sodu. Prokurore, izvērtējot izdarītā noziedzīgā nodarījuma smagumu, raksturu, kaitīgumu un apsūdzētā personību, kā arī to, ka apsūdzētais pilnībā atzina savu vainu un izmantoja Kriminālprocesa likumā paredzētās tiesības uz sadarbību, kas izpaudās vienkāršāka procesa veida izvēlē, ar apsūdzēto noslēdza vienošanos par vainas atzīšanu un sodu. Vienošanās paredz, ka prokurore lūdz tiesu atzīt apsūdzēto par vainīgu minētā noziedzīgā nodarījuma izdarīšanā un piespriest viņam brīvības atņemšanu uz vienu gadu un sešiem mēnešiem, atņemot tiesības ieņemt valsts amatpersonas amatu uz diviem gadiem un sešiem mēnešiem. Prokurore, gūstot pārliecību, ka apsūdzētais, neizciešot reālu brīvības atņemšanas sodu, turpmāk neizdarīs likumpārkāpumus, atzina par iespējamu lūgt tiesu apsūdzēto notiesāt nosacīti atbilstoši Krimināllikuma 55. panta nosacījumiem. Lieta noslēgtās vienošanās apstiprināšanai nosūtīta Rīgas pilsētas Vidzemes priekšpilsētas tiesai. Prokuratūra norāda, ka neviena persona netiek uzskatīta par vainīgu, kamēr viņas vaina noziedzīga nodarījuma izdarīšanā netiek konstatēta Kriminālprocesa likumā noteiktajā kārtībā.", "link": "https://www.delfi.lv/161/criminal/54058322/tiesai-nosutita-kriminallieta-par-policista-vardarbibu-pret-personu"},
{"title": "Par iespējamu seksuālu vardarbību pret mazgadīgo aiztur Rīgas katoļu priesteri", "category": "Kriminālziņas", "body": "Par iespējamu seksuālu vardarbību pret mazgadīgu personu  Valsts policijas  (VP) Rīgas reģiona pārvaldes Kriminālpolicijas pārvalde šā gada aprīlī aizturēja Latvijas Romas katoļu baznīcas priesteri – Rīgas Svētā Alberta draudzes prāvestu, \"Delfi\" uzzināja VP. Aizturētā identitāti policija neatklāj. Zīmīgi, ka trešdien, 19. aprīlī Rīgas arhibīskaps metropolīts Zbigņevs Stankevičs izsniedzis jaunus nominātus trīs priesteriem Rīgas arhidiecēzē. Saskaņā ar izsniegtajiem nominātiem, izmaiņas skars arī Rīgas Svētā Alberta draudzi. Par tās administratoru iecelts tēvs Jānis Savickis OFMCap, jo draudzes prāvesta pienākumus turpmāk nepildīs tēvs Krišjānis Dambergs OFMCap. Dambergs turpmāk arī nebūs Misionārā semināra jaunajai evaņģelizācijai \"Redemptoris Mater\" garīgais tēvs. Dambergs ilgu laiku bija sv. Alberga draudze prāvests, liecina informācija portālā \"katolis.lv\". Vērtējot izmeklējamā noziedzīgā nodarījuma raksturu, VP aicina atsaukties jebkuru personu, tostarp draudzes locekļus, kuriem ir aizdomas, ka viņi vai viņu bērni varētu būt cietuši no konkrētās personas iespējamām pretlikumīgām darbībām un nekavējoties vērsties policijā. Ar policiju iespējams sazināties, zvanot pa tālruņiem 67829204 vai 110. Ņemot vērā, ka izmeklēšana kriminālprocesā turpinās, pašlaik izmeklēšanas interesēs VP plašākus komentārus nesniegs. Policija atgādina, ka neviena persona netiek uzskatīta par vainīgu kamēr tās vaina noziedzīga nodarījuma izdarīšanā netiek pierādīta likumā noteiktajā kārtībā.", "link": "https://www.delfi.lv/161/criminal/55444410/par-iespejamu-seksualu-vardarbibu-pret-mazgadigo-aiztur-rigas-katolu-priesteri"},
{"title": "'Aktīvs, sirsnīgs, cienīts' – apcietināto priesteri Dambergu vērtē kolēģis", "category": "Kriminālziņas", "body": "Paužot katoļu baznīcas Rīgas arhibīskapa metropolīta Zbigņeva Stankeviča viedokli, priesteris Ilmārs Tolstovs portālam \"Delfi\" sacīja: uzzinot par garīdznieka iespējamo nodarījumu, \"baznīca rīkojās zibenīgi un atcēla viņu no visiem amatiem un pienākumiem\". Tāpat baznīca sadarbojas ar tiesībsargājošajām iestādēm, kā arī uzticas to darbam. Arhibīskaps arī aicinājis ikvienu, kuram ir kāda informācija un jebkādas papildu ziņas saistībā ar aizdomām, kas vērstas pret garīdznieku, sadarboties ar policiju un izmeklētājiem. Stankevičs plašākus komentārus par notikušo sniegt nevarot, jo notiek izmeklēšana. Viņš arī aicinājis saglabāt priestera Damberga labo slavu līdz spriedumam šajā lietā un ievērot nevainīguma prezumpciju, proti, ka neviena persona netiek uzskatīta par vainīgu, kamēr tās vaina noziedzīga nodarījuma izdarīšanā netiek konstatēta Kriminālprocesa likumā noteiktajā kārtībā. \"Viņš ir priesteris, kurš aktīvi kalpoja draudzē, aktīvs ar jauniešiem, ļoti populāri bija svētceļojumi ar viņu uz Aglonu. Par viņu varu teikt visu to labāko: atvērts, viesmīlīgs, dedzīgs, sirsnīgs, cienīts,\" Dambergu raksturoja katoļu baznīcas priesteris Tolstovs. Baznīcai iepriekš nav bijušas nekādas aizdomas un informācijas par iespējamu vardarbību no Damberga puses. \"Ziņa bija kā zibens spēriens no skaidrām debesīm (..). Ļoti saskumdināja ziņa, bet ticam, ka policijas izmeklētāji noskaidros visu patiesību,\" akcentēja garīdznieks. Dambergs pieder arī Rīgas Mazāko brāļu kapucīnu ordenim, līdz ar to viņa tiešā priekšniecība atrodas Polijā, uzsvēra Tolstovs. \"Arī viņi ir lietas kursā un iesaistās šajā lietā,\" viņš sacīja. Jau ziņots, ka par iespējamu seksuālu vardarbību pret mazgadīgu personu  Valsts policija  (VP) šā gada aprīlī aizturēja Latvijas Romas  katoļu baznīcas priesteri  – Rīgas Svētā Alberta draudzes prāvestu. Viņam piemērots  drošības līdzeklis – apcietinājums . Trešdien, 19. aprīlī, Stankevičs izsniedza jaunus nominātus trīs priesteriem Rīgas arhidiecēzē. Saskaņā ar izsniegtajiem nominātiem, izmaiņas skar arī Rīgas Svētā Alberta draudzi, par kuras administratoru iecelts tēvs Jānis Savickis OFMCap, jo līdzšinējais draudzes prāvests Dambergs pienākumus turpmāk nepildīs. Dambergs turpmāk arī nebūs Misionārā semināra jaunajai evaņģelizācijai \"Redemptoris Mater\" garīgais tēvs. Vērtējot izmeklējamā noziedzīgā nodarījuma raksturu, VP aicina atsaukties jebkuru personu, tostarp draudzes locekļus, kuriem ir aizdomas, ka viņi vai viņu bērni varētu būt cietuši no konkrētās personas iespējamām pretlikumīgām darbībām un nekavējoties vērsties policijā. Ar policiju iespējams sazināties, zvanot pa tālruņiem 67829204 vai 110. Ņemot vērā, ka izmeklēšana kriminālprocesā turpinās, pašlaik izmeklēšanas interesēs VP plašākus komentārus nesniedz. Policija atgādina, ka neviena persona netiek uzskatīta par vainīgu kamēr tās vaina noziedzīga nodarījuma izdarīšanā netiek pierādīta likumā noteiktajā kārtībā.", "link": "https://www.delfi.lv/161/criminal/55448124/aktivs-sirsnigs-cienits-apcietinato-priesteri-dambergu-verte-kolegis"},
{"title": "Otrdien avārijās Latvijā cietuši četri cilvēki; pieķerti 14 dzērājšoferi", "category": "Kriminālziņas", "body": "Divi cilvēki avārijās cietuši Rīgas reģionā, bet pa vienam – Zemgalē un Vidzemē. Kopumā ceļu satiksmes jomā pieņemti 440 administratīvo pārkāpumu lēmumi, tajā skaitā 132 par ātruma pārsniegšanu, 14 par automašīnas vadīšanu alkohola reibumā, divi par automašīnas vadīšanu narkotisko vielu iespaidā un trīs par agresīvu braukšanu, liecina policijas apkopotā statistika. Aizvadītajā diennaktī policija Zemgalē pieķērusi sešus autovadītājus, kas pie stūres sēdušies alkohola reibumā. Vēl četri pieķerti Kurzemē, trīs – Vidzemē un viens – Rīgā. Tāpat policija pieķērusi divus šoferus, kas pie spēkrata stūres bijuši narkotisko vielu iespaidā – pa vienam Rīgā un Zemgalē.", "link": "https://www.delfi.lv/161/criminal/54061268/otrdien-avarijas-latvija-cietusi-cetri-cilveki-piekerti-14-dzerajsoferi"},
{"title": "Sieviešu apkrāpšanā apsūdzētais viltus mīlnieks atzīst vainu un paudis apņemšanos segt zaudējumus", "category": "Kriminālziņas", "body": "Apsūdzība izsniegta par 14 noziedzīgiem nodarījumiem. Krimināllikums par krāpšanu paredz brīvības atņemšanu no diviem līdz desmit gadiem, informēja prokuratūras preses pārstāve Una Rēķe. Vīrietis vainu atzinis un piekritis segt cietušajām zaudējumus. Prokuratūra tikmēr turpina pirmstiesas izmeklēšanu un vērtēs apsūdzētā pausto attieksmi. Valsts policijas  augusta sākumā informēja, ka 2017.gadā Ekonomisko noziegumu apkarošanas pārvaldē ( ENAP ) saņemts trīs sieviešu kolektīvs iesniegums, par to, ka viena un tā pati persona no viņām ir izkrāpusi naudu. Cietušās ziņoja, ka vīrietis ar katru sievieti individuāli bija uzsācis saraksti interneta portālos. ENAP likumsargi sāka resorisko pārbaudi. Policija noskaidroja arī citas sievietes, kuras minētā persona apkrāpusi. Kopumā policija ieguva informāciju par 14 sievietēm, kuras laikā no 2014. līdz 2018.gadam cietušas no šī vīrieša noziedzīgajām darbībām. Saskatot vienādas noziegumu izdarīšanas pazīmes, ENAP aizdomās turēto vīrieti aizturēja un pret viņu sāka kriminālprocesu. Aizdomās turētais dzimis 1983.gadā un iepriekš sodīts par huligānismu. Izmeklēšanā iegūta informācija liecina, ka vīrietis potenciālās upures bija atradis dažādos iepazīšanās portālos. Ņemot vērā viņa patīkamo izskatu un uzmanības apliecinājumus ziedu un dažādu dāvanu veidā, vīrietis jau pēc dažām tikšanās reizēm prata iemantot jauno sieviešu uzticību un labvēlību. Taču pavisam drīz vien viņš sācis prasīt naudu, katru reizi izgudrojot atšķirīgus stāstus. Kādā gadījumā vīrietis teicis, ka gatavojas pirkt automašīnu un atradis neticami izdevīgu piedāvājumu, tāpēc viņam nepieciešams aizdevums. Citos gadījumos vīrietis apgalvojis, ka iesaistījies kriptovalūtu biznesā un sievietes savus ieguldījumus vēlāk saņemšot dubultā. Vēl kādā gadījumā no sievietes ģimenes izkrāpta sevišķi liela summa - apmēram 70 000 eiro. Krāpnieks apgalvojis, ka plānojot ar sievieti dibināt ģimeni un pirkt kopīgu īpašumu. Noticot ļaundara solījumiem, sievietes ģimene pārdeva māju un viņam iedeva prasīto naudu. Pēc naudas saņemšanas vīrietis vairs nebija ticies ar sievietēm un naudu neatdeva. Policija noskaidrojusi, ka daudzos gadījumos vīrietis bija slēpis savu identitāti, nosaucot citu vārdu. Arī stāsti par viņa nodarbošanos un citas detaļas atšķīrušās. Vienlaikus vīrietis sarakstījies un ticies pat ar piecām sievietēm, rūpīgi slēpjot savu paralēlo dzīvi. Vīrieša noziedzīgās darbības gandrīz visām sievietēm radīja lielas parādsaistības, jo viņas bija ņēmušas ātros kredītus un aizdevumus bankās. Cietušajām nodarīts materiālais zaudējums un morālais kaitējums 163 000 eiro apmērā.", "link": "https://www.delfi.lv/161/criminal/51408333/sieviesu-apkrapsana-apsudzetais-viltus-milnieks-atzist-vainu-un-paudis-apnemsanos-segt-zaudejumus"},
{"title": "Video: Magonis, neatbildot uz jautājumiem, pamet Rīgas Centrālcietumu", "category": "Kriminālziņas", "body": "Rīgas Centrālcietumu šo pēcpusdien pamet kukuļņemšanā aizdomās turētais bijušais uzņēmuma \" Latvijas Dzelzceļš \" (LDz) valdes priekšsēdētājs  Uģis Magonis . Magonis aptuveni 30 metrus garo ceļu no cietuma durvīm līdz advokāta Alvja Margas automašīnai veica klusēdams un žurnālistiem komentārus sniegt nevēlējās, novēroja aģentūra LETA. Lai netraucētu žurnālisti, advokāts savu klientu paņēma aiz pleca un palīdzēja iekāpt automašīnā. Arī Marga ar žurnālistiem runāt nevēlējās. Kā ziņots, Rīgas pilsētas Vidzemes priekšpilsētas tiesa saņēmusi dokumentus, kas apliecina, ka  iemaksāta 400 000 eiro lielā drošības nauda , līdz ar to Magonis pirmdien varēja cietumu pamest. Magoņa advokāts Jānis Rozenbergs apliecināja, ka naudu iemaksājusi Magoņa sieva, kura to aizņēmusies no vairākām personām. Naudas devēju vārdus advokāts atturējās konkretizēt. Tiesa pagājušajā ceturtdienā nolēma atbrīvot Magoni pret 400 000 eiro drošības naudu. Kriminālprocesa likumā teikts, ka drošības naudu var iemaksāt pati aizdomās turētā persona, kā arī jebkura cita fiziskā vai juridiskā persona. Ja drošības naudu iemaksā cita persona, procesa virzītājs informē to par konkrētās kriminālprocesa būtību, sakarā ar kuru piemērots šis drošības līdzeklis, un izskaidro sekas, kādas iestāsies, ja tas netiks ievērots. Ja aizdomās turētais nepilda procesuālos pienākumus vai izdara jaunu tīšu noziedzīgu nodarījumu, drošības nauda ar procesa virzītāja lēmumu ieskaitāma valsts budžetā. Jau pēc aizturēšanas, kad tiesa lēma par Magoņa apcietināšanu, aizstāvji ierosināja Magonim piemērot drošības naudu 200 000 eiro apmērā. Toreiz tiesa šādam ierosinājumam nepiekrita un Magonim tika noteikts apcietinājums. Nesen aizstāvji vērsās ar šādu ierosinājumu pie Korupcijas novēršanas un apkarošanas biroja ( KNAB ) izmeklētāja, taču lūgums tika noraidīts. Advokāti iesnieguši sūdzību lietu uzraugošajam prokuroram, taču atbilde pagaidām nav saņemta. Iepriekšminētais drošības naudas apmērs bija minēts arī aizstāvju ierosinājumā Rīgas pilsētas Vidzemes priekšpilsētas tiesā par turpmāku apcietinājuma atcelšanu. KNAB pagājušā nedēļā tiesā norādīja, ka Magonim ir nepieciešams turpināt piemērot drošības līdzekli apcietinājumu, taču, ja tiesa lemtu par drošības naudas noteikšanu, tad KNAB ieskatā tai jābūt 1 miljona eiro apmērā, to žurnālistiem tiesas sēdes pārtraukumā pastāstīja Magoņa advokāts Rozenbergs. KNAB Magoni aizturēja 6.augustā . KNAB oficiāli sniegtā informācija par Magoņa lietu ir skopa, savukārt medijos izskanējusi dažāda informācija gan par Magonim inkriminēto noziegumu, gan aizturēšanas apstākļiem. KNAB informējis, ka pierādījumu kopums dod pietiekamu pamatu uzskatīt, ka kukulis, kura apmēru birojs neatklāj,  saņemts saistībā ar LDz meitasuzņēmuma \"LDz ritošā sastāva serviss\" iepirkumu. Portāls \"Diena.lv\" iepriekš ziņoja, ka Magonis, iespējams, tiek turēts aizdomās par aptuveni pusmiljona eiro kukuļa saņemšanu saistībā ar \"LDz ritošā sastāva servisa\" neseno daudzmiljonu iepirkumu - četru vecu dīzeļlokomotīvju iegādi no  Igaunijas  miljonāram Oļegam Osinovskim piederošā uzņēmuma \"Skinest\". Osinovskis savukārt  noliedzis korupciju darījumā par lokomotīvju pārdošanu LDz , vēstīja Igaunijas portāls \"Delfi.ee\". Osinovskim juridisko palīdzību nodrošina Latvijas advokāts  Saulvedis Vārpiņš , kurš norādījis, ka starp Magoni un Osinovski kā starp privātpersonām noticis darījums kāda trešā uzņēmuma interesēs, taču tas nav saistīts ar dīzeļlokomotīvju iegādi no Osinovskim piederošā uzņēmuma \"Skinest\". Vārpiņš uzņēmuma nosaukumu un darījuma summu atturējās minēt. Savukārt intervijā laikrakstam \"Diena\" ģenerālprokurors  Ēriks Kalnmeiers  nesen pieļāvis, ka drīzumā procesa virzītājs izlems par kukuļa devēja atbildību kukuļņemšanas lietā, kurā aizdomās tiek turēts Magonis. Magonis LDz valdes priekšsēdētāja amatu ieņēma nepilnus desmit gadus - kopš 2005.gada 1.septembra. Pirms tam no 2003.gada viņš bija šī uzņēmuma padomes loceklis un padomes priekšsēdētājs. Magonis no amata atbrīvots.", "link": "https://www.delfi.lv/161/criminal/46577785/video-magonis-neatbildot-uz-jautajumiem-pamet-rigas-centralcietumu"},
{"title": "Viltus miljonāru lūdz apsūdzēt par 51 000 eiro izkrāpšanu no 10 cilvēkiem", "category": "Kriminālziņas", "body": "Pagājušās nedēļas beigās  Valsts policijas  Rīgas reģiona pārvaldes likumsargi pabeiguši izmeklēšanu lietā par desmit personu apkrāpšanu. Par šo noziegumu aizdomās tiek turēts 1986. gadā dzimis vīrietis, kurš ļaunprātīgi izmantojis iedzīvotāju uzticību, solījis veikt remontdarbus, mudinājis iesaistīties finanšu investīcijās un, vadoties pēc katras personas vēlmēm, piedāvājis citus pakalpojumus, informē policijā. Vīrietis iedzīvotājus apkrāpis un viņiem nodarīti finansiāli zaudējumi kopumā 51 188 eiro apmērā. Valsts policijas Rīgas reģiona pārvaldes Kriminālpolicijas pārvaldē bija saņemti vairāku cietušo personu iesniegumi par krāpšanām, kas izdarītas laika posmā no 2018. gada februāra līdz 2019. gada martam. Saistībā ar šiem gadījumiem sākts kriminālprocess pēc Krimināllikuma 177. panta 3. daļas par krāpšanu lielā apmērā, Krimināllikuma 177. panta 1. daļas par krāpšanu un pēc Krimināllikuma 180. panta 1. daļas par krāpšanu nelielā apmērā. Katram cietušajam aizdomās turētais izmantojis individuālu pieeju, izdomājis dažādus stāstus par sevi, ņemot vērā cietušo individuālās intereses un uzticības pakāpi. Piemēram, sarunā ar kādu no cietušajiem aizdomās turētais bija uzdevies par bijušo miljonāru. Vairumā gadījumu cietušajiem tika piedāvāts veikt remontdarbus, pieprasot priekšapmaksu. Lai iegūtu cietušo uzticību un radītu priekšstatu, ka darbi tiks izdarīti, krāpnieks bija remontdarbus uzsācis, taču pēc priekšapmaksas saņemšanas pārtraucis iesākto un ar saņemto naudu pazudis. Citos gadījumos cietušajiem piedāvāts ieguldīt naudu dažādās biznesa aktivitātēs, solot ātru peļņu. Proti, piedāvāts investēt līdzekļus dārglietu un bižutērijas tirdzniecībā, darījumos ar kriptovalūtu, nekustamajiem īpašumiem un taksometru pārvadājumu biznesā. Taču solīto peļņu cietušie tā arī neguva, un arī iemaksātā nauda viņiem netika atdota, skaidro policijā. Uzticība mazpazīstamajai personai, kurai cietušie nezināja ne īsto vārdu, ne uzvārdu, bija tik liela, ka atsevišķos gadījumos iedzīvotāji, noticot aizdomās turētā stāstiem par to, ka nauda nepieciešama steidzami, pēc viņa lūguma bija paņēmuši uz sava vārda aizdevumu un nodevuši aizdevumā saņemto naudu aizdomās turētā rīcībā. Visos gadījumos persona bija sevi dēvējusi dažādos izdomātos vārdos. Taču, ņemot vērā, ka šī persona jau iepriekš bija nonākusi policijas redzeslokā par līdzīgiem noziegumiem un cietušie varēja viņu atpazīt, ātri vien noskaidrota viņa patiesā identitāte. Policija norāda, ka aizdomās turētais vīrietis iepriekš nonācis policijas redzeslokā par vēl 42 cilvēku apkrāpšanu un jau ziņots, ka 2018. gadā Valsts policija šo lietu nodeva prokuratūrai kriminālvajāšanas sākšanai. Toreiz Valsts policija informēja, ka par aizdomās turēto apjomīgajā kriminālprocesā atzīts kāds vīrietis, kurš vairāku gadu garumā iedzīvotājiem piedāvājis dažāda veida celtniecības un remontdarbus, saņēmis par to priekšapmaksu, taču darbus nav veicis. Kopējie aprēķinātie cietušajiem nodarītie zaudējumi šajā kriminālprocesā bija 59 135,58 eiro. Savukārt 2018. gada sākumā Latvijas Radio vēstīja par kādu Dairi Ābolu, kurš sevi dēvējis arī par Daini un Mārtiņu. Latvijas Radio, atsaucoties uz policijas teikto, ziņoja, ka vīrietis naudu pelnījis krāpšanās ceļā, vairākiem desmitiem cilvēku solot remontus, bet pēc avansa saņemšanas pazudis. Naudu viņš esot meklējis arī sieviešu makos, solot viņām mūžīgu mīlestību.", "link": "https://www.delfi.lv/161/criminal/51996891/viltus-miljonaru-ludz-apsudzet-par-51-000-eiro-izkrapsanu-no-10-cilvekiem"},
{"title": "Starptautiski meklētu gruzīnu lūdz apsūdzēt par šaujamieroča nelikumīgu glabāšanu", "category": "Kriminālziņas", "body": "Valsts policijas  (VP) Rīgas Ziemeļu iecirkņa kriminālpolicija ir pabeigusi izmeklēšanu un nosūtījusi prokuratūrai kriminālprocesu par šaujamieroča un munīcijas nelikumīgu iegādāšanos un glabāšanu, informēja VP. Šā gada 23. februārī policija saņēma izsaukumu uz kādu adresi Rīgā, Vēžu ielā, kur mājas kāpņutelpā lifta šahtā bija atrasts maiss, kurā atradās revolverim līdzīgs priekšmets un munīcija. Policija sāka kriminālprocesu pēc Krimināllikuma 233. panta otrās daļas. Izmeklēšanā likumsargiem izdevies noskaidrot iespējamo vainīgo personu – tas bija kāds Gruzijas pilsonis, kurš Latvijas teritorijā uzturējās bez attiecīgas atļaujas, slēpa savu identitāti un izmantoja viltotus dokumentus. Tāpat likumsargi noskaidroja, ka vīrietis izsludināts starptautiskajā meklēšanā Gruzijā un Itālijā. Aizdomās turētajam piemērots drošības līdzeklis – apcietinājums. Izmeklēšanas laikā veicot kratīšanu aizdomās turētās personas dzīvesvietā, likumsargi aizturēja 1983.gadā dzimušu vīrieti, pie kura atrada lielas enerģijas pneimatisko ieroci, viltotus dokumentus un psihotropās vielas. Kriminālprocess papildus tika kvalificēts pēc Krimināllikuma 275. panta otrās daļas – par viltota dokumenta izmantošanu personu grupā ar nenoskaidrotu peronu, pēc Krimināllikuma 281. panta otrās daļas – par identitātes slēpšanu, pēc Krimināllikuma 253.panta pirmās daļas – par psihotropo vielu glabāšanu un pēc Krimināllikuma 233.pantu otrās daļas – par pneimatiskā ieroča glabāšanu. VP atgādina, ka neviena persona netiek uzskatīta par vainīgu, kamēr tās vaina noziedzīga nodarījuma izdarīšanā netiek pierādīta likumā noteiktajā kārtībā.", "link": "https://www.delfi.lv/161/criminal/54462620/starptautiski-mekletu-gruzinu-ludz-apsudzet-par-saujamieroca-nelikumigu-glabasanu"},
{"title": "Magoņa drošības naudai jābūt miljonam, nevis 200 000 eiro, paziņo KNAB", "category": "Kriminālziņas", "body": "Rīgas pilsētas Vidzemes priekšpilsētas tiesa šodien vērtē, vai nepieciešams turpināt piemērot drošības līdzekli apcietinājumu kukuļņemšanā aizdomās turētajam Magonim. Advokāts jau iepriekš pastāstīja, ka aizstāvība lūgusi Magoni atbrīvot pret drošības naudu 200 000 eiro apmērā. Uz šādu drošības naudas apmēru aizstāvji uzstājuši arī šodienas tiesas sēdē, un, kā norādīja Rozenbergs, KNAB pieminēto 1 miljonu eiro viņa klientam nav iespējas samaksāt. \"Tā [200 000 eiro] ir robeža, kas mums zināma no klienta un viņa ģimenes,\" sacīja Rozenbergs. Advokāts arī pastāstīja, ka šodien tiesas sēdē jauni argumenti no KNAB puses, kādēļ Magonis jātur apcietinājumā, nav izskanējuši. Rozenbergs arī apliecināja, ka Magonis nesniedz liecību, taču citus izmeklētāju lūgumus viņš ir izpildījis. Vaicāts par Magoņa veselības stāvokli, advokāts atbildēja, ka \"ar veselību kādreiz ir bijis labāk\", bet nekonkretizēja, kādas veselības problēmas Magonim varētu būt. Tiesa savu lēmumu par to, vai  Magonis paturams apcietinājumā, paziņos pēc nepilnas stundas . Kā ziņots, Rīgas rajona tiesa 8. augustā Magonim pēc KNAB lūguma kā drošības līdzekli piemēroja apcietinājumu. Bijusī amatpersona šobrīd uzturas Rīgas Centrālcietumā. Kopš aizturēšanas 6. augustā KNAB oficiāli sniegtā informācija par Magoņa lietu ir skopa, savukārt medijos izskanējusi dažāda informācija gan par Magonim inkriminēto noziegumu, gan aizturēšanas apstākļiem. KNAB informējis, ka pierādījumu kopums dod pietiekamu pamatu uzskatīt, ka kukulis, kura apmēru birojs neatklāj, saņemts saistībā ar LDz meitasuzņēmuma \"LDz ritošā sastāva serviss\" iepirkumu. Portāls \"Diena.lv\" iepriekš ziņoja, ka Magonis, iespējams, tiek turēts aizdomās par aptuveni pusmiljona eiro kukuļa saņemšanu saistībā ar \"LDz ritošā sastāva servisa\" nesenu daudzmiljonu iepirkumu - četru vecu dīzeļlokomotīvju iegādi no Igaunijas miljonāram Oļegam Osinovskim piederošā uzņēmuma \"Skinest\". Osinovskis savukārt noliedzis korupciju darījumā par lokomotīvju pārdošanu LDz, vēstīja Igaunijas portāls \"Delfi.ee\". Osinovskim juridisko palīdzību nodrošina Latvijas advokāts Saulvedis Vārpiņš, kurš norādījis, ka starp Magoni un Osinovski kā starp privātpersonām noticis darījums kāda trešā uzņēmuma interesēs, taču tas nav saistīts ar dīzeļlokomotīvju iegādi no Osinovskim piederošā uzņēmuma \"Skinest\". Vārpiņš uzņēmuma nosaukumu un darījuma summu atturējās minēt. Advokāts ir parakstījies KNAB par informācijas neizpaušanu, tāpēc atturējās atklāt, kāds statuss Magoņa lietā ir piemērots Osinovskim, kā arī to, vai KNAB izmeklētāji ir pratinājuši igauņu uzņēmēju. Savukārt intervijā laikrakstam \"Diena\" ģenerālprokurors Ēriks Kalnmeiers nesen pieļāvis, ka drīzumā procesa virzītājs izlems par kukuļa devēja atbildību kukuļņemšanas lietā, kurā aizdomās tiek turēts Magonis. Krimināllikums par Magonim inkriminēto noziegumu paredz brīvības atņemšanu no diviem līdz desmit gadiem, konfiscējot mantu. Magonis LDz valdes priekšsēdētāja amatu ieņēma nepilnus desmit gadus - kopš 2005.gada 1.septembra. Pirms tam no 2003.gada viņš bija šī uzņēmuma padomes loceklis un padomes priekšsēdētājs. Magonis no amata atbrīvots.", "link": "https://www.delfi.lv/161/criminal/46565009/magona-drosibas-naudai-jabut-miljonam-nevis-200-000-eiro-pazino-knab"},
{"title": "Tiesa lemj, vai Magoni atbrīvot pret 200 000 eiro drošības naudu", "category": "Kriminālziņas", "body": "Rīgas pilsētas Vidzemes priekšpilsētas tiesa ceturtdien vērtē, vai nepieciešams turpināt piemērot drošības līdzekli apcietinājumu kukuļņemšanā aizdomās turētajam bijušajam uzņēmuma \" Latvijas Dzelzceļš \" (LDz) valdes priekšsēdētājam Uģim Magonim. Viens no Magoņa advokātiem Jānis Rozenbergs pastāstīja, ka jau pēc aizturēšanas, kad tiesa lēma par Magoņa apcietināšanu, aizstāvji ierosināja Magonim piemērot drošības naudu 200 000 eiro apmērā. Toreiz tiesa šādam ierosinājumam nepiekrita un Magonim tika noteikts apcietinājums. Nesen aizstāvji vērsās ar šādu ierosinājumu pie  KNAB  izmeklētāja,  taču lūgums tika noraidīts . Advokāti iesnieguši sūdzību lietu uzraugošajam prokuroram, taču atbilde pagaidām nav saņemta. Rozenbergs gan norādīja, ka iepriekšminētais drošības naudas apmērs ir minēts arī aizstāvju ierosinājumā Rīgas pilsētas Vidzemes priekšpilsētas tiesā par turpmāku apcietinājuma atcelšanu. KNAB informējis, ka pierādījumu kopums dod pietiekamu pamatu uzskatīt, ka kukulis, kura apmēru birojs neatklāj, saņemts saistībā ar LDz meitasuzņēmuma \"LDz ritošā sastāva serviss\" iepirkumu. Portāls \"Diena.lv\" iepriekš ziņoja, ka Magonis, iespējams, tiek turēts aizdomās par aptuveni pusmiljona eiro kukuļa saņemšanu saistībā ar \"LDz ritošā sastāva servisa\" nesenu daudzmiljonu iepirkumu -  četru vecu dīzeļlokomotīvju iegādi no Igaunijas miljonāram Oļegam Osinovskim piederošā uzņēmuma \"Skinest\" . Osinovskis savukārt noliedzis korupciju darījumā par lokomotīvju pārdošanu LDz, vēstīja Igaunijas portāls \"Delfi.ee\". Osinovskim juridisko palīdzību nodrošina Latvijas advokāts Saulvedis Vārpiņš, kurš norādījis, ka starp Magoni un Osinovski kā starp privātpersonām noticis darījums kāda trešā uzņēmuma interesēs, taču tas nav saistīts ar dīzeļlokomotīvju iegādi no Osinovskim piederošā uzņēmuma \"Skinest\". Vārpiņš uzņēmuma nosaukumu un darījuma summu atturējās minēt. Advokāts ir parakstījies KNAB par informācijas neizpaušanu, tāpēc atturējās atklāt, kāds statuss Magoņa lietā ir piemērots Osinovskim, kā arī to, vai KNAB izmeklētāji ir pratinājuši igauņu uzņēmēju. Savukārt intervijā laikrakstam \"Diena\" ģenerālprokurors Ēriks Kalnmeiers nesen pieļāvis, ka drīzumā procesa virzītājs izlems par kukuļa devēja atbildību kukuļņemšanas lietā, kurā aizdomās tiek turēts Magonis. Krimināllikums par Magonim inkriminēto noziegumu paredz brīvības atņemšanu no diviem līdz desmit gadiem, konfiscējot mantu. Magonis LDz valdes priekšsēdētāja amatu ieņēma nepilnus desmit gadus - kopš 2005.gada 1.septembra. Pirms tam no 2003.gada viņš bija šī uzņēmuma padomes loceklis un padomes priekšsēdētājs. Magonis no amata atbrīvots.", "link": "https://www.delfi.lv/161/criminal/46563647/tiesa-lemj-vai-magoni-atbrivot-pret-200-000-eiro-drosibas-naudu"},
{"title": "Ceturtdien avārijās Latvijā cietuši astoņi cilvēki", "category": "Kriminālziņas", "body": "Pieci cilvēki cietuši avārijās Rīgā un tās apkārtnē, viens no tiem – gājējs. Vēl pa vienam cilvēkam avārijās cietuši Vidzemē, Kurzemē un Latgalē. Kopumā ceļu satiksmes jomā pieņemti 554 administratīvo pārkāpumu lēmumi, tajā skaitā 195 par ātruma pārsniegšanu un divi par agresīvu braukšanu. Savukārt par transportlīdzekļa vadīšanu alkohola reibumā ir uzsākti trīs administratīvo pārkāpumu procesi un septiņi kriminālprocesi. Tāpat ir uzsākts viens kriminālprocess par transportlīdzekļa vadīšanu iespējamā narkotisko vielu iespaidā. Diviem šoferiem automašīna tiks konfiscēta, bet sešiem tiks piedzīta tās vērtība.", "link": "https://www.delfi.lv/161/criminal/55345100/ceturtdien-avarijas-latvija-cietusi-astoni-cilveki"},
{"title": "Par Krievijas sāktā kara attaisnošanu un naida izraisīšanu tiesās Lindermanu", "category": "Kriminālziņas", "body": "Šī gada 8. februārī  Ģenerālprokuratūras  prokurors tiesai nosūtīja krimināllietu, kurā apsūdzēts kāds prokremliskais aktīvists par  Krievijas  izvērstā kara Ukrainā mērķtiecīgu attaisnošanu un slavināšanu, kā arī par darbībām, kas vērstas uz nacionālā naida un nesaticības izraisīšanu starp dažādu tautību iedzīvotājiem Latvijas sabiedrībā. Portālam \"Delfi\" zināms, ka par šiem noziegumiem apsūdzēts  Vladimirs Lindermans . Saskaņā ar apsūdzību pērnā gada vasarā apsūdzētais interneta vidē neierobežotam personu lokam brīvi pieejamajās platformās mērķtiecīgi un sistemātiski izplatīja Kremļa interesēm atbilstošus vēstījumus, paužot atbalstu Krievijas militārajai varenībai, kā arī izteica cildinājumu un slavu Krievijai. Apsūdzētais šāda veida saturu veidoja vairāku mēnešu garumā, tādējādi nostiprinot auditorijas pārliecību par Krievijas rīcības pareizību, iebrūkot Ukrainā un veicot kara noziegumus, norāda prokuratūrā. Lindermans interneta vidē izplatīja arī saturu, kas vērsts uz naida un nesaticības izraisīšanu starp dažādu nacionālās piederības iedzīvotāju grupām, konkrēti, latviešiem, krieviem un ukraiņiem. Lieta izskatīšanai nodota Rīgas pilsētas tiesai. “Delfi” jau pagājušā gada nogalē vēstīja, ka  Valsts drošības dienests  (VDD) rosinājis prokuratūru uzsākt kriminālvajāšanu pret Vladimiru Lindermanu par Krievijas izvērstā agresīvā kara Ukrainā mērķtiecīgu attaisnošanu un slavināšanu, kā arī centieniem provocēt naidu un nesaticību starp dažādu tautību iedzīvotājiem Latvijas sabiedrībā, liecina portāla \"Delfi\" rīcībā esošā informācija. VDD izplatītajā preses paziņojumā, neminot personas vārdu, norādīts, ka minēto kriminālprocesu dienests uzsāka šā gada 7. jūnijā saskaņā ar Krimināllikuma 74.1 pantu, proti, par noziegumu pret mieru un kara noziegumu slavināšanu un attaisnošanu. Par šādu noziegumu Krimināllikumā noteikts līdz pieciem gadiem ilgs cietumsods. Lindermans, kuram bija piemērots apcietinājums, toreiz vien pirms nedēļas atstāja Rīgas centrālcietumu. Šī nav pirmā reize, kad Lindermans ticis aizturēts, proti, 2018. gadā viņu aizturēja saistībā ar  Latvijas Krievu savienības  (LKS) rīkoto sapulci pret pakāpenisku pāreju uz latviešu mācību valodu vispārējās izglītības iestādēs. Šis kriminālprocess gan 2020. gadā  tika izbeigts . Savukārt 2014. gadā Valsts drošības dienests (tolaik – Drošības policija) veica kratīšanu Lindermana dzīvoklī saistībā ar aizdomām par  vervēšanu uz terorismu .", "link": "https://www.delfi.lv/161/criminal/55237558/par-krievijas-sakta-kara-attaisnosanu-un-naida-izraisisanu-tiesas-lindermanu"},
{"title": "VDD kriminālprocesā vērtēs arī Grevcovas izteikumus par karu Ukrainā", "category": "Kriminālziņas", "body": "Valsts drošības dienests  (VDD) šonedēļ sāktajā kriminālprocesā vērtēs arī  Saeimas  deputātes  Glorijas Grevcovas  (\"Stabilitātei\") publiskos izteikumus par Krievijas sākto karu Ukrainā. Grevcova kādā no saviem video \"TikTok\" apgalvojusi, ka Ukrainā notiek pilsoņu karš, pilsoņu karš par visām normām un kanoniem, kad ukraiņu tauta cīnās pret Ukrainas armiju. \"Tas ir viss ko es zinu. Tā, ka nevajag te spekulēt un stāstīt man, ka  Krievija  kādam uzbrūk. Es zinu, kas notiek, es redzu, kā ukraiņi cīnās pret savējiem, bet pēc visām normām tas ir pilsoņu karš,\" norādījusi deputāte. Dienestā apstiprināja, ka dienestam konkrētais video ir zināms. Šis video līdzās citām Grevcovas publiskajām aktivitātēm tiks vērtēts atbilstoši 30. janvārī sāktajam kriminālprocesam. Jau ziņots, ka dienests noslēdzis pārbaudi saistībā ar Grevcovas publiskajiem izteikumiem Latvijas Okupācijas muzeja apmeklējuma laikā, pirmdien  pieņemot lēmumu sākt kriminālprocesu  par PSRS un nacistiskās Vācijas īstenotās Latvijas okupācijas iespējamu rupju noniecināšanu. Kriminālprocess sākts saskaņā ar Krimināllikuma pantu par PSRS un nacistiskās Vācijas īstenotā genocīda, nozieguma pret cilvēci, nozieguma pret mieru un kara nozieguma pret Latviju un tās iedzīvotājiem publisku slavināšanu, noliegšanu, attaisnošanu vai rupju noniecināšanu. Krimināllikums par šādu noziegumu paredz brīvības atņemšanu līdz pieciem gadiem, sabiedrisko darbu vai naudas sodu. Pārbaude par Grevcovas publiskajām aktivitātēm tika sākta saistībā ar platformā \"TikTok\" 22. janvārī publicētu Saeimas deputātes videouzrunu par Latvijas Okupācijas muzeja apmeklējumu. Dienestā nekomentēja, vai deputātei piemērots personas, pret kuru sākts kriminālprocess, statuss vai aizdomās turētās statuss. Tāpat dienestā nekomentēja, vai amatpersonai piemērots drošības līdzeklis. Likums gan paredz, ka drošības līdzekli var piemērot tikai aizdomās turētajiem. Ja VDD tomēr saskatīs Grevcovas vainu un rosinās prokuratūrai celt apsūdzību un prokuratūra saskatīs tam pamatu, tad, Saeimai piekrītot izdot deputāti kriminālvajāšanai, parlamentāriete var pilnvērtīgi turpināt darbu Saeimā, gan piedaloties Saeimas un komisijas sēdēs, gan arī tajās balsojot un saņemot pilnu atlīdzību par deputāta pienākumu izpildi, noskaidroja LETA. Jau ziņots, ka Grevcovas \"TikTok\" kontā tika ievietots un vēlāk izdzēsts video vēstījums krievu valodā, kurā deputāte klāstīja, ka atnākusi uz \"tā saucamo Okupācijas muzeju\". Grevcova video apgalvoja, ka muzejā \"nesakrīt fakti\" un ka gids stāstot \"paralēlo, izdomāto vēsturi\". \"Kas tas par muzeju un tieši kāpēc, kādu mērķu labad tas ir radīts? (..) Apskatījām visus eksponātus, un sapratām - re, kā mūs muļķo, kā mūs muļķo,\" video tika paudusi partijas \"Stabilitātei\" deputāte, kura muzejā redzamo dēvē par \"īstu propagandu\". Patlaban Rīgas pilsētas tiesā Vidzemes priekšpilsētā atrodas citas krimināllieta, kurā par nepatiesu ziņu sniegšanu Centrālajai vēlēšanu komisijai apsūdzēta Grevcova.", "link": "https://www.delfi.lv/161/criminal/55183268/vdd-kriminalprocesa-vertes-ari-grevcovas-izteikumus-par-karu-ukraina"},
{"title": "Egļupē pazudusī 80 gadus vecā sēņotāja atrasta sveika un vesela", "category": "Kriminālziņas", "body": "Valsts policijas   Siguldas  iecirknis pārtraucis 80 gadus vecās bezvēsts prombūtnē esošās Valentīnas Krupeņinas meklēšanu, portāls \"Delfi\" uzzināja Valsts policijā. Sirmgalve veiksmīgi atrasta. Kā ziņots, svētdien, 11. septembrī, viņa ap pulksten 12 izgāja no savas dzīvesvietas Siguldas novada Allažu pagasta Egļupē, lai dodos uz mežu sēņot, un līdz pirmdienas rītam nebija atgriezusies.", "link": "https://www.delfi.lv/161/criminal/54730642/eglupe-pazudusi-80-gadus-veca-senotaja-atrasta-sveika-un-vesela"},
{"title": "Aiztur trīs cilvēkus un atsavina sevišķi bīstamu narkotisko vielu – protonitazēnu", "category": "Kriminālziņas", "body": "Valsts policijas  likumsargi Rīgas reģionā aizturēja trīs personu grupu, kas nodarbojās ar narkotiku tirdzniecību un atsavināja 204 gramus protonitazēna, kas ir sevišķi bīstama un viegli pārdozējama narkotiskā viela, portāls \"Delfi\" uzzināja policijā. Šāds daudzums vielas atbilst aptuveni 2000 devām un tā cena ielu tirdzniecībā ir ap 30 000 eiro. Veicot operatīvās un procesuālās darbības, Valsts policijas Rīgas reģiona pārvaldes Kriminālpolicijas pārvaldes 1. biroja 3. nodaļas likumsargi 15. septembrī Rīgā un Olainē īstenoja iepriekš plānotu aizturēšanas operāciju, notverot trīs personu grupu saistībā ar narkotisko vielu apriti. Aizturētie ir 1994. un 1965. gadā dzimuši vīrieši un 1965. gadā dzimusi sieviete. Viņi visi jau iepriekš nonākuši tiesībsargājošo iestāžu redzeslokā. 1994. gadā dzimušais vīrietis iepriekš sodīts par akcīzes preču nelikumīgu apriti un krāpšanu. Savukārt 1965. gadā dzimušais līdzdalībnieks iepriekš sodīts par izspiešanu, kas izdarīta personu grupā, kā arī nonācis policijas redzeslokā par narkotisko vielu nelikumīgu apriti un citiem noziedzīgiem nodarījumiem. Arī aizturētā sieviete iepriekš sodīta saistībā ar narkotiku nelikumīgu apriti. Procesuālo darbību laikā likumsargi atsavināja 204 gramus protonitazēna. Protonitazēna iedarbība ir spēcīgāka nekā heroīnam. Turklāt noziedznieki šo vielu iegūst mājas apstākļus, līdz ar to narkotisko vielu koncentrācija tajā var būtiski variēt, tāpēc lietotāji sevi pakļauj sevišķi augstam pārdozēšanas riskam. Izmeklēšanas laikā iegūtā informācija liecina, ka minētās personas tirgojušas protonitazēnu, taču precīza katras personas loma vēl tiek skaidrota. Šobrīd zināms, ka šī personu grupa ir saistīta ar organizēto noziedzību. Saistībā ar notikušo uzsākts kriminālprocess pēc Krimināllikuma 253.1 panta trešās daļas – par narkotisko vielu neatļautu iegādāšanos un glabāšanu realizācijas nolūkā vai par narkotisko vielu neatļautu realizēšanu, ja to izdarījusi organizēta grupa vai ja tas izdarīts ar narkotiskajām vai psihotropajām vielām lielā apmērā. Par šādu noziegumu likumā paredzēta brīvības atņemšana uz laiku no pieciem līdz 15 gadiem, konfiscējot mantu vai bez mantas konfiskācijas, un ar probācijas uzraudzību uz laiku līdz trim gadiem. Sestdien, 17. septembrī, tiesa visām trim aizdomās turētajām personām piemēroja drošības līdzekli – apcietinājumu. Policijā atgādina, ka neviena persona netiek uzskatīta par vainīgu, kamēr tās vaina noziedzīga nodarījuma izdarīšanā netiek pierādīta likumā noteiktajā kārtībā.", "link": "https://www.delfi.lv/161/criminal/54766970/aiztur-tris-cilvekus-un-atsavina-seviski-bistamu-narkotisko-vielu-protonitazenu"},
{"title": "Šampēterī policija uziet narkotiku tirdzniecības vietu un aiztur pārdevēju", "category": "Kriminālziņas", "body": "2. augustā aizdomās par narkotisko un psihotropo vielu realizāciju policija aizturēja 1988. gadā dzimušu vīrieti, kurš iepriekš nebija nonācis policijas redzeslokā. Kriminālprocesā tika veikta sankcionētā kratīšana aizturētā vīrieša dzīvesvietā Rīgā, Šampēterī. Kratīšanas laikā policisti konstatēja un atsavināja 26 gramus kokaīna, 52 gramus marihuānas, 0,5 gramus DMT (psihodēliskā viela) un svarus. Policijas rīcībā esošā informācija liecina, ka vīrietis šīs vielas tirgojis iedzīvotājiem savā dzīvesvietā. Saistībā ar notikušo ir uzsākts kriminālprocess pēc Krimināllikuma 253.1. panta pirmās daļas – par narkotisko vai psihotropo vielu neatļautu iegādāšanos, glabāšanu un realizēšanu. Par šādu noziegumu likumā paredzēta brīvības atņemšana uz laiku no diviem līdz astoņiem gadiem, konfiscējot mantu vai bez mantas konfiskācijas, un ar probācijas uzraudzību uz laiku līdz trim gadiem. Minētājam vīrietim kriminālprocesā piemērots aizdomās turētā statuss un ar brīvības atņemšanu nesaistīts drošības līdzeklis. Policija atgādina, ka neviena persona netiek uzskatīta par vainīgu, kamēr tās vaina noziedzīga nodarījuma izdarīšanā netiek pierādīta likumā noteiktajā kārtībā.", "link": "https://www.delfi.lv/161/criminal/54623892/sampeteri-policija-uziet-narkotiku-tirdzniecibas-vietu-un-aiztur-pardeveju"},
{"title": "Grevcovai jau otrais kriminālprocess – VDD sāk procesu par okupācijas noniecināšanu", "category": "Kriminālziņas", "body": "Valsts drošības dienests  (VDD) ir noslēdzis pārbaudi saistībā ar Latvijas Republikas  Saeimas  deputātes  Glorijas Grevcovas  (S!) publiskajiem izteikumiem Latvijas Okupācijas muzeja apmeklējuma laikā, pieņemot lēmumu uzsākt kriminālprocesu par PSRS un nacistiskās Vācijas īstenotās Latvijas okupācijas iespējamu rupju noniecināšanu, portāls \"Delfi\" uzzināja dienestā. Kriminālprocess uzsākts 2023. gada 30 janvārī saskaņā ar Krimināllikuma 74.1 pantu, t.i., par PSRS un nacistiskās Vācijas īstenotā genocīda, nozieguma pret cilvēci, nozieguma pret mieru un kara nozieguma pret Latvijas Republiku un tās iedzīvotājiem publisku slavināšanu, noliegšanu, attaisnošanu vai rupju noniecināšanu. Par šādu pārkāpumu draud līdz pieciem gadiem ilgs cietumsods. VDD atgādina, ka pārbaude par Grevcovas publiskajām aktivitātēm tika uzsākta saistībā ar platformā \"TikTok\" 2023. gada 22. janvārī publicētu Saeimas deputātes videouzrunu par Latvijas Okupācijas muzeja apmeklējumu. Vēlāk Grevcova \"TikTok\" ievietoja jaunu video, kurā skaidroja, ka Latvijas okupāciju nenoliedz, taču \"daudzi fakti par izsūtītajām un mirušajām personām nesakrīt\", norādot, ka patiesībā cietušo personu esot vairāk. Tāpat viņa norāda uz vairākām fotogrāfiju neatbilstībām izstādes saturam, piemēram, \"Rīga 30. gadā ir tāda pati, kā Rīga 43. gadā\". Tāpat, viņasprāt, ieejai Okupācijas muzejā būtu jābūt bez maksas un visiem pieejamam, bet par izstādes satura un fotogrāfiju atbilstību viņa aicina katram apmeklētājam pārliecināties pašam. Pret Grevcovu jau ir uzsākts kriminālprocess  par nepatiesu ziņu sniegšanu , kandidējot Saeimas vēlēšanās.", "link": "https://www.delfi.lv/161/criminal/55176772/grevcovai-jau-otrais-kriminalprocess-vdd-sak-procesu-par-okupacijas-noniecinasanu"},
{"title": "Bažījoties par Magoņa drošību, bijušo LDz vadītāju tiesas sēžu zālē nogādāja pa dienesta gaiteņiem", "category": "Kriminālziņas", "body": "Kukuļņemšanā aizdomās turētais un šodien apcietinājumā paturētais bijušais uzņēmuma \" Latvijas Dzelzceļš \" (LDz) valdes priekšsēdētājs  Uģis Magonis  piektdien tiesas sēžu zālē nogādāts, izmantojot dienesta gaiteņus. Tiek skaidrots, ka policija, novērojot lielo žurnālistu klātesamību, uzskatīja, ka drošības apsvērumu dēļ aizdomās turētā persona - Magonis - būtu tiesas sēdē jāved, izmantojot dienesta gaiteņus. Tomēr arī Magoņa aizstāvji pēc tiesas sēdes, kas notika aiz slēgtām durvīm, pie žurnālistiem neizgāja. Advokāti esot tiesai arī izteikuši lūgumu, lai viņi tiktu izvesti pa dienesta gaiteņiem. Rīgas apgabaltiesa   piektdien nolēma atstāt spēkā Rīgas rajona tiesas lēmumu  un paturēt apcietinājumā kukuļņemšanā aizdomās turēto Magoni. Tiesnesis Juris Stukāns pēc sēdes žurnālistiem apstiprināja, ka Magonis paturēts apcietinājumā, sūdzību noraidot. Aizstāvība esot lūgusi Magoni izlaist no cietuma pret drošības naudu - 200 000 eiro -, tomēr procesa virzītājs kā piemēru drošības naudai esot minējis vienu miljonu eiro. Stukāns uzsvēra, ka šodien tika lemts tikai par apcietinājumu, norādot, ka šādu lēmumu pieņēmis, jo uzskatīja, ka apcietinājums ir pamatoti piemērots. Tāpat tiesnesis papildināja, ka visus tālākos lēmumus, tostarp par drošības līdzekli, var pieņemt procesa virzītājs. Gan pirms, gan pēc sēdes žurnālistiem Magoni neizdevās ieraudzīt. Tāpat pēc sēdes arī Magoņa aizstāvji pie žurnālistiem neiznāca. Kā ziņots, Rīgas rajona tiesa 8.augustā Magonim pēc Korupcijas novēršanas un apkarošanas biroja ( KNAB ) lūguma  kā drošības līdzekli piemēroja apcietinājumu . Bijusī amatpersona šobrīd uzturas Rīgas Centrālcietumā. Kopš aizturēšanas 6.augustā KNAB oficiāli sniegtā informācija par Magoņa lietu ir skopa, savukārt medijos izskanējusi dažāda informācija gan par Magonim inkriminēto noziegumu, gan aizturēšanas apstākļiem. KNAB informējis, ka pierādījumu kopums dod pietiekamu pamatu uzskatīt, ka kukulis, kura apmēru birojs neatklāj, saņemts saistībā ar LDz meitasuzņēmuma \"LDz ritošā sastāva serviss\" iepirkumu. Portāls \"Diena.lv\" iepriekš ziņoja, ka Magonis, iespējams, tiek turēts aizdomās par aptuveni pusmiljona eiro kukuļa saņemšanu saistībā ar \"LDz ritošā sastāva servisa\" nesenu daudzmiljonu iepirkumu - četru vecu dīzeļlokomotīvju iegādi no  Igaunijas  miljonāram Osinovskim piederošā uzņēmuma \"Skinest\". Osinovskis savukārt  noliedzis korupciju darījumā par lokomotīvju pārdošanu LDz,  vēstīja Igaunijas portāls \"Delfi.ee\". Latvijas Televīzijas  raidījums \"Panorāma\" ziņoja, ka nepilnu pusmiljonu eiro liels kukulis  tika atrasts Magoņa automašīnā viņa aizturēšanas brīdī . Osinovskim juridisko palīdzību nodrošina Latvijas advokāts  Saulvedis Vārpiņš , kurš norādījis, ka  starp Magoni un Osinovski kā starp privātpersonām noticis darījums  kāda trešā uzņēmuma interesēs, taču tas nav saistīts ar dīzeļlokomotīvju iegādi no Osinovskim piederošā uzņēmuma \"Skinest\". Vārpiņš uzņēmuma nosaukumu un darījuma summu atturējās minēt. Advokāts ir parakstījies Korupcijas novēršanas un apkarošanas birojā (KNAB) par informācijas neizpaušanu, tāpēc atturējās atklāt, kāds statuss Magoņa lietā ir piemērots Osinovskim, kā arī to, vai KNAB izmeklētāji ir pratinājuši igauņu uzņēmēju. Krimināllikums par Magonim inkriminēto noziegumu paredz brīvības atņemšanu no diviem līdz desmit gadiem, konfiscējot mantu. Magonis LDz valdes priekšsēdētāja amatu ieņēma nepilnus desmit gadus - kopš 2005.gada 1.septembra. Pirms tam no 2003.gada viņš bija šī uzņēmuma padomes loceklis un padomes priekšsēdētājs. Magonis pagājušajā piektdienā no amata atbrīvots.", "link": "https://www.delfi.lv/161/criminal/46364679/bazijoties-par-magona-drosibu-bijuso-ldz-vaditaju-tiesas-sezu-zale-nogadaja-pa-dienesta-gaiteniem"},
{"title": "Likumsargi aiztur personu grupu, pie kuras atrod dažādas narkotikas lielos apmēros", "category": "Kriminālziņas", "body": "Valsts policija  (VP) aprīlī aizturējusi organizētu grupu – četrus cilvēkus –aizdomās par neatļautu psihotropo vielu iegādāšanos un glabāšanu lielā apmērā. Kurzemes  reģionā un Rīgā vairākos īpašumos izņemts amfetamīns, MDMA tabletes, vairāk nekā 7000 eiro skaidrā naudā un desmit 50 eiro banknotes ar viltojuma pazīmēm, portālu “Delfi” informēja VP pārstāve Madara Šeršņova. Likumsargi aprīlī atklāja noziedzīgu nodarījumu, kas saistīts ar neatļautu psihotropu vielu iegādāšanos un glabāšanu realizācijas nolūkā lielos apmēros personu grupā un neatļautu psihotropu vielu realizāciju lielos apmēros personu grupā. Policisti, veicot procesuālās darbības kriminālprocesā, Kurzemes reģionā un Rīgā vairākos īpašumos izņēma 480 gramus amfetamīna un 1082 MDMA tabletes. Uz aizdomu pamata par noziedzīga nodarījuma izdarīšanu tika aizturēti četri vīrieši, no kuriem viens ir liepājnieks, bet trīs – rīdzinieki. Visi vīrieši jau iepriekš ir nonākuši policijas redzeslokā un diviem no viņiem ir piemērots bargākais drošības līdzeklis – apcietinājums. Saskaņā ar Krimināllikumu par šādu noziedzīgu nodarījumu soda ar brīvības atņemšanu no pieciem līdz piecpadsmit gadiem, konfiscējot mantu vai bez mantas konfiskācijas, un ar probācijas uzraudzību uz laiku līdz trim gadiem. Valsts policija turpina darbu uzsāktajā kriminālprocesā.", "link": "https://www.delfi.lv/161/criminal/53170785/likumsargi-aiztur-personu-grupu-pie-kuras-atrod-dazadas-narkotikas-lielos-apmeros"},
{"title": "Policija vēršas pie iedzīvotājiem: meklē ar Rusiņu saistītus foto un video", "category": "Kriminālziņas", "body": "Valsts policija  turpina meklēt par sievietes slepkavību aizdomās turēto Leonu Rusiņu un aicina iedzīvotājus iesūtīt izmeklētājiem foto un video materiālus, kuros varētu būt fiksēts aizdomās turamais, informēja policija. Pēc policijas vārdiem, tā \"turpina aktīvus un plašus\" Rusiņa meklēšanas pasākumus, \"pielietojot atbilstošu taktiku un metodiku\". Patlaban izmeklēšanā policija strādā trīs pamatvirzienos - ka persona ir izdarījusi pašnāvību, atrodas Latvijā vai ārvalstīs. Līdz šim policija esot veikusi apjomīgu darbu, tostarp pieprasot un izņemot video kameru ierakstus, kuru kopējais apjoms veido ap vienu terabaitu, un patlaban tiek veikta izņemto video materiālu analīze. Meklēšanas pasākumu laikā aptaujāti ap 30 cilvēki, kā arī līdz šim pārbaudītas vairākas personas, par kurām iedzīvotāji ziņoja, ka, iespējams, tās ir meklētais vīrietis. Jau ziņots, ka mežā netālu no Aiviekstes upes atrasta pamesta automašīna, ar kuru meklētais vīrietis pārvietojās slepkavības izdarīšanas dienā un attiecīgi veikti šīs apkārtnes pārmeklēšanas pasākumi, tostarp piesaistot papildresursus no  Zemessardzes  un brīvprātīgās organizācijas \"Helper Latvia\". Šajā apkārtnē pārmeklēts gan meža masīvs, gan arī upes gultne, izmantojot gan tehniskos līdzekļus, gan cilvēkresursu, tostarp kinologus. Policiju īpaši interesē jebkāda ar Rusiņu saistītā video vai foto materiālā fiksētā informācija šī gada aprīlī – gan pirms, gan pēc noziedzīga nodarījuma pastrādāšanas 16. aprīlī. Vizuālos materiālus, kā arī jebkādu citu izmeklēšanai nozīmīgu informāciju, policija aicina sniegt Valsts policijas Zemgales reģiona pārvaldei sekojošos veidos. Pirmkārt, foto un video iespējams  augšuplādēt saitē šeit . Otrkārt, jebkādu citu izmeklēšanai būtisku informāciju var nodot, zvanot par tālruni 110 vai 67006736. Policija aicina iedzīvotājus pārskatīt viņu rīcībā esošos resursus – fotokamerās fiksēto informāciju, video reģistratoros fiksēto, kā arī, pārskatot pie ēkām izvietoto kameru ierakstus, un dalīties ar jebkuru informāciju, par ko rodas aizdomas, ka tā varētu būt saistīta ar meklējamo personu. Jau ziņots, ka 16. aprīlī  Jēkabpils  novadā sava bērna un mātes acu priekšā tika nogalināta 1983. gadā dzimsi sieviete. Slepkavību  pastrādāja viņas bijušais vīrs   Leons Rusiņš , kurš mēnešiem ilgi sievietei draudēja un viņu vajāja, par to regulāri  tika ziņots policijai,  bet sieviete pasargāta netika. Portāls \"Delfi\" vēsta , ka letālais uzbrukums aprīlī nebija pirmā reize, kad Rusiņš uzbruka sievietei ar nazi. Viņas radi stāstījuši, ka uzbrukums noticis arī 2022.gada 18.februārī pie iepirkšanās centra \"Sēlija\". Rusiņš tur sievietei uzbrucis ar nazi, no kā palikušas skrambas no naža griezieniem uz sejas un rokām. Par to Rusiņam piemēroja 500 eiro sodu. Līdzīgas problēmas radušās arī citai Rusiņa bijušajai dzīvesbiedrei, kuru arī viņš pēc izšķiršanās sācis terorizēt. Arī šī sieviete uzsvērusi, ka no tiesībsargiem īsti gaidīto palīdzību nav saņēmusi - viņa rakstījusi iesniegumus policijai, vēstules Valsts prezidentam un tiesībsargam, taču \"tas neko nedeva\". Sieviete pašlaik cenšas neatklāt savu dzīvesvietu, jo baidās, ka \"viens nepareizs solis un viss būs pagalam\", proti, ka viņa var būt nākamais upuris. Valsts policijas priekšnieks ir uzdevis  sākt dienesta pārbaudi , lai \"pārliecinātos, ka policisti ir rīkojušies atbilstoši normatīvajam regulējumam, pietiekoši aktīvi un profesionāli\". Ruks uz šo gadījumu aicināja skatīties plašāk, proti, būtu nepieciešams veikt grozījumus likumos, kas paredzētu bargāku atbildību par gadījumiem, kad persona nepilda jau tiesas noteiktos pienākumus.", "link": "https://www.delfi.lv/161/criminal/55465098/policija-versas-pie-iedzivotajiem-mekle-ar-rusinu-saistitus-foto-un-video"},
{"title": "Pagājušajā diennaktī reģistrēti 83 ceļu satiksmes negadījumi", "category": "Kriminālziņas", "body": "Savukārt par transportlīdzekļa vadīšanu alkohola reibumā ir uzsākti četri administratīvo pārkāpumu procesi un 18 kriminālprocesi. Kopumā ceļu satiksmes jomā pieņemti 481 administratīvo pārkāpumu lēmumi, tajā skaitā 160 par ātruma pārsniegšanu. Vairums, proti, 41, ceļu satiksmes negadījumu notikuši Rīgā, kamēr 18 fiksēti Latgalē, 11 – Kurzemē, septiņi – Zemgalē un seši – Vidzemē. Pagājušajā diennaktī tajos cietuši trīs gājēji un viens velosipēdists. Par atļautā ātruma pārsniegšanu sodītas 160 personas. Vairums pārkāpumu fiksēti Rīgā – 48 –, kā arī Vidzemē (36) un Zemgalē (38). Vēl 20 pārkāpumi konstatēti Kurzemē un 18 – Latgalē. Viena persona arī sodīta par transportlīdzekļa vadīšanu narkotisko vielu iespaidā. Tāpat fiksētas divas laupīšanas Rīgā, divas automašīnas zādzības – pa vienai Zemgalē un Kurzemē –, kā arī  Valsts policija  pieņēmusi septiņus lēmumus par nošķiršanu.", "link": "https://www.delfi.lv/161/criminal/55240624/pagajusaja-diennakti-registreti-83-celu-satiksmes-negadijumi"},
{"title": "Lūdz sākt kriminālvajāšanu par 'Audi' zādzību Talsos", "category": "Kriminālziņas", "body": "Šobrīd izmeklēšana kriminālprocesā ir pabeigta un tas nodots prokuratūrai kriminālvajāšanas uzsākšanai. Izmeklēšanā noskaidrots, ka divi vīrieši naktī uz 16. martu ar nodomu nozagt automašīnu, kura stāvēja Talsos uz apbūves gabala, piebrauca pie tā ar savu automašīnu un ar to sakabē aizvilka automašīnu \"Audi\", pēc tam to atstājot pamestā ēkā. Vēlāk automašīna tika izjaukta pa daļām ar nodomu detaļas pārdot. VP norāda, ka automašīna jau izjauktā veidā tikusi atgūta un atdota īpašniekam. Abi vīrieši iepriekš nav sodīti. Viņiem iepriekš piemērots ar brīvības atņemšanu nesaistīts drošības līdzeklis. Saskaņā ar Krimināllikumu par transportlīdzekļa zādzību soda ar brīvības atņemšanu uz laiku līdz pieciem gadiem vai ar īslaicīgu brīvības atņemšanu, vai ar piespiedu darbu, vai ar naudas sodu, konfiscējot mantu vai bez mantas konfiskācijas. Soda apmēru noteiks tiesa.", "link": "https://www.delfi.lv/161/criminal/53175137/ludz-sakt-kriminalvajasanu-par-audi-zadzibu-talsos"},
{"title": "Olaines aptiekas aplaupīšana: Apcietina aizdomās turēto NMPD darbinieku", "category": "Kriminālziņas", "body": "Tiesa kā  drošības līdzekli piemērojusi apcietinājumu Neatliekamās medicīniskās palīdzības dienesta ( NMPD ) darbiniekam, kurš tiek turēts aizdomās par psihotropo medikamentu nolaupīšanu no aptiekas Olainē, noskaidroja aģentūra LETA. Neminot vīrieša darbavietu,  Valsts policijas  Sabiedrisko attiecību nodaļā apstiprināja, ka aizturētajam vīrietim kā drošības līdzeklis piemērots apcietinājums un pret viņu sākts kriminālprocess par laupīšanu. Par šādu noziegumu var piemērot brīvības atņemšanu no pieciem līdz 15 gadiem. Policija ir atradusi noziegumā izmantoto šaujamierocim līdzīgo priekšmetu un patlaban ir nozīmēta ekspertīze, lai noskaidrotu ieroča tipu. Policijā apliecināja, ka ir nozīmēta ekspertīze, lai noskaidrotu, vai vīrietis aizturēšanas brīdī bija alkohola, narkotisko vai psihotropo vielu ietekmē. Ekspertīzes rezultāti vēl nav zināmi. Jau ziņots, ka aizvadītajā piektdienā ap plkst.17.27 policija saņēma izsaukumu uz kādu aptieku Olainē, kur tobrīd nenoskaidrots vīrietis maskā, piedraudot farmaceitei ar ierocim līdzīgu priekšmetu, nolaupīja piecus iepakojumus ar stingrās uzskaites medikamentiem. Persona bija ģērbusies melnā apģērbā. Vīrietim uz sejas bija medicīniskā maska, un viņš notikuma vietā ieradās ar velosipēdu. Sestdien policija viņu aizturēja. NMPD direktore  Liene Cipule  pagājušajā sestdienā pastāstīja, ka, ieraugot vīrieša attēlu Valsts policijas \"Facebook\" kontā, viņa atpazinusi NMPD darbinieku un par to informējusi Valsts policiju. Viņa norādīja, ka gadījumā, ja aizturētā persona ir NMPD darbinieks, tad laupīšana aptiekā viņš ir veicis ārpus darba laika. Cipule teica, ka darbinieks dienestā par ārsta palīgu strādājis nesen. Viņš neesot sertificēts. \"Ja apstiprināsies fakts, ka viņš ir mūsu darbinieks, tad nekavējoties tiks atbrīvots no darba,\" skaidroja NMPD direktore. Viņa uzsvēra, ka medikamentu laupīšana aptiekā apliecina to, cik ļoti stingra ir medikamentu uzskaite NMPD un darbiniekiem tie nav pieejami.", "link": "https://www.delfi.lv/161/criminal/53184377/olaines-aptiekas-aplaupisana-apcietina-aizdomas-tureto-nmpd-darbinieku"},
{"title": "Policija sāk administratīvo procesu par 'desantnieku dienas' svinēšanu Klusajā dārzā", "category": "Kriminālziņas", "body": "Valsts policija  sākusi administratīvo procesu par Krievijas armijas \"desantnieku dienas\" svinēšanu Rīgā, Maskavas forštatē, un lūdz aculieciniekus nodot likumsargiem video vai foto liecības, kurās redzami svinētāji. Policija otrdien saņēma izsaukumu uz Kluso dārzu, jo cilvēki sūdzējās par sabiedriskās kārtības pārkāpumiem un pauda aizdomas par nepieteikta publiskā pasākuma sarīkošanu. Šajā vietā bija pulcējušies ap 30 personas, aģentūra LETA noskaidroja Valsts policijā. Saistībā ar notikušo sākts administratīvais process par militārās agresijas un kara noziegumu slavinošu simbolu izmantošanu publiskā vietā. Likumā paredzētais sods par šādu pārkāpumu fiziskai personai ir līdz 350 eiro. Administratīvais process patlaban sākts par faktu, nevis pret konkrētu personu, un procesā tiek veiktas izmeklēšanas darbības. Valsts policija aicina atsaukties personas, kuru rīcībā ir videomateriāli vai fotogrāfijas, kurās redzams otrdien Klusajā dārzā notikušais pasākums un, iespējams, personas, kuras izmantojušas aizliegtu simboliku. Gaisa desanta karaspēka diena ir lielākoties neformāli svētki, ko Krievijā atzīmē 2.augustā.", "link": "https://www.delfi.lv/161/criminal/54603338/policija-sak-administrativo-procesu-par-desantnieku-dienas-svinesanu-klusaja-darza"},
{"title": "Policija meklē 46 litru degvielas zagli Aizkraukles DUS", "category": "Kriminālziņas", "body": "Valsts policija  (VP) aizdomās par degvielas zādzību Aizkrauklē meklē attēlā redzamo vīrieti, portālu \"Delfi\" informēja policijā. Pirmdien, 22. augustā, Aizkrauklē degvielas uzpildes stacijā līdz šim nenoskaidrots vīrietis tumši zilas krāsas automašīnā \"Volkswagen\" iepildīja 46,32 litrus degvielas un aizbrauca, par to nesamaksājot. Nodarīti 85,93 eiro zaudējumi. Aizkraukles  iecirknī par zādzību ir sākts kriminālprocess un notiek izmeklēšana. VP aicina aplūkot attēlu un lūdz iedzīvotājus, kuru rīcībā ir jebkāda informācija, kas sekmētu vīrieša identitātes noskaidrošanu, zvanīt pa tālruņa numuriem 26896168 vai 65102513.", "link": "https://www.delfi.lv/161/criminal/54687082/policija-mekle-46-litru-degvielas-zagli-aizkraukles-dus"},
{"title": "Par Covid-19 vakcinācijas sertifikātu viltošanu prokuratūrai nodoti divi kriminālprocesi", "category": "Kriminālziņas", "body": "Šī gada jūlijā  Valsts policija  (VP) nodeva prokuratūrai kriminālvajāšanas uzsākšanai divus kriminālprocesus saistībā ar vakcinācijas sertifikātu viltošanu. Abos gadījumos sertifikātu viltošana notika privātās medicīnas iestādēs Rīgā, portālu \"Delfi\" informēja VP pārstāve Gita Gžibovska. Sertifikātu viltošanas rezultātā kopumā astoņi cilvēki nelikumīgi tikuši pie vakcinācijas sertifikātiem. Tie šobrīd ir anulēti. Visiem aizdomās turētajiem medicīnas darbiniekiem ir piemērots drošības līdzeklis – noteiktas nodarbošanās aizliegums. Pērn 20. oktobrī VP tika uzsākts kriminālprocess saistībā ar prettiesiska labuma pieņemšanu un pieprasīšanu un par apzināti nepatiesas informācijas ievadīšanu Vienotajā veselības nozares elektroniskajā informācijas sistēmā. Izmeklēšanas laikā tika noskaidrots, ka Rīgā kādā privātā medicīnas iestādē sistēmā \"E-veselība\" tikuši ievadīti fiktīvi dati par Covid-19 vakcīnu saņemšanu. Šis noziegums izdarīts personu grupā, un to izdarījuši divi medicīnas darbinieki – ārsta palīgs un medicīnas māsa, kā arī divas ar medicīnu nesaistītas personas – organizētājs un starpnieks. Policisti šīs personas aizturēja. Policijas rīcībā esošā informācija liecina, ka noziegums izdarīts laika posmā no 2021. gada jūnija līdz decembrim. Personām medicīnas iestādē jāierodas nebija, personu dati tika nodoti medicīnas darbiniekiem, kuri veica datu ievadi sistēmā \"E-veselība\". Policijai ir informācija par sešiem iedzīvotājiem, kuri tādējādi šīs lietas ietvaros nelikumīgi ieguvuši Covid-19 vakcinācijas sertifikātus, par vienu fiktīvu vakcinācijas sertifikātu samaksājot 400 eiro. Šā gada 19. jūlijā policisti šajā kriminālprocesā pabeidza izmeklēšanu, nododot prokuratūrai kriminālprocesu pēc Krimināllikuma 326.2 panta 1. daļas un 243. panta 5. daļas pret četriem organizētas grupas dalībniekiem par apzināti nepatiesas informācijas ievadīšanu Vienotajā veselības nozares elektroniskajā informācijas sistēmā par vakcinācijas pret Covid-19 veikšanu, patiesībā neveicot vakcināciju. Savukārt pagājušā gada 4. novembrī tika uzsākts vēl viens kriminālprocess par līdzīgām darbībām citā privātā medicīnas iestādē Rīgā. Noziegumā bija iesaistīts viens medicīnas darbinieks – medicīnas asistents ar tiesībām veikt vakcināciju pret Covid-19, un ar medicīnu nesaistīta persona – naudas nodošanas organizators. Fiktīvi vakcinējamām personām bija jāpiesakās vakcinācijai konkrētā datumā un konkrētā vakcinācijas punktā, kur tika veikta atzīme par faktiski nenotikušu vakcinēšanu pret Covid-19. Viena fiktīva vakcinācijas sertifikāta izmaksas bijušas 250 eiro, un \"vakcinējamai\" personai, ierodoties medicīnas iestādē, šī nauda, ievietota šokolādes tāfelītes iepakojumā, bija jānodod medicīnas darbiniekam. Policijas rīcībā esošā informācija liecina, ka tādējādi ne mazāk kā divas personas nelikumīgi ieguvušas vakcinācijas sertifikātus. Šā gada 19. jūlijā likumsargi šajā kriminālprocesā pabeidza izmeklēšanu, nododot Noziedzīgu nodarījumu valsts institūciju dienestā izmeklēšanas prokuratūrai kriminālprocesu pēc Krimināllikuma 326.2 panta 1. daļas un 20. panta 2. daļas un 326.3 panta 1. daļas pret divām personām – medicīnas darbinieku un mantiska labuma nodošanas organizētāju par apzināti nepatiesas informācijas ievadīšanu \"E-veselībā\" un par vakcinācijas pret Covid-19 veikšanu, patiesībā neveicot vakcināciju. Krimināllikuma 326.2 panta 1. daļa kā sodu paredz brīvības atņemšanu uz laiku līdz trim gadiem vai ar īslaicīgu brīvības atņemšanu, vai ar probācijas uzraudzību, vai ar sabiedrisko darbu, vai ar naudas sodu. Abās lietās fiktīvi iegūtie vakcinācijas sertifikāti ir anulēti. Vairākas personas, kuras fiktīvi ieguvušas vakcinācijas sertifikātus, taču sadarbojās ar policiju, tika atbrīvotas no kriminālatbildības. Aizdomās turētajām personām ir piemēroti ar brīvības atņemšanu nesaistīti drošības līdzekļi, tostarp visiem aizdomās turētajiem medicīnas darbiniekiem ir piemērots drošības līdzeklis – noteiktas nodarbošanās aizliegums.", "link": "https://www.delfi.lv/161/criminal/54604450/par-covid-19-vakcinacijas-sertifikatu-viltosanu-prokuraturai-nodoti-divi-kriminalprocesi"},
{"title": "Zemgalē uzdarbojas garnadži – nedēļas nogalē no mājām zagtas pirtslietas un instrumenti", "category": "Kriminālziņas", "body": "Pagājušajā nedēļas nogalē Zemgalē fiksētas vairākas zādzības – garnadži, apzogot īpašumus, piesavinājušies dažādus instrumentus, sadzīves mantas, kā arī čuguna krāsniņu, veļas mašīnu un jumta loksnes, portālam \"Delfi\" pavēstīja  Valsts policijas  (VP) pārstāve Dace Kalniņa. 11. februārī Tukumā, Slocenes ielā, atlaužot garāžu, iekļūts iekšā un no tās nozagts motorzāģis \"Bosch\", nivelieris un automašīnas akumulatora lādētājs. Nodarīts materiālais zaudējums 355 eiro apmērā. Policijā par notikušo sākts kriminālprocess. Savukārt Tukuma novada Slampes pagastā 12. februārī, atlaužot piekaramo atslēgu, iekļūts garāžā, no kuras nozagts metināšanas iekārta \"Telwin\" 500 eiro vērtībā un zāģis \"Stihl\" 50 eiro vērtībā. Tajā pašā dienā  Dobeles  novada Auru pagastā, sabojājot logu, iekļūts mājā, no kuras nozagtas dažādas mantas – muzikālais centrs, perforators \"Bosch\", veļas mazgājamā mašīna \"LG\" un citas mantas kopumā 1563 eiro vērtībā. Policijā par notikušo sākts kriminālprocess. Tāpat laikā no 21. janvāra līdz 11. februārim Dobeles pagastā lauksaimniecības ēkām izzāģētas un nozagtas jumta metāla konstrukcijas. Savukārt svētdien Bauskā iekļūts kādā dzīvoklī un no mājvietas nozagta čuguna krāsniņa 250 eiro vērtībā un skārda skurstenis 40 eiro vērtībā. Tajā pašā dienā  Iecavas  pagastā no konteinera nozagts zāģis, slīpmašīna, perforators un citi elektroinstrumenti. Laikā no 10. līdz 11. februārim Pļaviņās, atlaužot ieejas durvis, iekļūts pirts ēkā un no tās nozagti dažādi pirts piederumi – šampūni, pirts cepures, pirts kausiņš un citi priekšmeti. Nodarīts materiālais zaudējums 91 eiro apmērā. Visos gadījumos par zādzībām uzsākti kriminālprocesi.", "link": "https://www.delfi.lv/161/criminal/54055276/zemgale-uzdarbojas-garnadzi-nedelas-nogale-no-majam-zagtas-pirtslietas-un-instrumenti"},
{"title": "Vecumniekos par pārtikas un alkohola zādzību no veikala aizturēti divi vīrieši", "category": "Kriminālziņas", "body": "Svētdien, 13. februārī,  Bauskas  novada Vecumniekos, izsitot ieejas durvju stiklu, divi vīrieši iekļuva veikalā un nozaga alkoholiskos dzērienus un pārtiku. Policisti aizturēja iespējamos zagļus. Par notikušo ir sākts kriminālprocess, portālu \"Delfi\" informēja Valsts policijas (VP) pārstāve Dace Kalniņa. Svētdien pēc pulksten 22 policijā tika saņemta informācija, ka, izmantojot cirvi, kādam veikalam Vecumniekos ir izsists ieejas durvju stikls. Ierodoties notikuma vietā, policisti noskaidroja, ka nozagti pārtikas produkti un alkoholiskie dzērieni un šo zādzību paveikuši divi vīrieši. Šobrīd nozagto preču daudzums un vērtība tiek precizēta. Policijā piebilst, ka daļu no nozagtā izdevās atgūt. Policijā par notikušo tika sākts kriminālprocess pēc Krimināllikuma 175. panta trešās daļas par zādzību. Veicot operatīvo un procesuālo darbību kopumu, Bauskas iecirkņa policisti tajā pašā vakarā netālu no nozieguma vietas aizdomās par minētās zādzības izdarīšanu aizturēja 1976. gadā dzimušu vīrieti. Nākamajā dienā, 14. februārī, aizdomās par šīs zādzības izdarīšanu tika aizturēta arī otra persona – 2003. gadā dzimis vīrietis. VP atzīst, ka abas aizdomās turētās personas jau iepriekš ir nonākušas policijas redzeslokā par līdzīga rakstura likumpārkāpumiem. VP izsaka lielu pateicību Vecumnieku iedzīvotājiem, kuri sniedza izmeklēšanai svarīgu un nozīmīgu informāciju, tādējādi sekmējot šī nozieguma atklāšanu. Atbilstoši Krimināllikuma 175. panta trešajai daļai par zādzību var tikt piemērota brīvības atņemšana uz laiku līdz pieciem gadiem vai īslaicīga brīvības atņemšana, vai piespiedu darbs, vai naudas sods, konfiscējot mantu vai bez mantas konfiskācijas. Valsts policija  atgādina, ka neviena persona netiek uzskatīta par vainīgu, kamēr tās vaina noziedzīga nodarījuma izdarīšanā netiek pierādīta likumā noteiktajā kārtībā.", "link": "https://www.delfi.lv/161/criminal/54055400/vecumniekos-par-partikas-un-alkohola-zadzibu-no-veikala-aiztureti-divi-viriesi"},
{"title": "Pirmdien Latvijā pieķerti 12 autovadītāji kunga dūšā", "category": "Kriminālziņas", "body": "Pirmdien ceļu satiksmes jomā pieņemti 423 administratīvo pārkāpumu lēmumi, tajā skaitā 12 par automašīnas vadīšanu alkohola reibumā, portālu \"Delfi\" informēja  Valsts policijas  (VP) pārstāve Krista Andersone. Pieci dzērājšoferi pieķerti  Latgales  reģionā, trīs Rīgā un pa diviem Vidzemē un Kurzemē, liecina VP apkopotā statistika. Aizvadītajā diennaktī valstī reģistrēti 120 ceļu satiksmes negadījumi, tajos cietuši četri cilvēki. Kopumā ceļu satiksmes jomā pieņemti 423 administratīvo pārkāpumu lēmumi, tajā skaitā 164 par ātruma pārsniegšanu, viens par automašīnas vadīšanu narkotisko vielu iespaidā un pieci par agresīvu braukšanu.", "link": "https://www.delfi.lv/161/criminal/54056552/pirmdien-latvija-piekerti-12-autovaditaji-kunga-dusa"},
{"title": "Agresīvs vīrietis Rīgā izkar Krievijas Gaisa desanta karogu; policija sāk divas lietvedības", "category": "Kriminālziņas", "body": "Otrdien, 2. augustā, neilgi pēc pulksten 22 vakarā  Rīgas pašvaldības policija  (RPP) saņēma izsaukumu no kāda aculiecinieka, kurš skaidroja, ka  Brasas  apkaimē dzīvojamās mājas iedzīvotājs no ceturtā stāva loga izkāris  Krievijas  Gaisa desanta karaspēka karogu. Par notikušo sākti divi administratīvā pārkāpuma procesi, portālu \"Delfi\" informēja RPP. Ierodoties notikuma vietā, policisti kāpņu telpā sastapa pārkāpēju, kuram tika izskaidrots ierašanās iemesls. Vīrietis skaidroja, ka šodien atzīmē Gaisa desanta karaspēka dienu, tādēļ jau no rīta pa logu izkāris karogu. Uz likumsargu lūgumu noņemt karogu vīrietis reaģēja agresīvi, mēģinot ieskaidrot, ka nav pārkāpis likumu. Bija redzams, ka pārkāpējs atrodas alkohola reibumā. Tāpat vīrietis vairākkārt draudēja kārtības sargiem, ka izsaukšot \"īsto policiju\". Pēc ilgām pārrunām, persona piekāpās un noņēma karogu. Vēlāk policisti atkārtoti sastapa šo vīrieti uz ielas, kurš sāka izmantot cieņas aizkarošus vārdus pret policijas amatpersonām. Pārkāpējs joprojām bija agresīvi noskaņots un provocēja likumsargus. Par notikušo uzsākti divi administratīvo pārkāpumu procesi – par militārās agresijas un kara noziegumu slavinošu simbolu izmantošanu publiskā vietā un par sīko huligānismu.", "link": "https://www.delfi.lv/161/criminal/54604470/agresivs-virietis-riga-izkar-krievijas-gaisa-desanta-karogu-policija-sak-divas-lietvedibas"},
{"title": "Vidzemē krāpnieks uz cita vīrieša vārda noformējis kredītus aptuveni 4000 eiro apmērā", "category": "Kriminālziņas", "body": "Aizvadītajā nedēļā Vidzemē uz kāda vīrieša vārda, viņam nezinot, noformēti vairāki kredīti aptuveni 4000 eiro apmērā, informēja  Valsts policijas  Vidzemes reģiona pārvaldes priekšnieka palīdze Ilze Mote. Situācija radusies, cietušai personai uz ielas satiekot kādu vīrieti, kurš sūdzējies par savām maksājumu kontu problēmām. Sarunas laikā tikusi lūgta palīdzība izveidot internetbankas kontu, ar kuras palīdzību varētu pārskaitīt naudu no ārzemēm, kā arī tika solīta atlīdzība par tās izveidi. Pēc sarunas vīrietis devies uz banku pieslēgt internetbankas pakalpojumu, un pēc tās izveides jaunos datus nodeva nesen iepazītajai personai. Dienu pēc notikušā vīrietis sācis saprast, ka nav pieņēmis pareizu lēmumu. Aplūkojot savu bankas kontu, viņš secinājis, ka uz viņa vārda noformēti vairāki kredīti no dažādām kredītiestādēm, kuru kopsumma veido aptuveni 4000 eiro. Par notikušo sākts kriminālprocess. Policija aicina uzmanīties no personām, kuras cenšas apkrāpt cilvēkus, piedāvājot veikt dažādas darbības ar internetbanku starpniecību. Iedzīvotāji ir aicināti izturēties atbildīgi pret saviem personīgajiem datiem - nedot tos svešiniekiem vai arī citām personām ne interneta vidē, ne arī dzīvē.", "link": "https://www.delfi.lv/161/criminal/50822933/vidzeme-krapnieks-uz-cita-viriesa-varda-noformejis-kreditus-aptuveni-4000-eiro-apmera"},
{"title": "Iemaksāta 400 000 eiro lielā Magoņa drošības nauda", "category": "Kriminālziņas", "body": "Rīgas pilsētas  Vidzemes  priekšpilsētas tiesa saņēmusi dokumentus, kas apliecina, ka iemaksāta 400 000 eiro lielā drošības nauda, lai no apcietinājuma atbrīvotu kukuļņemšanā aizdomās turēto bijušo uzņēmuma \" Latvijas Dzelzceļš \" (LDz) valdes priekšsēdētāju Uģi Magoni. Tas nozīmē, ka pirmdien Magonis tiks atbrīvots no Rīgas Centrālcietuma. Magoņa advokāts Jānis Rozenbergs apliecināja, ka naudu iemaksājusi Magoņa sieva, kura to aizņēmusies no vairākām personām. Naudas devēju vārdus advokāts atturējās konkretizēt. Tiesa pagājušā ceturtdienā  nolēma atbrīvot Magoni pret 400 000 eiro drošības naudu . Tas gan drīkst notikt tikai tad, kad nauda tiek ieskaitīta. Kriminālprocesa likumā teikts, ka drošības naudu var iemaksāt pati aizdomās turētā persona, kā arī jebkura cita fiziskā vai juridiskā persona. Ja drošības naudu iemaksā cita persona, procesa virzītājs informē to par konkrētās kriminālprocesa būtību, sakarā ar kuru piemērots šis drošības līdzeklis, un izskaidro sekas, kādas iestāsies, ja tas netiks ievērots. Ja aizdomās turētais nepilda procesuālos pienākumus vai izdara jaunu tīšu noziedzīgu nodarījumu, drošības nauda ar procesa virzītāja lēmumu ieskaitāma valsts budžetā. Jau pēc aizturēšanas, kad tiesa lēma par Magoņa apcietināšanu, aizstāvji ierosināja Magonim piemērot drošības naudu 200 000 eiro apmērā. Toreiz tiesa šādam ierosinājumam nepiekrita, un Magonim tika noteikts apcietinājums. Nesen aizstāvji vērsās ar šādu ierosinājumu pie Korupcijas novēršanas un apkarošanas biroja ( KNAB ) izmeklētāja, taču lūgums tika noraidīts. Advokāti iesnieguši sūdzību lietu uzraugošajam prokuroram, taču atbilde pagaidām nav saņemta. Iepriekšminētais drošības naudas apmērs bija minēts arī aizstāvju ierosinājumā Rīgas pilsētas Vidzemes priekšpilsētas tiesā par turpmāku apcietinājuma atcelšanu. KNAB pagājušā nedēļā tiesā norādīja, ka Magonim ir nepieciešams turpināt piemērot drošības līdzekli apcietinājumu, taču, ja tiesa lemtu par drošības naudas noteikšanu, tad KNAB ieskatā tai jābūt 1 miljona eiro apmērā, to žurnālistiem tiesas sēdes pārtraukumā pastāstīja Magoņa advokāts Jānis Rozenbergs. KNAB informējis, ka pierādījumu kopums dod pietiekamu pamatu uzskatīt, ka kukulis, kura apmēru birojs neatklāj, saņemts saistībā ar LDz  meitasuzņēmuma \"LDz ritošā sastāva serviss\" iepirkumu. Portāls \"Diena.lv\" iepriekš ziņoja, ka Magonis, iespējams, tiek turēts aizdomās par aptuveni pusmiljona eiro kukuļa saņemšanu saistībā ar \"LDz ritošā sastāva servisa\" nesenu daudzmiljonu iepirkumu - četru vecu dīzeļlokomotīvju iegādi no Igaunijas miljonāram Oļegam Osinovskim piederošā uzņēmuma \"Skinest\". Osinovskis savukārt noliedzis korupciju darījumā par lokomotīvju pārdošanu  LDz, vēstīja Igaunijas portāls \"Delfi.ee\". Osinovskim juridisko palīdzību nodrošina Latvijas advokāts  Saulvedis Vārpiņš , kurš norādījis, ka starp Magoni un Osinovski kā starp privātpersonām noticis darījums kāda trešā uzņēmuma interesēs, taču tas nav saistīts ar dīzeļlokomotīvju iegādi no Osinovskim piederošā uzņēmuma \"Skinest\". Vārpiņš uzņēmuma nosaukumu un darījuma summu atturējās minēt. Savukārt intervijā laikrakstam \"Diena\" ģenerālprokurors  Ēriks Kalnmeiers  nesen pieļāvis, ka drīzumā procesa virzītājs izlems par kukuļa devēja atbildību kukuļņemšanas lietā, kurā aizdomās tiek turēts Magonis. Magonis LDz valdes priekšsēdētāja amatu ieņēma nepilnus desmit gadus - kopš 2005.gada 1.septembra. Pirms tam no 2003.gada viņš bija šī uzņēmuma padomes loceklis un padomes priekšsēdētājs. Magonis no amata atbrīvots.", "link": "https://www.delfi.lv/161/criminal/46576865/iemaksata-400-000-eiro-liela-magona-drosibas-nauda"},
{"title": "Vīrieti lūdz apsūdzēt par 14 sieviešu apkrāpšanu", "category": "Kriminālziņas", "body": "Valsts policija  prokuratūrai nodevusi kriminālprocesa materiālus, lūdzot kādu vīrieti apsūdzēt par 14 sieviešu apkrāpšanu, cietušajām nodarot morālu un materiālu kaitējumu 163 000 eiro apmērā, portāls \"Delif\" uzzināja policijā. Valsts policijas Galvenās kriminālpolicijas pārvaldes Ekonomisko noziegumu apkarošanas pārvalde ( ENAP ) pirmstiesas izmeklēšanā noskaidrojuši, ka aizdomās turētais vīrietis vairāku gadu garumā mantkārīgā nolūkā no interneta portālos iepazītām jaunām sievietēm, izmantojot viņu uzticību, bija izkrāpis naudu. 2017. gadā ENAP tika saņemts trīs sieviešu kolektīvs iesniegums, par to, ka viena un tā pati persona no viņām izkrāpusi naudu. Cietušās ziņoja, ka vīrietis ar katru sievieti individuāli bija uzsācis saraksti interneta portālos. Saņemot iesniegumu, ENAP likumsargi sākuši resorisko pārbaudi. Tajā likumsargi noskaidrojuši arī citas sievietes, kuras minētā persona apkrāpusi. Kopumā policija ieguvusi informāciju par 14 sievietēm, kuras laikā no 2014. gada līdz 2018. gadam cietušas no šī vīrieša noziedzīgajām darbībām. Saskatot vienādas noziegumu izdarīšanas pazīmes, ENAP likumsargi aizdomās turēto vīrieti aizturējuši un pret viņu sākts kriminālprocess. Aizdomās turētais ir dzimis 1983. gadā un iepriekš sodīts par huligānismu. Izmeklēšanā iegūtā informācija liecina, ka vīrietis potenciālās upures atradis dažādos iepazīšanās portālos. Ņemot vērā viņa patīkamo izskatu un uzmanības apliecinājumus ziedu un dažādu dāvanu veidā, vīrietis jau pēc dažām tikšanās reizēm pratis iemantot jauno sieviešu uzticību un labvēlību. Taču pavisam drīz vien viņš sācis prasīt naudu, katru reizi izgudrojot atšķirīgus stāstus. Kādā gadījumā vīrietis teicis, ka grasās pirkt automašīnu un atradis neticami izdevīgu piedāvājumu, tāpēc viņam nepieciešams aizdevums. Citos - ka iesaistījies kriptovalūtu biznesā un sievietes savus ieguldījumus vēlāk saņemšot dubultā. Vēl kādā gadījumā no sievietes ģimenes izkrāpta sevišķi liela summa – apmēram 70 000 eiro. Krāpnieks stāstījis, ka plānojot ar viņu dibināt ģimeni un pirkt kopīgu īpašumu. Noticot ļaundara solījumiem, sievietes ģimene pārdevusi māju un viņam iedevusi prasīto naudu. Pēc naudas saņemšanas vīrietis vairs nebija ticies ar sievietēm un naudu neatdeva. Daudzos gadījumos vīrietis bija slēpis savu identitāti, nosaucot citu vārdu. Arī stāsti par viņa nodarbošanos un citas detaļas atšķīrušās. Vienlaikus vīrietis sarakstījies un ticies pat ar piecām sievietēm, rūpīgi slēpjot savu paralēlo dzīvi, norāda policijā. Vīrieša noziedzīgās darbības gandrīz visām sievietēm radīja lielas parādsaistības, jo viņas bija ņēmušas ātros kredītus un aizdevumus bankās. Cietušajām tika nodarīts materiālais zaudējums un morālais kaitējums 163 000 eiro apmērā. 23. jūlijā ENAP likumsargi kriminālprocesu pēc Krimināllikuma 177. panta 1. daļas par krāpšanu un pēc Krimināllikuma 177. panta 3. daļas par krāpšanu lielā apmērā nodeva Rīgas tiesas apgabala prokuratūrai kriminālvajāšanas uzsākšanai, tādējādi lietā pabeidzot izmeklēšanu.", "link": "https://www.delfi.lv/161/criminal/51352655/virieti-ludz-apsudzet-par-14-sieviesu-apkrapsanu"},
{"title": "Jaunieši no ģimeņu atbalsta centra Dobelē mēģina nozagt un pārdot televizoru", "category": "Kriminālziņas", "body": "Valsts policija  (VP) aizdomās par televizora zādzību no  Dobeles  novada ģimenes atbalsta centra aizturēja divus nepilngadīgos, portālu \"Delfi\" informēja policijā. VP par notikušo sākts kriminālprocess un turpinās pirmstiesas izmeklēšana. Līdz šim izmeklēšanas laikā noskaidrots, ka nepilngadīgie puiši, kuri paši mitinās Dobeles novada ģimenes atbalsta centrā un iepriekš ir nonākuši policijas redzeslokā saistībā ar dažādām zādzībām, bija jau sarunājuši potenciālu pircēju centrā esošajam \"Sony Bravia\" 65 collu televizoram. No ēkas ārpuses, sabojājot atpūtas istabas loga rāmi un stiklu, viens pusaudzis iekļuva telpā, kur atradās televizors, to caur logu padeva otram puisim un abi kopā to iznesa no ģimenes atbalsta centra teritorijas, un noslēpa krūmos. Noņemot televizoru no stiprinājuma, tas puisim izslīdēja no rokām, nokrita zemē un tādējādi tika sabojāts ekrāns. Jauniešiem savu nodomu neizdevās realizēt, jo uz karstām pēdām Dobeles pilsētas pašvaldības policisti noskaidroja, kur atrodas televizors, savukārt Valsts policija aizturēja abus jauniešus, kuri pēc pastrādātā noziedzīgā nodarījuma bija atgriezušies ģimenes atbalsta centrā. Par notikušo ir sākts kriminālprocess par zādzību un nepilngadīgajiem puišiem piemērots ar brīvības atņemšanu nesaistīts drošības līdzeklis. Atbilstoši Krimināllikuma 175. panta trešajai daļai par zādzību var tikt piemērota brīvības atņemšana uz laiku līdz pieciem gadiem vai īslaicīga brīvības atņemšana, vai piespiedu darbs, vai naudas sods, konfiscējot mantu vai bez mantas konfiskācijas. Valsts policija atgādina, ka neviena persona netiek uzskatīta par vainīgu, kamēr tās vaina noziedzīga nodarījuma izdarīšanā netiek pierādīta likumā noteiktajā kārtībā. VP vērš uzmanību, ka viens no nepilngadīgajiem Dobeles novada ģimenes atbalsta centrā atgriezās no sociālās korekcijas izglītības iestādes \"Naukšēni\", ko ir nolemts slēgt šī gada 1. oktobrī. Ņemot vērā konstatētās tendences, VP prognozē, ka līdzīgas situācijas varētu atkārtoties un varētu tikt izdarīti smagāki noziedzīgi nodarījumi, ja netiks rasti pienācīgi risinājumi sekmīgai sociālās korekcijas programmās paredzēto pasākumu īstenošanai.", "link": "https://www.delfi.lv/161/criminal/54604688/jauniesi-no-gimenu-atbalsta-centra-dobele-megina-nozagt-un-pardot-televizoru"},
{"title": "Osinovskis Daugavpilī gribējis remontēt Latvijā izvietoto NATO bruņutehniku, ziņo raidījums", "category": "Kriminālziņas", "body": "Igaunijas  miljonārs Oļegs Osinovskis Daugavpilī gribējis remonetēt Latvijā izvietoto  NATO  bruņutehniku, svētdien intervijā TV3 raidījumam \"Nekā Personīga\" atzina pats uzņēmējs. Kā ziņo raidījums, Osinovska rūpnīca plāno piedalīties AS \" Pasažieru vilciens \" plānotajā vilcienu iepirkuma konkursā. Jau vēstīts, ka 7. augustā  Korupcijas  novēršanas un apkarošanas birojs ( KNAB ) aizturējis AS \"Latvijas dzelzceļš\" bijušo prezidentu Uģi Magoni. Aizturēšana notikusi pēc Magoņa tikšanās Pērnavā ar Igaunijas miljonāru Oļegu Osinovski. Magoņa dienesta auto bagāžniekā atrasts pusmiljons eiro.  Raidījums norāda, ka miljonārs savā uzņēmumā esot ierosinājis dienesta izmeklēšanu, bet Magoni kukuļojis neesot. Sarunā ar \"Nekā personīga\" igauņu uzņēmējs atzīst, ka pats lūdzis Latvijas korupcijas apkarotājus neko nekomentēt, jo lietas pieminēšana kaitējot viņa biznesam. \"Katrs jūsu [preses – red.piez.] neuzmanīgs vārds noved pie tā, ka uzreiz sākas kaut kādas problēmas. Bankas sāk rakstīt mums vēstules – kas jums tur noticis? Pietur finansējumu, jo mēs nezinām. Ja tur ir kaut kāda problēma, iespējams, nākotnē, tad mēs varbūt pārāk riskējam. Ziniet, kā ir ar bankām – kad saule, tad viņi jums dod lietussargu, kad lietus, tad neatradīsi nevienu baņķieri,\" situāciju komentē koncerna \"Skinest\" īpašnieks. \"Nekā Personīga\" norāda, ka Ukrainas krīzes dēļ sadarbību ar koncernu pārtraucis Krievijas dzelzceļš, bet Krievijā pāŗdot labotās lokomotīves esot palicis neizdevīgi rubļa vērtības krišanās dēļ. Vēl sarunā ar raidījumu Igaunijas miljonārs dusmas paudis saistībā ar Daugavpils domes lēmumu tramvajus iepirkt no Krievijas. Par to uzņēmējs esot nikns uz Daugavpils mēru Jāni Lāčplēsi. \"Ja prokrieviski noskaņots Daugavpils pilsonis izvēlas prokrieviski noskaņotu mēriju, tad tā pērk Krievijas tramvajus. Un Krievijas tramvaji šodien Daugavpilī braukā par mūsu naudu, ko mēs nopelnījām Daugavpilī kā nodokļu maksātāji. Plus vēl vācu nodokļu maksātāju nauda aizgājusi uz Krieviju un šodien vienīgajā pilsētā Eiropā braukā Krievijas tramvaji,\" sacījis Osinovskis. Uzņēmējs atzinis, ka draudzība ar Magoni viņam bijusi vajadzīga gan, lai saglabātu regulāros Latvijas dzelzceļa iepirkumus, gan lai palīdzētu ar sakariem Krievijas dzelzceļā. Kā iemeslu tam Osinovsksis norādījis, ka Magonis Krievijas dzelzceļa ikgadējās sanāksmēs sēdējis pie uzņēmuma prezidenta Jakuņina labās rokas. Savukārt tagad Latvijas politiķu topā Osinovskim ir satiksmes ministrs  Anrijs Matīss  (V). Tuvākajā laikā \"Pasažieru vilciens\" plānojot sākt trešo vilcienu iepirkuma konkursu, kur Osinovska Daugavpils Lokomotīvju remonta rūpnīca plānojot piedalīties.", "link": "https://www.delfi.lv/161/criminal/46426459/osinovskis-daugavpili-gribejis-remontet-latvija-izvietoto-nato-brunutehniku-zino-raidijums"},
{"title": "Kalnmeiers: nav pamata uzskatīt, ka Magoņa lieta beigsies ar neko", "category": "Kriminālziņas", "body": "Nav pamata uzskatīt, ka tā dēvētajā bijušā \"Latvijas Dzelzceļa\" valdes priekšsēdētāja Uģa Magoņa beigsies ar neko, piektdien intervijā Latvijas Radio sacīja ģenerālprokurors  Ēriks Kalnmeiers . Viņš norādīja, ka saistībā ar šo lietu šobrīd izmeklētāji strādā, notiek procesuālās darbības un \"pašreiz tur viss ir kartībā\". Vēstīs, ka Korupcijas novēršanas un apkarošanas birojs (KNAB) Magoni tur aizdomās par kukuļa pieņemšanu. KNAB pārstāve Laura Dūša iepriekš informēja, ka kriminālprocess sākts pēc Krimināllikuma panta daļas par kukuļa - materiālu vērtību, mantiska vai citāda rakstura labumu pieņemšanu, ko izdarījusi valsts amatpersona pati vai ar starpnieku par kādu jau izdarītu likumīgu vai nelikumīgu darbību vai pieļautu bezdarbību kukuļdevēja, kukuļa piedāvātāja vai citas personas interesēs, izmantojot savu dienesta stāvokli, neatkarīgi no tā, vai pieņemtais vai piedāvātais kukulis domāts šai valsts amatpersonai vai jebkurai citai personai, ja pārkāpums izdarītas lielā apmērā vai ja tās izdarījusi personu grupa pēc iepriekšējas vienošanās, vai ja kukulis pieprasīts. Par šo pārkāpumu soda ar brīvības atņemšanu uz laiku no diviem līdz 10 gadiem, konfiscējot mantu vai bez mantas konfiskācijas un atņemot tiesības uz noteiktu nodarbošanos vai tiesības ieņemt noteiktu amatu uz laiku līdz pieciem gadiem. Pēc Dūšas teiktā, kriminālprocesa ietvaros iegūto pierādījumu kopums dod pietiekamu pamatu uzskatīt, ka kukulis saņemts saistībā ar LDz meitasuzņēmuma \"LDz ritošā sastāva serviss\" (LDz RSS) iepirkumu. KNAB priekšnieks Jaroslavs Streļčenoks iepriekš norādījis, ka lietas ietvaros veiktas vairāk nekā 10 kratīšanas un nopratinātas vairākas personas Portāls \"Diena.lv\" iepriekš ziņoja, ka iespējams, Magonis tiek turēts aizdomās par aptuveni pusmiljona eiro kukuļa saņemšanu saistībā LDz RSS nesenu daudzmiljonu iepirkumu - četru vecu dīzeļlokomotīvju iegādi no Igaunijas miljonāram Oļegam Osinovskim piederošā uzņēmuma \"Skinest\". Iepirktās lokomotīves bijušas dažādā stāvoklī un to cena atšķīrusies, bet katra no četrām lokomotīvēm maksājusi ap diviem miljoniem eiro un vairāk. Divas no četrām iepirktajām dīzeļlokomotīvēm jau piegādātas. \"LDz RSS\" iepirkums par četru 2TE116 sērijas lietotu dīzeļlokomotīvju iegādi noslēdzās šā gada 7.aprīlī, tajā bijuši divi pretendenti un uzvarējis \"Skinest\", kas ir arī viens no galvenajiem lokomotīvju rezerves daļu piegādātājiem LDz, pateicoties uzņēmuma līgumiem ar ražotājiem Krievijā, raksta \"Diena.lv\". Osinovskis Igaunijas sabiedriskajai raidorganizācijai ERR uzsvēris, ka konkurss par lokomotīvju iepirkumu noticis pēc visiem noteikumiem. Ziņots arī, ka KNAB 6.augusta vakarā veica kratīšanu Magoņa darba vietā, un viņš aizturēts, ar automašīnu atgriežoties no Igaunijas. LDz vadītājs no amata 7.augustā tika atbrīvots, un par viņa pienākumu izpildītāju iecelts LDz līdzšinējais valdes loceklis Aivars Strakšas. \"Lursoft\" informācija liecina, ka Magonis bija LDz valdes priekšsēdētājs kopš 2005.gada. No 2003.līdz 2005.gadam vadījis LDz padomi. LDz pieder valstij. Tā koncerns nodarbojas ar kravu pārvadājumiem pa dzelzceļu un uztur infrastruktūru.", "link": "https://www.delfi.lv/161/criminal/46508727/kalnmeiers-nav-pamata-uzskatit-ka-magona-lieta-beigsies-ar-neko"},
{"title": "Trešdien avārijās Rīgā un Latgalē cietuši četri cilvēki", "category": "Kriminālziņas", "body": "Trīs cilvēki avārijās cietuši Rīgā, bet vēl viens – Latgalē. Divi no cietušajiem bijuši gājēji. Kopumā ceļu satiksmes jomā pieņemts 501 administratīvo pārkāpumu lēmums, tajā skaitā 145 par ātruma pārsniegšanu un viens par agresīvu braukšanu. Savukārt par transportlīdzekļa vadīšanu alkohola reibumā ir uzsākti divi administratīvo pārkāpumu procesi un seši kriminālprocesi. Tāpat ir uzsākts viens kriminālprocess par transportlīdzekļa vadīšanu iespējamā narkotisko vielu iespaidā.", "link": "https://www.delfi.lv/161/criminal/55341180/tresdien-avarijas-riga-un-latgale-cietusi-cetri-cilveki"},
{"title": "Tiesa patur apcietinājumā Vladimiru Lindermanu", "category": "Kriminālziņas", "body": "Kopš aizturēšanas dažādos prokremliskos \"Telegram\" kanālos publicētas Lindermana vēstules no Rīgas Centrālcietumā, kurās viņš apšaubījis savas aizturēšanas un apcietinājuma pamatu. \"Delfi\" jau vēstīja, ka  Valsts drošības dienests  (VDD) Lindermanu  aizturēja 21. jūnijā . Šī nav pirmā reize, kad Lindermans ticis aizturēts, proti, 2018. gadā viņu aizturēja saistībā ar  Latvijas Krievu savienības  (LKS) rīkoto sapulci pret pakāpenisku pāreju uz latviešu mācību valodu vispārējās izglītības iestādēs. Šis kriminālprocess gan 2020. gadā  tika izbeigts . Savukārt 2014. gadā Valsts drošības dienests (tolaik – Drošības policija) veica kratīšanu Lindermana dzīvoklī saistībā ar aizdomām par  vervēšanu uz terorismu .", "link": "https://www.delfi.lv/161/criminal/54667308/tiesa-patur-apcietinajuma-vladimiru-lindermanu"},
{"title": "VDD sācis pārbaudi par Grevcovas izteikumiem Okupācijas muzejā", "category": "Kriminālziņas", "body": "Valsts drošības dienests  (VDD) ir uzsācis pārbaudi par Latvijas Republikas  Saeimas  deputātes Glorijas Grevcovas (S!) publiskajiem izteikumiem Latvijas Okupācijas muzeja apmeklējuma laikā, portāls \"Delfi\" uzzināja dienestā. Pārbaude sākta saistībā ar video koplietošanas platformā \" TikTok \" 2023. gada 22. janvārī publicētu videouzrunu, kurā Grevcova Latvijas Okupācijas muzejā izvietotos eksponātus un gida stāstīto sauc par propagandu. \"Delfi\" jau ziņoja, ka Grevcova nedēļas nogalē paviesojusies Okupācijas muzejā un savā \"TikTok\" kontā publicējusi pārdomas par redzēto, kuras raisījušas plašu sabiedrības rezonansi.  Deputāte norāda, ka gids stāstot \"savu paralēlo, izdomāto vēsturi\",  \"fakti nesakrīt\" un, ja viņai agrāk licies, ka \"pie mums ir propaganda, tad, izejot cauri šim muzejam, tu saproti, kas tas ir – īsta propaganda\". Saistībā ar notikušo parlamentārietis Edmunds Jurēvics (JV) vērsies ar iesniegumu prokuratūrā, lūdzot vērtēt deputātes izteicienus un ierosināt kriminālprocesu. Krimināllikuma 74.1 pants paredz, ka par genocīda, nozieguma pret cilvēci, nozieguma pret mieru vai kara nozieguma publisku slavināšanu vai īstenotā genocīda, nozieguma pret cilvēci, nozieguma pret mieru vai kara nozieguma, tai skaitā PSRS vai nacistiskās Vācijas īstenotā genocīda, nozieguma pret cilvēci, nozieguma pret mieru vai kara nozieguma pret Latvijas Republiku un tās iedzīvotājiem, publisku slavināšanu, noliegšanu, attaisnošanu vai rupju noniecināšanu soda ar brīvības atņemšanu uz laiku līdz pieciem gadiem vai ar īslaicīgu brīvības atņemšanu, vai ar probācijas uzraudzību, vai ar sabiedrisko darbu, vai ar naudas sodu. Savukārt  Nacionālā apvienība  sola vērsties Saeimas Mandātu, ētikas un iesniegumu komisijā, lai tur vērtētu Grevcovas izteikumu atbilstību parlamenta ētikas kodeksam. Pirmdienas rītā Grevcova \"TikTok\" ievietoja jaunu video, kurā skaidroja, ka Latvijas okupāciju nenoliedz, taču \"daudzi fakti par izsūtītajām un mirušajām personām nesakrīt\", norādot, ka patiesībā cietušo personu esot vairāk. Tāpat viņa norāda uz vairākām fotogrāfiju neatbilstībām izstādes saturam, piemēram, \"Rīga 30. gadā ir tāda pati, kā Rīga 43. gadā\". Tāpat, viņasprāt, ieejai Okupācijas muzejā būtu jābūt bez maksas un visiem pieejamam, bet par izstādes satura un fotogrāfiju atbilstību viņa aicina katram apmeklētājam pārliecināties pašam. Tāpat ziņots, ka pret Grevcovu jau ir uzsākts kriminālprocess  par nepatiesu ziņu sniegšanu , kandidējot Saeimas vēlēšanās.", "link": "https://www.delfi.lv/161/criminal/55154042/vdd-sacis-parbaudi-par-grevcovas-izteikumiem-okupacijas-muzeja"},
{"title": "Lindermanu pret 6000 eiro drošības naudu atbrīvo no apcietinājuma", "category": "Kriminālziņas", "body": "Prokremliskais aktīvists  Vladimirs Lindermans  pret 6000 eiro atbrīvots no apcietinājuma, portālam \"Delfi\" apstiprināja viņa advokāte Jeļena Kvjatkovska. Lindermans iepriekš tika aizturēts aizdomās par genocīda, noziegumu pret cilvēci, noziegumu pret mieru un kara nozieguma attaisnošanu. Augusta beigās tiesa  atstāja spēkā  viņam piemēroto drošības līdzekli un paturēja viņu apcietinājumā, noskaidroja portāls \"Delfi\". \"Delfi\" jau vēstīja, ka  Valsts drošības dienests  (VDD) Lindermanu  aizturēja 21. jūnijā . Šī nav pirmā reize, kad Lindermans ticis aizturēts, proti, 2018. gadā viņu aizturēja saistībā ar  Latvijas Krievu savienības  (LKS) rīkoto sapulci pret pakāpenisku pāreju uz latviešu mācību valodu vispārējās izglītības iestādēs. Šis kriminālprocess gan 2020. gadā  tika izbeigts . Savukārt 2014. gadā Valsts drošības dienests (tolaik – Drošības policija) veica kratīšanu Lindermana dzīvoklī saistībā ar aizdomām par  vervēšanu uz terorismu .", "link": "https://www.delfi.lv/161/criminal/54829414/lindermanu-pret-6000-eiro-drosibas-naudu-atbrivo-no-apcietinajuma"},
{"title": "VP pārtrauc vērienīgu 'naudas mūļu' tīklu Latvijā; aiztur 14 cilvēkus", "category": "Kriminālziņas", "body": "Valsts policija  (VP) pārtrauca organizētas grupas darbību, kas Latvijā nodrošināja profesionālu ārvalstīs noziedzīgi iegūtu līdzekļu legalizēšanas pakalpojumu, izmantojot izvērstu \"naudas mūļu\" tīklu, kurā bija iesaistīti vairāk nekā 90 cilvēki, portāls \"Delfi\" uzzināja policijā. Šo noziedzīgo rūpalu atbalstīja gados jauni Latvijas valsts piederīgie, ļaujot izmantot savus bankas kontus nelegālās naudas ieplūšanai un to nododot noziedznieku rīcībā pret atlīdzību. Izmeklēšanas laikā noskaidrots, ka šādā veidā legalizēti vairāk nekā 555 600 eiro, kas iepriekš izkrāpti galvenokārt  Vācijas  iedzīvotājiem. Izmeklēšanas laikā VP aizturēja visus noziedzīgās grupas dalībniekus – 14 cilvēkus, no kuriem viens bija Vācijas pilsonis, bet pārējie – Latvijas valsts piederīgie. Tāpat pie kriminālatbildības saukti visi iesaistītie \"naudas mūļi\". Izmeklēšana kriminālprocesā pabeigta un šī gada augustā lieta nodota prokuratūrā kriminālvajāšanas sākšanai, informē VP. VP 2020. gada februārī sāka kriminālprocesu aizdomās par noziedzīgi iegūtu līdzekļu legalizēšanu lielā apmērā pēc tam, kad VP ar iesniegumu vērsās kāda Latvijā strādājoša kredītiestāde, kura pamanījusi sistemātisku krāpniecisku maksājumu saņemšanu vairāku bankas klientu kontos. Izmeklēšanas laikā gūtās ziņas liecināja par to, ka Rīgā izvērsts \"naudas mūļu\" tīkls, kurā darbojās jaunieši vecumā no 16 līdz 20 gadiem, kuri savos bankas kontos saņēma ZIB maksājumus pārsvarā no Vācijas valsts piederīgajiem, pēc kā ienākušie finanšu līdzekļi nekavējoties tika izņemti skaidrā naudā, pārsvarā pusnaktī. Savukārt cietušie, konstatējot, ka viņu konti iztukšoti, parasti nākamajā dienā centās atsaukt naktī veiktos izejošos naudas darījumus, taču, ņemot vērā, ka noziedzīgās grupas organizatori nodrošināja nekavējošu šo līdzekļu izņemšanu no \"naudas mūļa\" konta, tikai nelielai daļai cietušo izdevās pārtvert un atgūt izkrāptos naudas līdzekļus. Veicot datu analīzi, secināts, ka viena mēneša laikā tika izdarītas ap 30 šāda noziedzīga nodarījuma epizodes un izskaitļots, ka noziedzīgā grupa Latvijā darbojusies vismaz no 2019. gada septembra. Kibernoziegumu apkarošanas pārvaldes amatpersonas kriminālprocesā veica virkni neatliekamu un speciālu izmeklēšanas darbību, lai pēc iespējas ātrāk pārtrauktu noziedzīgās grupas rūpalu un identificētu vainīgās personas, kas divu mēnešu laikā vainagojās ar panākumiem. Izmeklēšanas laikā noskaidrots, ka organizētā grupa sastāvēja no 14 dalībniekiem, no kuriem viens bija Vācijas pilsonis, kurš koordinēja grupas darbību, atrodoties Vācijā. Noziedzīgās grupas organizators \"naudas mūļu\" vervētājiem uzdeva atrast personas ar atvērtiem bankas kontiem Latvijas kredītiestādēs, kurus organizētā personu grupa izmantos noziedzīgi iegūtu finanšu līdzekļu saņemšanai un pārvietošanai. Par \"naudas mūļu\" atrašanu organizatoram bija jāziņo šo personu dati, lai uz to bankas kontiem varētu pārskaitīt krāpnieciski iegūtos naudas līdzekļus un organizēt to nekavējošu izņemšanu un nodošanu tālākai apmaiņai virtuālā valūtā. Pēc organizatoru norādījumiem, grupas dalībnieki savstarpēji arī vienojās par noziedzīgi iegūtās naudas summas sadali starp visiem iesaistītajiem, paredzot, ka \"naudas mūlim\" par iesaisti noziedzīgajā nodarījumā pienāktos no 50 eiro līdz pat 250 eiro, ja nodarījumā iesaistās vairākkārt. Šādā veidā organizētajai noziedzīgajai grupai izdevās legalizēt vairāk nekā 555 600 eiro. 2020. gada aprīlī VP aizturēja 13 organizētās noziedzīgās grupas dalībniekus, kas gan vadīja savervētos \"naudas mūļus\", gan organizēja noziedzīgi iegūtās skaidrās naudas tālāku apriti, to mainot pret virtuālo aktīvu par atsevišķu komisijas maksu. Starp aizturētajiem bija arī divi vadošie noziedzīgas grupas dalībnieki, kuriem tika piemērots drošības līdzeklis apcietinājums, pēc kā noziedzīgās grupas darbība un tās tālāku noziedzīgu nodarījumu veikšana tika apturēta. Savukārt Vācijā esošais noziedzīgās grupas līderis tika aizturēts šī gada maijā, pēc tam, kad ilgākā starptautiskas sadarbības laikā iegūti nepieciešamie pierādījumi par personas noziedzīgajām darbībām un attiecīgi pieņemts lēmums par  Eiropas  apcietinājumu. Veicot virkni apjomīgu procesuālo darbību Vācijā, tai skaitā vairākas kratīšanas, nopratināšanas un speciālās izmeklēšanas darbības, Vācijas pilsonis tika aizturēts un viņam piemērots drošības līdzeklis apcietinājums. Policija piemin, ka šī gada vasarā Vācijas republika arī izdeva šo personu kriminālvajāšanai Latvijā. Augustā VP nodeva kriminālprocesu kriminālvajāšanas uzsākšanai Organizētās noziedzības un citu nozaru specializētai prokuratūrai. Par \"naudas mūļu\" aizturēšanu VP komentē Galvenās kriminālpolicijas pārvaldes Kibernoziegumu apkarošanas pārvaldes priekšnieks Ruslans Grigs.", "link": "https://www.delfi.lv/161/criminal/54761978/vp-partrauc-verienigu-naudas-mulu-tiklu-latvija-aiztur-14-cilvekus"},
{"title": "Ieslīdot grāvī, avārijā Ādažu novadā bojā gājis motociklists", "category": "Kriminālziņas", "body": "Kā informē VP, 8. augustā ap pulksten 17 Ādažu novadā uz grants ceļa starp Kārklu un Muižas ielu motocikla vadītājs nobrauca no ceļa braucamās daļas, ieslīdēja grāvī un motocikls uzkrita braucējam virsū. Negadījuma rezultātā motocikla vadītājs no gūtajām traumām gāja bojā. Kopumā aizvadītajā diennaktī valstī reģistrēti 120 ceļu satiksmes negadījumi, tajos cietušas 12 personas un viena gājusi bojā. Kopumā ceļu satiksmes jomā pieņemti 475 administratīvo pārkāpumu lēmumi, tajā skaitā 248 par ātruma pārsniegšanu, seši par automašīnas vadīšanu alkohola reibumā un divi par agresīvu braukšanu.", "link": "https://www.delfi.lv/161/criminal/54620866/ieslidot-gravi-avarija-adazu-novada-boja-gajis-motociklists"},
{"title": "Tiesa skata sūdzību par Magonim piemēroto apcietinājumu", "category": "Kriminālziņas", "body": "Rīgas apgabaltiesa  piektdien skatīs valsts kompānijas \" Latvijas Dzelzceļš \" (LDz) bijušā valdes priekšsēdētāja Uģa Magoņa aizstāvja zvērināta advokāta Alvja Margas sūdzību par Magonim piemēroto apcietinājumu, informēja tiesā. Magoņa aizstāvja sūdzība nodota Rīgas apgabaltiesas tiesneša Jura Stukāna lietvedībā. Jau vēstīts, ka Rīgas rajona tiesa 13. augustā saņēma Margas sūdzību par Magonim piemēroto apcietinājumu un nosūtījusi to Rīgas apgabaltiesai. Rīgas apgabaltiesai būs jāvērtē Margas sūdzība par 8. augusta Rīgas rajona tiesas izmeklēšanas tiesneses lēmumu Magonim piemērot apcietinājumu. Marga arī apsver iespēju lūgt  Magoņa atbrīvošanu no apcietinājuma pret drošības naudu . Rīgas rajona tiesai nosūtītajā sūdzībā gan lūgts atcelt piemēroto drošības līdzekli, nevis mainīt to. Tāpat ziņots, ka  Korupcijas  novēršanas un apkarošanas birojs ( KNAB ) ir sācis kriminālprocesu pret  Magoni par kukuļa lielā apmērā piedāvājuma pieņemšanu. KNAB pārstāve Laura Dūša iepriekš informēja, ka kriminālprocess sākts pēc Krimināllikuma panta daļas par kukuļa - materiālu vērtību, mantiska vai citāda rakstura labumu pieņemšanu, ko izdarījusi valsts amatpersona pati vai ar starpnieku par kādu jau izdarītu likumīgu vai nelikumīgu darbību vai pieļautu bezdarbību kukuļdevēja, kukuļa piedāvātāja vai citas personas interesēs, izmantojot savu dienesta stāvokli, neatkarīgi no tā, vai pieņemtais vai piedāvātais kukulis domāts šai valsts amatpersonai vai jebkurai citai personai, ja pārkāpums izdarītas lielā apmērā vai ja tās izdarījusi personu grupa pēc iepriekšējas vienošanās, vai ja kukulis pieprasīts. Par šo pārkāpumu soda ar brīvības atņemšanu uz laiku no diviem līdz 10 gadiem, konfiscējot mantu vai bez mantas konfiskācijas un atņemot tiesības uz noteiktu nodarbošanos vai tiesības ieņemt noteiktu amatu uz laiku līdz pieciem gadiem. Pēc Dūšas teiktā, kriminālprocesa ietvaros iegūto pierādījumu kopums dod pietiekamu pamatu uzskatīt, ka kukulis saņemts saistībā ar LDz meitasuzņēmuma \"LDz ritošā sastāva serviss\" (LDz RSS) iepirkumu. Portāls \"Diena.lv\" iepriekš ziņoja, ka iespējams, Magonis tiek turēts aizdomās par aptuveni pusmiljona eiro kukuļa saņemšanu saistībā LDz RSS nesenu daudzmiljonu iepirkumu – četru vecu dīzeļlokomotīvju iegādi no Igaunijas miljonāram Oļegam Osinovskim piederošā uzņēmuma \"Skinest\". Iepirktās lokomotīves bijušas dažādā stāvoklī un to cena atšķīrusies, bet katra no četrām lokomotīvēm maksājusi ap diviem miljoniem eiro un vairāk. Divas no četrām iepirktajām dīzeļlokomotīvēm jau piegādātas. \"LDz RSS\" iepirkums par četru 2TE116 sērijas lietotu dīzeļlokomotīvju iegādi noslēdzās šā gada 7.aprīlī, tajā bijuši divi pretendenti un uzvarējis \"Skinest\", kas ir arī viens no galvenajiem lokomotīvju rezerves daļu piegādātājiem LDz, pateicoties uzņēmuma līgumiem ar ražotājiem Krievijā, raksta \"Diena.lv\". Osinovskis Igaunijas sabiedriskajai raidorganizācijai ERR uzsvēris, ka konkurss par  lokomotīvju iepirkumu noticis pēc visiem noteikumiem. Ziņots arī, ka KNAB 6.augusta vakarā veica kratīšanu Magoņa darba vietā, un viņš aizturēts, ar automašīnu atgriežoties no Igaunijas. LDz vadītājs no amata 7.augustā tika atbrīvots, un par viņa pienākumu izpildītāju iecelts LDz līdzšinējais valdes loceklis Aivars Strakšas.  Rīgas rajona tiesa 8.augustā Magonim piemēroja drošības līdzekli apcietinājumu. \"Lursoft\" informācija liecina, ka Magonis bija LDz valdes priekšsēdētājs kopš 2005.gada. No 2003.līdz 2005.gadam vadījis LDz padomi. LDz pieder valstij. Tā koncerns nodarbojas ar kravu pārvadājumiem pa dzelzceļu un uztur infrastruktūru.", "link": "https://www.delfi.lv/161/criminal/46361759/tiesa-skata-sudzibu-par-magonim-piemeroto-apcietinajumu"},
{"title": "Trešdien ceļu satiksmē cietuši astoņi cilvēki; puse no tiem – velosipēdisti", "category": "Kriminālziņas", "body": "Aizvadītajā diennaktī valstī reģistrēti 96 ceļu satiksmes negadījumi, kuros kopumā cietuši astoņi cilvēki, portālu \"Delfi\" informēja  Valsts policijas  (VP) pārstāve Līna Kaļķe. Ceļu satiksmē cietuši četri velosipēdisti un viens gājējs, liecina VP apkopotā statistika. Kopumā ceļu satiksmes jomā pieņemti 457 administratīvo pārkāpumu lēmumi, tajā skaitā 207 par ātruma pārsniegšanu, četri par automašīnas vadīšanu alkohola reibumā un divi par agresīvu braukšanu. Divi dzērājšoferi pieķerti Rīgas reģionā, viens Zemgalē un viens Latgalē. Abi agresīvie braucēji sodīti Rīgas reģionā.", "link": "https://www.delfi.lv/161/criminal/53168917/tresdien-celu-satiksme-cietusi-astoni-cilveki-puse-no-tiem-velosipedisti"},
{"title": "Traģiskā avārija uz Liepājas šosejas: VP lūdz apsūdzēt autovadītāju", "category": "Kriminālziņas", "body": "Valsts policija  (VP) pabeigusi izmeklēšanu kriminālprocesā par ceļu satiksmes negadījumu  Mārupes  novada Babītes pagastā, uz autoceļa  Rīga  –  Liepāja , kur vairāku transportlīdzekļu sadursmē negadījuma vietā no gūtajām traumām gāja bojā divu automašīnu vadītāji, portāls \"Delfi\" uzzināja VP. Par negadījumu, kas notika  šā gada 8. jūlijā , tika ierosināts kriminālprocess, kurā noskaidrots, ka negadījums izraisīts apdzīšanas manevra laikā, ko veica sieviete bez noteiktā kārtībā iegūtas transportlīdzekļa vadītāja apliecības. 20. septembrī kriminālprocess nodots Daudznozaru specializētai prokuratūrai kriminālvajāšanas uzsākšanai. Kriminālvajāšanu lūgts sākt pēc Krimināllikuma 260. panta trešās daļas, proti par ceļu satiksmes noteikumu vai transportlīdzekļu ekspluatācijas noteikumu pārkāpšanu, ja to izdarījusi persona, kas vada transportlīdzekli, un ja tā izraisījusi divu vai vairāku cilvēku nāvi. Par šādu noziedzīgu nodarījumu soda ar brīvības atņemšanu uz laiku no trim līdz divpadsmit gadiem, atņemot transportlīdzekļa vadīšanas tiesības uz laiku līdz septiņiem gadiem. Tāpat kriminālvajāšanu lūgts sākt arī pēc Krimināllikuma 275. panta pirmās daļas, proti, par dokumenta, kas piešķir tiesības vai atbrīvo no pienākumiem, zīmoga vai spiedoga viltošanu, kā arī par viltota dokumenta, zīmoga vai spiedoga realizēšanu vai izmantošanu. Par šādu noziedzīgu nodarījumu soda ar brīvības atņemšanu uz laiku līdz vienam gadam vai ar īslaicīgu brīvības atņemšanu, vai ar probācijas uzraudzību, vai ar sabiedrisko darbu, vai ar naudas sodu. Braucot no Rīgas puses Liepājas virzienā, sieviete, veicot transportlīdzekļu apdzīšanu, izraisīja sadursmi ar tajā pašā virzienā braucošu kravas transportlīdzekli \"Mercedes Benz Actros\" savienojumā ar puspiekabi \"Schmits Sko\" un pretējā virzienā braucošu kravas transportlīdzekli \"Scania\" savienojumā ar puspiekabi – cisternu. Transportlīdzekļu sadursmes rezultātā kravas transportlīdzeklis \"Scania\" savienojumā ar puspiekabi, iebrauca pretējā braukšanas kustības joslā, kur notika sadursme ar transportlīdzekli \"Renault Espace\". Pēc šo transportlīdzekļu sadursmes kravas transportlīdzeklis \"Scania\" savienojumā ar puspiekabi, apgāzās un transportlīdzekļa \"Scania\" puspiekabe – cisterna uzkrita virsū transportlīdzeklim \"Volvo XC90\". Ceļu satiksmes negadījuma vietā no gūtajiem miesas bojājumiem mira automašīnu \"Renault\" un \"Volvo\" vadītāji. Tāpat VP atgādina, ka neviena persona netiek uzskatīta par vainīgu, kamēr tās vaina noziedzīgā nodarījuma izdarīšanā netiek pierādīta likumā noteiktajā kārtībā.", "link": "https://www.delfi.lv/161/criminal/54763762/tragiska-avarija-uz-liepajas-sosejas-vp-ludz-apsudzet-autovaditaju"},
{"title": "Reidi skolās: ar četru suņu palīdzību policija Smiltenē sāk 14 procesus", "category": "Kriminālziņas", "body": "Ceturtdien, 9. februārī,  Valsts policija  ar pašvaldības policiju un Valsts ieņēmumu dienesta Muitas Kinoloģijas nodaļu ar dienesta suņiem Kimu, Rybiju, Raptoru un Rago veica profilaktiskos pasākumus kādā skolā Smiltenē ar mērķi pārbaudīt, vai nenotiek nelikumīga narkotisko un psihotropo vielu aprite, lietošana, glabāšana un lietošana nepilngadīgo skolēnu vidū. Likumsargi konstatēja 14 pārkāpumus, portālu \"Delfi\" informēja policijā. Policija pārbaudīja 393 cilvēkus. Pārbaudē pie nepilngadīgajiem kopumā policija atrada vairākas elektroniskās smēķēšanas ierīces, bezakcīzes cigarešu paciņu, tvertnes ar smēķēšanas šķidrumiem, kas paredzētas elektroniskajām cigaretēm un košļājamā tabaka. Par atrasto VP kopumā uzsāka 14 administratīvā pārkāpuma procesus – 13 no tiem par tabakas izstrādājumu vai bezdūmu tabakas izstrādājumu lietošanu vai glabāšanu un viens administratīvā pārkāpuma process akcīzes preču aprites jomā. Saskaņā ar Bērnu tiesību aizsardzības likumu, par tabakas izstrādājumu, augu smēķēšanas produktu, elektronisko smēķēšanas ierīču vai to uzpildes tvertņu iegādāšanos vai glabāšanu, ja to izdarījis bērns, piemēro brīdinājumu vai naudas sodu līdz 15 eiro. Kā norāda policijā, lai novērstu atkarību izraisošo vielu apriti, šādas pārbaudes rīko galvenokārt pēc skolas vadības iniciatīvas un pieteikuma, kā arī gadījumos, ja saņemti signāli no apkārtējiem, ka notiek tabakas izstrādājumu lietošana nepilngadīgo vidū. Šādas pārbaudes notika iepriekš un notiks arī turpmāk.", "link": "https://www.delfi.lv/161/criminal/55237920/reidi-skolas-ar-cetru-sunu-palidzibu-policija-smiltene-sak-14-procesus"},
{"title": "Limbažos dzērājšoferis no policijas mēģina atpirkties ar 500 eiro", "category": "Kriminālziņas", "body": "Šā gada 20. septembrī  Valsts policijas  Vidzemes reģiona pārvaldes Limbažu iecirkņa amatpersonas Limbažos apturēja kādu autovadītāju, kurš pie transportlīdzekļa stūres bija sēdies stiprā alkoholisko dzērienu ietekmē. Lai izvairītos no administratīvā pārkāpuma procesa uzsākšanas par transportlīdzekļa vadīšanu alkohola reibumā, automašīnas vadītājs policistam deva 500 eiro kukuli, portāls \"Delfi\" uzzināja policijā. Limbažos policijas amatpersonas, veicot ikdienas satiksmes uzraudzību, pamanīja aizdomīgu \"Volkswagen Touran\" vadītāju, kurš brauca pa kāda veikala stāvlaukumu. Apturot transportlīdzekli un veicot alkohola koncentrācijas pārbaudi izelpā, 1968. gadā dzimušajam vīrietim tika fiksētas 2,5 promiles. Lai izvairītos no administratīvā pārkāpuma procesa uzsākšanas, vadītājs mēģināja policistiem piedāvāt 500 eiro lielu kukuli. Policisti autovadītāju aizturēja un pret viņu sākts kriminālprocess. Par minēto faktu pret autovadītāju tika uzsākts kriminālprocess par kukuļa došanu valsts amatpersonai, proti, pēc Krimināllikuma 323. panta pirmās daļas. Par šādu noziegumu vainīgo soda ar brīvības atņemšanu uz laiku līdz pieciem gadiem vai ar īslaicīgu brīvības atņemšanu, vai ar probācijas uzraudzību, vai ar sabiedrisko darbu, vai ar naudas sodu. Tāpat arī par transportlīdzekļa vadīšanu alkohola reibumā pret personu ir uzsākts administratīvais process, informē policijā.", "link": "https://www.delfi.lv/161/criminal/54763974/limbazos-dzerajsoferis-no-policijas-megina-atpirkties-ar-500-eiro"},
{"title": "Policija aizturējusi par Olaines aptiekas aplaupīšanu meklēto vīrieti", "category": "Kriminālziņas", "body": "Jau vēstīts, ka 7. maijā, ap pulksten 17.27 Valsts policijas saņēma izsaukumu uz kādu aptieku Olainē, kur pagaidām nenoskaidrots vīrietis maskā, piedraudot farmaceitei ar ierocim līdzīgu priekšmetu, nolaupīja piecus iepakojumus ar stingrās uzskaites medikamentiem. \"Valsts policija izsaka pateicību iedzīvotājiem par atsaucību,\" ziņoja Gžibovska.", "link": "https://www.delfi.lv/161/criminal/53177797/policija-aizturejusi-par-olaines-aptiekas-aplaupisanu-mekleto-virieti"},
{"title": "Par Olaines aptiekas aplaupīšanu aizturēts, iespējams, NMPD darbinieks", "category": "Kriminālziņas", "body": "Par Olaines aptiekas aplaupīšanu, iespējams, aizturēts Neatliekamās medicīniskās palīdzības dienesta ( NMPD ) darbinieks, liecina aģentūras LETA rīcībā esošā informācija. NMPD direktore Liene Cipule, aģentūrai LETA pastāstīja, ka, ieraugot vīrieša attēlu Valsts policijas \"Facebook\" kontā, viņa atpazinusi NMPD darbinieku un par to informējusi Valsts policiju. \"No policijas es vēl neesmu saņēmusi apstiprinājumu, ka šodien aizturētais vīrietis ir mūsu dienesta darbinieks,\" sacīja Cipule. Viņa norādīja, ka gadījumā, ja aizturētā persona ir NMPD darbinieks, tad laupīšana aptiekā viņš ir veicis ārpus darba laika. Cipule teica, ka darbinieks dienestā par ārsta palīgu strādājis nesen. Viņš neesot sertificēts. \"Ja apstiprināsies fakts, ka viņš ir mūsu darbinieks, tad nekavējoties tiks atbrīvots no darba,\" skaidroja NMPD direktore. Viņa uzsvēra, ka medikamentu laupīšana aptiekā apliecina to, cik ļoti stingra ir medikamentu uzskaite NMPD, un darbiniekiem tie nav pieejami. Jau ziņots, ka pateicoties iedzīvotāju sniegtajai informācijai,  Valsts policija  (VP) aizturējusi iepriekš meklētu vīrieti aizdomās par aptiekas aplaupīšanu Olainē, aģentūru LETA informēja VP. Piektdien ap plkst.17.27 policija saņēma izsaukumu uz kādu aptieku Olainē, kur pagaidām nenoskaidrots vīrietis maskā, piedraudot farmaceitei ar ierocim līdzīgu priekšmetu, nolaupīja piecus iepakojumus ar stingrās uzskaites medikamentiem. Persona bija ģērbusies melnā apģērbā. Vīrietim uz sejas bija medicīniskā maska, un viņš notikuma vietā ieradās ar velosipēdu.", "link": "https://www.delfi.lv/161/criminal/53180295/par-olaines-aptiekas-aplaupisanu-aizturets-iespejams-nmpd-darbinieks"},
{"title": "Video: Olainē policija atrod marihuānas audzētavu", "category": "Kriminālziņas", "body": "Valsts policija  (VP), veicot kratīšanu kāda vīrieša dzīvoklī Olainē, atrada marhuānas stādus, portāls \"Delfi\" uzzināja policijā. Kopumā izņemts 21 neizžāvēts un divi izžāvēti marihuānas stādi, kā arī speciālais aprīkojums. 1986. gadā dzimušais vīrietis, kurš jau iepriekš bija nonācis policijas redzeslokā par narkotisko vielu lietošanu, tika aizturēts. Pret viņu policija uzsāka kriminālprocesu pēc Krimināllikuma 256. panta pirmās daļas, proti, par narkotisko un psihotropo vielas saturošu augu neatļautu sēšanu un audzēšanu, kā arī pēc 253. panta pirmās daļas – par narkotisko vai psihotropo vielu neatļautu izgatavošanu, iegādāšanos, glabāšanu, pārvadāšanu vai pārsūtīšanu bez nolūka tās realizēt. Par narkotiskās vai psihotropās vielas saturošu augu neatļautu sēšanu vai audzēšanu Krimināllikums paredz sodu ar brīvības atņemšanu uz laiku līdz diviem gadiem vai ar īslaicīgu brīvības atņemšanu, vai ar probācijas uzraudzību, vai ar sabiedrisko darbu, vai ar naudas sodu. Savukārt Krimināllikuma 253. panta pirmā daļa kā sodu paredz brīvības atņemšanu uz laiku līdz trim gadiem vai ar īslaicīgu brīvības atņemšanu, vai ar probācijas uzraudzību, vai ar sabiedrisko darbu, vai ar naudas sodu. Kopumā šī gada pirmajos sešos mēnešos Rīgas reģionā policisti ir izņēmuši 42 kilogramus marihuānas, 7,5 kilogramus MDMA tabletes, 7,2 kilogramus amfetamīna un metamfetamīna, 2 kilogramus kokaīna un 1 kilogramu sintētisko opioīdu.", "link": "https://www.delfi.lv/161/criminal/54686098/video-olaine-policija-atrod-marihuanas-audzetavu"},
{"title": "Svētdien avārijās Latvijā cietuši septiņi cilvēki; pieķerti seši dzērājšoferi", "category": "Kriminālziņas", "body": "Aizvadītajā diennaktī valstī reģistrēti 65 ceļu satiksmes negadījumi, tajos cietuši septiņi cilvēki, portālu \"Delfi\" informēja  Valsts policijas  pārstāve Līna Kaļķe. Visvairāk cietušo reģistrēts  Latgales  reģionā – trīs. Pa vienam cilvēkam cieta satiksmes negadījumā  Kurzemes  reģionā, Vidzemē un Rīgā. Aizvadītajā diennaktī avāriju visvairāk bijis Rīgas reģionā – 35. Vidzemē reģistrēti 15 ceļu satiksmes negadījumi, Latgalē – astoņi, Kurzemē – seši, bet Zemgalē – viens. Kopumā ceļu satiksmes jomā pieņemti 355 administratīvo pārkāpumu lēmumi, tajā skaitā 177 par ātruma pārsniegšanu, seši par automašīnas vadīšanu alkohola reibumā un viens par agresīvu braukšanu. Trīs dzērājšoferus policija pieķērusi Kurzemes reģionā. Divus autovadītājus pie automašīnas stūres reibumā policija pieķēra arī galvaspilsētā, bet vienu – Latgalē. Protokols par agresīvu braukšanu izrakstīts autovadītājam Kurzemē.", "link": "https://www.delfi.lv/161/criminal/54052330/svetdien-avarijas-latvija-cietusi-septini-cilveki-piekerti-sesi-dzerajsoferi"},
{"title": "Bauskas novadā no pagalma pazuduši trīs Bernes ganu suņi; pieļauj zādzību", "category": "Kriminālziņas", "body": "Bauskas  novada Jauncodes pagastā pagājušajā nedēļā no privātmājas pazuduši trīs Bernes ganu suņi. Ņemot vērā apstākļus, saimnieki pieļauj, ka mājdzīvnieki ir nozagti, portālu \"Delfi\" informēja suņu saimnieks Jānis. \"Suņi jau nedēļu ir pazuduši. Sākumā domājām, ka tiešām pazuduši, bet tā kā intensīvi meklējām, un meklēšanā arī iesaistījās citi cilvēki, sapratām, ka suņi, visticamāk, ir nozagti. Arī automātiskie vārti tajā rītā bija vaļā,\" stāsta Bernes ganu suņu saimnieks. Viņš informē, ka ir apziņota vietējā pašvaldības policija, kā arī suņu meklēšanā iesaistīti cilvēki no malas, tomēr nedēļas laikā nav bijušas ziņas par klaiņojošiem suņiem. \"Vienīgā informācija nāca no  Jelgavas , ka divi suņi redzēti \"Volvo\" markas mašīnā, bet numurs nav saskatāms. Cilvēks, kurš zvanīja un teica, ka suņi izskatījās sabijušies un netīri,\" informē Jānis, piebilstot, ka pastāv iespēja, ka suņi ir izšķirti. Suņu saimnieks stāsta, ka pazudušie suņi ir ģimenes mīluļi un nav agresīvi. Suņi bija četru un piecu gadu vecumā, vienam no viņiem ir problēmas ar veselību.", "link": "https://www.delfi.lv/161/criminal/54053706/bauskas-novada-no-pagalma-pazudusi-tris-bernes-ganu-suni-pielauj-zadzibu"},
{"title": "Pabeigta izmeklēšana par traģisko avāriju Pļavniekos; sākotnēji aizturēts cits vīrietis", "category": "Kriminālziņas", "body": "Pēc sākotnējās informācijas iegūšanas, kā \"Mercedes-Benz\" vadītājs tika aizturēts kāds 1987. gadā dzimis vīrietis, kurš, pēc sākotnējās informācijas, vadīja spēkratu būdams alkohola reibumā un bez transportlīdzekļa vadīšanas tiesībām. Taču, likumsargiem iegūstot papildu pierādījumus, izmeklēšanā tomēr tika noskaidrots, ka persona, kura izraisīja traģisko negadījumu, ir cita – kāds 1989. gadā dzimis vīrietis. Viņš tika aizturēts, un viņam piemērots drošības līdzeklis – apcietinājums. Noskaidrots, ka viņš vadījis transportlīdzekli, būdams alkohola reibumā virs noteiktās normas, kā arī vīrietim nebija transportlīdzekļa vadīšanas tiesību. Veicot izmeklēšanu, šī gada 11. februārī kriminālprocess tika nodots prokuratūrai kriminālvajāšanas uzsākšanai pēc diviem Krimināllikuma pantiem – Krimināllikuma 262. panta ceturtās daļas – par ceļu satiksmes noteikumu vai transportlīdzekļu ekspluatācijas noteikumu pārkāpšanu, ja to izdarījusi persona, kas vada transportlīdzekli alkohola, narkotisko, psihotropo, toksisko vai citu apreibinošu vielu ietekmē, un ja tās rezultātā cietušajam nodarīts smags miesas bojājums vai tā izraisījusi cilvēka nāvi. Par šādu noziedzīgu nodarījumu soda ar brīvības atņemšanu uz laiku no trim līdz desmit gadiem, atņemot transportlīdzekļa vadīšanas tiesības uz laiku līdz desmit gadiem. Tāpat arī pēc Krimināllikuma 262.1 panta otrās daļas, proti, par ceļu satiksmes negadījuma vietas atstāšanu pēc ceļu satiksmes negadījuma, pārkāpjot noteikto kārtību, ja to izdarījis transportlīdzekļa vadītājs, kas izraisīja ceļu satiksmes negadījumu, kura rezultātā cietušajam nodarīts viegls, vidējs vai smags miesas bojājums vai kura rezultātā iestājusies cilvēka nāve. Par šādu noziedzīgu nodarījumu soda ar brīvības atņemšanu uz laiku līdz četriem gadiem vai ar īslaicīgu brīvības atņemšanu, vai ar probācijas uzraudzību, vai ar sabiedrisko darbu vai ar naudas sodu, atņemot transportlīdzekļa vadīšanas tiesības uz laiku līdz septiņiem gadiem. Savukārt attiecībā pret citām iepriekš minētajā negadījumā iesaistītām personām, no esošā kriminālprocesa tika izdalīti materiāli, katras personas saukšanai pie atbildības. Šajā gadījumā izmeklēšana turpinās un šobrīd plašākus komentārus policija nesniedz. Valsts policija  izsaka visdziļāko līdzjūtību meitenītes ģimenei un tuviniekiem. Jau vēstīts, ka 9. janvāra pēcpusdienā Rīgā, A. Saharova ielā, uz regulējamas gājēju pārejas, kāds transportlīdzekļa \"Mercedes-Benz\" vadītājs uzbrauca trīs gājējām, kuras guva miesas bojājumus un tika nogādātas medicīnas iestādē. Pēc ceļu satiksmes negadījuma transportlīdzekļa vadītājs aizbrauca no negadījuma vietas. Vēlāk 2013. gadā dzimusi meitene no gūtajām traumām slimnīcā mira. Valsts policija par notikušo uzsāka kriminālprocesu.", "link": "https://www.delfi.lv/161/criminal/54053864/pabeigta-izmeklesana-par-tragisko-avariju-plavniekos-sakotneji-aizturets-cits-virietis"},
{"title": "Sāk kriminālprocesu par iespējamu cietsirdību pret bērniem Daugavpils ģimenes mājā", "category": "Kriminālziņas", "body": "Valsts policija  sākusi kriminālprocesu par iespējamu cietsirdīgu apiešanos ar bērniem  Daugavpils  ģimenes mājā \"Pīlādzis\". Valsts policijas  Latgales  reģiona pārvaldē informēja, ka 27. jūlijā Daugavpils iecirknis saņēma informāciju no Daugavpils pilsētas bāriņtiesas par iespējamiem bērnu tiesību pārkāpumiem \"Pīlādzī\". Pamatojoties uz saņemto informāciju, policijā sākta resoriskā pārbaude. 13.septembrī pārbaudes materiāli pārsūtīti  Valsts bērnu tiesību aizsardzības inspekcijai  tālākai izskatīšanai par iespējamiem bērnu tiesību pārkāpumiem. Savukārt 21. septembrī, izskatot saņemto Valsts bērnu tiesību aizsardzības inspekcijas atzinumu par iespējamiem bērnu tiesību pārkāpumiem, Daugavpils iecirknī sākts kriminālprocess par cietsirdīgu vai vardarbīgu apiešanos ar mazgadīgo. Patlaban notiek izmeklēšana un visu apstākļu noskaidrošana. Jau ziņots, ka Daugavpils ģimenes mājā \"Pīlādzis\", kur, pēc neoficiālas informācijas, notikusi  vardarbība pret bērniem , atstādināti divi darbinieki, šonedēļ informēja Daugavpils Bāriņtiesas vadītāja Elita Praņevska. Saistībā ar atklātajiem pārkāpumiem Daugavpils dome, slēgtā sēdē izskatot darba grupas sagatavoto ziņojumu, atlaidusi Daugavpils Sociālā  dienesta vadītāju Līviju Drozdi .", "link": "https://www.delfi.lv/161/criminal/54764618/sak-kriminalprocesu-par-iespejamu-cietsirdibu-pret-berniem-daugavpils-gimenes-maja"},
{"title": "Lielbritānijā par hipotekārā kredīta izkrāpšanu sodīta Latvijas valstspiederīgā", "category": "Kriminālziņas", "body": "32 gadus vecā Anželika Trifonova melojusi bankai \"Halifax Bank of Scotland\", ka viņa ir darbs, lai iegūtu kredītu 85 000 sterliņu mārciņu (75 905 latu) apmērā. Danfermlainas šerifa tiesa atzina Trifanovas vainu kredīta izkrāpšanā un tika konfiskācijas ceļā piedzīt no apsūdzētās 35 000 sterliņu mārciņu (31 255 latu). Trifanovai arī piespriests 250 stundu sabiedriskie darbi.", "link": "https://www.delfi.lv/161/criminal/42178344/lielbritanija-par-hipotekara-kredita-izkrapsanu-sodita-latvijas-valstspiederiga"},
{"title": "Lindermanu rosina apsūdzēt Krievijas noziegumu atbalstīšanā", "category": "Kriminālziņas", "body": "Valsts drošības dienests  (VDD) rosinājis prokuratūru uzsākt kriminālvajāšanu pret Vladimiru Lindermanu par Krievijas izvērstā agresīvā kara Ukrainā mērķtiecīgu attaisnošanu un slavināšanu, kā arī centieniem provocēt naidu un nesaticību starp dažādu tautību iedzīvotājiem Latvijas sabiedrībā, liecina portāla \"Delfi\" rīcībā esošā informācija. VDD izplatītajā preses paziņojumā, neminot personas vārdu, norādīts, ka minēto kriminālprocesu dienests uzsāka šā gada 7. jūnijā saskaņā ar Krimināllikuma 74.1 pantu, proti, par noziegumu pret mieru un kara noziegumu slavināšanu un attaisnošanu. Par šādu noziegumu Krimināllikumā noteikts līdz pieciem gadiem ilgs cietumsods. \"Delfi\" jau vēstīja, ka Lindermans, kuram bija piemērots apcietinājums,  vien pirms nedēļas atstāja Rīgas centrālcietumu . Pēc Krievijas iebrukuma Ukrainā VDD fiksēja, ka Lindermans interneta vidē brīvi pieejamās platformās neierobežotam personu lokam mērķtiecīgi un sistemātiski izplata Kremļa interesēm atbilstošus vēstījumus, attaisnojot Krievijas izvērsto militāro agresiju pret Ukrainu un tās iedzīvotājiem. Izmeklēšanas gaitā VDD atklāja, ka personas aktivitātes interneta vidē ir bijušas vērstas arī uz naida un nesaticības izraisīšanu starp dažādas nacionālās piederības iedzīvotāju grupām, proti, latviešiem, krieviem un ukraiņiem. VDD vērtējumā personas nolūks bija atbilstoši Krievijas ārpolitikas interesēm nepieļaut minēto sabiedrības grupu mierīgu līdzāspastāvēšanu un Latvijas sabiedrības saliedēšanos. Ņemot vērā minēto, personu tika nolemts atzīt par aizdomās turēto arī par Krimināllikuma 78. pantā paredzētā noziedzīgā nodarījuma izdarīšanu, proti, par darbību, kas vērsta uz nacionālā naida vai nesaticības izraisīšanu. Savukārt par šādu nodarījumu draud līdz trīs gadiem ilgs ieslodzījums. Veicot izmeklēšanu, VDD fiksēja vairākus desmitus šīs personas publikāciju, kuru saturā konstatējamas minēto noziedzīgo nodarījumu pazīmes. Persona veidojusi gan rakstveida publikācijas, gan videomateriālus, kuru saturs ir vērsts pret Latvijas nacionālās drošības interesēm. Minētais saturs publicēts gan sociālās tīklošanās platformās, gan Krievijas finansētās interneta vietnēs. Jau ziņots, ka (VDD) Lindermanu  aizturēja 21. jūnijā . Šī nav pirmā reize, kad Lindermans ticis aizturēts, proti, 2018. gadā viņu aizturēja saistībā ar  Latvijas Krievu savienības  (LKS) rīkoto sapulci pret pakāpenisku pāreju uz latviešu mācību valodu vispārējās izglītības iestādēs. Šis kriminālprocess gan 2020. gadā  tika izbeigts . Savukārt 2014. gadā Valsts drošības dienests (tolaik – Drošības policija) veica kratīšanu Lindermana dzīvoklī saistībā ar aizdomām par  vervēšanu uz terorismu . Kopš Krievijas bruņoto spēku iebrukuma Ukrainā VDD kopumā ir uzsācis 26 kriminālprocesus un no  Valsts policijas  pārņēmis četrus kriminālprocesus saistībā ar aktivitātēm Krievijas agresijas un interešu atbalstam. Kriminālprocesi uzsākti uz aizdomu pamata par dažādiem noziedzīgiem nodarījumiem: Krievijas īstenoto kara noziegumu publisku attaisnošanu un slavināšanu (Krimināllikuma 74.1 pants), darbībām, kas vērstas uz nacionālā naida vai nesaticības izraisīšanu pret latviešiem un ukraiņiem (Krimināllikuma 78. pants), atbalsta sniegšanu finanšu līdzekļu un citas mantas vākšanā karadarbībā Ukrainā iesaistītajiem Krievijas karavīriem (Krimināllikuma 77.2 pants), pret Latviju vērstu darbību (Krimināllikuma 80. pants) un palīdzības sniegšanu ārvalstij pret Latviju vērstā darbībā (Krimināllikuma 81.1 pants). Septiņos no minētajiem kriminālprocesiem VDD pirmstiesas izmeklēšanu ir noslēdzis un nosūtījis izmeklēšanas gaitā iegūtos materiālus prokuratūrai, rosinot pret aizdomās turētajām personām uzsākt kriminālvajāšanu. Savukārt kriminālprocesos, kuros izmeklēšana turpinās, pašlaik 15 personām ir piemērots aizdomās turētā statuss, bet septiņām personām – personas, pret kuru uzsākts kriminālprocess, statuss.", "link": "https://www.delfi.lv/161/criminal/54848818/lindermanu-rosina-apsudzet-krievijas-noziegumu-atbalstisana"},
{"title": "Lindermanam celta apsūdzība par centieniem provocēt naidu starp tautībām Latvijā", "category": "Kriminālziņas", "body": "Prokuratūra ir cēlusi apsūdzību prokremliskajam aktīvistam Vladimiram Lindermanam par  Krievijas  izvērstā agresīvā kara Ukrainā mērķtiecīgu attaisnošanu un slavināšanu un centieniem provocēt naidu un nesaticību starp dažādu tautību iedzīvotājiem Latvijas sabiedrībā. Apsūdzība celta pēc diviem Krimināllikuma pantiem par noziegumu pret mieru un kara noziegumu slavināšanu un attaisnošanu, kā arī par darbību, kas vērsta uz nacionālā naida vai nesaticības izraisīšanu, informēja prokuratūrā. Lindermana advokāte Jeļena Kvjatkovska teica, ka viņas klients vainu neatzīst un patlaban tiek pētīta apsūdzība, lai pēc tam prokuratūrai paustu pozīciju. Lietu pirms nodošanas prokuratūrā izmeklēja  Valsts drošības dienests  (VDD). Dienests iepriekš informēja, ka dienests  kriminālprocesu sāka šogad 7. jūnijā . Pēc Krievijas iebrukuma Ukrainā VDD konstatēja, ka konkrētā persona interneta vidē brīvi pieejamās platformās neierobežotam personu lokam mērķtiecīgi un sistemātiski izplatīja Kremļa interesēm atbilstošus vēstījumus, attaisnojot Krievijas izvērsto militāro agresiju pret Ukrainu un tās iedzīvotājiem. Izmeklēšanas gaitā VDD atklāja, ka personas aktivitātes interneta vidē ir bijušas vērstas arī uz naida un nesaticības izraisīšanu starp dažādas nacionālās piederības iedzīvotāju grupām, proti, latviešiem, krieviem un ukraiņiem. VDD vērtējumā, personas nolūks bija atbilstoši Krievijas ārpolitikas interesēm nepieļaut minēto sabiedrības grupu mierīgu līdzāspastāvēšanu un Latvijas sabiedrības saliedēšanos. Ņemot vērā minēto, personai inkriminētas darbība, kas vērsta uz nacionālā naida vai nesaticības izraisīšanu. Veicot izmeklēšanu, VDD konstatēja vairākus desmitus šīs personas publikāciju, kuru saturā konstatējamas minēto noziedzīgo nodarījumu pazīmes. Persona veidojusi gan rakstveida publikācijas, gan videomateriālus, kuru saturs ir vērsts pret Latvijas nacionālās drošības interesēm. Minētais saturs publicēts gan sociālās tīklošanās platformās, gan Krievijas finansētās interneta vietnēs. Izmeklēšanas gaitā noskaidrots, ka persona par Kremļa interesēm atbilstoša satura veidošanu saņēmusi finansiālu atlīdzību. Jūnijā Lindermanam bija  piemērojusi apcietinājumu , bet vēlāk tas tika mainīts  pret 6000 eiro drošības naudu . VDD noteicis arī papildu ierobežojumus – tikšanās un sarakstes liegumu ar dažādām personām, izņēmums vien esot aizstāvis. Lindermans tika aizturēts arī iepriekš. 2018. gadā viņu aizturēja saistībā ar  Latvijas Krievu savienības  (LKS) rīkoto sapulci pret pakāpenisku pāreju uz latviešu mācību valodu vispārējās izglītības iestādēs. Kriminālprocess tika sākts, \"lai novērstu iespējamu mēģinājumu šķietami leģitīmu darbību aizsegā veikt prettiesiskas darbības vai sasniegt prettiesisku mērķi, kā arī ievērojot apstākli, ka VDD iegūtās ziņas iespējams pārbaudīt tikai ar kriminālprocesa līdzekļiem un metodēm\". Vēlāk kriminālprocess tika izbeigts, bet, ņemot vērā Lindermana prokremlisko nostāju, viņš vairākus gadus atrodas drošības dienestu redzeslokā.", "link": "https://www.delfi.lv/161/criminal/54887964/lindermanam-celta-apsudziba-par-centieniem-provocet-naidu-starp-tautibam-latvija"},
{"title": "Bijušos Rīgas pašvaldības policijas darbiniekus notiesā par sutenerismu un tā 'jumtošanu'", "category": "Kriminālziņas", "body": "Rīgas pilsētas Vidzemes priekšpilsētas tiesa divas bijušās  Rīgas pašvaldības policijas  amatpersonas Aigaru Truli un Elīnu Jostiņu notiesājušas par sutenerismu un koruptīvām darbībām, piesedzot šo rūpalu, vēsta \"Latvijas Avīze\". Trulis savulaik bijis Rīgas pašvaldības policijas Centra pārvaldes priekšnieks. Viņš tika apsūdzēts par to, ka vismaz pusotru gadu pieņēmis kukuļus no suteneriem par to, ka brīdināja viņus par kārtības sargu ieplānotajiem reidiem un pārbaudēm vietās, kur tiek sniegti seksuāla rakstura pakalpojumi. Jostiņas pašvaldības policijā tika ieņēmusi Dienesta izmeklēšanas un iekšējās kontroles nodaļas priekšnieces amatu. Viņa kriminālprocesā bija apsūdzēta par starpniecību kukuļošanā un par sutenerismu organizētā grupā. Jostiņas organizētā suteneru grupa sastāvējusi no vēl trim SIA \" Masāžas  studija Eiforija\" darbiniecēm. Pēc vairākus gadus pirmajā instancē ilgušas tiesvedības apsūdzētie beidzot atzinuši savu vainu un visi pieci vienojušies ar prokurori par sodu. Vienošanos apstiprinājusi tiesa un tā stājusies spēkā. Trulim piespriesta 10 000 eiro sodanauda un uz diviem gadiem atņemtas tiesības ieņemt valsts amatpersonas amatu, bet visām četrām sutenerēm piespriesti nosacīti cietumsodi, tostarp Jostiņai - uz pieciem gadiem ar pārbaudes laiku uz pieciem gadiem. Aģentūra LETA jau ziņoja, ka Truļa un Jostiņas aizturēšana notika 2014.gadā.  Korupcijas  novēršanas un apkarošanas birojs ( KNAB ) pēc tam lūdza prokuratūru sākt kriminālvajāšanu pret divām pašvaldības policijas amatpersonām un kādu uzņēmēju par korupciju. Kā tolaik vēstīja KNAB, pierādījumi devuši pamatu uzskatīt, ka pašvaldības policijas amatpersona, izmantojot dienesta stāvokli, sniedza uzņēmējam ierobežotas pieejamības informāciju, par ko starpnieks - amatpersona - saņēma pretlikumīgu atlīdzību. KNAB rosināja sākt kriminālvajāšanu pret policijas amatpersonām par kukuļņemšanu un starpniecību kukuļošanā, bet pret uzņēmēju par kukuļdošanu. KNAB paziņojumā presei rakstīja, ka ilgstošā laika posmā viena RPP amatpersona ir pieņēmusi vairākus kukuļus tālākai nodošanai RPP pārvaldes priekšniekam, lai tas, izmantojot savu dienesta stāvokli, rīkotos kukuļdevēja interesēs un pieļautu bezdarbību komercsabiedrības interesēs. KNAB rīcībā esošā informācija liecināja, ka vienā gadījumā amatpersonai ir nodots kukulis 533 eiro apmērā, bet citā gadījumā 400 eiro apmērā. Pēc kukuļa nodošanas RPP amatpersonas aizturētas. Aizturēšanas un kratīšanas veiktas, sadarbojoties ar Valsts policiju, kuras lietvedībā atradās kriminālprocess par sutenerismu organizētā grupā. Šīs izmeklēšanas laikā konstatēts, ka nozieguma īstenošanā arī iesaistītas RPP amatpersonas. Valsts policija  savukārt paziņojumā presei rakstīja, ka policija sadarbībā ar KNAB aizdomās par sutenerismu organizētā grupā aizturēja piecas personas, tostarp divas iepriekšminētās RPP amatpersonas. Personas aizturētas 2014.gada janvārī sāktā kriminālprocesā, policijai sākot izmeklēšanu saistībā ar kādu Rīgā darbojošos masāžas salonu, zem kura izkārtnes, kā vēlāk tika noskaidrots, darbojās bordelis jeb vieta, kurā par samaksu klients varēja saņemt seksuālos pakalpojumus. Izmeklēšanas laikā policija noskaidroja noziedzīgā nodarījuma īstenošanā iesaistītās personas, starp kurām bija arī pašvaldības policijas amatpersonas. Izmeklēšanas laikā iegūtā informācija liecina, ka bordelis darbojies aptuveni pusotru gadu.", "link": "https://www.delfi.lv/161/criminal/54602638/bijusos-rigas-pasvaldibas-policijas-darbiniekus-notiesa-par-sutenerismu-un-ta-jumtosanu"},
{"title": "KNAB lemj paturēt Magoni apcietinājumā", "category": "Kriminālziņas", "body": "Korupcijas  novēršanas un apkarošanas birojs ( KNAB ) otrdien lēmis VAS \"Latvijas dzelzceļš\" bijušo valdes priekšsēdētāju Uģi Magoni saistībā ar sākto kriminālprocesu par kukuļa pieņemšanu lielā apmērā pagaidām paturēt apcietinājumā. 8. oktobrī par drošības līdzekli lems tiesa. Kā portāls \"Delfi\" pastāstīja KNAB preses pārstāve Laura Dūša, patlaban paliek spēkā procesa virzītāja iepriekš pieņemtais lēmums. Ja izmeklēšanā tiek atklāti jauni apstākļi un pierādījumi, tad procesa virzītājs jebkurā brīdī var lēmumu mainīt. Kriminālprocesa likums paredz, ka gadījumā, ja procesa virzītājs nav pieņēmis kādu grozījumu lēmumā par piemēroto drošības līdzekli, pēc diviem mēnešiem no brīža, kad lemts personai piemērot drošības līdzekli, lēmumu pārskata izmeklēšanas tiesnesis. Jau vēstīts, ka KNAB sācis kriminālprocesu pret Magoni par kukuļa lielā apmērā piedāvājuma pieņemšanu.  Rīgas apgabaltiesa  šā gada  21. augustā pieņēma lēmumu par Magoņa paturēšanu apcietinājumā. Kā ziņots, Magoņa advokāts Jānis Rozenbergs iepriekš nenoliedza, ka aizstāvība 8. oktobrī plāno lūgt Magoni atbrīvot pret drošības naudu saprātīgā apmērā un pēc tiesas ieskatiem. Iepriekš tiesā aizstāvība lūgusi Magoni izlaist no cietuma pret drošības naudu - 200 000 eiro. Tomēr procesa virzītājs kā piemēru drošības naudai esot minējis vienu miljonu eiro. Kriminālprocesa ietvaros iegūto pierādījumu kopums dod pietiekamu pamatu uzskatīt, ka kukulis saņemts saistībā ar LDz meitasuzņēmuma \"LDz ritošā sastāva serviss\" (LDz RSS) iepirkumu. Portāls \"Diena.lv\" iepriekš ziņoja, ka iespējams,  Magonis tiek turēts aizdomās par aptuveni pusmiljona eiro kukuļa saņemšanu saistībā LDz RSS nesenu daudzmiljonu iepirkumu  - četru vecu dīzeļlokomotīvju iegādi no Igaunijas miljonāram Oļegam Osinovskim piederošā uzņēmuma \"Skinest\". KNAB 6. augusta vakarā veica kratīšanu Magoņa darba vietā, un viņš aizturēts, ar automašīnu atgriežoties no Igaunijas. LDz vadītājs no amata 7. augustā tika atbrīvots, un par viņa pienākumu izpildītāju iecelts LDz līdzšinējais valdes loceklis Aivars Strakšas.", "link": "https://www.delfi.lv/161/criminal/46554565/knab-lemj-paturet-magoni-apcietinajuma"},
{"title": "KNAB izvērtēs, vai bijušo LDz valdes priekšsēdētāju Magoni pamats paturēt apcietinājumā", "category": "Kriminālziņas", "body": "Korupcijas novēršanas un apkarošanas birojs ( KNAB ) kriminālprocesā pret valsts kompānijas \" Latvijas Dzelzceļš \" (LDz) bijušo valdes priekšsēdētāju Uģi Magoni par kukuļa lielā apmērā pieņemšanu aizvien turpina izmeklēšanu un līdz 6. oktobrim izvērtēs, vai ir pamats Magoni paturēt apcietinājumā, informēja KNAB. Tāpat KNAB turpina vērtēt, vai ir pamats Magonim piemērot citu drošības līdzekli, kas nav saistīts ar brīvības atņemšanu. Jau vēstīts, ka Rīgas apgabaltiesa šā gada 21. augustā pieņēma lēmumu par  Magoņa paturēšanu apcietinājumā. Rīgas apgabaltiesas tiesnesis Juris Stukāns iepriekš pastāstīja, ka Magoni var paturēt apcietinājumā līdz šā gada 6. oktobrim. Viņš skaidroja, ka saskaņā ar Kriminālprocesa likumu Magoni var apcietinājumā turēt divus mēnešus - līdz 6. oktobrim. \"6. oktobrī rajona tiesai jāvērtē atkārtoti, vai ir pamats turpināt viņu turēt [apcietinājumā]. Saskaņā ar likumu, manuprāt, viņu var turēt \"zem izmeklēšanas\" 15. mēnešus,\" teica Stukāns. Tomēr, ja KNAB uzskatīs, ka kriminālprocesā pret Magoni kaut kas ir mainījies un nav pamata Magoni paturēt apcietinājumā, KNAB viņu var izlaist pret atbilstošu drošības naudu vai piemērot citu drošības līdzekli, kas nav saistīts ar brīvības atņemšanu, stāstīja Stukāns. Taujāts, vai Magoņa aizstāvis zvērināts advokāts Alvis Marga tiesai izteicis ierosinājumu Magoni atbrīvot pret drošības naudu, Stukāns pastāstīja, ka Marga jau Rīgas rajona tiesā bija lūdzis atbrīvot Magoni pret 200 tūkstošu eiro drošības naudu. \"Viņš to bija jau lūdzis rajona tiesā [Rīgas rajona tiesa] un 200 tūkstošus eiro uzskatīja par adekvātu. Gan procesa virzītājs, gan rajona tiesa (..) pateica, ka viņi uzskata, ka šajā brīdī nav pamata runāt par citu drošības līdzekli, kā tikai apcietinājumu, lai varētu attiecīgi nodrošināt izmeklēšanu,\" skaidroja tiesnesis. Tāpat vēstīts, ka KNAB Magoni  tur aizdomās par kukuļa pieņemšanu.  KNAB pārstāve Laura Dūša iepriekš informēja, ka kriminālprocess sākts pēc Krimināllikuma panta daļas par kukuļa - materiālu vērtību, mantiska vai citāda rakstura labumu pieņemšanu, ko izdarījusi valsts amatpersona pati vai ar starpnieku par kādu jau izdarītu likumīgu vai nelikumīgu darbību vai pieļautu bezdarbību kukuļdevēja, kukuļa piedāvātāja vai citas personas interesēs, izmantojot savu dienesta stāvokli, neatkarīgi no tā, vai pieņemtais vai piedāvātais kukulis domāts šai valsts amatpersonai vai jebkurai citai personai, ja pārkāpums izdarītas lielā apmērā vai ja tās izdarījusi personu grupa pēc iepriekšējas vienošanās, vai ja kukulis pieprasīts. Par šo pārkāpumu soda ar brīvības atņemšanu uz laiku no diviem līdz 10 gadiem, konfiscējot mantu vai bez mantas konfiskācijas un atņemot tiesības uz noteiktu nodarbošanos vai tiesības ieņemt noteiktu amatu uz laiku līdz pieciem gadiem. Pēc Dūšas teiktā, kriminālprocesa ietvaros iegūto pierādījumu kopums dod pietiekamu pamatu uzskatīt, ka kukulis saņemts saistībā ar LDz meitasuzņēmuma \"LDz ritošā sastāva serviss\" (LDz RSS) iepirkumu. KNAB priekšnieks Jaroslavs Streļčenoks iepriekš norādījis, ka lietas ietvaros veiktas vairāk nekā 10 kratīšanas un nopratinātas vairākas personas Portāls \"Diena.lv\" iepriekš ziņoja, ka iespējams, Magonis tiek turēts aizdomās par aptuveni pusmiljona eiro kukuļa saņemšanu saistībā LDz RSS nesenu daudzmiljonu iepirkumu – četru vecu dīzeļlokomotīvju iegādi no Igaunijas miljonāram Oļegam Osinovskim piederošā uzņēmuma \"Skinest\". Iepirktās lokomotīves bijušas dažādā stāvoklī un to cena atšķīrusies, bet katra no četrām lokomotīvēm maksājusi ap diviem miljoniem eiro un vairāk. Divas no četrām iepirktajām dīzeļlokomotīvēm jau piegādātas. \"LDz RSS\" iepirkums par četru 2TE116 sērijas lietotu dīzeļlokomotīvju iegādi noslēdzās šā gada 7. aprīlī, tajā bijuši divi pretendenti un uzvarējis \"Skinest\", kas ir arī viens no galvenajiem lokomotīvju rezerves daļu piegādātājiem LDz, pateicoties uzņēmuma līgumiem ar ražotājiem Krievijā, raksta \"Diena.lv\". Osinovskis Igaunijas sabiedriskajai raidorganizācijai ERR uzsvēris, ka konkurss par lokomotīvju iepirkumu noticis pēc visiem noteikumiem. Ziņots arī, ka KNAB 6. augusta vakarā veica kratīšanu Magoņa darba vietā, un viņš aizturēts, ar automašīnu atgriežoties no Igaunijas. LDz vadītājs no amata 7.augustā tika atbrīvots, un par viņa pienākumu izpildītāju iecelts LDz līdzšinējais valdes loceklis Aivars Strakšas. \"Lursoft\" informācija liecina, ka Magonis bija LDz valdes priekšsēdētājs kopš 2005. gada. No 2003. līdz 2005. gadam vadījis LDz padomi. LDz pieder valstij. Tā koncerns nodarbojas ar kravu pārvadājumiem pa dzelzceļu un uztur infrastruktūru.", "link": "https://www.delfi.lv/161/criminal/46508159/knab-izvertes-vai-bijuso-ldz-valdes-priekssedetaju-magoni-pamats-paturet-apcietinajuma"},
{"title": "Avārijās Zemgalē, Latgalē un Rīgā otrdien cietuši pieci cilvēki", "category": "Kriminālziņas", "body": "Avārijas , kurās cietuši cilvēki, reģistrētas Rīgas,  Zemgales  un  Latgales  reģionos. Kopumā ceļu satiksmes jomā pieņemti 505 administratīvo pārkāpumu lēmumu, tajā skaitā 156 par ātruma pārsniegšanu un trīs par agresīvu braukšanu. Savukārt par transportlīdzekļa vadīšanu alkohola reibumā ir uzsākti divi administratīvo pārkāpumu procesi un trīs kriminālprocesi, tāpat ir uzsākts viens kriminālprocess par transportlīdzekļa vadīšanu iespējamā narkotisko vielu iespaidā, liecina VP apkopotā statistika.", "link": "https://www.delfi.lv/161/criminal/55337008/avarijas-zemgale-latgale-un-riga-otrdien-cietusi-pieci-cilveki"},
{"title": "Negroza attaisnojošo spriedumu krimināllietā par iekļūšanu Ādažu militārajā bāzē", "category": "Kriminālziņas", "body": "Augstākās tiesas (AT) Krimināllietu departaments otrdien, 4.decembrī, atstājis negrozītu Rīgas apgabaltiesas spriedumu, ar kuru divi apsūdzētie  Krievijas  pilsoņi attaisnoti krimināllietā par iekļūšanu Nacionālo bruņoto spēku (NBS) objektā Ādažu militārajā bāzē un trešais apsūdzētais attaisnots apsūdzībā par huligānisma atbalstīšanu, portālu \"Delfi\" informēja AT preses sekretāre Baiba Kataja. AT lēmumā atzīst, ka apelācijas instances tiesa pamatoti apsūdzēto darbībās nav konstatējusi Krimināllikuma 231. panta 2. daļā paredzētā noziedzīgā nodarījuma sastāvu. AT lēmumā norāda uz apsūdzībā minēto, ka apsūdzētie Krievijas pilsoņi, vēloties ar savām darbībām traucēt militārajā bāzē notikušās aktivitātes, starptautiskās militārās mācības \" Sabre Strike 2015\", pieslēja trepes un pārkāpa pāri žogam, iekļūstot Ādažu militārās bāzes teritorijā, kur pēc tam tika aizturēti. Apsūdzībā nav izklāstīts, ar kādām objektīvām darbībām izpaudusies rupja sabiedriskās kārtības traucēšana, kas radījusi apsūdzībā norādītās sekas. Proti, ka apsūdzēto noziedzīgo darbību rezultātā bija jāmaina starptautisku militāro mācību \"Sabre Strike 2015\" plānus, tika aizkavēta un traucēta  NATO  amatpersonas un Latvijas vēstnieka NATO vizīte Ādažu militārajā bāzē. AT lēmums nav pārsūdzams. AT lietu izskatīja sakarā ar kasācijas protestu, kuru iesniedza Organizētās noziedzības un citu nozaru specializētās prokuratūras prokurors. Jau ziņots, ka šā gada maijā  Rīgas apgabaltiesa  krimināllietā par 2015. gadā notikušo incidentu Nacionālo bruņoto spēku (NBS) Ādažu bāzē nolēma atcelt pirmās instances tiesas spriedumu un  attaisnoja gan abus pasūdzētos Krievijas pilsoņus , gan prokrievisko aktīvistu Vladimiru Lindermanu. 2017. gada augustā Rīgas rajona tiesa diviem Krievijas pilsoņiem – Aleksandram Kurkinam un Andrejam Popko – par incidentu Ādažu bāzē piesprieda trīs mēnešu un 27 dienu cietumsodu, kas bija vienlīdzīgs ar laiku, ko abi vīrieši bija pavadījuši apcietinājumā. Savukārt prokrievisko aktīvistu Vladimiru Lindermanu tiesa lēma attaisnot. Tāpat abiem Krievijas pilsoņiem tika liegts iebraukt Latvijā uz vairākiem gadiem. Apelācijas instances tiesa lēma attaisnot gan Kurkinu, gan Popko, gan Lidermanu. Tāpat tiesa lēma atcelt visus apsūdzētajiem piemērotos drošības līdzekļus un procesuālos izdevumus, kas saistīti ar aizstāvības nodrošināšanu, piedzīt no valsts. Drošības policijas  (DP) izmeklēšanā bija noskaidrojusi, ka abi Krievijas pilsoņi, iepriekš gatavojoties, 2015. gada jūnijā  nelikumīgi iekļuva NBS militārajā objektā Ādažos . Kriminālprocesā iegūtie pierādījumi arī liecināja, ka nozieguma plānošanā un izdarīšanā Krievijas pilsoņiem atbalstu sniedzis Lindermans. Popko un Kurkinu DP sākotnēji turēja aizdomās par spiegošanu un mēģinājumu veikt teroristiskas darbības, ja tās izdarījusi personu grupa pēc iepriekšējas vienošanās, taču vēlāk viņu veiktās darbības tika pārkvalificētas par huligānismu personu grupā. Krievijas pilsoņu apcietināšanai sekoja arī Lindermana aizturēšana. Lindermanu apsūdzēja huligānisma atbalstīšanā. Aizturēšanas brīdī Ādažos pie Krievijas pilsoņiem tika atrastas skrejlapas angļu valodā. Atbildību par notikušo uzņēmās kādreizējās neofašistiskās Krievijas Nacionālboļševiku partijas pēctece - partija \"Cita Krievija\". Personas tika aizturētas ierindas laukumā netālu no vietas, kur tās ar kāpņu palīdzību bija pārlēkušas bāzes žogam, lai nesankcionēti iekļūtu bāzes teritorijā. Nacionālboļševiku izplatītajos fotoattēlos redzams, ka viņi žogu šķērsojuši, turot rokās lielu karogu Georga lentes krāsās. Bāzē šīs personas bija paspējušas uzkavēties neilgu laiku, tāpēc neesot paspējušas izplatīt skrejlapas. Krievijas pilsoņi iepriekš paziņoja, ka notikušais bijusi mierīga akcija un viņi vēlējušies parādīt, ka \"esam pret to, ka ASV un  Eiropas Savienība  veic mācības tik tuvu Krievijas robežai\", jo to Krievija saskata kā draudu. Tas bija mierīgs protests un ka vīriešu mērķis pavisam noteikti nebija kādu iebiedēt vai nobiedēt. Tiesa pēc aizturēšanas abiem kā drošības līdzekli piemēroja apcietinājumu, taču pēc vairākiem mēnešiem viņus no cietuma atbrīvoja un atļāva izbraukt no valsts uz dzimteni. Incidents notika laikā, kad Ādažos sākās starptautiskās mācības \"Saber Strike 2015\", kurās piedalījās arī ASV karavīri.", "link": "https://www.delfi.lv/161/criminal/50638491/negroza-attaisnojoso-spriedumu-kriminallieta-par-ieklusanu-adazu-militaraja-baze"},
{"title": "'Augstskolā neesmu studējusi' – sāk skatīt Grevcovas krimināllietu", "category": "Kriminālziņas", "body": "Tiesas sēde sākās pulksten 14.30, bet Grevcova, sava advokāta Viļa Sruoģa pavadīta, tiesas namā ieradās 15 minūtes pirms tās sākuma. Jāpiebilst, ka Sruoģis 14. Saeimas vēlēšanās kandidēja no Grevcovas pārstāvētās partijas \"Stabilitātei!\". Lietu skata tiesnesis Erlens Ernstons, kurš sabiedrībā zināms kļuva kā Zolitūdes traģēdijas krimināllietas tiesnesis pirmajā instancē.  Tiesas sēdē Grevcova runāja piezemētā un klusā balsī, sākotnēji norādot, ka viņai nav iebildu pret to, ka žurnālisti audiovizuāli ieraksta procesa norisi.", "link": "https://www.delfi.lv/161/criminal/55133046/augstskola-neesmu-studejusi-sak-skatit-grevcovas-kriminallietu"},
{"title": "Tiesa Lindermanu patur apcietinājumā", "category": "Kriminālziņas", "body": "Rīgas apgabaltiesa  ceturtdien atstājusi negrozītu pirmās instances tiesā piemēroto drošības līdzekli apcietinājumu prokrieviskajam aktīvistam Vladimiram Lindermanam, kuram drošībnieki inkriminē genocīda, noziegumu pret cilvēci, noziegumu pret mieru un kara nozieguma attaisnošanu. Tiesas lēmums nav pārsūdzams, taču, kā skaidroja Lindermana advokāte Jeļena Kvjatkovska, izmeklēšanas tiesnesis minēto drošības līdzekļa turpmāku nepieciešamību varēs izvērtēt vien augusta beigās. Advokāte arī apliecināja, ka tāpat kā pirmās instances tiesā arī šodien tika pieteikts lūgums par apcietinājuma aizstāšanu ar drošības naudu, taču tiesa patlaban ir pretējās domās. Drošības naudas apmēru viņa neatklāja. Advokāte norādīja, ka papildu apcietinājumam  Valsts drošības dienests  (VDD) noteicis papildu ierobežojumus - tikšanās un sarakstes liegumu ar ārpus cietuma esošām personām, izņēmums vien esot ar aizstāvi. Tā rezultātā Lindermans pat nevar sazināties ar bērniem un dzīvesbiedri. Advokātei gan nav zināmi iemesli, kāpēc VDD rīkojusies tik stingri, taču viņas skatījumā šāds ierobežojumu nav proporcionāls, tāpēc tiks pārsūdzēts. Jau ziņots, ka Lindermans 21. jūnijā aizturēts par to, ka viņš interneta vidē ir sistemātiski slavējis un attaisnojis Krievijas bruņoto spēku noziegumus pret mieru un kara noziegumus, kas vērsti pret ukraiņiem un Ukrainas valsti. Viņš ilgstoši atradies VDD redzeslokā saistībā ar aktivitātēm, kas ir atbilstošas Kremļa interesēm. Pēc Krievijas bruņoto spēku iebrukuma Ukrainā VDD fiksēja, ka Lindermans interneta vidē brīvi pieejamās platformās neierobežotam personu lokam izplata informāciju par Krievijas izvērsto karadarbību Ukrainā, atspoguļojot notikumus atbilstoši Kremļa interesēm, iepriekš vēstīja VDD. Šā gada 7.jūnijā VDD pret personu sāka kriminālprocesu saskaņā ar Krimināllikuma 74.1.pantu, tai skaitā par noziegumu pret mieru un kara noziegumu slavināšanu un attaisnošanu. VDD iegūtā informācija liecina, ka persona par savām darbībām no Krievijā reģistrētiem juridiskiem nodibinājumiem saņem finansiālu atlīdzību. 21.jūnijā VDD vienā ar personu saistītā objektā veica neatliekamas procesuālās darbības, kā arī personu aizturēja. Lindermans tika aizturēts arī iepriekš. 2018.gadā viņu aizturēja saistībā ar  Latvijas Krievu savienības  (LKS) rīkoto sapulci pret pakāpenisku pāreju uz latviešu mācību valodu vispārējās izglītības iestādēs. Kriminālprocess tika sākts, \"lai novērstu iespējamu mēģinājumu šķietami leģitīmu darbību aizsegā veikt prettiesiskas darbības vai sasniegt prettiesisku mērķi, kā arī ievērojot apstākli, ka Valsts drošības dienests (VDD) iegūtās ziņas iespējams pārbaudīt tikai ar kriminālprocesa līdzekļiem un metodēm\". Vēlāk kriminālprocess tika izbeigts, bet, ņemot vērā Lindermana prokremlisko nostāju, viņš vairākus gadus atrodas drošības dienestu redzeslokā. Kopš Krievijas bruņoto spēku iebrukuma Ukrainā VDD kopumā ir sācis 19 kriminālprocesus un no  Valsts policijas  pārņēmis četrus kriminālprocesus saistībā ar naida runu. Lielākā daļa no kriminālprocesiem saistīti ar agresīvu vēršanos pret Ukrainu un tās tautu. Divos no kriminālprocesiem VDD pirmstiesas izmeklēšanu ir noslēdzis un nosūtījis kriminālprocesa materiālus prokuratūrai, rosinot pret aizdomās turētajām personām uzsākt kriminālvajāšanu. Savukārt 21 kriminālprocesā pirmstiesas izmeklēšana turpinās, un to ietvaros pašlaik 16 personām ir piemērots aizdomās turētā statuss, savukārt septiņām personām - personas, pret kuru uzsākts kriminālprocess, statuss.", "link": "https://www.delfi.lv/161/criminal/54547934/tiesa-lindermanu-patur-apcietinajuma"},
{"title": "Video: Policija Jaunmārupē uziet pusmiljonu eiro vērtu marihuānu", "category": "Kriminālziņas", "body": "Izmeklējot kriminālprocesu saistībā ar narkotiku kontrabandu,  Valsts policija  (VP) Jaunmārupē atrada 51 kilogramu marihuānas. Atraduma kopējā vērtība tiek lēsta ap 500 000 eiro, portāls \"Delfi\" noskaidroja policijā. Saistībā ar narkotisko vielu apriti tika aizturēts Latvijas valstspiederīgais, kuram piemērots drošības līdzeklis – apcietinājums. Izmeklēšanas laikā iegūtā informācija liecina, ka šīs narkotiskās vielas, visticamāk, ievestas no Dienvideiropas un bija paredzētas realizēšanai  Baltijas  valstīs. VP bija saņēmusi informāciju par narkotiku kontrabandu no ārvalstīm, proti, par marihuānas ievešanu Latvijas teritorijā ar kravas automašīnām. Likumsargi ieguva informāciju par personu, kas saistīta ar šo noziegumu. Šā gada 13. septembrī policisti par narkotisko vielu nelikumīgu apriti Rīgā aizturēja 1976. gadā dzimušu vīrieti, kurš, iespējams, saistīts ar noziedzīgu grupējumu no ārvalstīm, visticamāk, no Spānijas. Policijas rīcībā esošā informācija liecina, ka viņš jau ilgstoši nodarbojies ar narkotiku nelikumīgu tirdzniecību. Policija piebilst, ka viņš jau iepriekš ir sodīts. Tajā pašā dienā policisti Jaunmārupē veica kratīšanu ar aizturēto vīrieti saistītas privātmājas pagrabā, kur konstatēja apmēram 51 kilogramu marihuānas, kas bija sadalīta pa vienam kilogramam un iepakota. Šī marihuāna, visticamāk, ievesta no Spānijas un bijusi paredzēta Baltijas valstu tirgum, tostarp realizēšanai Latvijā. Policija atsavināja arī apmēram 50 000 eiro vērtu automašīnu \"Maserati\", kas, visticamāk, nopirkta par noziedzīgi iegūtiem līdzekļiem. Saistībā ar notikušo uzsākts kriminālprocess pēc Krimināllikuma 253.1 panta trešās daļas – par narkotisko vielu neatļautu iegādāšanos un glabāšanu realizācijas nolūkā vai par narkotisko vielu neatļautu realizēšanu, ja to izdarījusi organizēta grupa vai ja tas izdarīts ar narkotiskajām vielām lielā apmērā. Par šādu noziegumu likumā paredzēta brīvības atņemšana uz laiku no pieciem līdz 15 gadiem, konfiscējot mantu vai bez mantas konfiskācijas, un ar probācijas uzraudzību uz laiku līdz trim gadiem. Pēc procesuālo darbību veikšanas atsavinātā marihuāna tiks nodota iznīcināšanai Nodrošinājuma valsts aģentūrai.", "link": "https://www.delfi.lv/161/criminal/54760206/video-policija-jaunmarupe-uziet-pusmiljonu-eiro-vertu-marihuanu"},
{"title": "Torņakalnā par sejas saskrāpēšanu policistam aizturēta piedzērusies sieviete", "category": "Kriminālziņas", "body": "Rīgā, Torņakalnā, 6. augustā aizturēta kāda piedzērusies sieviete par sejas saskrāpēšanu policistam, informēja  Rīgas pašvaldības policija . Policija saņēma informāciju no kāda Torņakalna iedzīvotāja, kurš skaidroja, ka dzīvojamās mājas pagalmā vairākas personas alkohola reibumā skaļi uzvedas, lamājas un traucē naktsmieru. Apsekojot apkārtni, policijas darbinieki pagalmā satika trīs vīriešus un divas sievietes. Noskaidrots, ka starp vīriešiem bija radušās domstarpības, tādēļ izcēlies konflikts. Ar vīriešiem veiktas pārrunas un viņi nomierinājušies. Savukārt viena no sievietēm stiprā alkohola reibumā turpināja skaļi bļaustīties ar cieņu aizskarošiem vārdiem, traucējot apkārtējo iedzīvotāju mieru. Sieviete ignorēja kārtības sargu aizrādījumus un nereaģēja uz policistu lūgumu pārtraukt huligānisko uzvedību, tādēļ tika aizturēta. Aizturēšanas laikā sieviete kļuva vēl agresīvāka – fiziski pretojās, ar rokām skrāpēja likumsargam seju, ieķērās formas tērpā, norāva policistam piestiprināto kameru un saplēsa atstarojošo vesti. Pārkāpēja tika iesēdināta aizturēto nodalījumā, turpināja agresīvi bļaustīties un spārdīt durvis ar kājām. Tāpat sieviete nevēlējās izpaust savus personas datus, tādēļ nolemts viņu nogādāt  Valsts policijas  iecirknī. Par sīko huligānismu sākts administratīvā pārkāpuma process, piemērojot 250 eiro naudas sodu. Savukārt Valsts policija pārņēma tālāko darbu ar sievieti, kurai draud atbildība arī par nepakļaušanos policijai.", "link": "https://www.delfi.lv/161/criminal/54619866/tornakalna-par-sejas-saskrapesanu-policistam-aiztureta-piedzerusies-sieviete"},
{"title": "Par nelikumīgu psihotropo vielu apriti Jēkabpilī soda četru cilvēku grupējumu", "category": "Kriminālziņas", "body": "Valsts policija  (VP) pabeigusi izmeklēšanu kriminālprocesā par psihotropās vielas, kura iedarbība līdzinās amfetamīna grupas stimulatoriem – pirolidīnvalerofenona – nelikumīgu apriti Jēkabpilī. Izmeklēšanas laikā aizturēta četru cilvēku noziedzīga grupa, kura realizācijas nolūkā glabāja un pārvadāja šo psihotropo vielu lielā apmērā, portāls \"Delfi\" noskaidroja policijā. Tāpat izmeklēšana konstatējusi noziedzīgi iegūtas naudas līdzekļu legalizēšanas pazīmes, savukārt pie noziedzīgās grupas līdera atrasta apritē aizliegta speciāla tehniska ierīce tiesībaizsardzības iestāžu operatīvās darbības traucēšanai. Visiem aizturētajiem tika piemērots drošības līdzeklis – apcietinājums –, un šī gada septembrī izmeklēšana kriminālprocesā pabeigta un nosūtīta prokuratūrai kriminālvajāšanas sākšanai. VP pērn novembrī sāka izmeklēšanu par psihotropo vielu nelikumīgu apriti Jēkabpilī. Veicot izmeklēšanu, likumsargi noskaidroja, ka četri cilvēki, izveidojot organizētu noziedzīgu grupu, realizācijas nolūkā glabāja un pārvadāja ap 251 gramiem pirolidīnvalerofenonu saturošu vielu, kas uzskatāms par liela apmēra psihotropo vielu. Grupā bija noteikts lomu sadalījums nelegālā rūpala darbības nodrošināšanai, tostarp noziedznieki veica pretpasākumus, lai neļautu tiesībsargājošo iestāžu darbiniekiem konstatēt grupas noziedzīgo darbību, nolūkā izvairīties no iespējamās aizturēšanas. Neskatoties uz pretdarbības centieniem, 6. novembrī visi grupas dalībnieki – 1966., 1975. un divi 1969. gadā dzimušie vīrieši tika aizturēti un viņiem arī uzreiz pēc aizturēšanas tika piespriests drošības līdzeklis – apcietinājums. Divi no aizturētajiem joprojām atrodas apcietinājumā. Daļa grupas dalībnieku jau iepriekš saukti pie kriminālatbildības par dažādu likumpārkāpumu izdarīšanu, tai skaitā divi grupas dalībnieki tieši saistībā ar narkotisko/psihotropo vielu nelikumīgu apriti. Policisti noskaidroja, ka šīs grupas līderis noziedzīgi gūtos ienākumus legalizēja lielā apmērā, reģistrējot gan kustamo, gan nekustamo īpašumu aptuveni 450 000 eiro vērtībā. Kā arī, viņa dzīves vietā atrasta apritē aizliegta speciāla ierīce tiesībaizsardzības iestāžu operatīvās darbības traucēšanai, kas speciāli izstrādāta vai pielāgota apzinātai un selektīvai mobilo sakaru traucēšanai, nomākšanai, kavēšanai, bojāšanai vai novirzīšanai. Šī gada septembrī policija izmeklēšanu kriminālprocesā pabeidza un nodeva Organizētas noziedzības un citu nozaru specializētajai prokuratūrai kriminālvajāšanas uzsākšanai attiecībā pret četrām aizdomās turētajām personām. Kriminālprocess tika ierosināts pēc Krimināllikuma 253.1 panta trešās daļas, 195. panta trešās daļas un 237.1 panta otrās daļas, proti, par narkotisko vai psihotropo vielu neatļautu glabāšanu un pārvadāšanu realizācijas nolūkā organizētā grupā un par noziedzīgi iegūtu līdzekļu legalizēšanu lielā apmērā, kā arī par sevišķā veidā veicamiem operatīvās darbības pasākumiem vai to traucēšanai speciāli radītu vai pielāgotu iekārtu, ierīču vai instrumentu un to komponentu vai programmatūras aprites aizlieguma pārkāpšanu. Krimināllikuma 253.1 panta trešā daļa kā sodu paredz brīvības atņemšanu uz laiku no pieciem līdz piecpadsmit gadiem, konfiscējot mantu vai bez mantas konfiskācijas, un ar probācijas uzraudzību uz laiku līdz trim gadiem. Savukārt 195. panta trešā daļa paredz brīvības atņemšanu uz laiku no trim līdz divpadsmit gadiem, konfiscējot mantu vai bez mantas konfiskācijas, un ar probācijas uzraudzību uz laiku līdz trim gadiem vai bez tās. Savukārt 237.1 pants kā sodu paredz brīvības atņemšanu uz laiku līdz diviem gadiem vai ar īslaicīgu brīvības atņemšanu, vai ar probācijas uzraudzību, vai ar sabiedrisko darbu, vai ar naudas sodu, atņemot tiesības uz noteiktu nodarbošanos uz laiku līdz pieciem gadiem.", "link": "https://www.delfi.lv/161/criminal/54761214/par-nelikumigu-psihotropo-vielu-apriti-jekabpili-soda-cetru-cilveku-grupejumu"},
{"title": "Magonim anulēs pielaidi valsts noslēpumam", "category": "Kriminālziņas", "body": "Drošības policija (DP) anulēs speciālo atļauju valsts noslēpumam kukuļņemšanā aizdomās turētajam līdzšinējam uzņēmuma \" Latvijas Dzelzceļš \" (LDz) valdes priekšsēdētājam Uģim Magonim. Ņemot vērā faktu, ka Magonis vairs neieņem valdes priekšsēdētāja amatu LDz, viņam izsniegtā speciālā atļauja tiks anulēta likumā noteiktajā kārtībā, kas paredz atļaujas anulēšanu gadījumā, ja persona atbrīvota no amata, kas saistīts ar valsts noslēpuma izmantošanu vai aizsardzību, norādīja DP. Informācija par Magoņa saistību ar  Korupcijas  novēršanas un apkarošanas biroja ( KNAB ) izmeklēto noziedzīgo nodarījumu DP būs jāvērtē tikai gadījumā, ja Magonis vēlreiz kandidēs uz amatu, kas saistīts ar valsts noslēpuma izmantošanu vai aizsardzību DP pārraudzītajās iestādēs. Jau ziņots, ka 2012. gada 22. maijā pēc veiktās pārbaudes tika pieņemts lēmums izsniegt Magonim otrās kategorijas speciālo atļauju pieejai valsts noslēpumam ar derīguma termiņu uz pieciem gadiem. KNAB šobrīd apcietinājumā esošo Magoni tur aizdomās par liela apmēra kukuļa pieņemšanu. KNAB oficiāli sniegtā informācija ir skopa - pierādījumu kopums dod pietiekamu pamatu uzskatīt, ka kukulis, kura apmēru birojs neatklāj, saņemts saistībā ar LDz meitasuzņēmuma \"LDz ritošā sastāva serviss\" iepirkumu. Portāls \"Diena.lv\" iepriekš ziņoja, ka Magonis, iespējams, tiek turēts aizdomās par aptuveni pusmiljona eiro kukuļa saņemšanu saistībā ar \"LDz ritošā sastāva servisa\" nesenu daudzmiljonu iepirkumu - četru vecu dīzeļlokomotīvju iegādi no Igaunijas miljonāram Oļegam Osinovskim piederošā uzņēmuma \"Skinest\". Osinovskis savukārt noliedzis korupciju darījumā par lokomotīvju pārdošanu LDz, vēstīja Igaunijas portāls \"Delfi.ee\". Latvijas Televīzijas raidījums \"Panorāma\" ziņoja, ka nepilnu pusmiljonu eiro liels kukulis tika atrasts Magoņa automašīnā viņa aizturēšanas brīdī. Krimināllikums par Magonim inkriminēto noziegumu paredz brīvības atņemšanu no diviem līdz desmit gadiem, konfiscējot mantu. Magonis LDz valdes priekšsēdētāja amatu ieņēma nepilnus desmit gadus - kopš 2005. gada 1.septembra. Pirms tam no 2003. gada viņš bija šī uzņēmuma padomes loceklis un padomes priekšsēdētājs. Magonis pagājušajā piektdienā no amata atbrīvots.", "link": "https://www.delfi.lv/161/criminal/46341227/magonim-anules-pielaidi-valsts-noslepumam"},
{"title": "Robežsargi pieķēruši piecus viltotu Covid-19 testu uzrādītājus", "category": "Kriminālziņas", "body": "Svētku brīvdienās, no 1. līdz 4. maijam, robežsargi pieķēra piecas personas, kuras robežsargiem uzrādīja viltotus vai tādus Covid-19 testus, kas neatbilst  Valsts robežsardzes  rīcībā esošajiem paraugiem, portālu \"Delfi\" informēja Valsts robežsardzes pārstāve Jolanta Babiško. Sestdien, 1. maijā, Pāternieku robežkontroles punktā robežsargi konstatēja no  Baltkrievijas  ieceļojušu  Nīderlandes  pilsoni, kura robežsargiem uzrādīja tādu Covid-19 testu, kas neatbilst Valsts robežsardzes rīcībā esošiem paraugiem, savukārt Lidostas \" Rīga \" robežkontroles punktā konstatēta no  Barselonas  ieceļojusi Latvijas pilsone ar viltotu Covid-19 testu. Abas personas sodītas pēc Administratīvo sodu likuma par pārkāpumiem pārvaldes, sabiedriskās kārtības un valsts valodas lietošanas jomā trešā panta pirmās daļas ar 500 eiro katra. Otrdien, 4. maijā,  Terehovas  robežkontroles punktā robežsargi apturēja kādu \"BMW\" markas automašīnu, kuru vadīja 1987. gadā dzimušais  Lietuvas  pilsonis. Persona robežsargiem uzrādīja viltotu Covid-19 testu. Pret Lietuvas pilsoni uzsākta administratīvā lietvedība, persona nodota  Valsts policijas  amatpersonām tālāko procesuālo darbību veikšanai. Savukārt Lidostas \"Rīga\" robežkontroles punktā robežsargi konstatēja divus no  Kijevas  ieceļojušus Latvijas pilsoņus ar viltotiem Covid-19 testiem. Personas sodītas pēc Administratīvo sodu likuma par pārkāpumiem pārvaldes, sabiedriskās kārtības un valsts valodas lietošanas jomā trešā panta pirmās daļas ar 680 eiro katra. Savukārt aizvadītās nedēļas darba dienās, no 26. līdz 30. aprīlim, robežsargi konstatēja 10 personas, kuras robežsargiem uzrādīja viltotus vai neatbilstošus Covid-19 testus. 26., 27. un 29. aprīlī Lidostas \"Rīga\" robežkontroles punktā konstatēti  Varšavas  ieceļojis  Kazahstānas  pilsonis, viena no  Londonas  ieceļojusi Latvijas pilsone, un viens no  Minskas  ieceļojis Krievijas pilsonis ar viltotiem Covid-19 testiem. Pret Kazahstānas un Latvijas pilsoni uzsākta administratīvā lietvedība, Krievijas pilsonis sodīts pēc Administratīvo sodu likuma par pārkāpumiem pārvaldes, sabiedriskās kārtības un valsts valodas lietošanas jomā trešā panta pirmās daļas ar 680 eiro. Savukārt 28. un 30. aprīlī, veicot imigrācijas kontroli uz autoceļa A2 un A7,  Alūksnes  novada Veclaicenes pagastā un  Bauskas  novada Brunavas pagastā robežsargi konstatēja divus Lietuvas, vienu  Ukrainas  un četrus  Uzbekistānas  pilsoņus, kuri robežsargiem uzrādīja tādus Covid-19 testus, kas neatbilst Valsts robežsardzes rīcībā esošajiem paraugiem. Abi Lietuvas un viens Ukrainas pilsonis sodīti pēc Administratīvo sodu likuma par pārkāpumiem pārvaldes, sabiedriskās kārtības un valsts valodas lietošanas jomā trešā panta pirmās daļas ar 500 eiro katrs. Pret Uzbekistānas pilsoņiem uzsākta administratīvā lietvedība. Kopumā robežsargi konstatējuši jau 55 personas, kuras uzrādīja viltotus vai tādus Covid-19 testus, kas neatbilst Valsts robežsardzes rīcībā esošajiem paraugiem.", "link": "https://www.delfi.lv/161/criminal/53167759/robezsargi-piekerusi-piecus-viltotu-covid-19-testu-uzraditajus"},
{"title": "Mārupes novadā autoavārijā bojā gājuši divi cilvēki; bloķēta Liepājas šoseja (plkst. 15:40)", "category": "Kriminālziņas", "body": "Piektdien, 8. jūlijā, īsi pirms pulksten 12  Valsts ugunsdzēsības un glābšanas dienests  ( VUGD ) saņēma izsaukumu uz  Mārupes  novadā notikušu smagu autoavāriju, kurā iesaistīta kravas automašīna un vairākas vieglās mašīnas, portāls \"Delfi\" uzzināja VUGD. Valsts policijā (VP) portālam \"Delfi\" atklāja, ka avārijā, kurā iesaistītas piecas mašīnas, bojā gājuši divi cilvēki. Neatliekamās medicīniskās palīdzības dienestā (NMPD) norādīja, ka avārijā cietuši pieci cilvēki, no kuriem četri nogādāti slimnīcā. Tāpat autovadītājiem jārēķinās, ka satiksme uz šosejas varētu būt bloķēta vairākas stundas. VAS \" Latvijas Valsts ceļi \" vēsta, ka ceļu satiksmes negadījums noticis uz Liepājas šosejas (A9), pie Jaunbļodniekiem. Uz šī ceļa pilnība bloķēta satiksme. Apbraukšana iespējama pa autoceļu Kalnciems–Kūdra(P101), Ventspils šoseju(A10) un Rīgas apvedceļu(A5). VUGD skaidro, ka  avārijas  rezultātā vienā vieglajā automašīnā ir iespiesti cilvēki, bet no kravas automašīnas notiek degvielas noplūde. Šobrīd ugunsdzēsēji glābēji strādā notikuma vietā. Negadījuma vietā strādā 32 ugunsdzēsēji glābēji, lai atbrīvotu automašīnās iespiestos un ierobežotu degvielas noplūdi. Noplūdusī degviela tiek pārklāta ar ugunsdzēsības putām. Savukārt  Neatliekamās medicīniskās palīdzības dienests  ( NMPD ) vēsta, ka izsaukums saņemts pulksten 11.52 un notikuma vietā strādā piecas NMPD brigādes, tostarp ārsta speciālista brigāde. Notikuma mēroga un sarežģītības dēļ piesaistīts specializētais ķīmijas automobilis un glābšanas automobilis.", "link": "https://www.delfi.lv/161/criminal/54528210/marupes-novada-autoavarija-boja-gajusi-divi-cilveki-bloketa-liepajas-soseja-plkst-15-40"},
{"title": "Foto: Avārijas vietā uz Liepājas šosejas noplūdušas aptuveni 20 tonnas degvielas", "category": "Kriminālziņas", "body": "Kā pastāstīja VVD sabiedrisko attiecību speciāliste Ilona Černodona, noplūdusī degviela pārklāta ar absorbējošām putām. Tāpat ir veikta saziņa ar noplūdušās cisternas īpašnieku, kurš uzņēmās veikt piesārņojuma likvidēšanu. Cisternas īpašnieks jau ir notikuma vietā, lai atsūknētu degvielu no avarējušās cisternas. VVD vēl turpina apsekot teritoriju – patlaban ir zināms, ka degviela ir iesūkusies gruntī līdz grāvim, kas atrodas desmit metru attālumā no notikuma vietas. VVD seko līdzi tam, lai tiktu īstenoti neatliekamie sanācijas darbi, lai nepieļautu degvielas izplūdi virszemes ūdeņos, norāda Černodona. Jau rakstīts, ka traģiskas avārijas dēļ piektdienas pusdienlaikā  slēgta satiksme  uz Liepājas šosejas Babītes pagastā un policija pieļauj, ka kustība nebūs iespējama vairākas stundas, informēja  Valsts policija . Pulksten 11.49  Valsts ugunsdzēsības un glābšanas dienests  ( VUGD ) saņēma informāciju, ka Mārupes novada Babītes pagastā noticis ceļu satiksmes negadījums, kurā iesaistīta kravas un vairākas vieglās automašīnas, informēja dienestā. Tā rezultātā vienā vieglajā automašīnā iespiesti vairāki cilvēki un no kravas automašīnas notiek degvielas noplūde. Izsaukuma vietā Neatliekamās medicīniskās palīdzības dienestā ( NMPD ) mediķi konstatēja divu cilvēku nāvi, vēl pieciem sniegta palīdzība. Rezultātā četri cietušie nogādāti ārstniecības iestādēs ar gūtām vidēji smagām līdz smagām traumām. Notikuma vietā strādāja piecas NMPD brigādes, tai skaitā, ārsta speciālista brigāde.", "link": "https://www.delfi.lv/161/criminal/54529886/foto-avarijas-vieta-uz-liepajas-sosejas-nopludusas-aptuveni-20-tonnas-degvielas"},
{"title": "Otrdien avārijās Latvijā cietuši 11 cilvēki", "category": "Kriminālziņas", "body": "Kopumā ceļu satiksmes jomā pieņemts 421 administratīvo pārkāpumu lēmums, tajā skaitā 161 par ātruma pārsniegšanu, septiņi par automašīnas vadīšanu alkohola reibumā, viens par automašīnas vadīšanu narkotisko vielu iespaidā un 12 par agresīvu braukšanu. Visi agresīvi braucošie autovadītāji sodīti Rīgas reģionā, liecina VP apkopotā statistika.", "link": "https://www.delfi.lv/161/criminal/54761968/otrdien-avarijas-latvija-cietusi-11-cilveki"},
{"title": "'Opel' vadītāja Jelgavā uzbrauc velosipēdistei ar bērnu", "category": "Kriminālziņas", "body": "Kā liecina sākotnējā informācija, 19. septembrī Jelgavā sieviete vadīja automašīnu \"Opel Combo Life\" un, no pagalma izbraucot uz  Satiksmes  ielas, neievēroja ceļazīmes prasības, kā rezultātā uzbrauca velosipēda vadītājai, kura bērnu sēdeklītī veda mazgadīgu bērnu. Ceļu satiksmes  negadījumā traumas guva bērns, kurš pēc mediķu apskates netika hospitalizēts. Policijā par notikušo sākts administratīvā pārkāpuma process, un sievietei piemērots naudas sods 30 eiro, portālam \"Delfi\" sacīja VP pārstāve Dace Kalniņa.", "link": "https://www.delfi.lv/161/criminal/54761334/opel-vaditaja-jelgava-uzbrauc-velosipedistei-ar-bernu"},
{"title": "Policija meklē bezvēsts pazudušu meiteni", "category": "Kriminālziņas", "body": "Valsts policijas  (VP) Rīgas Latgales iecirknis meklē bezvēsts pazudušo 2006. gadā dzimušo Aleksandru Jūliju Savinu, kura pēdējo reizi redzēta šā gada 1. aprīlī pulksten 13.30 Rīgas Centrālās stacijas teritorijā. Meitenes pazīmes: bija ģērbusies zilas krāsas garā jakā, zilos legingos, kājās \"Nike\" rozā krāsas sporta apavi. VP aicina aplūkot jaunietes fotogrāfiju un atsaukties ikvienu, kurš ziņa viņas atrašanās vietu, zvanot pa tālruņa numuru 67085929 vai 110.", "link": "https://www.delfi.lv/161/criminal/53076365/policija-mekle-bezvests-pazudusu-meiteni"},
{"title": "Aizturēts prokrieviskais aktīvists Vladimirs Lindermans", "category": "Kriminālziņas", "body": "Otrdien, 21. jūnijā, savā dzīvoklī aizturēts prokrieviskais aktīvists  Vladimirs Lindermans , kuru agrāk Nacionālboļševiku rindās dēvēja par \"Ābelu\", noskaidroja portāls \"Delfi\". Portālam \"Delfi\" zināms, ka Lindermanam inkriminē Krimināllikuma 74.1 panta pārkāpumu, proti, genocīda, noziegumu pret cilvēci, noziegumu pret mieru un kara nozieguma attaisnošanu. Valsts drošības dienestā (VDD) portālam \"Delfi\", neminot personas vārdu, norādīja, ka dienests 21. jūnijā veica procesuālās darbības dienesta lietvedībā esošā kriminālprocesā, aizturot vienu personu. Plašākus komentārus VDD nesniedz. Šī nav pirmā reize, kad Lindermans tiek aizturēts, proti, 2018. gadā viņu aizturēja saistībā ar Latvijas Krievu savienības (LKS) rīkoto sapulci pret pakāpenisku pāreju uz latviešu mācību valodu vispārējās izglītības iestādēs. Šis kriminālprocess gan 2020. gadā  tika izbeigts . Savukārt 2014. gadā Valsts drošības dienests (tolaik – Drošības policija) veica kratīšanu Lindermana dzīvoklī saistībā ar aizdomām par  vervēšanu uz terorismu .", "link": "https://www.delfi.lv/161/criminal/54479962/aizturets-prokrieviskais-aktivists-vladimirs-lindermans"},
{"title": "Nogalinājis gājēju, zadzis degvielu un numurzīmes – VP izmeklē viena jaunieša padarīto", "category": "Kriminālziņas", "body": "Valsts policijā (VP) ir uzsākti vairāki kriminālprocesi pret kādu jaunieti, kurš iepriekš nebija nonācis policijas redzeslokā, taču īsā laikā ir pastrādājis vairākus noziegumus – jūlijā vairākos policijas iecirkņos saņemti iesniegumi par automašīnas reģistrācijas numuru zīmju un degvielas zādzībām. Iespējamais zaglis tika aizturēts  Jelgavas  novadā, kur viņš izraisījis ceļu satiksmes negadījumu, kurā dzīvību zaudēja sieviete, portāls \"Delfi\" uzzināja policijā. VP jūlijā saņēma iesniegumus par divām zādzībām degvielas uzpildes stacijās Saldū un Kuldīgā. Tāpat konstatēts, ka no vienas automašīnas Saldū, bet trim – Kuldīgā nozagtas reģistrācijas numura zīmes. Degvielas zādzību veica jaunietis maskā un ar automašīnu, kurai bija pieliktas iepriekš nozagtās automašīnu reģistrācijas numura zīmes. Pilngadīgais jaunietis aizturēts un noskaidrots, ka viņš noziedzīgos nodarījumus veicis ar vēl diviem nepilngadīgajiem, kurus likumsargi noskaidroja un aizturēja. Jaunieši sākotnēji Saldū nozaga automašīnas reģistrācijas numura zīmi, pēc tam to pieliekot savam transportlīdzeklim, veica degvielas zādzību degvielas uzpildes stacijā Saldū. Lai maskētos, cilvēkam, kurš izkāpa no mašīnas un veica zādzību, bija slēpotāju maska. Vēlāk Kuldīgā konstatētas numura zīmju zādzības no trim automašīnām, pēc kā jaunieši tās izmantoja, lai veiktu degvielas zādzību Kuldīgā un vēlreiz – Saldū, arī šajos gadījumos – izmantojot sejas masku. Policija konstatēja, ka kopumā nozagti vairāk nekā 300 litri degvielas. Kriminālprocesos noskaidrots, ka jaunieši degvielu zaga savām vajadzībām un ar nodomu pārdot to tālāk. Jaunieši iepriekš nav nonākuši policijas redzeslokā. Aizdomās turētais pilngadīgais jaunietis izdarījis vēl vienu pārkāpumu Zemgales reģionā – izraisīja avāriju, kā rezultātā gāja bojā cilvēks. 29. jūlijā Līvbērzes pagastā automašīnas \"Audi\" vadītājs iemidzis, iebraucis pretējā braukšanas joslā, uzbraucis gājējai un nobraucis no brauktuves, iebraucot kokā. Negadījumā dzīvību zaudēja sieviete, savukārt jaunietis guva traumas, tāpēc tika nogādāts slimnīcā. VP konstatēja, ka jaunietim nav transportlīdzekļu vadīšanas tiesību. Policija jaunieti aizturēja un piemēroja drošības līdzeklis – apcietinājums. Šobrīd pret jaunieti ir uzsākti kriminālprocesi par degvielas zādzību, automašīnas reģistrācijas numura zīmju zādzībām un ceļu satiksmes negadījumu, kurā dzīvību zaudēja sieviete. Policisti turpina izmeklēšanu uzsāktajos kriminālprocesos.", "link": "https://www.delfi.lv/161/criminal/54680328/nogalinajis-gajeju-zadzis-degvielu-un-numurzimes-vp-izmekle-viena-jauniesa-padarito"},
{"title": "'Izmantoja par mērķi' – policija meklēs nežēlīgos kaķa sašāvējus Ķengaragā", "category": "Kriminālziņas", "body": "Trīs stundas ceturtdien bija nepieciešamas vetārstiem, lai operētu un izglābtu kaķi, kurš kļuva par upuri cietsirdīgiem cilvēkiem Ķengaragā – dzīvnieks sašauts ar divām pneimatiskā ieroča lodēm, no kurām viena iestrēga mugurkaula kanālā. Kā portālam \"Delfi\" saka patversmes \" Ulubele \" vadītāja Ilze Džonsone, vietējie zinot stāstīt, ka no daudzdzīvokļu mājas logiem tiek šauts arī uz citiem dzīvniekiem un putniem. Sašautajam, aptuveni 10 gadus vecajam kaķim nav saimnieka. Viņš esot mierīgi gulējis pagalmā, līdz kāds izdomāja, ka tas būs labs mērķis: \"Cilvēki redzējuši, kā viņš palēcies no šāvieniem,\" stāsta Džonsone. Kaķis tika sašauts Rasas ielā 30. Šobrīd sašautais dzīvnieks jūtas labi, tomēr pakaļkājas pakustināt nevar. \"Pastāv cerība, ka tūska varētu mazināties. Lielais jautājums – vai kaķis atgūsies. Cerība vienmēr pastāv,\" stāsta patversmes vadītāja. \"Ulubele\" jau ceturtdien, 25. augustā, lūdza cilvēku palīdzību, lai atrastu to, kurš sašāva melnbalto ķepaini. Brīdinām, ka video redzami nepatīkami kadri. Dzīvnieku aizstāvji aicina zvanīt  Valsts policijai , ja ir jebkāda informācija, kas palīdzētu atrast cietsirdīgo cilvēku. Kā portālu \"Delfi\" informēja Valsts policijas pārstāve Gita Gžibovska, saistībā ar kaķa savainošanu, kas notika Ķengaragā, šobrīd ir uzsākta resoriskā pārbaude. Policija pieprasīs papildu informāciju no dzīvnieku patversmes un pēc atbildes saņemšanas, tiks lemts par kriminālprocesa uzsākšanu. Šobrīd likumsargi skaidro personu, kas varētu būt izdarījusi šo noziegumu. Valsts policijai nav informācijas par citiem tamlīdzīgiem gadījumiem Ķengaragā.", "link": "https://www.delfi.lv/161/criminal/54679058/izmantoja-par-merki-policija-mekles-nezeligos-kaka-sasavejus-kengaraga"},
{"title": "Sestdien 101 avārijā cietuši septiņi cilvēki", "category": "Kriminālziņas", "body": "Aizvadītajā diennaktī valstī reģistrēti 101 ceļu satiksmes negadījums, kuros cietuši septiņi cilvēki, portālu \"Delfi\" informēja  Valsts policija . No cietušajiem divi bija gājēji. Kopumā ceļu satiksmes jomā pieņemti 470 administratīvo pārkāpumu lēmumi, tajā skaitā 140 par ātruma pārsniegšanu, 11 par automašīnas vadīšanu alkohola reibumā un vēl viens protokols sastādīts par agresīvu braukšanu.", "link": "https://www.delfi.lv/161/criminal/54050142/sestdien-101-avarija-cietusi-septini-cilveki"},
{"title": "Tiesai nosūtīta lieta par Bezzubova slepkavības pēdu slēpšanu; slepkavas atrodas ārvalstīs", "category": "Kriminālziņas", "body": "Prokuratūra vienlaikus informēja, ka futbola aģenta Romāna Bezzubova slepkavības izdarītāji ir noskaidroti un saukti pie kriminālatbildības par slepkavību sevišķi pastiprinošos apstākļos, jo pirmstiesas kriminālprocesā iegūti pierādījumi, ka to izdarījusi organizēta grupa. Šobrīd kriminālprocess ir apturēts, jo personas atrodas apcietinājumā ārvalstī un viņu izdošana Latvijai pašlaik nav iespējama. Saskaņā ar tiesai nodoto apsūdzību pēc 2021. gada 14. aprīļa rītā Purvciemā, Rīgā, izdarītās Bezzubova slepkavības automašīna, kas bija izmantota slepkavības izdarīšanai, tika nogādāta autoservisā. Neskatoties uz to, ka neilgi pēc slepkavības izdarīšanas informācija par to un video ar slepkavības ierakstu tika ievietots plašsaziņas līdzekļos, kur bija redzama minētā automašīna, un zinot, ka tā tika izmantota sevišķi smaga nozieguma izdarīšanā, apsūdzētie neinformēja par to tiesībaizsardzības iestādes, gluži pretēji, apsūdzētā autoservisa īpašniece deva norādījumus pārējām apsūdzētajām personām iedzīt automašīnu autoservisa boksā, kur no tās tika noņemtas automašīnas reģistrācijas numura zīmes. Turpinot noziedzīgās darbības, apsūdzētās personas tās pašas dienas vakarā minēto automašīnu nodedzināja. Apsūdzētie arī apzinājās, ka viņu rīcībā ir informācija, kas ļauj noskaidrot slepkavības izdarītājus, bet to tiesībsaizsardzības iestādēm neatklāja, tādējādi ļaujot slepkavības izdarītājiem izvairīties no aizturēšanas. Par izdarīto noziedzīgo nodarījumu Krimināllikumā paredzēts sods – brīvības atņemšana uz laiku līdz diviem gadiem, īslaicīga brīvības atņemšana, probācijas uzraudzība, sabiedriskais darbs vai naudas sods. Krimināllieta izskatīšanai nodota Rīgas rajona tiesai. Tiesu kalendārs liecina, ka pirmā tiesas sēde paredzēta 15. jūnijā pulksten 10. Uz apsūdzēto sola sēdies Dmitrijs Saļņikovs, Guļnara Ribakova-Brice, Artjoms Ribakovs un Dmitrijs Moskovs. Jau ziņots, ka Bezzubovs tika nošauts 2021.gada 14.aprīļa rītā Rīgā, Purvciemā. Izbraucot uz Gunāra Astras ielas, Bezzubova vadītajai automašīnai tika aizšķērsots ceļš un futbola aģenta virzienā no automātiskā ieroča tika raidīti vairāki šāvieni. Nākamajā naktī Mežaparkā tika atrasta sadedzināta uzbrukumā izmantotā automašīna \"BMW X5\". Šī gada sākumā Rīgas tiesas apgabala prokuratūra pieņēma lēmumus par sešu personu saukšanu pie kriminālatbildības par pērn aprīlī izdarīto futbola aģenta Romāna Bezzubova slepkavību. Krievijas  Iekšlietu ministrijas  darbinieki pēc  Valsts policijas  pieprasījuma februārī Maskavā aizdomās par futbola aģenta Bezzubova slepkavību aizturējuši starptautiskajā meklēšanā izsludinātos Ivanu Agapitovu un Denisu Koņaškinu. Policija pērn paziņoja, ka nozieguma motīvus ir apzinājusi un strādā ar divām versijām, taču likumsargi sliecas uzskatīt, ka noziegums nav saistīts ar Bezzubova profesionālo darbību. Policija gan nav precizējusi, tieši ar kādām versijām tiek strādāts.", "link": "https://www.delfi.lv/161/criminal/55337994/tiesai-nosutita-lieta-par-bezzubova-slepkavibas-pedu-slepsanu-slepkavas-atrodas-arvalstis"},
{"title": "'Bija klēpī, nevis krēsliņā' – avārijā Taborē smagi cieš divus gadus vecs bērns", "category": "Kriminālziņas", "body": "Svētdien, 12. martā, ap pulksten 12.45  Valsts policijas  (VP) Latgales reģiona amatpersonas saņēma informāciju par ceļu satiksmes negadījumu Augšdaugavas novadā, Tabores pagastā, kurā smagi cieta divus gadus vecs bērns, portāls \"Delfi\" uzzināja VP. Likumsargi skaidroja, ka ierodoties notikuma vietā, tika noskaidrots, ka transportlīdzekļa vadītājs nav ticis galā ar automašīnas \" Nissan \" vadību, kā rezultātā spēkrats ir nobraucis no ceļa braucamās daļas, apgāzies un ietriecies kokā. Negadījuma brīdī transportlīdzeklī atradās piecas personas, tajā skaitā divus gadus vecs bērns, kurš tika pārvadāts rupji pārkāpjot bērnu pārvadāšanas noteikumus, jeb atrodoties kādam pasažierim klēpī nevis bērnu sēdeklītī. Visas personas ar dažāda smaguma miesas bojājumiem tika nogādātas tuvākajā medicīnas iestādē. Saistībā ar notikušo policija ir uzsākusi kriminālprocesu, kurā tiks skaidroti notikušā apstākļi.", "link": "https://www.delfi.lv/161/criminal/55339710/bija-klepi-nevis-kreslina-avarija-tabore-smagi-cies-divus-gadus-vecs-berns"},
{"title": "Policija brīdina par 'romantisko krāpnieku' aktivizēšanos – pagājušajā nedēļā izkrāpti 10 000 eiro", "category": "Kriminālziņas", "body": "Valsts policija  (VP) periodiski saņem iesniegumus no sievietēm, kuras sociālo tīklo iepazīšanās vietnēs ir uzsākušas saraksti ar nepazīstamu vīrieti, kurš, iemantojot uzticību, izkrāpis lielu naudas summu, kas bieži vien mērāma vairākos tūkstošos eiro. Aizvadītajā nedēļā vien no vairākām sievietēm kopumā izkrāpti aptuveni 10 000 eiro, portālam \"Delfi\" pavēstīja VP pārstāve Krista Andersone.", "link": "https://www.delfi.lv/161/criminal/52475793/policija-bridina-par-romantisko-krapnieku-aktivizesanos-pagajusaja-nedela-izkrapti-10-000-eiro"},
{"title": "Limbažu novadā strīda laikā vīrietis nodur jaunāko brāli", "category": "Kriminālziņas", "body": "9. jūlijā  Valsts policija  saņēma informāciju, ka Limbažu novadā kādā īpašumā atrasts 1965. gadā dzimuša vīrieša līķis ar vardarbīgas nāves pazīmēm – diviem naža dūrieniem sirds apvidū. Ierodoties notikuma vietā, policija aizturēja 1962. gadā dzimušu vīrieti, mirušā vīrieša brāli. Policijā sākts kriminālprocess par slepkavību. Kā stāstīja Vaskāne, izmeklēšanas laikā noskaidrots, ka starp brāļiem izcēlies ģimenes konflikts, kura laikā 1962. gadā dzimušais vīrietis paņēmis nazi un divas reizes iedūris brālim. Tā rezultātā 1965. gadā dzimušais vīrietis miris notikuma vietā. Aizturētais vīrietis jau iepriekš bija nonācis policijas redzeslokā gan par velosipēda vadīšanu alkohola reibumā, gan par alkohola lietošanu sabiedriskā vietā. Tagad par brāļa noduršanu aizturētajam var draudēt mūža ieslodzījums vai brīvības atņemšana uz laiku no pieciem līdz 20 gadiem un probācijas uzraudzība uz laiku līdz trim gadiem. Svētdien, 11. jūlijā, tiesa aizturētajam vīrietim piemēroja drošības līdzekli – apcietinājumu.", "link": "https://www.delfi.lv/161/criminal/53381551/limbazu-novada-strida-laika-virietis-nodur-jaunako-brali"},
{"title": "Lopu izkrāpšanā no Latvijas zemniekiem aizdomās turēti divi cilvēki", "category": "Kriminālziņas", "body": "Valsts policija  (VP) kriminālvajāšanas uzsākšanai Austrumlatgales prokuratūrai nodeva krimināllietu par iespējamu krāpšanu, kas izdarīta lielā apmērā personu grupā – pieņemot no Latvijas zemniekiem dzīvus liellopus, apsolot samaksu, taču rezultātā par lopiem nesamaksājot un pašus lopus zemniekiem neatdodot, portālu “Delfi” informēja policijā. VP kopumā ir vērsušies 55 iedzīvotāji, kuri cietuši no šī noziedzīgā nodarījuma, un viņiem nodarītais materiālais zaudējums ir 250 000 eiro. Policijas iecirknī saņemta informācija no Latvijas liellopu audzētājiem par krāpšanām, kas izdarītas laika posmā no 2021. gada janvāra līdz 2021. gada jūnija beigām. Proti, viņus bija uzrunājuši kāda uzņēmuma pārstāvji, kas nodarbojas ar lopu uzpirkšanu un pārdošanu ārvalstīm. Vienojoties par darījumu, zemnieki bija nodevuši savus lopus uzpircējiem, taču samaksu tā arī nesaņēma. Izmeklēšanas laikā Valsts policijas izmeklētāji vienā lietvedībā apvienoja vairākus iepriekš uzsāktus kriminālprocesus, uzsākot kriminālprocesu pēc Krimināllikuma 177. panta otrās daļas un 177. panta trešās daļas, proti, par krāpšanu, ja tā izdarīta lielā apmērā, un ja to izdarījusi personu grupa pēc iepriekšējas vienošanās. Izmeklēšanas laikā par cietušajiem atzīti 55 cilvēki. To vidū ir gan juridiskas, gan fiziskas personas. Kopējais Latvijas zemniekiem nodarītais materiālais zaudējums ir vairāk nekā 250 000 eiro. Izmeklēšanas laikā par aizdomās turētajiem tika atzīti divi cilvēki, kuriem tika piemēroti aresti viņu nekustamajiem īpašumiem, naudas līdzekļiem un uzņēmuma kapitāldaļām. 2023. gada marta beigās VP šajā apjomīgajā kriminālprocesā pabeidza izmeklēšanu, nosūtot to Austrumlatgales prokuratūrai kriminālvajāšanas uzsākšanai pret minētajām personām.", "link": "https://www.delfi.lv/161/criminal/55472902/lopu-izkrapsana-no-latvijas-zemniekiem-aizdomas-tureti-divi-cilveki"},
{"title": "Policija kriminālvajāšanai nodevusi kriminālprocesu par sutenerismu kādā Bolderājas dzīvoklī", "category": "Kriminālziņas", "body": "Šī gada 21 oktobrī  Valsts policijas  (VP) Rīgas reģiona pārvaldes darbinieki pabeidza izmeklēšanu un nosūtīja prokuratūrai kriminālvajāšanas uzsākšanai kriminālprocesu par sutenerismu personu grupā. Policija noskaidroja, ka seksuāli rakstura pakalpojumi tika sniegti kādā dzīvoklī Bolderājā un suteneru pakļautībā bijušas vairākas sievietes, portāls \"Delfi\" uzzināja policijā. Policijā atzīmēja, ka, veicot virkni izmeklēšanas darbību, tika noskaidrotas iespējamās vainīgās personas un šī gada 15. oktobrī par minētā noziedzīga nodarījuma izdarīšanu tika aizturēts 1997. gadā dzimušais vīrietis un 2000. gadā dzimusī sieviete. Jāpiebilst, ka neviena no aizturētajām personām iepriekš nav nonākusi policijas redzeslokā. Kriminālprocesā tika noskaidrotas trīs sievietes, kuras nodarbojas ar prostitūciju un tikušas izmantotas iedzīvošanās nolūkā. VP rīcībā esošā informācija liecina, ka ar sutenerismu personas nodarbojās dažus mēnešus, no šī gada augusta kādā dzīvoklī Rīgā, Bolderājas mikrorajonā. Tāpat noskaidrots, ka seksuālo pakalpojumu klienti tika meklēti internetā, ievietojot sludinājumus. Saistībā ar notikušo tika uzsākts kriminālprocess, kas kvalificēts pēc Krimināllikuma 165. panta otrās daļas, proti, par sutenerismu, ja to izdarījusi personu grupa. Par šādu noziegumu soda ar brīvības atņemšanu uz laiku līdz astoņiem gadiem, konfiscējot mantu vai bez mantas konfiskācijas, un ar probācijas uzraudzību uz laiku līdz trim gadiem. Personām ir piemērots ar brīvības atņemšanu nesaistīts drošības līdzeklis.", "link": "https://www.delfi.lv/161/criminal/52604957/policija-kriminalvajasanai-nodevusi-kriminalprocesu-par-sutenerismu-kada-bolderajas-dzivokli"},
{"title": "Lieta par sutenerismu nonāk tiesā paātrinātā procesa kārtībā", "category": "Kriminālziņas", "body": "Saskaņā ar apsūdzību šī gada augusta sākumā abi apsūdzētie vienojās gūt sev materiālu labumu no personām, kuras nodarbojas ar prostitūciju. Vienlaikus abi vienojās, ka prostitūtas, kuras pēc viņu aicinājuma piekritīs sniegt seksuāla rakstura pakalpojumus klientiem par samaksu, tiks nodarbinātas abu dzīvesvietā, vienā no dzīvokļa istabām. Īstenojot kopīgo noziedzīgo nodomu abi apsūdzētie mantkārīgu motīvu vadīti, organizēja un vadīja dzīvoklī seksuālu pakalpojumu sniegšanu klientiem, koordinējot strādājošo prostitūtu darbu, gūstot ne mazāk kā 50% no naudas summas, ko prostitūtas saņēma no klientiem par seksuālo pakalpojumu sniegšanu. Tika ievietoti sludinājumi interneta vietnēs, gan meklējot sievietes, kuras piekristu nodarboties ar prostitūciju, gan meklējot klientus, kuri vēlējās saņemt prostitūtu pakalpojumus. Tādējādi apsūdzētās personas periodiski nodarbināja ne mazāk kā trīs prostitūtas, un sistemātiski saņēma daļu no naudas, proti, kopumā ne mazāk kā 1450 eiro, ko prostitūtas bija ieguvušas par seksuālo pakalpojumu sniegšanu klientiem. Eiduka izcēla, ka kriminālprocesa virzība paātrinātā kārtībā bija iespējama, pateicoties  Valsts policijas  Rīgas reģiona pārvaldes Kriminālpolicijas pārvaldes 1. biroja 4. nodaļas darbinieku profesionāli ieguldītam operatīvajam un izmeklēšanas darbam, kā rezultātā krimināllieta tika pabeigta 17 dienās no uzsākšanas brīža. Apsūdzētās personas pie kriminālatbildības sauktas pēc Krimināllikuma 165. panta otrās daļas. Šī panta otrā daļa kā sodu paredz brīvības atņemšanu uz laiku līdz astoņiem gadiem, konfiscējot mantu vai bez mantas konfiskācijas, un ar probācijas uzraudzību uz laiku līdz trim gadiem. Lietas iztiesāšana noteikta Rīgas pilsētas Pārdaugavas tiesā.", "link": "https://www.delfi.lv/161/criminal/52619165/lieta-par-sutenerismu-nonak-tiesa-paatrinata-procesa-kartiba"},
{"title": "Lieta par 'džentlmeņu klubu' Rīgā nodota prokuratūrai kriminālvajāšanas uzsākšanai", "category": "Kriminālziņas", "body": "Valsts policija  (VP) pabeidza izmeklēšanu un pagājušajā nedēļā lietu par sutenerismu \"džentlmeņu klubā\" Rīgā nodeva prokuratūrai kriminālvajāšanas uzsākšanai, portālam \"Delfi\" atklāja VP pārstāve Gita Gžibovska. Runa ir par 2019. gada 28. oktobri, kad VP Organizētās noziedzības apkarošanas pārvaldes Cilvēku tirdzniecības un sutenerisma apkarošanas nodaļas amatpersonas, veicot speciālās izmeklēšanas darbības, par sutenerismu kādā Rīgas \"džentlmeņu klubā – bārā\" aizturēja piecu personu grup­u – trīs īpašniekus un divus administratorus. Aizturētās personas ilgā laika posmā piedāvājušas prostitūtu pakalpojumus turīgiem ārvalstu pilsoņiem. Iepriekš šīs personas nav sodītas. Policija noskaidroja, ka konkrētajā klubā nelegālās darbības organizēja gan izklaides vietās iekštelpās, gan arī pēc pasūtījuma, dodoties \"klientam\" līdzi citviet. Izklaides vieta turklāt nebija pieejama ikvienam apmeklētājam, tajā varēja iekļūt vien ar kluba biedru sniegtajiem ieteikumiem un izejot stingu pārbaudi jeb \"face control\". Likumsargi kriminālprocesa laikā veica sešas sankcionētās kratīšanas dažādās vietās Rīgas reģionā – klubā, personu dzīvesvietās un automašīnās. Kratīšanu laikā policija izņēma dažādus priekšmetus un dokumentus, kam ir pierādījumu nozīme kriminālprocesā. Saistībā ar notikušo uzsākts kriminālprocess pēc Krimināllikuma 165. panta trešās daļas, proti, par tādas personas izmantošanu iedzīvošanās nolūkā, kura nodarbojas ar prostitūciju, ja tas izdarīts organizētā grupā. Par šādu noziegumu soda ar brīvības atņemšanu uz laiku no pieciem līdz piecpadsmit gadiem, konfiscējot mantu vai bez mantas konfiskācijas, un ar probācijas uzraudzību uz laiku līdz trim gadiem. Trim no aizturētajiem vīriešiem tiesa piemēroja drošības līdzekli apcietinājumu savukārt pārējiem – drošības līdzekli, kas nav saistīts ar brīvības atņemšanu. Kriminālprocesa ietvaros ir uzlikts arests aizdomās turēto personu naudai par kopējā summu vairāk nekā 10 000 eiro.", "link": "https://www.delfi.lv/161/criminal/53431027/lieta-par-dzentlmenu-klubu-riga-nodota-prokuraturai-kriminalvajasanas-uzsaksanai"},
{"title": "Prokurors Grevcovai par 'kļūmēm' CVK anketā lūdz piespriest sabiedrisko darbu un 6200 eiro sodu", "category": "Kriminālziņas", "body": "Glorijas Grevcovas Savā debašu runā prokurors uzsvēra, ka, lai arī Grevcova savu vainu neatzīst, prokuratūras ieskatā, deputātes vaina ir pierādīta. Prokurors skaidroja, ka ar savu noziegumu Grevcova melojusi visiem vēlētājiem, apdraudot to Satversmē noteiktās tiesības savlaicīgi izdarīt izvēli vēlēšanās. Viņš arī norādīja, ka, prokurora ieskatā, anketā kļūdaina informācija norādīta, lai \"spodrinātu savu tēlu\".", "link": "https://www.delfi.lv/161/criminal/55333680/prokurors-grevcovai-par-klumem-cvk-anketa-ludz-piespriest-sabiedrisko-darbu-un-6200-eiro-sodu"},
{"title": "Prokuratūra abiem Ādažu bāzē aizturētajiem uzrāda apsūdzības par huligānismu", "category": "Kriminālziņas", "body": "Viņa skaidroja, ka prokuratūra 8.oktobrī pieņēmusi lēmumu par kriminālvajāšanas uzsākšanu pret Aleksandru Kurkinu un Andreju Popko. Vienlaikus viņa atzīmēja, ka pagaidām nav zināms, kad lietu varētu nosūtīt tiesai. Jau vēstīts, ka  prokuratūra pagājušonedēļ abiem vīriešiem piemērojusi drošības līdzekli - policijas kontroli , kā arī izraudzījusies papildu drošības līdzekli - aizliegumu izbraukt no valsts. Tāpat ziņots, ka Rīgas pilsētas Vidzemes priekšpilsētas tiesa 6.oktobrī divās slēgtās tiesas sēdēs krimināllietā, kurā Drošības policija (DP) un tiesa iepriekš diviem Krievijas pilsoņiem piemērojusi aizdomās turētā statusu par huligānismu Ādažu bāzē, nolēma atbrīvot no apcietinājuma Kurkinu un Popko . DP, kura sākotnēji pret Ādažu bāzē aizturētajiem Krievijas pilsoņiem uzsāka kriminālprocesu par mēģinājumu veikt teroristiskas darbības un spiegošanu, tagad kriminālprocesu  pārkvalificējusi pēc Krimināllikuma panta par huligānismu . Saistībā ar incidentu pie Nacionālo bruņoto spēku bāzes DP aizdomās turētā statusu piemēroja arī Vladimiram Lindermanam. Pirmstiesas izmeklēšanā iegūtā informācija liecina, ka neilgi pirms incidenta viņš apmeklējis Kadagu, ko viņš nenoliedza arī savās liecībās. Tāpat konstatēts, ka Lindermans uztur kontaktus ar abiem Krievijas pilsoņiem. Lindermanam piemēroja ar brīvības atņemšanu nesaistītus drošības līdzekļus – nodošanu policijas uzraudzībā un aizliegumu izbraukt no valsts. Lindermans, kurš 11.augustā atradās tiesā, kad aiz slēgtām durvīm tika lemts par drošības līdzekļiem abiem apsūdzētajiem, žurnālistiem sacīja, ka uzskats, ka Ādažu bāzē , iekļūstot trīs Krievijas pilsoņiem, notikusi spiegošana, ir smieklīgas fantāzijas. Viņš politiski atbalsta notikušo akciju, taču pats tajā neesot piedalījies un lieta esot safabricēta. Pēc viņa uzskata, nekāda spiegošana neesot notikusi, abiem apcietinātajiem Krievijas pilsoņiem var piemērot pantu par iekļūšanu militārā objektā, par ko var sodīt ar naudas sodu līdz 70 eiro. Lindermana aizstāve zvērināta advokāte Jeļena Kvjatkovska iepriekš pastāstīja, ka DP Lindermanam inkriminējusi huligānisma atbalstīšanu, tādējādi pārkvalificējot sākotnēji uzsākto kriminālprocesu pēc vairākiem Krimināllikuma pantiem, tostarp par terorisma un spiegošanas mēģinājuma atbalstīšanu. Tāpat Lindermanam vēl aizvien ir aizdomās turētā statuss, kā arī saglabāts iepriekš piemērotais drošības līdzeklis. \"Šīs te jaunās aizdomas [par huligānisma atbalstīšanu] mans aizstāvamais noteikti neatzīst. Līdz ar ko sekos dažādas sūdzības, tajā skaitā, iespējams arī attiecībā uz piemērotajiem ierobežojumiem [piemēroto drošības līdzekli], \" piebilda aizstāve. Gan Popko, gan Kurkina aizstāve zvērināta advokāte Imma Jansone iepriekš norādīja - paši aizturētie liecina, ka ir nodarbojušies ar laikmetīgo mākslu, nevis spiegošanu. Krievijas pilsoņiem sākotnēji piemērots aizdomās turētā statuss par mēģinājumu veikt teroristiskas darbības, ja tās izdarījusi personu grupa pēc iepriekšējas vienošanās un par spiegošanu. Ādažu bāzē 11.jūnijā tika aizturētas divas personas, kuras ar kāpņu palīdzību bija pārlēkušas pāri bāzes žogam. Aizturētie bija Krievijas pilsoņi. Šajā laikā Ādažos norisinājās militārās mācības \"Saber Strike\".", "link": "https://www.delfi.lv/161/criminal/46584231/prokuratura-abiem-adazu-baze-aizturetajiem-uzrada-apsudzibas-par-huliganismu"},
{"title": "Attaisno visus krimināllietā par incidentu Ādažu bāzē apsūdzētos", "category": "Kriminālziņas", "body": "Rīgas apgabaltiesa  krimināllietā par 2015. gadā notikušo incidentu Nacionālo bruņoto spēku (NBS) Ādažu bāzē nolēma atcelt pirmās instances tiesas spriedumu un attaisnoja gan abus pasūdzētos Krievijas pilsoņus, gan prokrievisko aktīvistu Vladimiru Lindermanu. Jau ziņots, ka 2017. gada augustā Rīgas rajona tiesa diviem Krievijas pilsoņiem – Aleksandram Kurkinam un Andrejam Popko – par incidentu Ādažu bāzē piesprieda trīs mēnešu un 27 dienu cietumsodu, kas bija vienlīdzīgs ar laiku, ko abi vīrieši bija pavadījuši apcietinājumā. Savukārt prokrievisko aktīvistu Vladimiru Lindermanu tiesa lēma attaisnot. Tāpat abiem Krievijas pilsoņiem tika liegts iebraukt Latvijā uz vairākiem gadiem. Apelācijas instances tiesa lēma attaisnot gan Kurkinu, gan Popko, gan Lidermanu. Tāpat tiesa lēma atcelt visus apsūdzētajiem piemērotos drošības līdzekļus un procesuālos izdevumus, kas saistīti ar aizstāvības nodrošināšanu, piedzīt no valsts. Pilns spriedums būs pieejams 7. jūnijā un desmit dienu laikā būs pārsūdzams. Pēc saīsinātā sprieduma nolasīšanas prokurore Zane Pavāre žurnālistiem sacīja, ka lēmumu par pārsūdzēšanu varēs pieņemt pēc iepazīšanās ar pilna sprieduma tekstu, taču pieļāva, ka tā kā runa ir par kvalifikāciju, tad visdrīzāk to pārsūdzēs. Uz sprieduma paziņošanu bija ieradušies arī abi par huligānismu grupā apsūdzētie Krievijas pilsoņi, kā arī huligānisma atbalstīšanā apsūdzētais un ar pirmās instances tiesas spriedumu attaisnotais Lindermans. Drošības policijas  (DP) izmeklēšanā bija noskaidrojusi, ka abi Krievijas pilsoņi, iepriekš gatavojoties, 2015. gada jūnijā  nelikumīgi iekļuva NBS militārajā objektā Ādažos . Kriminālprocesā iegūtie pierādījumi arī liecināja, ka nozieguma plānošanā un izdarīšanā Krievijas pilsoņiem atbalstu sniedzis Lindermans. Popko un Kurkinu DP sākotnēji turēja aizdomās par spiegošanu un mēģinājumu veikt teroristiskas darbības, ja tās izdarījusi personu grupa pēc iepriekšējas vienošanās, taču vēlāk viņu veiktās darbības tika pārkvalificētas par huligānismu personu grupā. Krievijas pilsoņu apcietināšanai sekoja arī Lindermana aizturēšana. Lindermanu apsūdzēja huligānisma atbalstīšanā. Aizturēšanas brīdī Ādažos pie Krievijas pilsoņiem tika atrastas skrejlapas angļu valodā. Atbildību par notikušo uzņēmās kādreizējās neofašistiskās Krievijas Nacionālboļševiku partijas pēctece - partija \"Cita Krievija\". Personas tika aizturētas ierindas laukumā netālu no vietas, kur tās ar kāpņu palīdzību bija pārlēkušas bāzes žogam, lai nesankcionēti iekļūtu bāzes teritorijā. Nacionālboļševiku izplatītajos fotoattēlos redzams, ka viņi žogu šķērsojuši, turot rokās lielu karogu Georga lentes krāsās. Bāzē šīs personas bija paspējušas uzkavēties neilgu laiku, tāpēc neesot paspējušas izplatīt skrejlapas. Krievijas pilsoņi iepriekš paziņoja, ka notikušais bijusi mierīga akcija un viņi vēlējušies parādīt, ka \"esam pret to, ka ASV un  Eiropas Savienība veic mācības tik tuvu Krievijas robežai\", jo to Krievija saskata kā draudu. Tas bija mierīgs protests un ka vīriešu mērķis pavisam noteikti nebija kādu iebiedēt vai nobiedēt. Tiesa pēc aizturēšanas abiem kā drošības līdzekli piemēroja apcietinājumu, taču pēc vairākiem mēnešiem viņus no cietuma atbrīvoja un atļāva izbraukt no valsts uz dzimteni. Incidents notika laikā, kad Ādažos sākās starptautiskās mācības \"Saber Strike 2015\", kurās piedalījās arī ASV karavīri.", "link": "https://www.delfi.lv/161/criminal/50055063/attaisno-visus-kriminallieta-par-incidentu-adazu-baze-apsudzetos"},
{"title": "Deputātei Grevcovai par melošanu CVK piespriež 160 stundas sabiedriskā darba", "category": "Kriminālziņas", "body": "Otrdien tika pasludināts saīsinātais spriedums, kas nav pārsūdzams, taču jebkura puse var lūgt sastādīt pilno spriedumu un tad to pārsūdzēt. Rīgas apgabaltiesā. Prokurors Edijs Pastars portālam \"Delfi\" norādīja, ka tiesa līdz galam nepiemēroja viņa lūgto sodu, tāpēc lūgs pilno tiesas spriedumu. Savukārt Grevcovas aizstāvis Vilis Sruoģis \"Delfi\" atzīmēja, ka plāno spriedumu pārsūdzēt. Jāatzīmē, ka prokurors savā debašu runā Grevcovai lūdza piespriest  200 stundas piespiedu darba, kā arī naudas sodu desmit minimālo mēnešalgu jeb 6200 eiro apmērā . Prokurors skaidroja, ka ar savu noziegumu Grevcova melojusi visiem vēlētājiem, apdraudot to Satversmē noteiktās tiesības savlaicīgi izdarīt izvēli vēlēšanās. Viņš arī norādīja, ka, prokurora ieskatā, anketā kļūdaina informācija norādīta, lai \"spodrinātu savu tēlu\". Savā pēdējā vārdā Grevcova tiesai norādīja, ka viņai kļuvis zināms, ka \"Stabilitātei!\" sarakstā vairākām personām ir mainīti dati un informācija bez šo personu piekrišanas. Deputāte apgalvoja, ka viņa par šo faktu ir informējusi prokuratūru, bet tā nav reaģējusi. Grevcova arī apgalvoja, ka viņas anketas kļūdas nav veicinājušas viņas ievēlēšanu. \"Es vaicāju saviem vēlētājiem, kāpēc viņi mani ievēlēja – lielākā daļa par tādām anketām nemaz dzirdējuši nebija,\" tiesai sacīja Grevcova. Viņa atkārtoti apgalvoja, ka kopš savas ievēlēšanas saskārusies ar \"nomelnošanas kampaņu\", kuru veicot koalīcijai uzticīgi žurnālisti, kā arī NATO Stratēģiskās komunikācijas izcilības centrs (STRATCOM), kas kontrolējot sociālos tīklus, sacīja deputāte. Savā debašu runā Grevcovas aizstāvis Vilis Sruoģis, atsaucoties uz nevainīguma prezumpciju, uzsvēra, ka Grevcovu nevar atzīt par vainīgu, jo neesot pierādīts noziedzīga nodarījuma sastāvs. Attiecīgi Sruoģis lūdza deputāti attaisnot. Advokāts arī pārmeta prokuratūrai, ka tā savā debašu runā norādījusi dažādus faktus, kas nav saistīti ar Grevcovai celto apsūdzību. Sruoģa ieskatā, šādu faktu izmantošana norāda uz to, ka valsts apsūdzībai pietrūkstot pierādījumu. Aizstāvis arī nepiekrita prokurora Edija Pastara paustajam, ka iespējamais noziegums veikts, lai \"spodrinātu personību\", jo Grevcovas popularitāte sociālajos tīklos pat dubultojusies jau brīdī, kad viņa tikai paziņojusi par kandidēšanu 14. Saeimas vēlēšanās. Pēc Grevcovas pēdējā vārda lietas tiesnesis Erlens Ernstsons devās uz apspriežu telpu, lai rakstītu saīsināto spriedumu. Grevcova šo laiku izmantoja, lai uzfilmētu video, kurā citā starpā norādīja, ka, ja viņa tiks atzīta par vainīgu, tad par vainīgu būtu jāatzīst arī aizsardzības ministre Ināra Mūrniece (NA) par viņas saistību ar pārtikas iepirkumu Nacionālajiem bruņotajiem spēkiem. Pirmajā tiesas sēdē Grevcova norādīja, ka neuzskata sevi par vainīgu.  \"Es neatzīstu savu vainu – apzināti neesmu iesniegusi nepatiesus datus. Nebija ļaunu vai sliktu domu kādu maldināt. Es esmu publisks cilvēks, kā arī biju ļoti slavena blogere vēl pirms es iestājos partijai \"Stabilitātei!\". Cilvēki par mani zināja visu. Tāpēc man nevajadzēja izlikties par to, kas es neesmu, lai cilvēki par mani nobalsotu,\" janvārī tiesai skaidroja Grevcova. Raksturojot savu bijušo darbavietu – kokapstrādes uzņēmumu SIA \"Dolo\" – viņa atzina, ka tur strādājusi par palīgstrādnieci, kas faktiski veikusi dažāda veida darbus, piemēram, apkalpojusi malkas pircējus, tīrījusi sniegu, krāmējusi malku, taču viņa uzsvēra, ka sievietes nav tikušas laistas pie malkas ciršanas. Deputāte norādīja, ka tā bija viņas pēdējā oficiālā darbavieta, jo pēc tam viņai piedzima pirmais bērns. Grevcova arī vainoja kādu vārdā nenosauktu \"Dolo\" īpašnieka radinieci, kas esot sniegusi nepatiesu informāciju saistībā ar to, ka Grevcova uzņēmumu norādījusi kā savu pēdējo darbavietu. Jāpiebilst, ka \"Dolo\" Grevcova strādāja pirms deviņiem gadiem. Iepriekš ziņots, ka partijas \" Stabilitātei! \" deputāte, iespējams, melojusi par savu darbavietu, pirmsvēlēšanu laikā Centrālajā vēlēšanu komisijā (CVK) apzināti iesniedzot nepatiesu informāciju par to, vēstīja \" TV3  Ziņas\". Tāpat Grevcova izslēgta no  sešām Saeimas sēdēm saistībā ar saviem izteikumiem par Latvijas okupāciju . Turklāt Grevcova CVK sniegusi nepatiesu informāciju arī par iegūto izglītību Latvijas Sporta pedagoģijas akadēmijā (LSPA), apstiprināja LSPA sabiedrisko attiecību un komunikācijas vadītāja Ilze Āķe-Vīksne. CVK Grevcova sniegusi informāciju, ka 2013. gadā ieguvusi augstāko izglītību LSPA pedagoga specialitātē. Tomēr Āķe-Vīksne, atbildot uz jautājumu par šīs informācijas patiesumu, norādīja, ka LSPA arhīvā šāda informācija nav pieejama. Persona ar šādu vārdu un uzvārdu neesot atrodama LSPA Studentu informatīvajā sistēmā, kas darbojas kopš 2004. gada. Tāpat Grevcova nav fiksēta ne absolventu sarakstā, ne studējošo sarakstā, akcentēja akadēmijas pārstāve. Pērn 7. oktobrī  Valsts policija  sāka kriminālprocesu pēc Krimināllikuma 272. panta saistībā ar deputātes iespējami apzināti nepatiesu ziņu sniegšanu CVK. Veicot nepieciešamās kriminālprocesa izmeklēšanas darbības un iegūstot pietiekošu pierādījumu kopumu, 17. oktobrī kriminālprocess paātrinātā kārtībā nodots prokuratūrai kriminālvajāšanas uzsākšanai pret vienu personu. Pirmstiesas izmeklēšanas laikā noskaidrots, ka Grevcova, būdama  14. Saeimas  vēlēšanu deputāta kandidāte, CVK iesniegusi ziņas par sevi, tai skaitā norādot informāciju sadaļā \"Darba vieta un ieņemamie amati\", kā arī \" Izglītība \". Šo ziņu sniegto patiesumu sagatavotajos dokumentos persona apliecināja ar savu parakstu, pēc kā parakstītos dokumentus nodeva personai, kura tos 13. jūlijā iesniedza CVK. Savukārt 20. decembrī Rīgas pilsētas tiesā bija paredzēta pirmā tiesas sēde Grevcovas krimināllietā. Pati Grevcova uz tiesas sēdi neieradās, jo kopš 16. decembra viņai bija darbnespēja. Šī gada 12. janvārī Saeima lēma  izdot Grevcovu kriminālvajāšanai .", "link": "https://www.delfi.lv/161/criminal/55335054/deputatei-grevcovai-par-melosanu-cvk-piespriez-160-stundas-sabiedriska-darba"},
{"title": "Pirmdien Latvijā ceļu satiksmes negadījumos cietuši 16 cilvēki", "category": "Kriminālziņas", "body": "Kopumā Latvijā pirmdien sastādīti 380 administratīvā pārkāpuma protokoli par ceļu satiksmes noteikumu pārkāpumu. Pieķerti astoņi šoferi, kas spēkratu stūrējuši alkohola reibumā, kā arī viens, kurš transportlīdzekli vadījis narkotisko vielu reibumā. Tāpat sastādīts viens administratīvā pārkāpuma protokols par agresīvu braukšanu, kā arī 133 protokoli par atļautā braukšanas ātruma pārsniegšanu. Latvijā arī reģistrētas četras zādzības no mājokļiem, trīs velosipēdu zādzības un viena laupīšana.", "link": "https://www.delfi.lv/161/criminal/54757948/pirmdien-latvija-celu-satiksmes-negadijumos-cietusi-16-cilveki"},
{"title": "Svētdien avārijās Latvijā gājis bojā viens cilvēks un 30 cietuši", "category": "Kriminālziņas", "body": "Pagājušajā diennaktī Latvijā notikušas 98 avārijas, kurās kopumā cietuši 30 cilvēki un viens gājis bojā, portālu \"Delfi\" informēja  Valsts policijas  (VP) pārstāve Līna Bagdone. Avārija  ar bojāgājušo notika  Zemgales  reģionā. Visvairāk cietušo –12 – avārijās iekļuvuši Rīgas reģionā, liecina VP apkopotā statistika. Kopumā ceļu satiksmes jomā pieņemti 483 administratīvo pārkāpumu lēmumi, tajā skaitā 230 par ātruma pārsniegšanu, 19 par automašīnas vadīšanu alkohola reibumā, viens par automašīnas vadīšanu narkotisko vielu iespaidā un divi par agresīvu braukšanu.", "link": "https://www.delfi.lv/161/criminal/54617108/svetdien-avarijas-latvija-gajis-boja-viens-cilveks-un-30-cietusi"},
{"title": "Kādā Rīgas skolā policija pieķer pamatīgi iereibušu medmāsu", "category": "Kriminālziņas", "body": "Rīgas pašvaldības policija  (RPP) kādas skolas medmāsu atrada pamatīgā reibumā guļam uz kušetes savā darba kabinetā. Sievietes izelpā tika konstatētas vairāk nekā četras promiles, informē RPP. Pirmdien, 19. septembrī, neilgi pirms pulksten 14, RPP saņēma izsaukumu no kādas Rīgas skolas darbiniekiem, ka skolas medmāsa darba vietā atrodas tādā alkohola reibumā, ka nespēj patstāvīgi pārvietoties un veikt savus darba pienākumus. Ierodoties notikuma vietā, kārtības sargus sagaidīja skolas darbinieki, kuri policiju pavadīja līdz medmāsas kabinetam. Ieejot kabinetā, policisti ieraudzīja mācību iestādes medmāsu, kura gulēja uz kušetes apakšveļā apsegusies ar segu. Policisti sievieti pamodināja un uzrunāja. Pārrunu laikā konstatēts, ka sieviete ir stiprā alkohola reibumā. Likumsargi veica alkohola koncentrācijas pārbaudi sievietes izelpā un konstatēja 4,09 promiļu reibumu. Sieviete skaidroja, ka neko sliktu nevienam nav izdarījusi un jūtas labi, tādēļ no medicīniskās palīdzības atteicās. Likumsargiem radās aizdomas, ka alkohola ietekmē esošā sieviete nespēs patstāvīgi nokļūt mājās, tādēļ tika pieņemts lēmums viņu nogādāt dzīvesvietā. Sadarbībā ar skolas personālu caur dienesta izeju sieviete tika izvesta no skolas un iesēdināta operatīvajā transportlīdzeklī. Par atrašanos publiskā vietā tādā reibuma stāvoklī, kas traucē sabiedrisko kārtību vai drošību, policija uzsākusi administratīvā pārkāpuma procesu. Rīgas domes preses pārstāvis Mārtiņš Vilemsons sacīja, ka dome sazināsies ar skolu un vērtēs situāciju. Konkrētās skolas vadība pieņems lēmumu par to, kā risinās notikušo. To, vai skola turpinās darba attiecības ar medmāsu, lems skolas vadība. Savukārt skolas vadība portālam \"Delfi\" notikušo komentēt nevēlējās.", "link": "https://www.delfi.lv/161/criminal/54760254/kada-rigas-skola-policija-pieker-pamatigi-iereibusu-medmasu"},
{"title": "Pirmdien būs zināms, kad tiesa skatīs sūdzību par Magonim piemēroto apcietinājumu", "category": "Kriminālziņas", "body": "Magoņa aizstāvja sūdzība nodota Rīgas apgabaltiesas tiesneša Jura Stukāna lietvedībā. Jau vēstīts, ka Rīgas rajona tiesa ceturtdien, 13. augustā,  saņēma Margas sūdzību par Magonim piemēroto apcietinājumu un nosūtījusi to Rīgas apgabaltiesai . Rīgas apgabaltiesai būs jāvērtē Margas sūdzība par 8.augusta Rīgas rajona tiesas izmeklēšanas tiesneses lēmumu Magonim piemērot apcietinājumu. Marga arī apsver iespēju lūgt Magoņa atbrīvošanu no apcietinājuma pret drošības naudu. Rīgas rajona tiesai nosūtītajā sūdzībā gan lūgts atcelt piemēroto drošības līdzekli, nevis mainīt to. Tāpat ziņots, ka Korupcijas novēršanas un apkarošanas birojs (KNAB) ir sācis kriminālprocesu pret Magoni par kukuļa lielā apmērā piedāvājuma pieņemšanu. KNAB pārstāve Laura Dūša iepriekš informēja, ka kriminālprocess sākts pēc Krimināllikuma panta daļas par kukuļa - materiālu vērtību, mantiska vai citāda rakstura labumu pieņemšanu, ko izdarījusi valsts amatpersona pati vai ar starpnieku par kādu jau izdarītu likumīgu vai nelikumīgu darbību vai pieļautu bezdarbību kukuļdevēja, kukuļa piedāvātāja vai citas personas interesēs, izmantojot savu dienesta stāvokli, neatkarīgi no tā, vai pieņemtais vai piedāvātais kukulis domāts šai valsts amatpersonai vai jebkurai citai personai, ja pārkāpums izdarītas lielā apmērā vai ja tās izdarījusi personu grupa pēc iepriekšējas vienošanās, vai ja kukulis pieprasīts. Par šo pārkāpumu soda ar brīvības atņemšanu uz laiku no diviem līdz 10 gadiem, konfiscējot mantu vai bez mantas konfiskācijas un atņemot tiesības uz noteiktu nodarbošanos vai tiesības ieņemt noteiktu amatu uz laiku līdz pieciem gadiem. Pēc Dūšas teiktā, kriminālprocesa ietvaros iegūto pierādījumu kopums dod pietiekamu pamatu uzskatīt, ka kukulis saņemts saistībā ar LDz meitasuzņēmuma \"LDz ritošā sastāva serviss\" (LDz RSS) iepirkumu. Portāls \"Diena.lv\" iepriekš ziņoja, ka iespējams,  Magonis tiek turēts aizdomās par aptuveni pusmiljona eiro kukuļa saņemšanu  saistībā LDz RSS nesenu daudzmiljonu iepirkumu – četru vecu dīzeļlokomotīvju iegādi no Igaunijas miljonāram Oļegam Osinovskim piederošā uzņēmuma \"Skinest\". Iepirktās lokomotīves bijušas dažādā stāvoklī un to cena atšķīrusies, bet katra no četrām lokomotīvēm maksājusi ap diviem miljoniem eiro un vairāk. Divas no četrām iepirktajām dīzeļlokomotīvēm jau piegādātas. \"LDz RSS\" iepirkums par četru 2TE116 sērijas lietotu dīzeļlokomotīvju iegādi noslēdzās šā gada 7. aprīlī, tajā bijuši divi pretendenti un uzvarējis \"Skinest\", kas ir arī viens no galvenajiem lokomotīvju rezerves daļu piegādātājiem LDz, pateicoties uzņēmuma līgumiem ar ražotājiem Krievijā, raksta \"Diena.lv\". Osinovskis Igaunijas sabiedriskajai raidorganizācijai ERR uzsvēris, ka konkurss par lokomotīvju iepirkumu noticis pēc visiem noteikumiem. Ziņots arī, ka KNAB 6. augusta vakarā veica kratīšanu Magoņa darba vietā, un viņš aizturēts, ar automašīnu atgriežoties no Igaunijas. LDz vadītājs no amata 7. augustā tika atbrīvots, un par viņa pienākumu izpildītāju  iecelts LDz līdzšinējais valdes loceklis Aivars Strakšas . Rīgas rajona tiesa 8.augustā Magonim piemēroja drošības līdzekli apcietinājumu. \"Lursoft\" informācija liecina, ka Magonis bija LDz valdes priekšsēdētājs kopš 2005.gada. No 2003.līdz 2005. gadam vadījis LDz padomi. LDz pieder valstij. Tā koncerns nodarbojas ar kravu pārvadājumiem pa dzelzceļu un uztur infrastruktūru.", "link": "https://www.delfi.lv/161/criminal/46338759/pirmdien-bus-zinams-kad-tiesa-skatis-sudzibu-par-magonim-piemeroto-apcietinajumu"},
{"title": "Dzērājšofera vadīts 'Volkswagen' ietriecas stāvošā auto; bojā iet pasažieris", "category": "Kriminālziņas", "body": "Kā liecina sākotnējā informācija,  Jelgavas  novada Svētes pagastā uz autoceļa Jēkabnieki–Lejiņas otrajā kilometrā vīrietis vadīja automašīnu \"Volkswagen Sharan\", būdams 2,15 promiļu reibumā un bez transportlīdzekļa vadīšanas tiesībām un uzbrauca stāvošai automašīnai \"Scania\". Kā informē VP, negadījumā vadītājs guva traumas un tika nogādāts slimnīcā, savukārt 1988. gadā dzimis pasažieris gāja bojā notikuma vietā. Policijā par notikušo sākts kriminālprocess par ceļu satiksmes noteikumu pārkāpšanu, ja to izdarījusi persona, kura vada transportlīdzekli alkohola ietekmē, un ja tā izraisījusi cilvēka nāvi. Par šādu noziedzīgu nodarījumu piemēro brīvības atņemšanu uz laiku no trim līdz desmit gadiem, atņemot transportlīdzekļa vadīšanas tiesības uz laiku līdz desmit gadiem. Jau vēstīts, ka pagājušajā diennaktī ceļu satiksmē  cietuši 30 un bojā gājis viens cilvēks .", "link": "https://www.delfi.lv/161/criminal/54619808/dzerajsofera-vadits-volkswagen-ietriecas-stavosa-auto-boja-iet-pasazieris"},
{"title": "Policija Tukuma novadā notver bēgošu dzērājšoferi", "category": "Kriminālziņas", "body": "Valsts policijas  (VP) likumsargi sākuši divus administratīvo pārkāpumu procesus pret iedzērušu vīrieti, kurš 16. septembrī pusstundu pirms pusnakts ar automašīnu \"Volkswagen Passat\" centās aizbēgt no policijas, portāls \"Delfi\" noskaidroja VP. Tukuma iecirkņa policisti  Engures  pagastā ceļa malā pamanīja stāvošu automašīnu „Volkswagen Passat\", kurai bija ieslēgti avārijas gaismu signāli. Transportlīdzekļa dzinējs bija iedarbināts, logs vadītāja pusē – atvērts, un pie stūres gulēja kāds vīrietis. Pēc policista vairākkārtējiem jautājumiem, vai viss ir kārtībā, vīrietis pamodās, taču runāja neskaidri, nespēja atbildēt uz jautājumiem un bija jūtama spēcīga alkohola smaka. Lai arī inspektors vairākas reizes aizrādīja, ka nedrīkst vadīt transportlīdzekli, esot alkohola reibumā, vīrietis mēģināja uzsākt braukšanu. Policists brīdināja, ka šoferim automašīnas vadīšanas gadījumā tiks piemērots sods, tomēr vīrietis ignorēja likumsarga norādījumus un strauji uzsāka braukšanu. Policisti nekavējoties sāka dzīties pakaļ ar ieslēgtiem skaņas un gaismas signāliem, kā arī vairākkārtīgi pa skaļruni tika dota pavēle transportlīdzekli apturēt, tomēr vīrietis ignorēja policistu prasības un turpināja braukt, strauji bremzējot un paātrinot ātrumu un haotiski mainot braukšanas joslas, tādējādi vairākas reizes radīja bīstamas avārijas situācijas. Agresīvais un iereibušais šoferis tika apturēts, kad policistiem palīgā ieradās vēl viena ekipāža. Atverot automašīnas kreisās puses priekšējās durvis un pielietojot speciālos cīņas paņēmienus, likumsargi vadītāju izvilka no transportlīdzekļa. Lai novērstu turpmāku iespējamu bēgšanu, dzērājšoferis tika aizturēts un viņam uzlika rokudzelžus. Policijā par notikušo pret 1972. gadā dzimušo vīrieti sākti administratīvo pārkāpumu procesi – par atteikšanos no medicīniskās pārbaudes alkohola koncentrācijas noteikšanai un par nepakļaušanos atkārtotai un vairākkārtējai prasībai apturēt transportlīdzekli, proti, par bēgšanu. Vienlaikus vīrietim piemērots aizliegums izmantot transportlīdzekļu vadīšanas tiesības. Atbilstoši  Ceļu satiksmes  likumam gan par atteikšanos no medicīniskās pārbaudes alkohola koncentrācijas noteikšanai, gan par bēgšanu no policijas transportlīdzekļa vadītājam piemēro naudas sodu no 1200 līdz 2000 eiro, kā arī atņem transportlīdzekļu vadīšanas tiesības uz pieciem gadiem.", "link": "https://www.delfi.lv/161/criminal/54759638/policija-tukuma-novada-notver-begosu-dzerajsoferi"},
{"title": "Vērīgi iedzīvotāji Jēkabpils pusē pieķer malumedniekus", "category": "Kriminālziņas", "body": "Iespējamos nelikumīgo medību īstenotājus izdevies aizturēt uzreiz pēc notikuma pateicoties vietējo iedzīvotāju iniciatīvai, kuri aizkavēja notikuma vietā pieķertos medniekus, neļaujot tiem aizbraukt līdz likumsargu ierašanās brīdim, norāda policijā. Par notikušo VP sāka kriminālprocesu un skaidro notikušā apstākļus. Pagājušās nedēļas izskaņā, 12. martā,  Jēkabpils  novadā, Dignājas pagastā ap pulksten 6.30 kādai vietējai iedzīvotājai izdzirdot šāvienu netālu esošajā lauku apvidū, kas ir tā sauktā bezlīguma teritorija un kurā medības nav atļautas, radās aizdomās par iespējamiem malu medniekiem. Pati būdama medniece, sieviete devās aplūkot tuvumā esošo teritoriju un aizdomas apstiprinājās brīdī, kad pamanīja nošautu staltbrieža govi, ko šajā laika posmā ir liegums medīt. Par konstatēto pārkāpumu, nekavējoties tika informēts  Valsts meža dienests  un VP, vienlaikus izsaucēja uzkavējās tuvumā notikuma vietai līdz likumsargu ierašanās brīdim un novēroja, vai drīzumā kāds ieradīsies pēc medījuma. Aptuveni 20 minūšu laikā, neilgi pirms pulksten 7, notikuma vietā ieradās trīs vīrieši, kuri piebrauca ar transportlīdzekli un iecēla medījumu tajā, lai vestu sev līdzi. Pa šo laiku, sievietes paziņas aizšķērsoja piebraucamo ceļu, tādējādi aizkavējot nelegālos medniekus un neļaujot pamest notikuma vietu. Policistiem un Valsts meža dienesta pārstāvjiem ierodoties notikuma vietā, nelikumīgo medību īstenotāji tika aizturēti. Skaidrojot notikušā apstākļus, aizturētie vīrieši īstenojuši medības teritorijā, ko uzskatīja par medībām atļautu teritoriju, vienlaikus liecinot, ka viņuprāt nošāvuši staltbrieža teļu, uz ko arī norāda medību vietā uz lopa ķermeņa uzliktā medību atļauja. Tomēr apskatot medījumu tuvāk, redzams, ka dzīvnieks bija jau paaugusies staltbrieža govs, kura ķermenī atradās arī jauns embrijs, un tās šobrīd ir liegts medīt. Notikuma vietā medījums nodots Valsts meža dienestam, kas veiks valstij nodarītā kaitējuma aprēķinus. Par notikušo VP sākts kriminālprocess pēc Krimināllikuma 112. panta otrās daļas par nelikumīgām medībām, ja tās izdarījusi personu grupa pēc iepriekšējas vienošanās vai, ja tās izdarītas īpaši aizsargājamā dabas teritorijā, vai ja ar tām radīts būtisks kaitējums. Izmeklēšanas laikā tiks skaidroti precīzi notikušā apstākļi un iesaistīto personu atbildība nodarījumā, kā arī pārbaudīts vai notikušajā saskatāmi vēl kādi citi likumpārkāpumi saistībā ar medību norisi.", "link": "https://www.delfi.lv/161/criminal/55334688/verigi-iedzivotaji-jekabpils-puse-pieker-malumedniekus"},
{"title": "'Mēs kļūsim par seksa galvaspilsētu' – policija bažās par iespējām kontrolēt sutenerismu", "category": "Kriminālziņas", "body": "Saeimas komisijas sēdē starp deputātiem, NVO un policiju iezīmējās nevienprātība par cilvēktirdzniecības apkarošanas instrumentiem. Diskusijas dalībnieki runāja par to, kā un vai dažādi informatīvie bukleti un plakāti palīdz cilvēkiem nekļūt par cilvēktirdzniecības upuriem. \"Mēs varam par trīs, četriem miljoniem eiro katrā pastkastītē atsūtīt vēstuli, ka cilvēktirdzniecība ir ļaunums, bet vai tas kādam palīdzēs un kādu atturēs? Naudu var tērēt, bet jātērē pareizi,\" sacīja Saeimas deputāts Andrejs Judins (JV), uzsverot, ka  valsts informatīvā resursa mājaslapa  būs interesanta juristiem, pētniekiem, bet cilvēks ievainojamības stāvoklī, visticamāk, neatradīs sev vajadzīgo informāciju. Judins atzīmēja, ka katrai organizācijai un iestādei ir savs redzējums par to, kā apkarot cilvēktirdzniecību un to, vai tas izdodas, tomēr trūkstot komunikācijas. \"Man ir sajūta, ka katram ir sava planēta, uz kuras viņš dzīvo, un visi ir priecīgi, bet tas nav labi,\" sacīja deputāts. Policijas pārstāvis Armands Lubarts atzina, ka Valsts policijai ir laba komunikācija ar NVO, tomēr piekrita par \"dzīvošanu katram uz savas planētas.\" \"Gan mēs policijā, gan jūs Saeimā, gan tiesa tiesā dzīvojam uz savām planētām. Mums līdz šim nav neviena notiesājoša sprieduma cilvēktirdzniecības lietās,\" sacīja Lubarts, minot, ka tas veicina izpratnes trūkumu. Deputāti un NVO pārstāvji arī diskutēja par prostitūciju un to, vai prostituētā persona tiek atzīta par upuri. Biedrības \"Patvērums \"Droša māja\"\" pārstāve pauda, ka biedrības \"sāpe\" ir speciālistu īpaši tiesnešu izglītošana – bieži līdz šim netiek saprasta upuru ievainojamība. \"Kas attiecas uz prostitūcijas ierobežošanas likumu – Covid-19 ierobežojumos varējām pārbaudīt iestādes par epidemioloģiskajiem pārkāpumiem, tad šobrīd tas ir atstāts pašplūsmā. Mēs kļūsim par seksa galvaspilsētu. Kas uzņemsies atbildību? Grūti pateikt. Mums ir izņemts ierocis no rokām, instruments, ar kuru mēs strādājām. Kā, nekonstatējot prostitūciju, mēs varam konstatēt sutenerismu? Tas ir ļoti apgrūtinoši,\" sprieda policijas pārstāvis. Lubarts arī sacīja, ka, attiecībā uz prostituētām personām, visos gadījumos, kuros ir konstatēta cilvēktirdzniecība, ir uzsākti procesi. Pēdējos gados personas, kuras sutenerisma lietās bijušas kā prostitūtas, ir darbojušās ar abpusēji labprātīgu piekrišanu un aizstāv sutenerus, kā arī dažkārt pretdarbojas kriminālprocesā. Policijas pārstāvis teica, ka visas šīs personas ir liecinieku statusā, un neviena nav piekritusi cietušā statusam. \"Mēs strādājam pret lieliem, organizētiem suteneru grupējumiem. Ar pagaidām pieejamajiem resursiem un instrumentiem spējam strādāt. Esam pilnībā izskauduši Rīgas \"masāžas salonus\". Suteneri ir pārgājuši citās sfērās, piemēram, \"slēptajos džentelmeņu klubos\"\". Tāpat prostitūcija notiek dzīvokļus, kā arī pašu prostitūtu individuālā darbība. Centrs \"Marta\" pauda, ka pēdējo trīs gadu laikā ir bijušas sievietes, kas atzīst, ka ir tikušas izmantotas un nav varējušas pretoties prostitūcijai. Saeimas priekšsēdētāja Ināra Mūrniece (NA) sēdes izskaņa sacīja, ka vēlētos, lai iestāžu savstarpējā komunikācija un sadarbība būtu labāka. \"Ne jau vienmēr darba grupām būtu jābūt tādām, kur virza likumprojektus. Vajag sanākt kopā, lai apmainītos ar informāciju un saprastu, kādā virzienā iet,\" pauda Mūrniece. Jau izskanējis, ka liels risks kļūt par cilvēktirdzniecības upuriem ir tieši bēgļiem no Ukrainas. Riski ir saistīti ar seksuālu ekspluatāciju un darbaspēka ekspluatāciju, sacīja Iekšlietu ministrijas pārstāve Agnese Zīle-Veisberga. NVO \"Gribu palīdzēt bēgļiem\" pārstāve Evija Strupiša pauda, ka, redzot cilvēkus Ukrainas bēgļu centrā, var secināt, ka tā ir ievainojama sabiedrības grupa, kura nezina, kam var dot savu pasi, un kam labāk nedot. \"Delfi\" jau pētīja, kā Ukrainas bēgļiem p alīdzēt nekļūt par cilvēktirdzniecības upuriem , jo lielā bēgļu plūsma no Ukrainas likusi sarosīties ne tikai palīdzības sniedzējiem, bet arī negodprātīgiem cilvēkiem. \"Delfi\" arī vēstīja, ka 2021. gadā Latvijā kopumā konstatēts  61 cilvēktirdzniecības upuris . No tiem 59 bija Latvijas valstspiederīgie un divi trešo valstu pilsoņi. Šāds upuru skaits nav identificēts vismaz pēdējo astoņu gadu laikā, liecina IeM prezentētā statistika. Kā deputātiem otrdien skaidroja  Valsts policijas  pārstāvis Armands Lubarts, šāds lēciens skaidrojams ar tā saucamo \" Baznīcas lietu .\" 2021. gada jūlijā  policija likvidēja sabiedriskā labuma organizācijas \"Neatkarība Balt.\" veidotu un uzturētu cilvēktirdzniecības centru tīklu , kur reliģisku ideju aizsegā paverdzināti, lauksaimniecībā un mežizstrādē par vēdera tiesu pat 12 stundas dienā smagi nostrādināti cilvēki, kuri bija vērsušies organizācijā, meklējot izeju no dzīves strupceļa – arvien dziļākas grimšanas alkohola un narkotiku atkarībās. Tāpat IeM jau šī gada aprīlī ziņoja, ka  lielākie cilvēku tirdzniecības riski  pastāv būvniecībā, lauksaimniecībā, mežizstrādē, pārtikas ražošanā un ēdināšanā. Uzskaitot īstenotos pasākumus cilvēktirdzniecības mazināšanai, IeM minēja sadarbību ar ārvalstu partneriem, Valsts policijas pastiprinātu uzmanības pievēršanu interneta videi, kā arī policijas un robežsardzes izstrādāto algoritmu pielietošanu.", "link": "https://www.delfi.lv/161/criminal/54307326/mes-klusim-par-seksa-galvaspilsetu-policija-bazas-par-iespejam-kontrolet-sutenerismu"},
{"title": "Lūdz apsūdzēt vīrieti par sirmgalvja nosišanu Limbažos", "category": "Kriminālziņas", "body": "Šī gada maija sākumā  Valsts policijas  Limbažu iecirknis prokuratūrai nosūtījis kriminālprocesu par slepkavību. Par 1930. gadā dzimuša vīrieša nosišanu vienai personai piemērots aizdomās turētā statuss, portālu \"Delfi\" informēja VP pārstāve Zane Vaskāne. 2020. gada jūnijā policijas iecirknī tika uzsākts kriminālprocess pēc Krimināllikuma 116. panta noziedzīgā nodarījuma pazīmēm. 2020. gada 28. jūnijā, vēlā vakara stundā tika saņemta informācija par to, ka Limbažos kādā dzīvoklī konflikta laikā vīrietis nodarīja miesas bojājumus 1930. gadā dzimušam vīrietim, kā rezultātā iestājās cietušā nāve. Pirmstiesas izmeklēšanas laikā policija noskaidroja, ka starp vienā mājsaimniecībā dzīvojošiem vīriešiem izcēlās konflikts, kura laikā viens no vīriešiem, pielietojot fizisku spēku, nodarīja miesas bojājumus 1930. gadā dzimušam vīrietim. Cietušais no gūtajiem miesas bojājumiem mira. Aizdomās par noziedzīgā nodarījuma izdarīšanu policija aizturēja 1954. gadā dzimušu vīrieti, kuram piemērots aizdomās turētā statuss. Veicot izmeklēšanas darbības, tika nozīmētas ekspertīzes un nopratināti liecinieki. Iegūstot pietiekamu pierādījuma kopumu šī gada 7. maijā VP amatpersonas pabeidza izmeklēšanu kriminālprocesā un nodeva to tālāk prokuratūrai kriminālvajāšanas uzsākšanai. Par citas personas tīšu prettiesisku nonāvēšanu soda ar mūža ieslodzījumu vai ar brīvības atņemšanu uz laiku no pieciem līdz divdesmit gadiem un ar probācijas uzraudzību uz laiku līdz trim gadiem. Policija norāda, ka neviena persona netiek uzskatīta par vainīgu, kamēr vaina noziedzīga nodarījuma izdarīšanā netiek konstatēta Kriminālprocesa likumā noteiktajā kārtībā.", "link": "https://www.delfi.lv/161/criminal/53187105/ludz-apsudzet-virieti-par-sirmgalvja-nosisanu-limbazos"},
{"title": "Pērn Latvijā identificēti 48 cilvēku tirdzniecības upuri", "category": "Kriminālziņas", "body": "Pagājušajā gadā Latvijā par cilvēku tirdzniecības upuriem tika atzītas 48 personas – 34 vīrieši, 12 sievietes un divas nepilngadīgas personas, portālu \"Delfi\" informēja  Iekšlietu ministrijā  (IeM). No pērn Latvijā identificētajiem cilvēktirdzniecības 48 upuriem 18 ir  Tadžikistānas  valstspiederīgie, 17 – Latvijas, septiņi –  Indijas  un seši –  Uzbekistānas . 37 personas cietušas no darba ekspluatācijas būvniecībā, pārtikas rūpniecībā, lauksaimniecībā un uzkopšanā, desmit personas – no seksuālās ekspluatācijas, tai skaitā pornogrāfijas, bet viena persona no piespiedu fiktīvām laulībām. Cilvēku tirdzniecības riskiem ir pakļautas tās sabiedrības grupas, kuras ir visneaizsargātākās, piemēram, bezdarbnieki, darba meklētāji, jaunieši, sievietes, pirmspensijas vecuma cilvēki un nepilngadīgas personas, informē IeM. Risku kļūt par cilvēku tirdzniecības upuriem visbiežāk rada sarežģīts finansiālais stāvoklis, pastāvīga apmaksāta darba trūkums, ierobežotas prasmes un zināšanas. Bieži vien Latvijas iedzīvotāji, kuri zaudējuši darbu un ir psiholoģiski sagrauti Covid-19 pandēmijas laikā, dodas uz ārzemēm, rūpīgi neizvērtējot piedāvātos darba sludinājumus. Tāpat pieaudzis seksuālās ekspluatācijas apdraudējums, jo, samazinoties ienākumiem privātajos uzņēmumos, attīstās interneta maksas tiešsaites videoportāli pieaugušajiem ar pelnīšanas iespējām to satura veidotājiem. Arī cilvēki pandēmijas laikā vairāk laika pavada internetā, kur pieejami dažādi darba piedāvājumi un notiek iepazīšanās. Cilvēku tirdzniecības upuru vervētāji pārsvarā ir paziņas, darbā iekārtošanas pakalpojumu sniedzēji un ģimenes locekļi. Pārskatā secināts, ka Latvija ir gan cilvēku tirdzniecības upuru izcelsmes, mērķa un tranzīta valsts, gan valsts iekšienē notiek cilvēku tirdzniecība. Par cilvēku tirdzniecību 2020. gadā uzsākti septiņi kriminālprocesi. Seši no tiem par darba ekspluatāciju un viens par seksuālo ekspluatāciju. Šobrīd notiesāta viena persona ar nosacītu brīvības atņemšanu uz 2,5 gadiem un probācijas uzraudzību uz diviem gadiem. IeM valsts sekretārs Dimitrijs Trofimovs atzīmējis, ka statistika liecina – cilvēku tirdzniecības upuru skaits pasaulē stabili pieaug, un Latvija joprojām ir cilvēku tirdzniecības upuru izcelsmes un ekspluatācijas mērķa valsts, tāpat cilvēku tirdzniecības upuri no Latvijas tiek ekspluatēti ārvalstīs. \"Uzskatu, ka regulāra sabiedrības informēšana un izpratnes veidošana, speciālistu izglītošana, kā arī cilvēku tirdzniecības upuru rehabilitācija un aizsardzība ir nozīmīgs darbs gan prevences, gan ekspluatācijas seku novēršanā, ko mums visiem jāturpina darīt,\" paudis Trofimovs. Viņa skatījumā, lai nepieļautu cilvēku tirdzniecības upuru skaita progresējošu pieaugumu Latvijā, kā arī valstīs, no kurienes pie mums ierodas darba ņēmēji migranti, \"mērķtiecīgi ir jāstrādā pie cilvēku tirdzniecības cēloņu, kas cilvēkus padara ievainojamus un neaizsargātus pret riskiem tikt ekspluatētiem, novēršanas – nevienlīdzības, kas marginalizē dažādas sabiedrības grupas, nabadzības un bezdarba\". Cilvēku tirdzniecības novēršanas politiku valstī īsteno kompetentās institūcijas sava budžeta ietvaros. Papildu finansējums šim nolūkam 2020. gadā netika piešķirts, tādēļ iestādes iespēju robežās piesaista finansējumu cilvēku tirdzniecības novēršanas iniciatīvu īstenošanai gan nacionālajos, gan starpvalstu projektos. IeM sadarbībā ar Valsts policiju, Ārlietu ministriju un citām organizācijām  īstenojusi kampaņas sabiedrības informēšanai , lai veicinātu izpratni un izglītotu par cilvēku tirdzniecības pazīmēm, riskiem, sekām un iespējām saņemt palīdzību. Savukārt 2020. gada 19. oktobrī tika parakstīts Starptautiskās lidostas \"Rīga\", nacionālās aviokompānijas  airBaltic , Iekšlietu ministrijas, biedrības \"Patvērums \"Drošā māja\"\" un biedrības \"Centrs MARTA\" sadarbības memorands par cilvēku tirdzniecības novēršanu aviācijas nozarē.", "link": "https://www.delfi.lv/161/criminal/52907389/pern-latvija-identificeti-48-cilveku-tirdzniecibas-upuri"},
{"title": "Pirmdien novērsti 45 mēģinājumi nelikumīgi šķērsot Baltkrievijas–Latvijas robežu", "category": "Kriminālziņas", "body": "Kopš 2021. gada 10. augusta no valsts robežas nelikumīgas šķērsošanas ir atturēti 6073 cilvēki. Par nelikumīgu valsts robežas šķērsošanu aizvadītajā diennaktī aizturēto nav. Kopš ārkārtējās situācijas ieviešanas humānu apsvērumu dēļ nav liegta valsts robežas šķērsošana 124 cilvēkiem, savukārt kopumā pērn un šogad aizturēti 476 valsts robežu nelikumīgi šķērsojuši trešo valstu pilsoņi. Ņemot vērā pastiprinātu nelegālās imigrācijas spiedienu, Latvijas valdība  Ludzas ,  Krāslavas , Augšdaugavas novados, kā arī Daugavpilī izsludinājusi  ārkārtējo situāciju . Baltkrievijas  diktatora Aleksandra Lukašenko režīma izvērstā hibrīduzbrukuma ietvaros kopš pagājušā gada pavasara notikuši centieni Latvijā, Lietuvā un Polijā no Baltkrievijas iesūtīt tūkstošiem nelegālo imigrantu, kuru lielākā daļa kā tūristi ieradušies Baltkrievijā no  Irākas . Kopš pagājušā gada 13. decembra vērojams paaugstināts migrantu spiediens uz Latvijas robežu.", "link": "https://www.delfi.lv/161/criminal/54057946/pirmdien-noversti-45-meginajumi-nelikumigi-skersot-baltkrievijas-latvijas-robezu"},
{"title": "Pusgads kopš Krievijas iebrukuma Ukrainā: Valsts policijā 125 kriminālprocesi", "category": "Kriminālziņas", "body": "Saistībā ar  Krievijas  sākto karu Ukrainā  Valsts policija  (VP) Latvijā ir fiksējusi dažāda veida noziedzīgus nodarījumus un likumpārkāpumus, par kuriem kopumā no šā gada 24. februāra līdz 24. augustam ir uzsākti 125 kriminālprocesi un 290 administratīvo pārkāpumu procesi. Tāpat šobrīd ir aktīvas 173 resoriskās pārbaudes, portāls \"Delfi\" uzzināja policijā. Lielākoties fiksētie likumpārkāpumi aizvien ir saistīti ar militāro agresiju un totalitāro režīmu slavinošu simbolu atainošanu vidē, noziegumiem, kas vērsti pret  Ukrainas  pilsoņu īpašumiem un mantu, kā arī policija regulāri turpina fiksēt gadījumus, kas saistīti ar Ukrainas karogu zādzībām vai bojāšanām. Kā piemēru policija min 7. augustu, kur Jēkabpilī, Rīgas ielā,  divi vīrieši, būdami acīmredzamā alkohola reibumā , no kādas ēkas norāvuši Ukrainas valsts karogu, kas bija ievietots karoga turētājā, pēcāk karogu nometot zālienā. Tajā pašā dienā Ukrainas valsts karogs pie šīs pašas ēkas tika uzstādīts atkal, taču pēc pulksten 22 to norāva un nozaga jau cita persona. Policisti viņu aizturēja un viņš atzina savu vainu izdarītajā. Savukārt šī gada 15. augustā līdzīgs gadījums fiksēts arī Rīgā, Kalpaka bulvārī, kad kāds jaunietis no ēkas fasādes norāvis Ukrainas valsts karogu ar visu kātu un iemetis to pie ēkas esošajā dārzā. Tāpat fiksēti arī gadījumi, kad bojāti īpašumi, piemēram, šī gada 9. augustā policijā vērsies Ukrainas pilsonis, kurš ziņojis par piemājas pagalmā atstātas automašīnas \"KIA\" sabojāšanu ar kādu šķidrumu. Likumsargi ikvienam gadījumam pievērš pastiprinātu uzmanību, veic rūpīgu informācijas pārbaudi un izmeklēšanu, tostarp vērtējot vai notikumos ir saskatāmas arī naida nozieguma pazīmes. Tāpat policija atkārtoti uzsver, ka rūpīgi seko līdzi norisēm sabiedrībā un pievērš pastiprinātu uzmanību jebkādām viedokļu un darbību izpausmēm, kas saistītas ar agresiju pret Ukrainas bēgļiem vai atbalstu Krievijas karam Ukrainā, lai novērstu iespējamos likumpārkāpumus un aicina arī iedzīvotājus ziņot par ievērotiem likumpārkāpumiem vai sabiedriskās kārtības apdraudējumiem, zvanot VP pa tālruni 110.", "link": "https://www.delfi.lv/161/criminal/54673098/pusgads-kops-krievijas-iebrukuma-ukraina-valsts-policija-125-kriminalprocesi"},
{"title": "Ceturtdien avārijās uz ceļiem Latvijā cietuši 13 cilvēki", "category": "Kriminālziņas", "body": "Visvairāk cilvēki avārijās cietuši Rīgā un tās apkārtnē – astoņi, no kuriem viens velosipēdists un divi elektrisko skrejriteņu vadītāji. Vēl pa vienam velosipēdistam un elektriskā skrejriteņa vadītājam cietis avārijās Latgalē. Zemgalē avārijās cietuši divi cilvēki, bet Kurzemē viens velosipēdists. Kopumā ceļu satiksmes jomā pieņemti 370 administratīvo pārkāpumu lēmumi, tajā skaitā 144 par ātruma pārsniegšanu, astoņi par automašīnas vadīšanu alkohola reibumā, divi par automašīnas vadīšanu narkotisko vielu iespaidā un divi par agresīvu braukšanu, liecina policijas apkopotā statistika. Trīs autovadītājus, kas pie stūres sēdušies alkohola reibumā, policija pieķērusi Zemgalē, pa diviem – Rīgā un Latgalē, bet vēl vienu – Vidzemē.", "link": "https://www.delfi.lv/161/criminal/54677780/ceturtdien-avarijas-uz-celiem-latvija-cietusi-13-cilveki"},
{"title": "Piektdien avārijās cietuši 12 cilvēki un viens gājis bojā", "category": "Kriminālziņas", "body": "Jau vēstīts, ka piektdien ap pulksten 17 netālu no Bērzciema notika avārija, kurā mikroautobuss \"Opel Vivaro\" pagaidām nenoskaidrotu apstākļu dēļ  nobrauca no ceļa  un apgāzās. Negadījumā cieta piecas personas un viena gāja bojā. Valsts policija  skaidro notikušā apstākļus. Kopumā ceļu satiksmes jomā pieņemti 416 administratīvo pārkāpumu lēmumi, tajā skaitā 151 par ātruma pārsniegšanu, 15 par automašīnas vadīšanu alkohola reibumā un viens narkotisko vielu iespaidā, vēl trīs protokoli sastādīti par agresīvu braukšanu.", "link": "https://www.delfi.lv/161/criminal/54047924/piektdien-avarijas-cietusi-12-cilveki-un-viens-gajis-boja"},
{"title": "Tiesa neapcietina traģiskā avārijā vainotu dzērājšoferi", "category": "Kriminālziņas", "body": "19. augustā Rīgā, Maskavas ielā, uz regulējamas gājēju pārejas sabraukts 1985. gadā dzimis vīrietis. Valsts policijā sākts kriminālprocess, kurā par aizdomās turēto atzina vīrieti, kurš izraisīja minēto ceļu satiksmes negadījumu, atrodoties alkohola ietekmē. 21. augustā procesa virzītāja, saskaņojot ar uzraugošo prokuroru, vērsās tiesā ar ierosinājumu aizdomās turētajam piemērot drošības līdzekli – apcietinājumu. Tiesa, nepiekrītot šim ierosinājumam, atteica piemērot prasīto drošības līdzekli, kas prokuratūras ieskaitā nebija pamatoti, jo izdarītais noziedzīgais nodarījums vērtējams kā sevišķi smags noziegums, kura rezultātā ir iestājušās smagas sekas – gājis bojā cilvēks, pretlikumīgu dzērājšofera darbību rezultātā.", "link": "https://www.delfi.lv/161/criminal/54679368/tiesa-neapcietina-tragiska-avarija-vainotu-dzerajsoferi"},
{"title": "VUGD ceturtdien dzēsis piecus meža ugunsgrēkus", "category": "Kriminālziņas", "body": "Aizvadītajā diennaktī  Valsts ugunsdzēsības un glābšanas dienests  ( VUGD ) saņēma 49 izsaukumus – 28 uz ugunsgrēku dzēšanu, tai skaitā piecus uz meža ugunsgrēku dzēšanu, 16 uz glābšanas darbiem, bet pieci izsaukumi bija maldinājumi. Ceturtdien, plkst. 16.08, ugunsdzēsēji glābēji devās uz Viestura prospektu un Daudersalas pārvadu Rīgā, kur bija noticis ceļu satiksmes negadījums – vieglās un smagās automašīnas sadursme.  Ugunsdzēsēji  glābēji ar hidrauliskajiem instrumentiem atbrīvoja vienu cilvēku un nodeva Neatliekamās medicīniskās palīdzības dienesta mediķiem. Izmantojot absorbentu, tika sakārtota ceļa braucamā daļa un plkst. 18.07 darbs notikumā tika noslēgts. Plkst. 11.50 VUGD saņēma izsaukumu uz A. Upīša ielu Rēzeknē, kur dega vienstāva koka saimniecības šķūņi 48 m 2 platībā un tajos esošā malka 7 m 3 platībā, garāža 22,5 m 2 platībā, vieglās automašīnas virsbūve 2 m 2 platībā, šķūņu jumta konstrukcijas 1 m 2 platībā un garāžas vārti 0,5 m 2 platībā. Kopējā degšanas platība – 74 m 2 . Ugunsdzēsējiem glābējiem no liesmām izdevās nosargāt vieglās automašīnas un saimniecības ēkas. Lai novērstu dažādu vielu noplūdi Rēzeknes upē, tajā ietekošajā strautā tika uzstādītas absorbējošās bonas un plkst. 14.30 darbs notikuma vietā noslēdzās. Savukārt plkst. 11.07 saņemts izsaukums uz Ludzas novada Isnaudas pagastu, kur dega vienstāva dzīvojamā māja. Ierodoties notikuma vietā, ugunsdzēsēji glābēji konstatēja, ka ar atklātu liesmu deg jumts ar mansardu 204 m 2 platībā un iekštelpas 110 m 2 platībā. Ugunsdzēsējiem glābējiem no liesmām izdevās nosargāt vienu mājas pusi. Plkst. 16.58 ugunsgrēks likvidēts. Aizvadītajā diennaktī ugunsdzēsēji glābēji steidzās arī uz izsaukumiem, kuros dega sodrēji divu ēku dūmvados, dārza māja, pirts, jumta pārsegums, ekskavators, vieglā automašīna, riepas, kūdra, niedres, koki, krūmi, sausā zāle un septiņos gadījumos atkritumi.", "link": "https://www.delfi.lv/161/criminal/55623142/vugd-ceturtdien-dzesis-piecus-meza-ugunsgrekus"},
{"title": "Rosina apsūdzēt ugunsdzēsēju par nelikumīgu transportlīdzekļu un rezerves daļu tirgošanu", "category": "Kriminālziņas", "body": "Iekšējās drošības birojs  (IDB) rosinājis sākt kriminālvajāšanu pret Valsts ugunsdzēsības un glābšanas dienesta amatpersonu par uzņēmējdarbības veikšanu bez reģistrēšanas, izvairīšanos no deklarācijas iesniegšanas un nodokļu nomaksas, informēja birojā. VUGD  amatpersona vairāku gadu garumā veica uzņēmējdarbību bez reģistrēšanas, proti, pārdeva transportlīdzekļu rezerves daļas, kā arī iegādājās vairākus desmitus transportlīdzekļu Latvijā un ārvalstīs, kurus pēc tam pārdeva. Nereģistrētās uzņēmējdarbības rezultātā Latvijai netika nomaksāti nodokļi lielā apmērā. Vienlaikus IDB noskaidroja, ka minētā VUGD amatpersona, iesniedzot Valsts ieņēmumu dienesta Elektroniskās deklarēšanas sistēmā kārtējo valsts amatpersonas deklarāciju un gada ienākumu deklarāciju, vairāku gadu garumā apzināti norādīja nepatiesas ziņas par saviem ienākumiem un darījumiem lielā apmērā.", "link": "https://www.delfi.lv/161/criminal/55624156/rosina-apsudzet-ugunsdzeseju-par-nelikumigu-transportlidzeklu-un-rezerves-dalu-tirgosanu"},
{"title": "Strīda karstumā Gulbenes novadā nodur vīrieti", "category": "Kriminālziņas", "body": "Trešdien, 4. novembrī,  Valsts policijas  (VP) Vidzemes reģiona pārvaldes  Gulbenes  iecirknī tika saņemta informācija par to, ka Gulbenes novadā kādā dzīvoklī atrasts vīrieša līķis ar vardarbīgas nāves pazīmēm. Aizdomās par noziedzīgā nodarījuma izdarīšanu aizturēts 1961. gadā dzimis vīrietis, portāls \"Delfi\" uzzināja policijā. Policijas rīcībā esošā informācija liecina, ka starp diviem vīriešiem izcēlās sadzīves rakstura konflikts, kura laikā viens no vīriešiem paņēma nazi un nodarīja smagus miesas bojājumus otram vīrietim, iedurot vēderā. Cietušais no gūtajiem ievainojumiem mira notikuma vietā. Veicot operatīvās izmeklēšanas darbības, aizdomās par tīšu smagu miesas bojājumu nodarīšanu, kuru rezultātā iestājās cietušā nāve, policisti aizturēja 1961. gadā dzimušo vīrieti. Aizturētais jau iepriekš nonācis policijas redzeslokā. Policijā sākts kriminālprocess pēc Krimināllikuma 125. panta trešās daļas. Likums par tīša smaga miesas bojājuma nodarīšanu, kas vainīgā neuzmanības dēļ bijis par iemeslu cietušā nāvei kā sodu paredz piemērot brīvības atņemšanu uz laiku no trim līdz 15 gadiem, konfiscējot mantu vai bez mantas konfiskācijas, un ar probācijas uzraudzību uz laiku līdz trim gadiem vai bez tās. Izmeklēšanā kriminālprocesā turpinās. Drīzumā tiks lemts par drošības līdzekļa – apcietinājuma piemērošanu aizturētajam vīrietim.", "link": "https://www.delfi.lv/161/criminal/52633209/strida-karstuma-gulbenes-novada-nodur-virieti"},
{"title": "Par bērnu pornogrāfijas apriti aiztur divus cilvēkus; atrod plašu aizliegto materiālu klāstu", "category": "Kriminālziņas", "body": "Pagājušā nedēļā, no 18. līdz 21. aprīlim,  Valsts policija  (VP), apkarojot bērnu pornogrāfijas izplatību tiešsaistē, īstenoja operāciju, vēršoties pret bērnu pornogrāfijas patērētājiem. Likumsargi veica kopumā četras kratīšanas dažādās adresēs Latvijas teritorijā un aizturēja divus cilvēkus. Pie aizturētajiem tika atrasti un izņemti datu nesēji ar lielu apjomu bērnu seksuālas izmantošanas materiālu, portālu \"Delfi\" informēja policijā. Turpmākā datu nesēju apskate un informācijas analīze, iespējams, ļaus identificēt arī citas aizliegto materiālu apritē iesaistītās personas, informē VP. Šā gada pirmajos četros mēnešos VP, veicot operatīvos pasākumus, ieguva informāciju par 12 Latvijas iedzīvotājiem, kuri aktīvi iesaistītas bērnu seksuālas izmantošanas materiālu apritē tiešsaistē. Pamatojoties uz iegūto informāciju, likumsargi uzsāka 12 kriminālprocesus, kas kvalificēti pēc Krimināllikuma 166. panta otrās daļas, un veica procesuālās darbības noziegumu pārtraukšanai. No tiem jau trīs kriminālprocesos pabeigta izmeklēšana – tie nosūtīti prokuratūrai kriminālvajāšanas uzsākšanai pret personām, kuras nodarbojās ar bērnu pornogrāfijas materiālu apriti. VP atzīmē, ka viens no kriminālprocesiem, kas šogad nosūtīts prokuratūrai kriminālvajāšanas uzsākšanai pēc Krimināllikuma 166. panta otrās daļas, izmeklēšanas laikā tika papildus kvalificēts arī pēc Krimināllikuma 166. panta ceturtās daļas, tas ir, par sešpadsmit gadus nesasniegušas personas iesaistīšanu un izmantošanu pornogrāfiska rakstura materiāla izgatavošanā, kas ir sevišķi smags noziegums. Izmeklēšanas gaitā noskaidrots, ka 1981. gada dzimusi persona ne tikai īstenoja bērnu seksuālas izmantošanas materiālu apriti tiešsaistē, bet arī slepus izgatavoja bērnu pornogrāfijas materiālu, iesaistot tajā mazgadīgu personu. Bērnu seksuālās izmantošanas materiāli, kas nonākuši interneta vidē var tikt izplatīti nekontrolēti un atkārtoti, līdz ar to šādas seksuālās vardarbības upuris ir jo īpaši neaizsargāts, norāda VP. Bērnu pornogrāfijas apkarošana tiešsaistē kļūst aizvien sarežģītāka, noziedznieki apmainās ne tikai ar aizliegtiem materiāliem, bet arī ar upuru atrašanas metodēm un veidiem, kā izvairīties no atbildības un palikt anonīmiem, informē likumsargi.", "link": "https://www.delfi.lv/161/criminal/55470690/par-bernu-pornografijas-apriti-aiztur-divus-cilvekus-atrod-plasu-aizliegto-materialu-klastu"},
{"title": "Daugavpilī nodur vīrieti", "category": "Kriminālziņas", "body": "Valsts policija  saņēma informāciju, ka Daugavpilī kādā dzīvoklī Neatliekamās medicīniskās palīdzības dienesta (NMPD) mediķi atraduši vīrieša līķi. Viņiem radušās aizdomas, ka vīrietis miris vardarbīgā nāvē. Notikuma vietā nekavējoties ieradās Valsts policijas Daugavpils iecirkņa likumsargi, kuri saistībā ar notikušo sāka kriminālprocesu un operatīvo pasākumu rezultātā šonedēļ aizturēja iespējamo vainīgo personu. 10. augusta vakarā ap pulksten 22.24, policija saņēma informāciju no mediķiem, ka Daugavpilī, kādā dzīvoklī, ir atrasts 1964. gadā dzimušā vīrieša līķis ar vardarbīgas nāves pazīmēm – vairākām durtām brūcēm ķermeņa apvidū. Saistībā ar notikušo tika ierosināts kriminālprocess pēc Krimināllikuma 116.panta, par citas personas tīšu prettiesisku nonāvēšanu, un uzsāktas nepieciešamās izmeklēšanas darbības. Pēc šobrīd policijas rīcībā esošās informācijas, sestdienas vakarā cietušā dzīvesvietā ieradās divas personas – sieviete, ar kuru pirms apmēram 25 gadiem cietušajam ir bijusi konfliktsituācija, un viņam nepazīstams vīrietis. Vīrietis, kurš visdrīzāk tobrīd atradās alkoholisko dzērienu ietekmē, sācis konfliktēt ar cietušo, tostarp pieminot augstāk minēto, pirms vairākiem gadu desmitiem notikušo konfliktsituāciju. Pēc brīža, atriebības motīvu vadīts, vīrietis bija izvilcis nazi, un nodarījis cietušajam kopumā piecus naža dūrienus. Pēc tam abi ar sievieti atstājuši notikuma vietu. Operatīvo un izmeklēšanas pasākumu laikā likumsargi noskaidroja sievietes un iespējamā slepkavas personību. Šonedēļ sadarbībā ar Rīgas reģiona pārvaldes darbiniekiem Rīgā tika atrasts un aizturēts kāds 1980. gadā dzimis vīrietis. Jāpiebilst, ka viņš iepriekš jau nonāca policijas redzeslokā, un ir bijis tiesāts par sevišķi smaga noziedzīga nodarījuma izdarīšanu. Pašlaik policijā turpinās izmeklēšana, ir nozīmētas nepieciešamās ekspertīzes un tiek skaidrota aizturēta vīrieša, ka arī 1975. gadā dzimušas sievietes saistība ar minēto noziedzīgo nodarījumu. Otrdien ar tiesas lēmumu vīrietim ir piemērots drošības līdzeklis – apcietinājums, savukārt sievietei – drošības līdzeklis, kas nav saistīts ar brīvības atņemšanu. Krimināllikuma 116.pants par citas personas tīšu prettiesisku nonāvēšanu (slepkavību) kā sodu paredz piemērot mūža ieslodzījumu vai brīvības atņemšanu uz laiku no pieciem līdz 20 gadiem un probācijas uzraudzību uz laiku līdz trim gadiem.", "link": "https://www.delfi.lv/161/criminal/51365363/daugavpili-nodur-virieti"},
{"title": "Tiesai nodod lietu par pasūtījuma slepkavības organizēšanu", "category": "Kriminālziņas", "body": "Saskaņā ar apsūdzību noziedzīgais nodarījums izdarīts 2019. gada jūlijā, kad kāda sieviete ar paziņu organizējusi sava bijušā vīra slepkavību. Slepkavības organizēšanai sākumā tika izmantots internets, proti, sievietes draugs sarakstoties kādai personai izteica lūgumu paveikt slepkavību par samaksu. Uzrunātā persona par šādiem plāniem ziņoja policijai, pēc kā tika veiktas speciālās izmeklēšanas darbības. Jau vēstīts, ka kopš 2014. gada Latvijā notikušas piecas pasūtījuma slepkavības. Policijā skaidroja, ka kopš 2014. gada piecas pasūtījuma slepkavības tikušas īstenotas, piecos gadījumos konstatēti šāda nozieguma mēģinājumi, bet vēl trīs gadījumos policija noziegumu novērsusi tā sagatavošanas stadijā.", "link": "https://www.delfi.lv/161/criminal/52617963/tiesai-nodod-lietu-par-pasutijuma-slepkavibas-organizesanu"},
{"title": "Lūdz sākt kriminālvajāšanu lietā par sutenerismu džentlmeņu klubos Rīgā", "category": "Kriminālziņas", "body": "Valsts policija  (VP) nosūtījusi prokuratūrai kriminālvajāšanas uzsākšanai kriminālprocesu par sutenerismu trīs džentlmeņu klubos Rīgā un noziedzīgi iegūtu līdzekļu legalizēšanu, informēja likumsargi. VP Organizētās noziedzības apkarošanas pārvalde izmeklēšanas laikā noskaidrojusi, ka šie džentlmeņu klubi darbojās laika posmā no 2015. līdz 2018. gadam. Taču klubu klienti pārsvarā bija turīgi ārvalstu tūristi. Nakts klubā par atsevišķu samaksu kluba klientiem bija iespējams saņemt seksuālus pakalpojumus. 2018. gadā uzsāktā Kriminālprocesa ietvaros likumsargi uzlika arestus 35 objektiem, tostarp naudai, banku kontiem, kustamai un nekustamai mantai. To kopējā vērtība ir vairāk nekā 500 000 eiro. Organizētās grupas dalībniekiem tiek inkriminēta arī noziedzīgi iegūtu līdzekļu legalizācija kopsummā par vairāk nekā 400 000 eiro. VP kriminālprocesā kopumā par aizdomās turētajām atzinusi desmit personas – divus vīriešus un astoņas sievietes. Aizdomās turēto lokā ir klubu īpašnieki, administratores un grāmatvede. Šobrīd kriminālprocess nosūtīts prokuratūrai kriminālvajāšanas uzsākšanai.", "link": "https://www.delfi.lv/161/criminal/52232645/ludz-sakt-kriminalvajasanu-lieta-par-sutenerismu-dzentlmenu-klubos-riga"},
{"title": "Jelgavā strīda laikā nodur vīrieti; policija aiztur vaininieku", "category": "Kriminālziņas", "body": "Sestdien, 5. decembrī, Jelgavā kādā dzīvoklī tika atrasts vīrietis ar vardarbīgas nāves pazīmēm. Tajā pašā dienā  Valsts policijas  (VP) darbinieki aizdomās par slepkavību aizturēja 1960. gadā dzimušu vīrieti, kuram jau nākamajā dienā Dobeles rajona tiesa piemēroja drošības līdzekli – apcietinājumu, portālu \"Delfi\" informēja VP pārstāve Dace Kalniņa. Naktī no piektdienas uz sestdienu policija saņēma informāciju, ka kādā dzīvoklī ir atrasts 1978. gadā dzimuša vīrieša līķis ar durtu brūci. Aizdomās par slepkavības izdarīšanu tajā pašā dienā nozieguma vietā tika aizturēts vīrietis, kurš jau iepriekš bija nonācis policijas redzeslokā par dažāda veida noziedzīgu nodarījumu izdarīšanu. Policijas rīcībā esošā informācija liecina, ka starp vīriešiem izcēlās sadzīviska rakstura konflikts, kura laikā viens no vīriešiem ar nazi iedūra otram, kurš no gūtajiem ievainojumiem mira notikuma vietā. 6. decembrī Dobeles rajona tiesā aizturētajam vīrietim tika piemērots drošības līdzeklis – apcietinājums. Šobrīd VP skaidro nozieguma motīvus, ir noteiktas ekspertīzes un policijā par notikušo ir uzsākts kriminālprocess pēc Krimināllikuma 116. panta – par citas personas tīšu prettiesisku nonāvēšanu – slepkavību. Par šādu noziegumu likums kā sodu paredz piemērot mūža ieslodzījumu vai brīvības atņemšanu uz laiku no pieciem līdz 20 gadiem.", "link": "https://www.delfi.lv/161/criminal/52736615/jelgava-strida-laika-nodur-virieti-policija-aiztur-vaininieku"},
{"title": "Kriminālprocesu par spiegošanu pret Ādažu bāzē aizturētajiem pārkvalificē par huligānismu", "category": "Kriminālziņas", "body": "Drošības policija  (DP), kura sākotnēji pret Ādažu bāzē aizturētajiem Krievijas pilsoņiem uzsāka kriminālprocesu par mēģinājumu veikt teroristiskas darbības un spiegošanu, tagad kriminālprocesu pārkvalificējusi pēc Krimināllikuma panta par huligānismu, pastāstīja aizdomās turēto aizstāve zvērināta advokāte Imma Jansone. Viņa skaidroja, ka nākamnedēļ procesa virzītājs lietu varētu nodot prokuratūrai. Piebilstot, ka abi aizdomās turētie - Aleksandrs Kurkins un Andrejs Popko - paturēti apcietinājumā. Tāpat Jansone tuvākajā laikā plāno iesniegt lūgumu par drošības līdzekļa grozīšanu abiem Ādažu bāzē aizturētajiem Krievijas pilsoņiem. Jau vēstīts, ka Rīgas pilsētas Vidzemes priekšpilsētas tiesas lēmumā, ar kuru tā lēmusi paturēt apcietinājumā Ādažu bāzē aizturētos divus Krievijas pilsoņiem, teikts, ka  DP izmeklēšanu varētu pabeigt septembrī. Apsūdzēto aizstāve Jansone, skaidrojot tiesas lēmumā iekļauto motivāciju, norādīja, ka \"tas pats viss, kas pagājušajā reizē. Vienīgais, kas tur ir jauns, ir tas, ka izmeklētāji [procesa virzītājs] solīja, ka it kā mēneša laikā būs pabeigta izmeklēšana\". Jansone arī norādīja, ka šo tiesas lēmumu nevar pārsūdzēt, taču var iesniegt lūgumu par drošības līdzekļa grozīšanu. Tiesas sniegtajai motivācijai advokāte nepiekrita, norādot, vēlāk varētu vērsties Eiropas Cilvēktiesību tiesā. \"Es uzskatu, ka tur nav pamata tiesāt viņus vispār, pat turēt aizdomās par saistībā ar Krimināllikuma pantu par spiegošanu un Krimināllikuma pantam par terorismu, \" piebilda Jansone. Kā ziņots, iepriekš abu aizstāve pauda, ka lēmums paturēt apcietinājumā divus Krievijas pilsoņus, Popko un Kurkinu, atgādina totalitāru valsti. \"Skatījos Satversmi, un tur bija teikts, ka Latvija ir demokrātiska valsts,\" teica Jansone un norādīja, ka, iespējams, pa nakti notikušas kādas izmaiņas, jo lēmums nemainīt piemēroto drošības līdzekli Krievijas pilsoņiem, atgādina totalitāru valsti. Jansone arī norādīja - paši aizturētie liecina, ka ir nodarbojušies ar laikmetīgo mākslu, nevis spiegošanu. Krievijas pilsoņiem sākotnēji piemērots aizdomās turētā statuss par mēģinājumu veikt teroristiskas darbības, ja tās izdarījusi personu grupa pēc iepriekšējas vienošanās un par spiegošanu. Jau ziņots, ka  Ādažu bāzē 10. jūnijā tika aizturētas divas personas , kuras ar kāpņu palīdzību bija pārlēkušas pāri bāzes žogam. Aizturētie bija Krievijas pilsoņi. Šajā laikā Ādažos norisinājās militārās mācības \"Saber Strike\". Saistībā ar incidentu pie Nacionālo bruņoto spēku bāzes DP aizdomās turētā statusu piemēroja arī Vladimiram Lindermanam. Pirmstiesas izmeklēšanā iegūtā informācija liecina, ka neilgi pirms incidenta viņš apmeklējis Kadagu, ko viņš nenoliedza arī savās liecībās. Tāpat konstatēts, ka Lindermans uztur kontaktus ar abiem Krievijas pilsoņiem. Lindermanam piemēroja ar brīvības atņemšanu nesaistītus drošības līdzekļus – nodošanu policijas uzraudzībā un aizliegumu izbraukt no valsts. Lindermans, kurš 11. augustā atradās tiesā, kad aiz slēgtām durvīm tika lemts par drošības līdzekļiem abiem apsūdzētajiem, žurnālistiem sacīja, ka uzskats, ka Ādažu bāzē, iekļūstot trīs Krievijas pilsoņiem, notikusi spiegošana, ir smieklīgas fantāzijas. Viņš politiski atbalsta notikušo akciju, taču pats tajā neesot piedalījies un lieta esot safabricēta. Pēc viņa uzskata, nekāda spiegošana neesot notikusi, abiem apcietinātajiem Krievijas pilsoņiem var piemērot pantu par iekļūšanu militārā objektā, par ko var sodīt ar naudas sodu līdz 70 eiro.", "link": "https://www.delfi.lv/161/criminal/46480945/kriminalprocesu-par-spiegosanu-pret-adazu-baze-aizturetajiem-parkvalifice-par-huliganismu"},
{"title": "Par nelikumīgu iekļūšanu Ādažu bāzē apsūdzētie atgriezušies Krievijā", "category": "Kriminālziņas", "body": "Rīgas rajona tiesa atļāvusi atgriezties dzimtenē diviem  Krievijas  pilsoņiem - Aleksandram Kurkinam un Andrejam Popko, kuri apsūdzēti par pagājušajā vasarā notikušo incidentu Nacionālo bruņoto spēku (NBS) Ādažu bāzē. Rīgas rajona tiesa lietas skatīšanu nozīmējusi uz 22. augustu un to paredzējusi skatīt slēgtā sēdē, taču 5. aprīlī tiesa pēc savas iniciatīvas nolēmusi grozīt drošības līdzekli - aizliegumu izbraukt no valsts uz pienākumu tiesai ziņot par dzīvesvietas maiņu. Vīrieši dzīvo Voroņežā, taču, ja nolems dzīvot Maskavā, tad viņiem Latvijas tiesai jāpaziņo par šādu faktu, skaidroja apsūdzēto advokāte Imma Jansone. \"Drošības līdzekļa maiņa nebija mūsu iniciatīva. Faktiski jau iznāk, ka lūgums bija no  Pilsonības un migrācijas lietu pārvaldes , jo viņiem nav derīgas vīzas. Mēs izdarījām visu, lai saņemtu uzturēšanās atļaujas, bet tad viņi pacēla cenas un viņiem tās vīzas nebija. Es domāju, ka viņus palaida, jo nozieguma sastāvs nav saskatāms, turklāt četrus mēnešus nosēdēja cietumā par administratīvu pārkāpumu, kas tiek uzdots par kriminālnoziegumu,\" uzsvēra advokāte. Aizstāvamie uz Krieviju aizbraukuši pagājušā nedēļā, jo pirms tam vēl bija jākārto formalitātes ar Valsts robežsardzi. Apsūdzētie, \"kuri dzīvo pieticīgi\", ir gatavi ierasties uz augustā paredzēto tiesas sēdi, lai gan pastāv jautājums, vai pietiks naudas atbraukšanai uz Latviju. Gadījumā, ja Krievijas pilsoņi nevarēs ierasties, tad sniegs tiesai motivētus paskaidrojumus, turklāt nav zināms, vai pirmā tiesas sēde vispār notiks, jo ir taču vēl citi procesa dalībnieki - tiesnesis, otra apsūdzētā Vladimira Lindermana aizstāvji, norādīja Jansone. Jau ziņots, ka lietā par huligānismu apsūdzēti Krievijas pilsoņi Aleksandrs Kurkins un Andrejs Popko, bet  huligānisma atbalstīšanā apsūdzēts Latvijā zināmais prokrieviskais aktīvists Vladimirs Lindermans . Krimināllikums par inkriminēto noziegumu paredz brīvības atņemšanu līdz pieciem gadiem, piespiedu darbu vai naudas sodu. Kurkins un Popko vairākus mēnešus pavadīja apcietinājumā, taču vēlāk viņus atbrīvoja, bet aizliedza izbraukt no valsts.  Pēc atbrīvošanas viņi mitinājās Krievijas vēstniecības Latvijā dzīvoklī . Oficiālu darbu Latvijā abi apsūdzētie nedrīkstēja strādāt, tāpēc laiku, pēc advokātes teiktā, īsināja ar grāmatu lasīšanu, \"sērfošanu\" internetā, pastaigām un Latvijas apceļošanu. Krievijas pilsoņiem iztikas sagādē palīdzējuši tuvinieki un Krievijas vēstniecība. Prokuratūra piedāvājusi vienošanos par sodu, taču aizstāvība tam nav piekritusi, jo šajā gadījumā nevar saskatīt huligānisma sastāvu Krimināllikuma izpratnē. Apsūdzētie atzīst savas faktiskās darbības, un tas ir administratīvs pārkāpums, iepriekš norādīja Jansone. Drošības policijas  (DP) veiktajā izmeklēšanā noskaidrots, ka abi Krievijas pilsoņi, veicot iepriekšēju gatavošanos, 2015. gada jūnijā nelikumīgi iekļuva NBS militārajā objektā Ādažos. Kriminālprocesā iegūtie pierādījumi arī liecinot, ka šī noziedzīgā nodarījuma plānošanā un izdarīšanā Krievijas pilsoņiem atbalstu sniedza Latvijas iedzīvotājs. Popko un Kurkinu DP sākotnēji turēja aizdomās par spiegošanu un mēģinājumu veikt teroristiskas darbības, ja tās izdarījusi personu grupa pēc iepriekšējas vienošanās, taču vēlāk viņu veiktās darbības tika pārkvalificētas par huligānismu personu grupā. Krievijas pilsoņu apcietināšanai sekoja arī Lindermana aizturēšana. Aizturēšanas brīdī Ādažos pie Krievijas pilsoņiem tika atrastas skrejlapas angļu valodā. Atbildību par notikušo uzņēmās kādreizējās neofašistiskās Krievijas Nacionālboļševiku partijas (NBP) pēctece - partija \"Cita Krievija\". Personas tika aizturētas ierindas laukumā netālu no vietas, kur tās ar kāpņu palīdzību bija pārlēkušas bāzes žogam, lai nesankcionēti iekļūtu bāzes teritorijā. Nacionālboļševiku izplatītajos fotoattēlos redzams, ka viņi žogu šķērsojuši, turot rokās lielu karogu Georga lentes krāsās. Bāzē šīs personas bija paspējušas uzkavēties neilgu laiku, tāpēc neesot paspējušas izplatīt skrejlapas. Jansone pērn pastāstīja, ka vīrieši ieradušies no Krievijas, lai miermīlīgā akcijā aicinātu \"ASV doties mājās\". \"Tagad ir izvērsta anti Krievijas histērija un pie Krievijas robežām it kā plāno atvērt NATO bāzes. Faktiski tas bija pacifistu pasākums, jo viņi ir pret karu un ieroču vairošanu,\" toreiz skaidroja Jansone. Incidents notika laikā, kad Ādažos sākās starptautiskās mācības \"Saber Strike 2015\", kurās piedalījās arī ASV karavīri.", "link": "https://www.delfi.lv/161/criminal/47331799/par-nelikumigu-ieklusanu-adazu-baze-apsudzetie-atgriezusies-krievija"},
{"title": "Krievijas pilsoņiem par incidentu Ādažu bāzē piespriež jau izciesto cietumsodu, bet Lindermanu attaisno", "category": "Kriminālziņas", "body": "Rīgas rajona tiesa diviem  Krievijas  pilsoņiem par 2015.gada vasarā notikušo incidentu Nacionālo bruņoto spēku (NBS) Ādažu bāzē piespriests cietumsods, ko viņi jau iepriekš izcietuši. Savukārt prokrieviskais aktīvists  Vladimirs Lindermans  attaisnots. Huligānismā apsūdzēto Krievijas pilsoņu Aleksandra Kurkina un Andreja Popko advokāte Imma Jansone pastāstīja, ka abiem vīriešiem piemērota trīs mēnešu un 27 dienu ilga brīvības atņemšana. Tas ir laiks, ko viņi iepriekš pavadīja apcietinājumā. Tāpat abiem liegts iebraukt Latvijā uz vairākiem gadiem. Savukārt huligānisma atbalstīšanā apsūdzētais Lindermans attaisnots. Lai arī klientiem uz cietumu nav jādodas, Jansone \"juridisko nianšu un kolīziju\" dēļ, spriedumu pārsūdzēs Rīgas apgabaltiesā. Motivētais spriedums būs pieejams augusta otrajā pusē. Minēto krimināllietu iztiesāja aiz slēgtām durvīm. Krimināllikums par inkriminēto noziegumu paredz brīvības atņemšanu līdz pieciem gadiem, piespiedu darbu vai naudas sodu. Drošības policijas  (DP) veiktajā izmeklēšanā noskaidrots, ka abi Krievijas pilsoņi, veicot iepriekšēju gatavošanos, 2015.gada jūnijā  nelikumīgi iekļuva NBS militārajā objektā Ādažos . Kriminālprocesā iegūtie pierādījumi arī liecinot, ka šī noziedzīgā nodarījuma plānošanā un izdarīšanā Krievijas pilsoņiem atbalstu sniedza Latvijas iedzīvotājs Lindermans. Popko un Kurkinu DP sākotnēji turēja aizdomās par spiegošanu un mēģinājumu veikt teroristiskas darbības, ja tās izdarījusi personu grupa pēc iepriekšējas vienošanās, taču vēlāk viņu veiktās darbības tika pārkvalificētas par huligānismu personu grupā. Krievijas pilsoņu apcietināšanai sekoja arī Lindermana aizturēšana. Aizturēšanas brīdī Ādažos pie Krievijas pilsoņiem tika atrastas skrejlapas angļu valodā. Atbildību par notikušo uzņēmās kādreizējās neofašistiskās Krievijas Nacionālboļševiku partijas pēctece - partija \"Cita Krievija\". Personas tika aizturētas ierindas laukumā netālu no vietas, kur tās ar kāpņu palīdzību bija pārlēkušas bāzes žogam, lai nesankcionēti iekļūtu bāzes teritorijā. Nacionālboļševiku izplatītajos fotoattēlos redzams, ka viņi žogu šķērsojuši, turot rokās lielu karogu Georga lentes krāsās. Bāzē šīs personas bija paspējušas uzkavēties neilgu laiku, tāpēc neesot paspējušas izplatīt skrejlapas. Krievijas pilsoņi iepriekš paziņoja, ka notikušais bijusi mierīga akcija un viņi vēlējušies parādīt, ka \"esam pret to, ka ASV un  Eiropas Savienība  veic mācības tik tuvu Krievijas robežai\", jo to Krievija saskata kā draudu. Tas bija mierīgs protests un ka vīriešu mērķis pavisam noteikti nebija kādu iebiedēt vai nobiedēt. Tiesa pēc aizturēšanas abiem kā drošības līdzekli piemēroja apcietinājumu, taču pēc vairākiem mēnešiem viņus no cietuma atbrīvoja un atļāva izbraukt no valsts uz dzimteni. Incidents notika laikā, kad Ādažos sākās starptautiskās mācības \"Saber Strike 2015\", kurās piedalījās arī ASV karavīri.", "link": "https://www.delfi.lv/161/criminal/49107883/krievijas-pilsoniem-par-incidentu-adazu-baze-piespriez-jau-izciesto-cietumsodu-bet-lindermanu-attaisno"},
{"title": "Ceļu negadījumos cietuši astoņi cilvēki", "category": "Kriminālziņas", "body": "Aizvadītajā diennaktī valstī reģistrēti 97 ceļu satiksmes negadījumi, kuros cietušas astoņas personas, portālu \"Delfi\" informēja  Valsts policijas  Sabiedrisko attiecību nodaļas vadītājas vietniece Ilze Jurēvica. Kopumā ceļu satiksmes jomā pieņemti 403 administratīvo pārkāpumu lēmumi, tajā skaitā 165 par ātruma pārsniegšanu un četri par agresīvu braukšanu. Vēl vakar uz autoceļiem pieķerti 22 dzērājšoferi.", "link": "https://www.delfi.lv/161/criminal/54752970/celu-negadijumos-cietusi-astoni-cilveki"},
{"title": "Apskādē pieturu, iestūrē pļavā, piedāvā kukuli – VP aiztur 'Volkswagen' šoferi", "category": "Kriminālziņas", "body": "Pagājušās piektdienas rītā  Valsts policijas  (VP) darbinieki saņēma informāciju, ka  Aizkraukles  novada Sērenes pagastā no ceļa braucamās daļas ir nobraukusi automašīna un blakus negadījuma vietai esošajā autobusu pieturā atrodas vīrietis. Policija konstatēja, ka šoferis, nobraucot no ceļa, sabojājis pieturas apmali. Pēc tam 'Volkswagen' šoferis vairākkārt piedāvāja policistiem 50 eiro kukuli, portāls \"Delfi\" uzzināja VP. Ierodoties norādītajā adresē un apskatot negadījuma vietu, inspektori konstatēja, ka, apdraudot ceļu satiksmes drošību, no brauktuves ir nobraukusi automašīna \"Volkswagen Caddy\" un ir sabojāta autobusu pieturas betona apmale. Pārbaudot transportlīdzekļa un autobusu pieturā esošā vīrieša datus, izrādījās, ka kungs ir \"Volkswagen Caddy\" īpašnieks. Policisti pieņēma lēmumu par notikušo sākt administratīvā pārkāpuma procesu. Transportlīdzekļa īpašnieks tika uzaicināts uz VP automašīnu procesuālo darbību veikšanai. Lai netiktu noformēts ceļu satiksmes negadījuma materiāls un sākts administratīvā pārkāpuma process par ceļu satiksmes negadījumu, vīrietis četras reizes policijas darbiniekiem piedāvāja 50 eiro. Neskatoties uz to, ka vīrietim tika izskaidrots, ka par kukuļa piedāvājumu ir paredzēta kriminālatbildība, viņš uz brīdinājumiem nereaģēja. Pēc ceļu satiksmes negadījuma materiāla noformēšanas 1968. gadā dzimušais vīrietis tika nogādāts Aizkraukles policijas iecirknī turpmāko procesuālo darbību veikšanai saistībā ar kukuļa piedāvājumu. Krimināllikumā par kukuļdošanu paredzētie sodi ir īslaicīga brīvības atņemšana, piespiedu darbs, naudas sods vai brīvības atņemšana no 5 līdz 10 gadiem. Turklāt jāatceras, ka krimināli sodītām personām vēlāk ir liegumi ieņemt noteiktus amatus vai ierobežotas ceļošanas iespējas.", "link": "https://www.delfi.lv/161/criminal/54755010/apskade-pieturu-iesture-plava-piedava-kukuli-vp-aiztur-volkswagen-soferi"},
{"title": "Pļavniekos 62 gadus veca automašīnas vadītāja uz gājēju pārejas notriec divus cilvēkus", "category": "Kriminālziņas", "body": "Otrdien, 13. septembrī, neilgi pirms pulksten 20.30, patrulējot Pļavnieku apkaimē,  Rīgas pašvaldības policijas  (RPP) Latgales pārvaldes darbiniekus apturēja kāds transportlīdzekļa vadītājs, kurš skaidroja, ka uz netālu esošās gājēju pārejas esot notriektas divas personas, portāls \"Delfi\" uzzināja RPP. Ierodoties notikuma vietā, kārtības sargi pamanīja vienu guļošu vīrieti uz gājēju pārejas, kurš bija pie samaņas un skaidroja, ka viņam esot neciešamas sāpes, tādēļ nespējot pakustēties. Savukārt otra persona, stiprā trieciena dēļ, gulēja uz brauktuves pāris metrus no gājēju pārejas bezsamaņā ar pārsistu galvu. Notikuma vietā atradās arī 62 gadus vecā transportlīdzekļa vadītāja. Abas ievainotās personas gulēja uz ceļa nekustīgi, kamēr ieradās vairākas Neatliekamās medicīniskās palīdzības dienesta brigādes, lai sniegtu palīdzību un hospitalizētu. Savukārt pašvaldības policijas darbinieki turpināja uzraudzīt negadījuma vietu, norobežojot transportlīdzekļu kustību noteiktā virzienā. Tāpat pēc neilga brīža ieradās  Valsts policija , kas pārņēma darbu turpmāko procesuālo darbību veikšanai. Kad abas personas bija hospitalizētas, pašvaldības policistu palīdzība notikuma vietā vairs nebija nepieciešama. Negadījuma vietā atradās arī vairāki aculiecinieki, kuri bija gatavi sniegt izmeklēšanai noderīgu informāciju.", "link": "https://www.delfi.lv/161/criminal/54740126/plavniekos-62-gadus-veca-automasinas-vaditaja-uz-gajeju-parejas-notriec-divus-cilvekus"},
{"title": "Advokāts varētu lūgt Magoņa atbrīvošanu no apcietinājuma pret drošības naudu", "category": "Kriminālziņas", "body": "Valsts kompānijas \" Latvijas Dzelzceļš \" (LDz) bijušā valdes priekšsēdētāja Uģa Magoņa aizstāvis zvērināts advokāts Alvis Marga apsver iespēju lūgt Magoņa atbrīvošanu no apcietinājuma pret drošības naudu. \"Šis jautājums tiek apsvērts,\" pauda Marga, atbildot uz jautājumu, vai apsvēris iespēju lūgt tiesai piemērot Magonim ar brīvības atņemšanu nesaistītu drošības līdzekli, piemēram, drošības naudu. Tāpat advokāts paskaidroja, ka trešdien pa pastu nosūtījis Rīgas rajona tiesai sūdzību par 8. augusta tiesas lēmumu, ar kuru Magonim piemērots drošības līdzeklis - apcietinājums. Sūdzībā lūgts atcelt bijušajam LDz vadītājam piemēroto drošības līdzekli. Vienlaikus Marga piebilda, ka šajā sūdzībā nav iekļāvis lūgumu par drošības naudu kā drošības līdzekli. Jau vēstīts, ka  Magonis nogādāts Rīgas Centrālcietumā . Pagaidām Marga nav ticies ar Magoni, taču plāno to darīt ceturtdien, 13. augustā. Tāpat vēstīts, ka  Korupcijas  novēršanas un apkarošanas birojs ( KNAB ) ir  sācis kriminālprocesu pret Magoni par kukuļa lielā apmērā piedāvājuma pieņemšanu . KNAB pārstāve Laura Dūša iepriekš informēja, ka kriminālprocess sākts pēc Krimināllikuma panta daļas par kukuļa - materiālu vērtību, mantiska vai citāda rakstura labumu pieņemšanu, ko izdarījusi valsts amatpersona pati vai ar starpnieku par kādu jau izdarītu likumīgu vai nelikumīgu darbību vai pieļautu bezdarbību kukuļdevēja, kukuļa piedāvātāja vai citas personas interesēs, izmantojot savu dienesta stāvokli, neatkarīgi no tā, vai pieņemtais vai piedāvātais kukulis domāts šai valsts amatpersonai vai jebkurai citai personai, ja pārkāpums izdarītas lielā apmērā vai ja tās izdarījusi personu grupa pēc iepriekšējas vienošanās, vai ja kukulis pieprasīts. Par šo pārkāpumu soda ar brīvības atņemšanu uz laiku no diviem līdz 10 gadiem, konfiscējot mantu vai bez mantas konfiskācijas un atņemot tiesības uz noteiktu nodarbošanos vai tiesības ieņemt noteiktu amatu uz laiku līdz pieciem gadiem. Pēc Dūšas teiktā, kriminālprocesa ietvaros iegūto pierādījumu kopums dod pietiekamu pamatu uzskatīt, ka kukulis saņemts saistībā ar LDz meitasuzņēmuma \"LDz ritošā sastāva serviss\" (LDz RSS) iepirkumu. Portāls \"Diena.lv\" iepriekš ziņoja, ka iespējams,  Magonis tiek turēts aizdomās par aptuveni pusmiljona eiro kukuļa saņemšanu saistībā LDz RSS nesenu daudzmiljonu iepirkumu  – četru vecu dīzeļlokomotīvju iegādi no Igaunijas miljonāram Oļegam Osinovskim piederošā uzņēmuma \"Skinest\". Iepirktās lokomotīves bijušas dažādā stāvoklī un to cena atšķīrusies, bet katra no četrām lokomotīvēm maksājusi ap diviem miljoniem eiro un vairāk. Divas no četrām iepirktajām dīzeļlokomotīvēm jau piegādātas. \"LDz RSS\" iepirkums par četru 2TE116 sērijas lietotu dīzeļlokomotīvju iegādi noslēdzās šā gada 7.aprīlī, tajā bijuši divi pretendenti un uzvarējis \"Skinest\", kas ir arī viens no galvenajiem lokomotīvju rezerves daļu piegādātājiem LDz, pateicoties uzņēmuma līgumiem ar ražotājiem Krievijā, raksta \"Diena.lv\". Savukārt Osinovskis Igaunijas sabiedriskajai raidorganizācijai ERR uzsvēris, ka konkurss par lokomotīvju iepirkumu noticis pēc visiem noteikumiem. Ziņots arī, ka KNAB 6. augusta vakarā  veica kratīšanu Magoņa darba vietā, un viņš aizturēts, ar automašīnu atgriežoties no Igaunijas . LDz vadītājs no amata 7. augustā  tika atbrīvots, un par viņa pienākumu izpildītāju iecelts LDz līdzšinējais valdes loceklis Aivars Strakšas . Rīgas rajona tiesa 8. augustā Magonim  piemēroja drošības līdzekli apcietinājumu . \"Lursoft\" informācija liecina, ka Magonis bija LDz valdes priekšsēdētājs kopš 2005. gada. No 2003. līdz 2005. gadam vadījis LDz padomi. LDz pieder valstij. Tā koncerns nodarbojas ar kravu pārvadājumiem pa dzelzceļu un uztur infrastruktūru.", "link": "https://www.delfi.lv/161/criminal/46329197/advokats-varetu-lugt-magona-atbrivosanu-no-apcietinajuma-pret-drosibas-naudu"},
{"title": "Video: 'Tikai nesakiet sievai' – par RPP mašīnas spoguļa nolaušanu aiztur vīrieti", "category": "Kriminālziņas", "body": "Ceturtdien neilgi pirms diviem naktī  Rīgas pašvaldības policija  (RPP) saņēma zvanu no kāda iereibuša vīrieša, kurš, kad policija ieradās, nolauza likumsargu automašīnai spoguli un centās aizbēgt ar nomas elektroskrejriteni, portālu \"Delfi\" informēja policijā. Vīrietis policistiem skaidroja, ka, ejot pa ielu centra apkaimē, viņam no daudzdzīvokļu mājas trešā stāva met ar akmeņiem. Uz notikuma vietu tika norīkota tuvākā policijas ekipāža. Ierodoties notikuma vietā, likumsargi sastapa izsaucēju, kurš atkārtoti skaidroja situāciju. Apsekojot daudzdzīvokļa mājas pagalmu, policisti sadzirdēja blīkšķi un mirkli vēlāk pamanīja, ka izsaucējs skrien prom no notikuma vietas. Pieejot pie policijas mašīnas, likumsargi konstatēja, ka tai ir nolauzts sānu spogulis vadītāja pusē. Policisti iekāpa mašīnā un ātri vien panāca bēgošo pārkāpēju, kurš tajā brīdī mēģināja nolīgt elektroskrejriteni. Pielietojot fizisku spēku un roku dzelžus, 34 gadus vecais vīrietis tika aizturēts. Pārkāpējs atzina savu vainu, ka apzināti nolauzis spoguli, taču izdarītā pārkāpuma motīvu paskaidrot nevarēja. Policijas publicētajā video redzams, ka vīrietis likumsargiem lūdzas, lai viņi \"neko neteiktu sievai\", kā arī cenšas pierunāt mundierī tērptos vīrus ļaut viņam dzīvoklī paņemt \"apenes\". Ņemot vērā notikuma apstākļus, vīrietis tika nogādāts  Valsts policijas  iecirknī turpmāko procesuālo darbību veikšanai. Par svešas mantas tīšu bojāšanu soda ar brīvības atņemšanu uz laiku līdz diviem gadiem vai ar īslaicīgu brīvības atņemšanu, vai ar probācijas uzraudzību, vai ar sabiedrisko darbu, vai ar naudas sodu.", "link": "https://www.delfi.lv/161/criminal/54749796/video-tikai-nesakiet-sievai-par-rpp-masinas-spogula-nolausanu-aiztur-virieti"},
{"title": "Policija lūdz palīdzību slepkavības mēģinājumā vainotu vīriešu meklēšanā", "category": "Kriminālziņas", "body": "Par slepkavības mēģinājumu, pielietojot šaujamieroci,  Valsts policija  (VP) meklē attēlā redzamos vīriešus – Alanu Ahmetovu un Sergeju Špikovu, portālu \"Delfi\" informēja policijā. Policija aizdomās par sevišķi smaga noziedzīga nodarījuma izdarīšanu meklē 1984. gadā dzimušo Alanu Ahmetovu (attēlā pa kreisi) un 1988. gadā dzimušo Sergeju Špikovu (attēlā pa labi). Alana Ahmetova pazīmes: augums 175 cm, sportiskas miesas būves, uz labā pleca un rokas tetovējums. Sergeja Špikova pazīmes: augums 172 cm, sportiskas miesas būves, uz muguras liels tetovējums. Gadījumā, ja atpazīstat kādu no attēlos redzamajiem vīriešiem un ir zināma viņu atrašanās vieta vai jebkāda cita informācija, kas var noderēt izmeklēšanā, VP aicina nekavējoties zvanīt policijai pa tālruņa numuriem 26811122 vai 110. Tāpat policija garantē anonimitāti. Valsts policija aicina arī pašus meklēšanā izsludinātos vīriešus labprātīgi pieteikties policijā. Valsts policija brīdina – vīrieši var būt bīstami, tāpēc aicinām nemēģināt viņus aizturēt pašiem, bet gan nekavējoties zvanīt policijai. \"Firmas.lv\" informācija liecina, ka Ahmetovam savulaik piederējis transportlīdzekļu tirgošanas uzņēmums \"Auto cenu paradīze\", kurš likvidēts 2019.gadā. Špikovam līdz pat šī gada vasarai daļēji piederēja uzņēmums \"VS Street Food\", kurš it kā pārstāvējis informācijas tehnoloģiju un datoru pakalpojumu nozari. Ar uzņēmumu bijusi saistīta kafejnīca Rīgā, Dzirnavu ielā. Špikovs uzņēmuma īpašnieks bija laikā no 2020.gada septembra līdz šī gada vasarai, kad uzņēmums likvidēts.", "link": "https://www.delfi.lv/161/criminal/54756644/policija-ludz-palidzibu-slepkavibas-meginajuma-vainotu-viriesu-meklesana"},
{"title": "Piedāvājot labu algu restorānā Latgalē, cilvēktirdzniecībai pakļauj Ķīnas pilsoni", "category": "Kriminālziņas", "body": "Valsts policija  (VP) aizturējusi personu, kas ar pievilcīgas algas solījumiem uzaicināja darbam kādā Latvijā bāzētā restorānā Ķīnas pilsoni, taču vēlāk personu ekspluatēja un, atņemot personu apliecinošus dokumentus, piespieda darbu veikt bez atlīdzības, portālu \"Delfi\" informēja VP pārstāve Ilze Jurēvica. Persona aptuveni divu mēnešu garumā tika pakļauta cilvēktirdzniecībai. Valodas barjera traucēja upurim pašam rast palīdzību. Tikai pēc veiksmīgas sazināšanās ar savu paziņu interneta vietnē informācija par šo situāciju nonāca kādā Latvijas nevalstiskās organizācijas rīcībā, kura nekavējoties par to ziņoja policijai. Par notikušo tika ierosināts kriminālprocess, iespējamā vainīgā persona aizturēta un atzīta par aizdomās turēto, savukārt cilvēktirdzniecības upuris – atbrīvots, nodrošinot viņam visu nepieciešamo palīdzību. Izmeklēšanas laikā gūtā informācija liecina, ka kāda  Latgales  reģionā esoša restorāna īpašnieks, 1978. gadā dzimis vīrietis, 2020. gadā uzsāka meklēt darbinieku savam restorānam no Ķīnas Tautas Republikas, solot konkrētu amatu restorānā ar pievilcīgu darba samaksu 1500 eiro. Uz darba sludinājumu atsaucās kāds 1995. gadā dzimis vīrietis un, ar atbilstoši sakārtotu dokumentāciju, ierodoties Latvijā, viņš tika sagaidīts un izmitināts restorāna īpašnieka norādītā dzīves vietā. Lai arī sākotnēji tika parakstīts darba līgums, un līdz ar 2021. gada jūlija vidu persona sāka pildīt amata pienākumus, tomēr samaksa par veikto darbu netika veikta un faktiski turpmāko divu mēnešu garumā persona tika ekspluatēta. Vienlaikus vīrietim tika atņemti personu apliecinoši dokumenti, un ar draudiem viņš tika piespiests pakļauties darba ekspluatācijai. Tādējādi upuris bija nonācis materiālā atkarībā no iespējamā vainīgā un atradās ievainojamības un bezpalīdzības stāvoklī. Cilvēktirdzniecībai pakļautais vīrietis, gan radīto apstākļu dēļ, gan valodas barjeras dēļ nespēja pats sev rast palīdzību. Tikai 20.septembrī pēc veiksmīgas sazināšanās ar kādu Ķīnas Tautas Republikas personu interneta vietnē, informācija par šo situāciju nonāca kādas Latvijas nevalstiskās organizācijas rīcībā, kura nekavējoties par to ziņoja Valsts policijas Latgales reģiona pārvaldei. Pamatojoties uz policijā iegūto informāciju, nekavējoties tika uzsākts kriminālprocess pēc Krimināllikuma 154.1 panta pirmās daļas par cilvēku tirdzniecību un tika veiktas visas nepieciešamās procesuālās darbības sadarbībā ar VP Organizētās noziedzības apkarošanas pārvaldes likumsargiem. Pēc sākotnējo procesuālo darbību veikšanas, lieta tika nodota atbilstoši kompetencei VP Cilvēku tirdzniecības un sutenerisma apkarošanas nodaļas amatpersonām, kuras turpināja veikt izmeklēšanu minētajā kriminālprocesā. Izmeklēšanas laikā tika veiktas vairākas sankcionētas kratīšanas aizdomās turētās personas dzīves vietā, automašīnā un restorānā, kurā jaunais vīrietis tika nodarbināts bez atlīdzības un to laikā izdevās iegūt materiālus ar pierādījumu nozīmi. 2021. gada 6. oktobrī aizdomās turētā persona tika aizturēta. Izmeklēšana lietā vēl turpinās. Policija piebilst, ka aizdomās turētā persona nav Latvijas valsts piederīgais, tāpēc lietā norisinās arī aktīva starptautiskā sadarbība informācijas iegūšanas un citos ar tiesisko palīdzību saistītos jautājumos. Par inkriminēto nodarījumu, persona var tikt sodīta ar brīvības atņemšanu uz laiku līdz astoņiem gadiem, konfiscējot mantu vai bez mantas konfiskācijas.", "link": "https://www.delfi.lv/161/criminal/53988326/piedavajot-labu-algu-restorana-latgale-cilvektirdzniecibai-paklauj-kinas-pilsoni"},
{"title": "Tukumā degušais NMPD darbinieks neinformēja par draudu turpināšanos, saka Stukāns", "category": "Kriminālziņas", "body": "Tukumā degušais un vēlāk mirušais Neatliekamās medicīniskās palīdzības dienesta ( NMPD ) darbinieks neinformēja policiju par to, ka turpināja saņemt draudus, intervijā TV3 raidījumam \"900 sekundes\" sacīja ģenerālprokurors  Juris Stukāns . Viņš norādīja, ka pirmais ar konkrēto personu saistītais gadījums, kas nonāca Tukuma policijas redzeslokā, bija \"saistīts pilnīgi ar citiem gadījumiem\", nevis ar homofobiju vai vēlāk saņemtajām draudu īsziņām. \"Tā, kā tas tika pasniegts, saistībā ar homofobiju, policijai vispār šādas informācijas nebija. To arī apstiprina otrs cietušais – viņi bija saņēmuši īsziņas, bet diemžēl policijā nav vērsušies, un policija par turpmākajiem draudiem neko nezināja. Tāpēc šeit diemžēl nav bijusi skaidrība par apstākļiem, kas bijuši, tāpēc pilnīgi nepamatoti ir sacelta šī ažiotāža,\" komentēja ģenerālprokurors. Viņš uzsvēra, ka, ja kaut vai publiskajā telpā būtu izskanējusi informācija par saņemtām homofobiskām draudu īsziņām, policija būtu reaģējusi, taču \"diemžēl cietušais šo informāciju paturēja pie sevis\". \"Ja viņš būtu par to visu ziņojis, policija būtu iesaistījusies,\" apgalvoja Stukāns. Kā ziņots,  Valsts policija  Tukumā degušā un vēlāk mirušā NMPD darbinieka lietu izmeklē kā  novešanu līdz pašnāvībai , taču pierādījumi nedod pamatu uzskatīt, ka noticis homofobisks noziegums. Tāpat novērojot, ka publiskajā vidē izskan subjektīvi viedokļi un minētas dažādas notikušā versijas, vienlaikus paužot nesapratni par izmeklēšanas detaļu neatklāšanu, policija atgādina, ka izmeklēšana nav veicama publiski, apspriežot katru soli vai iegūto informāciju. Tā tiek veikta objektīvi un kompleksi ciešā prokuratūras uzraudzībā, turklāt policija pārbauda visas versijas, apstākļus un faktus, kas varētu būt saistīti ar notikumu Tukumā. Patlaban izmeklēšanas interesēs policija plašākus komentārus nesniedz. Jau ziņots, ka 23.aprīļa rītā tika saņemta sākotnējā informācija, ka Tukumā kādā no daudzdzīvokļu mājām izcēlās ugunsgrēks. Ierodoties notikuma vietā, likumsargi konstatēja, ka divi vīrieši ir guvuši apdegumus. 28.aprīlī kļuva zināms, ka smagāk cietušais vīrietis - NMPD darbinieks Normunds Kindzulis nomira. Vieglāk cietušais vīrietis pēc ugunsgrēka \"Neatkarīgajām Tukuma Ziņām\" uzsvēris, ka patiesībā smagāk cietušais ticis aizdedzināts ar degšķidrumu. Cietušais uzbrukumā vainojis kādu vīrieti, kurš abiem cietušajiem \"uz savu iedomu pamata vai homofobisku motīvu vadīts\" esot vairākkārt draudējis un pieprasījis vienā dzīvoklī dzīvojošajiem jauniešiem \"aizvākties no pilsētas\". Par draudiem ticis ziņots policijai, taču nekāda reakcija nesekojusi. Policija, reaģējot uz šādu informāciju, publiski paziņoja, ka tā vēl nav guvusi apstiprinājumu tam, ka Tukumā notikušais ugunsgrēks būtu saistīts ar iepriekš viena cietušā iesniegto iesniegumu par viņam izteiktajiem draudiem. VP apliecināja, ka 2020.gadā tā saņēmusi iesniegumu par iespējamiem draudiem vienam no cietušajiem. Toreiz pieņemts lēmums nesākt kriminālprocesu. Pēc ugunsgrēka lesbiešu, geju, biseksuāļu, transpersonu un viņu draugu apvienības \" Mozaīka \" valdes loceklis Kaspars Zālītis aģentūrai LETA norādīja, ka versija par uzbrukumu homofobisku uzskatu dēļ nav neiespējama, ņemot vērā cietušā iepriekš policijai rakstīto iesniegumu. 26.aprīlī iekšlietu ministrs  Sandis Ģirģens  (KPV LV) paziņoja, ka uzdevis veikt dienesta pārbaudi, vai policija ir atbilstoši reaģējusi uz incidentā Tukumā cietušo personu iesniegumiem par izteiktajiem draudiem dzīvībai. 27.aprīlī Latvijas Televīzijas raidījums \"Panorāma\", atsaucoties lielākoties uz prokurores sniegto informāciju vēstīja, ka smagos ķermeņa apdegumus guvušais Kindzulis Rīgā tiek tiesāts krimināllietā par svešu īpašumu tīšu dedzināšanu, izmantojot degšķidrumu, turklāt šīs lietas izmeklēšanas gaitā viņam konstatēti psihiski traucējumi, kas lieguši saprast un vadīt savu rīcību.", "link": "https://www.delfi.lv/161/criminal/53186027/tukuma-degusais-nmpd-darbinieks-neinformeja-par-draudu-turpinasanos-saka-stukans"},
{"title": "Policija atklājusi cilvēku tirdzniecību Zukula konditorejas uzņēmumā 'Adugs'", "category": "Kriminālziņas", "body": "VP bija saņēmusi informāciju no kādas ārvalsts vēstniecības par to, ka vairāki Latgalē bāzēta konditorejas uzņēmuma darbinieki ir ziņojuši par piespiedu darbu. Izmeklēšanas laikā tika noskaidrots, ka šajā Latgalē bāzētajā konditorejas uzņēmumā tikuši ilgstoši ekspluatēti vairāki trešo valstu pilsoņi, izmantojot viņu ievainojamības stāvokli, nemaksājot tiem algu par darbu pilnā apmērā un iedzenot viņus nesamērojami lielā parādu jūgā. Strādniekiem atņemtas pases, pret viņiem pielietota fiziska vardarbība un draudēts ar izraidīšanu no valsts gadījumā, ja viņi neievēros visas noziedzīgā grupējuma izvirzītās prasības. 10. novembrī VP Organizētās noziedzības apkarošanas pārvaldes amatpersonas veica sankcionētas kratīšanas un personu aizturēšanas Jaunjelgavas novadā, Līvānos, Aizkrauklē, Daugavpilī un Ķekavā. Kopumā ir pārmeklēti 22 objekti un kratīšanu laikā izņemta skaidra nauda – apmēram 150 000 eiro, dārglietas, munīcija un citi priekšmeti, kam varētu būt lietisko pierādījumu nozīme kriminālprocesā. Tajā pašā datumā policisti aizturēja arī organizētās grupas trīs dalībniekus, vīriešus, kas tiek turēti aizdomās par minētajiem noziegumiem – 1955. gadā dzimušo grupas līderi un uzņēmuma īpašnieku, kā arī 1974. un 1986. gadā dzimušos līdzdalībniekus. Policija piemin, ka grupas līderis ir pazīstams noziedzīgajā vidē Latgalē, tam ir plaši sakari arī politiskajās aprindās reģionā. Minētā persona jau iepriekš bija nonākusi tiesībsargājošo institūciju redzeslokā par dažādiem noziegumiem – izvairīšanos no nodokļu nomaksas, vides piesārņošanu, noziedzīgiem nodarījumiem pret pārvaldības kārtību un citiem pārkāpumiem. Savukārt pārējie divi aizdomās turētie vīrieši iepriekš nebija nonākuši policijas redzeslokā. \"Lursoft\" pieejamā informācija liecina, ka \"Adugs\" pērn strādāja ar 219 431 eiro lielu apgrozījumu, kas bija par 91% mazāk nekā 2018. gadā. Tāpat pērn uzņēmumam uzrādīta peļņa 23 574 eiro apmērā. Pērn pavasarī banka \"BlueOrange\" uzņēmumam izsniedza finansējumu vairāk nekā 1,3 miljonu eiro apmērā. Kā skaidroja uzņēmuma pārstāvji, piešķirtais finansējums tiks izmantots jaunu ražošanas iekārtu iegādei, saimnieciskās darbības vajadzībām un apgrozījuma palielināšanai. Grupas līderim tiesa ir piemērojusi drošības līdzekli apcietinājumu. Savukārt pārējiem grupas locekļiem tiesa piemēroja drošības līdzekli apcietinājums ar iespēju aizstāt to ar drošības naudu. * Redakcija atgādina, ka neviena persona netiek uzskatīta par vainīgu, kamēr tās vaina noziedzīga nodarījuma izdarīšanā netiek konstatēta Kriminālprocesa likumā noteiktajā kārtībā.", "link": "https://www.delfi.lv/161/criminal/52679751/policija-atklajusi-cilveku-tirdzniecibu-zukula-konditorejas-uznemuma-adugs"},
{"title": "Latvijā pērn pieaudzis cilvēktirdzniecības upuru skaits – vairāk trešo valstu pilsoņu", "category": "Kriminālziņas", "body": "Lai gan 2021. gadā Latvijā pamatā tika konstatēti Latvijas valstspiederīgo ekspluatācijas gadījumi, pēdējos gados identificēto upuru vidū aizvien biežāk ir trešo valstu pilsoņi, piemēram, no  Uzbekistānas ,  Tadžikistānas , kā arī  Indijas . Identificēto upuru skaita pieaugumu IeM saista ar  Valsts policijas  aktivitātēm un atklāto cilvēku tirdzniecības gadījumu skaitu ar ievērojamu skaitu upuru. IeM pārskatā par cilvēku tirdzniecības situāciju un cīņu pret cilvēku tirdzniecību Latvijā 2021. gadā secināts, ka turpinājās iepriekšējos gados novērotās tendences – biežāki darbaspēka ekspluatācijas gadījumi, lielāka digitālo tehnoloģiju ietekme upuru vervēšanā un cilvēku tirdzniecības organizēšanā. 2021. gadā ierosināti četri kriminālprocesi par cilvēku tirdzniecību, no kuriem trīs bija saistīti ar darbaspēka ekspluatāciju, bet viens bija saistīts ar piespiedu fiktīvajām laulībām. Kriminālprocesos uzliktie aresti aizdomās turēto un viņu tuvinieku līdzekļiem sasniedza 315 134 eiro. Vienai personai pagājušajā gadā piespriesta reāla brīvības atņemšana, bet vēl vienā lietā Senāta Krimināllietu departaments atcēla Vidzemes apgabaltiesas spriedumu, ar kuru apsūdzētais attaisnots apsūdzībā par divu personu turēšanu kalpībā Cēsu novadā. Tāpat cilvēku tirdzniecībā ir vērojama izteikta dzimuma dimensija, proti, darbaspēka ekspluatācijai lielākoties tiek pakļauti vīrieši, bet seksuālajai ekspluatācijai un piespiedu fiktīvajām laulībām – meitenes un sievietes. Arī 2021. gadā vērojama tāda pati tendence, jo darbaspēka ekspluatācijai bija pakļauti 49 vīrieši un četras sievietes, seksuālajai ekspluatācijai – septiņas sievietes, bet piespiedu fiktīvajām laulībām – viena sieviete. Lielākai daļai upuru ir iegūta vidējā vai vidējā speciālā izglītība, pamatskolas vai zemāks izglītības līmenis. Zemāks izglītības līmenis var būt saistīts arī ar lielāku sociālo atstumtību vai sliktāku sociālekonomisko situāciju, kas rada lielākus riskus tam, ka persona tiks pakļauta cilvēku tirdzniecībai. Taču par cilvēku tirdzniecības upuriem var kļūt arī cilvēki ar augstāko izglītību.", "link": "https://www.delfi.lv/161/criminal/54274950/latvija-pern-pieaudzis-cilvektirdzniecibas-upuru-skaits-vairak-treso-valstu-pilsonu"},
{"title": "Par divu Ukrainas karogu zādzību Siguldas novadā noteic 140 stundas piespiedu darba", "category": "Kriminālziņas", "body": "Saskaņā ar apsūdzību vīrietis šī gada marta beigās, mantkārīgu motīvu vadīts, Siguldas novadā no divu ēku karoga mastiem noņēma tobrīd pie šīm ēkām izkārtos Ukrainas karogus un aiznesa tos no notikuma vietas. Ar savām noziedzīgajām darbībām apsūdzētais nodarīja Siguldas novada pašvaldībai, kurai piederēja nozagtie karogi, mantisko zaudējumu vairāk nekā 54 eiro apmērā. Kaitējuma kompensācijas pieteikums no Siguldas novada pašvaldības netika saņemts, jo nozagtie karogi ir atgūti. Prokurors minēto vīrieti pie kriminālatbildības saucis pēc Krimināllikuma 180. panta pirmās daļas. Apsūdzētais vīrietis pilnībā piekrita viņam inkriminētā noziedzīgā nodarījuma apjomam un juridiskajai kvalifikācijai, kā arī pilnībā atzina savu vainu noziedzīgā nodarījuma izdarīšanā un to nožēloja. Par karogu zādzību iepriekš vēstīja arī  Valsts policija .", "link": "https://www.delfi.lv/161/criminal/54270782/par-divu-ukrainas-karogu-zadzibu-siguldas-novada-noteic-140-stundas-piespiedu-darba"},
{"title": "Policija Lielauces pagastā pieķer iereibušu pīļu mednieku", "category": "Kriminālziņas", "body": "Valsts policija  (VP)  Dobeles  novada Lielauces pagastā pieķēra vīrieti, kurš ar sev piederošu ieroci medīja pīles. Vīrietis bija teju divu promiļu reibumā, portāls \"Delfi\" uzzināja policijā. Policijā par notikušo sākts administratīvā pārkāpuma process. Ieroču aprites likumā noteikts, ka par šaujamieroča nēsāšanu, pārvadāšanu, izmantošanu vai pielietošanu, ja izelpotā gaisa vai asins pārbaudē konstatētā alkohola koncentrācija asinīs pārsniedz 0,5 promiles, tiek piemērots naudas sods no 1000 līdz 2000 eiro, atņemot šaujamieroča iegādāšanās, glabāšanas un nēsāšanas tiesības uz laiku no viena līdz trim gadiem. Kopumā aizvadītajā diennaktī VP Dobeles iecirknī saņemta informācija par deviņiem gadījumiem, kad cilvēki vērsušies pēc palīdzības policijā vai konstatēts, ka noticis noziedzīgs nodarījums. Ceļu satiksmes uzraudzības jomā reģistrēts viens administratīvais pārkāpums. Reģistrēts viens ceļu satiksmes negadījums, kurā cietusi viena persona.", "link": "https://www.delfi.lv/161/criminal/54668642/policija-lielauces-pagasta-pieker-iereibusu-pilu-mednieku"},
{"title": "Ceturtdien Latvijā pieķerti 11 dzērājšoferi", "category": "Kriminālziņas", "body": "Ceturtdien valstī reģistrēti 136 ceļu satiksmes negadījumi, tajos cietuši septiņi cilvēki. Kopumā ceļu satiksmes jomā pieņemti 440 administratīvo pārkāpumu lēmumi, tajā skaitā 138 par ātruma pārsniegšanu, bet viens par agresīvu braukšanu. Tāpat Latvijā reģistrētas septiņas zādzības no mājokļiem, viena automašīnas zādzība un viena velosipēda zādzība.", "link": "https://www.delfi.lv/161/criminal/54043798/ceturtdien-latvija-piekerti-11-dzerajsoferi"},
{"title": "KNAB sāktajā lietā saistībā ar VID iespējamā kukuļa vērtība ir ne mazāk kā 25 000 eiro", "category": "Kriminālziņas", "body": "Korupcijas  novēršanas un apkarošanas biroja ( KNAB ) sāktajā lietā saistībā ar Valsts ieņēmumu dienestu ( VID ) iespējamā kukuļa vērtība ir ne mazāk kā 25 000 eiro, noskaidroja aģentūra LETA. KNAB vakar paziņoja, ka 2. jūnijā sācis kriminālprocesu aizdomās par iespējamu kukuļņemšanu lielā apmērā personu grupā pēc iepriekšējas vienošanās. Kukuļa apmēru KNAB nav atklājis, tomēr LETA pārliecinājās, ka saskaņā ar likumu atbildība par noziegumu, kas izdarīts lielā apmērā, iestājas, ja nozieguma priekšmeta kopējā vērtība nodarījuma izdarīšanas brīdī nav bijusi mazāka par 50 minimālo mēnešalgu kopsummu. Šāds mēnešalgu kopums patlaban veido 25 000 eiro. LETA rīcībā esošā informācija liecina, ka šajā lietā Rīgas pilsētas tiesa šonedēļ drošības līdzekli apcietinājumu piemērojusi Nodokļu un muitas policijas pārvaldes kādas nodaļas vadītājam Intaram Štālbergam. Tiesas lēmumu Štālbergs tuvākajās dienās var pārsūdzēt Rīgas apgabaltiesā. Publiski pieejamā amatpersonas pagājušā gada deklarācija liecina, ka vīrieša ienākumi pērn veidojuši 53 373 eiro, no kuriem 34 316 eiro bija alga par darbu VID. Štālbergs savā īpašumā deklarējis četras automašīnas - 1998.gada izlaiduma \"Dodge Durango\", 1997.gada izlaiduma \"Lincoln Navigator\", 2004.gada izlaiduma \"Audi A3\", 1999.gada izlaiduma \"Jaguar XJ 4.0\", bet valdījumā deklarējis 2004.gada izlaiduma \"Infiniti FX 35\". Štālbergam pērn bankā uzkrājumus veidoja 20 358 eiro, bet parādsaistības 21 670 eiro. Jau ziņots, ka KNAB otrdien veicis kriminālprocesuālās darbības vairākos objektos, tostarp Valsts ieņēmumu dienestā (VID), un aizturējis vairākas personas. Kriminālprocesa laikā aizturētas trīs personas, un vēl divām personām ir tiesības uz aizstāvību. Tiesa lēmusi par apcietinājuma piemērošanu divām personām. KNAB pateicas Noziedzīgu nodarījumu valsts institūciju dienestā izmeklēšanas prokuratūrai un VID Iekšējās drošības pārvaldei par kriminālprocesā sniegto atbalstu.", "link": "https://www.delfi.lv/161/criminal/54678618/knab-saktaja-lieta-saistiba-ar-vid-iespejama-kukula-vertiba-ir-ne-mazak-ka-25-000-eiro"},
{"title": "Sacensību laikā Kandavā no automašīnās atstātiem makiem nozagti 3200 eiro", "category": "Kriminālziņas", "body": "Aizvadītās nedēļas nogalē  Kandavas  kartodromā notikušo sacensību laikā no četru automašīnu salonos atstātiem naudas makiem tika nozagti kopsummā 3200 eiro. Valsts policijā par notikušo sākts kriminālprocess, portālu \"Delfi\" informēja VP pārstāve Dace Kalniņa. Kādam rīdziniekam no stāvēšanai novietotas automašīnas \"Toyota Proace\" salonā atstāta maka tika nozagti 800 eiro, savukārt Daugavpils iedzīvotājs transportlīdzeklī \"Mercedes-Benz Sprinter\" ne tikai bija atstājis naudas maku, no kura tika nozagti 600 eiro, bet nebija aizslēdzis arī pašu automašīnu. Tāpat neaizslēgtu savu transportlīdzekli \"Mercedes-Benz Sprinter\" stāvēšanai bija atstājis kādas kaimiņvalsts iedzīvotājs. No viņa naudas maka, kas atradās mašīnas salonā, garnadzis piesavinājās 300 eiro. Vislielākais materiālais zaudējums tika nodarīts kādam citam kaimiņvalsts iedzīvotājam, no kura automašīnas \"Ford Transit\" salonā esošā maka tika izņemti 1500 eiro. VP atkārtoti atgādina, ka savu personīgo mantu atstāšana automašīnas salonā ir nelāgs ieradums. Transportlīdzekļos redzamās vietās atstātās mantas piesaista zagļu uzmanību un mudina viņus tās piesavināties. Lai gan šķietami garnadžus interesē tikai vērtīgi priekšmeti, piemēram, somas, naudas maki, mobilie tālruņi, fotoaparāti vai datori, zagļi neniecina arī pārtikas produktus, apģērbu un pat bērnu rotaļlietas. Tādos gadījumos izsistais automašīnas loga stikls rada lielākus zaudējumus nekā nozagtie priekšmeti, norāda VP.", "link": "https://www.delfi.lv/161/criminal/54672288/sacensibu-laika-kandava-no-automasinas-atstatiem-makiem-nozagti-3200-eiro"},
{"title": "Trešdien avārijās Latvijā cietuši 25 cilvēki", "category": "Kriminālziņas", "body": "Visvairāk negadījumu – 83 – reģistrēti Rīgas reģionā, kur arī bijis lielākais cietušo skaits – 15 cilvēki. Zemgales reģionā notikušas 17 avārijas, Latgalē – 16, Kurzemē – 11, bet Vidzemē reģistrēti deviņi ceļu satiksmes negadījumi. Kopumā ceļu satiksmes jomā pieņemt 474 administratīvo pārkāpumu lēmumi, tajā skaitā 165 par ātruma pārsniegšanu, pieci par automašīnas vadīšanu alkohola reibumā, četri par automašīnas vadīšanu narkotisko vielu iespaidā un seši par agresīvu braukšanu.", "link": "https://www.delfi.lv/161/criminal/54673948/tresdien-avarijas-latvija-cietusi-25-cilveki"},
{"title": "Purvciemā par slepkavības mēģinājumu aizturēts vīrietis", "category": "Kriminālziņas", "body": "Valsts policija  (VP) Purvciemā par slepkavības mēģinājumu aizturēja 26 gadus vecu vīrieti, portāls \"Delfi\" uzzināja policijā. Otrdien, 27. oktobrī, likumsargi saņēma izsaukumu uz kādu daudzīvokļu māju Rīgā, Purvciemā, kur sākotnēji kāpņutelpā bija izcēlies konflikts starp kaimiņiem, taču pēcāk uzbrucējs licis lietā nazi. Policisti nekavējoties izbrauca uz noradīto adresi un pie daudzdzīvokļu mājas kāpņutelpas atpazina iespējamo vainīgo personu un aizturēja to. Policisti noskaidroja, ka kāda Purvciema iedzīvotāja bija devusies mājās, kad viņai piepeši pie dzīvokļa durvīm uzbrucis kaimiņš, kuram rokās bijis nazis. Sieviete mēģinājusi bēgt un ieskrējusi savā dzīvoklī, taču arī uzbrucējs paspējis ieskriet tajā. Dzīvoklī tobrīd atradies sievietes dzīvesbiedrs. Agresīvais kaimiņš ar nazi uzbrucis sievietes dzīvesbiedram, tādējādi savainojot vīrieša seju. Cietušie par notikušo paziņoja likumsargiem. Notikuma vietā ieradās policisti, kuri agresīvo vīrieti aizturēja un pēcāk ievietoja īslaicīgās aizturēšanas izolatorā. Savukārt pāris dienas vēlāk tiesa vīrietim piemēroja drošības līdzekli apcietinājumu. Policija piebilst, ka vīrietis jau iepriekš nonācis policijas redzeslokā un tikai pirms mēneša atbrīvots no cietuma. Par šo gadījumu uzsākts kriminālprocess par slepkavības mēģinājumu. Par šādu noziegumu likumā paredzēts sods – mūža ieslodzījums vai ar brīvības atņemšana uz laiku no pieciem līdz divdesmit gadiem un probācijas uzraudzība uz laiku līdz trim gadiem. Saistībā ar notikušo turpinās izmeklēšana un policija skaidro nozieguma motīvus.", "link": "https://www.delfi.lv/161/criminal/52621939/purvciema-par-slepkavibas-meginajumu-aizturets-virietis"},
{"title": "VP pabeidz izmeklēšanu par marihuānas realizēšanu jauniešu vidū Rīgā", "category": "Kriminālziņas", "body": "Pagājušā gada novembrī  Valsts policija  (VP) Rīgā aizturēja kādu jaunieti aizdomās par nelegālu narkotisko vielu apriti. Likumsargi veica kratīšanu jaunieša dzīvesvietā Rīgā, kur atrada izžāvētu marihuānu, portālu \"Delfi\" informēja policijā. Izmeklēšanā noskaidrots, ka jaunietis realizējis 199,97 gramus marihuānu, savukārt viņa jakas kabatā atrasta uztīta cigarete, kura satur aizliegto vielu, taču dzīvesvietā – trauks, kurā atradās 1,97 grami izžāvēta marihuāna. Kopumā no nelegālās aprites izņemti 201, 9 grami izžāvēta marihuāna. Tāpat kratīšanas laikā izņemti vairāk nekā 1000 eiro, kas, visticamāk, iegūti, tirgojot narkotiskās vielas, norāda VP. Kratīšanas laikā īpašumā atradās vēl citi jaunieši un pie viena no viņiem somā atrasti 1,2 grami marihuāna, kā arī konstatēts, ka viņš, iespējams, atradās apreibinošo vielu ietekmē. Lai par to pārliecinātos, policija jaunieti nogādāja slimnīcā ekspertīzes veikšanai, kurā noteikts, ka viņš atradies narkotisko vielu iespaidā. Pret šo jaunieti tika uzsākts kriminālprocess par narkotisko vielu neatļautu glabāšanu nelielā apmērā un par narkotisko vielu neatļautu lietošanu, ja to izdarījusi persona, kura brīdināta par kriminālatbildību par narkotisko un psihotropo vielu neatļautu iegādāšanos, glabāšanu un lietošanu. Proti, šis jaunietis jau pagājušajā gadā kādā mūzikas festivālā atradās narkotisko vielu iespaidā. Pret aizturēto jaunieti, pie kura tika veikta kratīšana, tika uzsākts kriminālprocess par narkotisko vielu neatļautu glabāšanu realizācijas nolūkā, ja tas izdarīts lielā apmērā. Jaunietis iepriekš nebija nonācis policijas redzeslokā. Uz izmeklēšanas laiku viņam piemērots ar brīvības atņemšanu nesaistīts drošības līdzeklis. Valsts policijas Kurzemes reģiona pārvaldes Kriminālpolicijas biroja Ekonomisko noziegumu apkarošanas nodaļas amatpersonas ir pabeigušas izmeklēšanu kriminālprocesā un nodevušas to tālāk prokuratūrai kriminālvajāšanas uzsākšanai. Saskaņā ar Krimināllikumu, par šādu noziedzīgu nodarījumu soda ar brīvības atņemšanu uz laiku no pieciem līdz piecpadsmit gadiem, konfiscējot mantu vai bez mantas konfiskācijas, un ar probācijas uzraudzību uz laiku līdz trim gadiem.", "link": "https://www.delfi.lv/161/criminal/55469848/vp-pabeidz-izmeklesanu-par-marihuanas-realizesanu-jauniesu-vidu-riga"},
{"title": "Rēzeknē vīrietis noslepkavo dzīvesbiedri un viņas brāli; pats piesakās policijā", "category": "Kriminālziņas", "body": "Rēzeknē pagājušās nedēļas nogalē notikusi dubultslepkavība, pastāstīja  Valsts policijas  priekšnieks  Ints Ķuzis . Vīrietis noslepkavojis savu dzīvesbiedri un viņas brāli. Slepkavības iemesls ir sadzīves konflikts. Kā informēja VP Latgales reģiona pārvaldes vecākā speciāliste Ksenija Belova, 9.februārī policija saņēma informāciju, ka Rēzeknē kādā dzīvoklī atrodas divu cilvēku līķi ar vardarbīgas nāves pazīmēm - uz cietušo personu ķermeņiem konstatētas, grieztas un sistas brūces. Izmeklēšanas gaitā tika noskaidrots, ka ar šo noziedzīgo nodarījumu, iespējams, ir saistīts kāds 1973.gadā dzimis vietējais iedzīvotājs, kurš dažas stundas vēlāk operatīvo pasākumu laikā tika aizturēts. 10.februārī vīrietim tika piemērots drošības līdzeklis - apcietinājums. Pēc policijas rīcībā esošās informācijas, kāds 1973.gadā dzimis vīrietis, kopā ar 1972.gadā dzimušo sievieti un 1973.gadā dzimušo vīrieti ir lietojis alkoholiskus dzērienus. Starp iespējamo vainīgo un cietušajiem bija izcēlies konflikts, kas parauga kautiņā, kura gaitā cietušajiem tika nodarīti dažādi miesas bojājumi. Tajā pašā dienā operatīvas meklēšanas rezultātā iespējamais vainīgais tika atrasts un aizturēts. Saistībā ar notikušo sākts kriminālprocess pēc Krimināllikuma 118.panta 2.daļas par slepkavību, ja ir noslepkavotas divas vai vairākas personas. Nozīmētas nepieciešamās ekspertīzes. Par šādu pārkāpumu vainīgās personas soda ar mūža ieslodzījumu vai ar brīvības atņemšanu uz laiku no 15 līdz 20 gadiem un ar probācijas uzraudzību uz laiku līdz trim gadiem, konfiscējot mantu vai bez mantas konfiskācijas.", "link": "https://www.delfi.lv/161/criminal/49739469/rezekne-virietis-noslepkavo-dzivesbiedri-un-vinas-brali-pats-piesakas-policija"},
{"title": "Gadu vecās meitas slepkavībā aizdomās turētajai mātei piemēro apcietinājumu", "category": "Kriminālziņas", "body": "Ceturtdien ap plkst.19 policija saņēma informāciju, ka tajā pašā dienā no savas dzīvesvietas Ķekavas novadā pazudusi sieviete ar savu gadu veco meitu. Pēc informācijas saņemšanas policija nekavējoties sāka sievietes un bērna meklēšanas pasākumus. Apsekojot sievietes dzīvesvietas apkārtni un iespējamās viņas atrašanās vietas, ap plkst.22.18 Daugavas krastā pamanīta pazudušajai sievietei piederošā automašīna. Pārbaudot automašīnu, konstatēts, ka tajā atrodas pazudusī sieviete stiprā apreibinošo vielu ietekmē. Turpinot meklēšanas pasākumus, aptuveni 40-50 metru attālumā no automašīnas, upē netālu no krasta atrasts 2019.gadā dzimuša bērna līķis. Policijā sākts kriminālprocess par slepkavību pastiprinošos apstākļos pēc Krimināllikuma panta par slepkavību pastiprinošos apstākļos. Likums par šādu noziegumu paredz sodu ar mūža ieslodzījumu vai brīvības atņemšanu no desmit līdz 20 gadiem. Policijā arī apliecināja, ka likumsargi lūgs ekspertiem veikt sievietei tiesu psihiatrisko un psiholoģisko ekspertīzi. Krimināllikumā teikts, ka personām, kas izdarījušas noziegumus, bet sirgst ar psihiskiem traucējumiem un ir ekspertīzē atzītas par nepieskaitāmām, var noteikt medicīniska rakstura piespiedu līdzekļus. Tie paredz ambulatora ārstēšanu medicīnas iestādē, ārstēšanu vispārēja tipa psihiatriskajā slimnīcā un ārstēšanu specializētā psihiatriskajā slimnīcā ar apsardzi. Tāpat šādos gadījumos var personu nodot tuvinieku vai citu personu, kas veic slimnieku kopšanu, gādībā. Policija turpina izmeklēšanu un skaidro detalizētākus notikušā apstākļus. Jau ziņots, ka policija par sievietes un bērna pazušanu un atrašanu paziņoja ceturtdienas vakarā, taču tobrīd plašāka informācija par notikušo nebija.", "link": "https://www.delfi.lv/161/criminal/52570363/gadu-vecas-meitas-slepkaviba-aizdomas-turetajai-matei-piemero-apcietinajumu"},
{"title": "Lūdz sākt kriminālvajāšanu lietā par sutenerismu kādā Jūrmalas naktsklubā", "category": "Kriminālziņas", "body": "Pirmdien, 27. aprīlī,  Valsts policijas  Cilvēku tirdzniecības un sutenerisma apkarošanas nodaļa pabeigusi izmeklēšanu un nosūtījusi prokuratūrai kriminālvajāšanas sākšanai pret trīs personām kriminālprocesu par sutenerismu kādā Jūrmalas naktsklubā, portāls \"Delfi\" uzzināja policijā. Kriminālprocess sākts 2018. gada maijā. Tā paša gada oktobrī Valsts policijas Organizētās noziedzības apkarošanas pārvaldes ( ONAP ) Cilvēku tirdzniecības un sutenerisma apkarošanas nodaļas amatpersonas aizdomās par sutenerismu, kurš tika organizēts kāda Jūrmalas naktskluba aizsegā, aizturējušas 1967. gadā dzimušu vīrieti un 1968. gadā un 1985. gadā dzimušas sievietes. Nakts klubā striptīza un šova programmas aizsegā kluba klientiem bija iespējams saņemt seksuālus pakalpojumus par maksu kluba telpās. Tāpat kluba apmeklētājiem par konkrētu samaksu uz noteiktu laiku tika dota iespēja šīs dejotājas \"izpirkt\" ārpus naktskluba. Daļa no ienākumiem par prostitūcijas pakalpojumiem saņēma naktskluba faktiskais īpašnieks un kluba administrators, noskaidrojusi policija. Likumsargi norāda, ka konkrētais naktsklubs darbojies ilgstoši. Divas no aizturētajām personām policijas redzeslokā nonākušas atkārtoti un iepriekš jau bija sodītas par analoģiskiem noziedzīgiem nodarījumiem. Valsts policijas ONAP darbinieki šajā pat naktsklubā jau 2013. gadā bija veikuši procesuālās darbības un abus sutenerisma rūpala uzturētājus, 1967. gadā dzimušo vīrieti un 1968. gadā dzimušo sievieti, aizturējuši. Tiesa abām personām toreiz piesprieda sodu – pieci gadi nosacītas brīvības atņemšanas ar pārbaudes laiku uz pieciem gadiem. Tomēr abām personām piespriestais sods nav bijis šķērslis un nelikumīgās darbības tika turpinātas. 2018. gadā sāktajā kriminālprocesā likumsargi uzlikuši arestus vairākiem nekustamajiem īpašumiem, mantai un naudas līdzekļiem 643 570 eiro kopvērtībā. 2018. gada 7. maijā saistībā ar notikušo pret visiem aizturētajiem sākts kriminālprocess un visas trīs personas atzītas par aizdomās turētajiem pēc Krimināllikuma 165. panta 3. daļas par sutenerismu, ko veikusi organizēta grupa. Par šādu noziegumu personas var tikt sodītas ar brīvības atņemšanu uz laiku no pieciem līdz 15 gadiem, konfiscējot mantu vai bez mantas konfiskācijas, un ar probācijas uzraudzību uz laiku līdz trim gadiem. Papildus tam 1967. gadā dzimušais vīrietis atzīts par aizdomās turēto arī pēc Krimināllikuma 195. panta 3. daļas par noziedzīgi iegūtu līdzekļu legalizēšanu, kas veikta lielā apmērā. Par šādu noziegumu paredzēta atbildība ar brīvības atņemšanu uz laiku no trim līdz 12 gadiem, konfiscējot mantu vai bez mantas konfiskācijas, un ar probācijas uzraudzību uz laiku līdz trim gadiem vai bez tās.", "link": "https://www.delfi.lv/161/criminal/52091889/ludz-sakt-kriminalvajasanu-lieta-par-sutenerismu-kada-jurmalas-naktskluba"},
{"title": "Policijas suns Darvins Madonā palīdz aizturēt vīrieti ar narkotikām", "category": "Kriminālziņas", "body": "Sestdien, 5. decembrī,  Valsts policijas  (VP) darbinieki sadarbībā ar kinologu un dienesta suni Darvinu aizturēja 1982. gadā dzimušu vīrieti saistībā ar narkotisko vielu nelikumīgu apriti, portālu \"Delfi\" informēja VP pārstāve Zane Vaskāne. Policijā sākts kriminālprocess. Veicot mērķtiecīgu darbu narkotisko vielu aprites apkarošanā, likumsargi ieguva informāciju par personām, kuras ir saistītas ar narkotisko vielu nelikumīgu apriti, kā rezultātā policisti sadarbībā ar kinologu un dienesta suni Darvins veica pasākumus nozieguma atklāšanai. Apturot automašīnas \"Mercedes\" vadītāju, tika veikta automašīnas kratīšana, kuras laikā policisti konstatēja, ka automašīnas vadītājs pārvadāja un glabāja marihuānu. Par narkotisko vielu neatļautu glabāšanu un pārvadāšanu realizācijas nolūkā aizturēts 1982. gadā dzimis vīrietis, kuram atsavināti vairāki desmiti folijas iepakojumi ar marihuānu. Tāpat veiktas vairākas kratīšanas dažādos īpašumos. Par šo gadījumu ir uzsākts kriminālprocess pēc Krimināllikuma 253.1 panta pirmās daļas – par narkotisko vai psihotropo vielu iegādāšanos, glabāšanu, pārvadāšanu realizācijas nolūkā vai psihotropo vai narkotisko vielu neatļautu realizāciju.", "link": "https://www.delfi.lv/161/criminal/52733571/policijas-suns-darvins-madona-palidz-aizturet-virieti-ar-narkotikam"},
{"title": "Trešais Ādažu iebrucējs aizbēdzis uz Krieviju; aizdomas par saistību ar Krievijas specdienestiem", "category": "Kriminālziņas", "body": "Kā vēstīts,  pārējie divi turpat pēc iekļūšanas poligonā aizturēti , bet  piektdien viņi apcietināti . Raidījums atgādina, ka incidents noticis laikā, kad armijas mācībās \"Sabre Strike\" piedalās 6000 karavīru no ASV, Lielbritānijas, Somijas un Baltijas valstīm, no kuriem 1000 trešdien atradās poligonā Ādažos.  Pretstatā  Krievijas  nacionālboļševiku partijas portālā publicētajam, ka abiem aizturētajiem izdevies uzvilkt savu karogu un izdalīt skrejlapas, Nacionālo bruņoto spēku pārstāvis Normunds Stafeckis \"Nekā personīga\" uzsver, ka iebrucēji \"nespēja veikt nekādas darbības\". \"Tas viss ir blefs, viņi neko nespēja izdarīt, viņi tika savaņģoti un viss viņiem atņemts un nodots tur, kur viņiem jābūt,\" viņš apgalvo. Nacionālboļševiki portālā ievietoja fotogrāfijas, kurās redzama kāpšana pāri sētai. Tieši šīs fotogrāfijas bija uzņēmis trešais akcijas dalībnieks, arī Krievijas pilsonis.  Drošības policijai  esot pietrūkušas četras minūtes, lai notvertu viņu Latvijas teritorijā. Dažas stundas pēc notikušā viņam bija izdevies caur Igauniju nokļūt Krievijā. Drošības policijai ir aizdomas, ka gan aizbēgušais, gan arestētie ir Krievijas speciālo dienestu vai armijas virsnieki, tomēr pagaidām tam neesot pierādījumu, informē raidījums. Abus Krievijas pilsoņus tiesa apcietināja aizdomās par spiegošanu un terorisma mēģinājumu. Ja pieradīs vainu šajos noziegumos, apcietinātajiem Andrejam Popko un Aleksandram Kurkinam draud mūža ieslodzījums.  Atsaucoties uz Krievijas medijiem, raidījums informē, ka abi ir Voroņežas iedzīvotāji. Kurkins beidzis Voroņežas valsts universitāti, bet Popko – Voroņežas pedagoģisko universitāti. Kurkins regulāri rīkojis protesta akcijas, un par protesta akciju noteikumu pārkāpšanu viņu vairākkārt sodījusi milicija.  \"Nekā personīga\", atsaucoties uz savā rīcībā esošām ziņām, vēsta ka šis nav vienīgais pēdējo nedēļu incidents Latvijas armijā. Pirms nedēļas bruņotie spēki konstatējuši aizdomīgu miniatūru lidaparātu jeb dronu virs Lielvārdes lidlauka. Pagaidām nav aizturēts ne lidaparāta palaidējs, nav izdevies saķert arī pašu aparātu.", "link": "https://www.delfi.lv/161/criminal/46104227/tresais-adazu-iebrucejs-aizbedzis-uz-krieviju-aizdomas-par-saistibu-ar-krievijas-specdienestiem"},
{"title": "Lindermanam uzrāda apsūdzību lietā par Krievijas pilsoņu iekļūšanu Ādažu bāzē", "category": "Kriminālziņas", "body": "Viņa paskaidroja, ka Lindermanam prokuratūra apsūdzību uzrādījusi par huligānisma atbalstīšanu. Lindermans savu vainu neatzīst. Jau ziņots, ka prokuratūra 8.oktobrī pieņēmusi lēmumu par  kriminālvajāšanas uzsākšanu pret Aleksandru Kurkinu un Andreju Popko . Sākotnēji abām personām bija piemērots apcietinājums, taču vēlāk tas tika mainīts uz ar brīvības atņemšanu nesaistītu drošības līdzekli. DP, kura sākotnēji pret Ādažu bāzē aizturētajiem Krievijas pilsoņiem uzsāka kriminālprocesu par mēģinājumu veikt teroristiskas darbības un spiegošanu, tagad kriminālprocesu  pārkvalificējusi pēc Krimināllikuma panta par huligānismu . Pirmstiesas izmeklēšanā iegūtā informācija liecina, ka neilgi pirms incidenta viņš apmeklējis Kadagu, ko viņš nenoliedza arī savās liecībās. Tāpat konstatēts, ka Lindermans uztur kontaktus ar abiem Krievijas pilsoņiem. Lindermanam piemēroja ar brīvības atņemšanu nesaistītus drošības līdzekļus – nodošanu policijas uzraudzībā un aizliegumu izbraukt no valsts. Gan Popko, gan Kurkina aizstāve zvērināta advokāte Imma Jansone iepriekš norādīja - paši aizturētie liecina, ka ir nodarbojušies ar laikmetīgo mākslu, nevis spiegošanu. Krievijas pilsoņiem sākotnēji piemērots aizdomās turētā statuss par mēģinājumu veikt teroristiskas darbības, ja tās izdarījusi personu grupa pēc iepriekšējas vienošanās un par spiegošanu. Ādažu bāzē 11.jūnijā tika aizturētas divas personas, kuras ar kāpņu palīdzību bija pārlēkušas pāri bāzes žogam. Aizturētie bija Krievijas pilsoņi. Šajā laikā Ādažos norisinājās militārās mācības \"Saber Strike\".", "link": "https://www.delfi.lv/161/criminal/46593401/lindermanam-uzrada-apsudzibu-lieta-par-krievijas-pilsonu-ieklusanu-adazu-baze"},
{"title": "Lindermans slepus novērojis Ādažu militārās bāzes žogu, secinājusi Drošības policija", "category": "Kriminālziņas", "body": "Jūnija sākumā, pirms divu Krievijas pilsoņu nesankcionētas iekļūšanas Nacionālo bruņoto spēku (NBS) militārajā bāzē Ādažos, šīs bāzes žogu slepus novērojis Latvijā dzīvojošais prokrieviskais aktīvists  Vladimirs Lindermans , teikts kādā no  Drošības policijas  (DP) lēmumiem, kuri trešdien citēti laikrakstā \"Diena\". Saskaņā ar DP lēmumu Lindermans, kurš minētajā kriminālprocesā tiek turēts aizdomās par terorisma un spiegošanas mēģinājuma atbalstīšanu, jūnija sākumā divas reizes ar satiksmes autobusu ieradās Kadagā un vienā no šiem braucieniem tika \"pamanīts jau autobusa galapunktā\", kur \"slēpjoties vēroja Ādažu militārās bāzes žogu\". DP arī konstatējusi, ka 5.jūnijā Lindermans ieradās tirdzniecības namā \"Kurši\", kas atrodas Rīgā, Brīvības gatvē 301, kur viņš uzturējās apmēram 20 minūtes, \"nesteidzīgi apskatot preces, t. sk. kātus\". \"Ienākot veikalā un izejot no tā, V.Lindermans kārtīgi apskatīja pie ieejas durvīm esošās trepes, kā arī ilgu laiku pavadīja pie stenda/plaukta, kur izliktas pārdošanai trepes,\" DP lēmumu citē laikraksts. No kāda tiesībsargājošās iestādes lēmuma arī izriet, ka par spiegošanu DP uzskata dokumentēšanu, kā abi Krievijas pilsoņi kāpj pāri Ādažu militārās bāzes žogam. \"Aleksandr Kurkin un Andrei Popko veikto darbību dokumentēšana un publicēšana interneta vidē, kas pieejama neskaitāmam daudzumam pasaules iedzīvotāju, uzskatāma par spiegošanu,\" teikts DP lēmumā. Minēto dokumentēšanu gan esot veicis cits Krievijas pilsonis, kurš palicis nenotverts. Kā ziņots, saistībā ar jūnijā notikušo incidentu pie NBS bāzes Ādažos DP Lindermanam ir piemērojusi aizdomās turētā statusu saskaņā ar Krimināllikuma 15.panta 4.daļu, 20.panta 4.daļu, 88.panta 3.daļu - par līdzdalību mēģinājumā veikt teroristiskas darbības, ja tās izdarījusi personu grupa pēc iepriekšējas vienošanās, - un 85.pantu - spiegošanu. Pirmstiesas izmeklēšanā iegūtā informācija liecina, ka neilgi pirms incidenta aizdomās turētais ir apmeklējis Kadagu, ko viņš nenoliedz arī savās liecībās. Turklāt kriminālprocesa gaitā ir konstatēts, ka Lindermans uztur kontaktus ar abiem Krievijas pilsoņiem, kuriem jau iepriekš šajā lietā tika piemērots aizdomās turētā statuss. Izmeklēšana šajā kriminālprocesā vēl turpinās. Tāpat DP atgādina, ka neviena persona nav uzskatāma par vainīgu, kamēr viņa vaina nav atzīta likumā noteiktajā kārtībā. Kā ziņots,  DP Lindermanu aizturēja par to, ka viņš, iespējams, sniedza atbalstu diviem Krievijas pilsoņiem , kuri iepriekš tika aizturēti par nelikumīgu iekļūšanu Ādažu bāzē. DP atgādina, ka abiem Krievijas pilsoņiem saistībā ar incidentu pie Nacionālo bruņoto spēku bāzes Ādažos ir piemērots aizdomās turētā statuss kriminālprocesā par mēģinājumu veikt teroristiskas darbības, ja tās izdarījusi personu grupa pēc iepriekšējas vienošanās, un spiegošanu. Lindermana advokāte Jeļena Kvjatkovska iepriekš norādīja, ka Lindermana iesaistīšana kriminālprocesā saistībā ar divu Krievijas pilsoņu nelikumīgu iekļūšanu Ādažu bāzē ir politiski motivēta. Advokāte iepriekš uzsvēra, ka viņai nav saprotami Lindermana aizturēšanas iemesli un kāpēc DP izvēlējās tieši viņu aizturēt, nevis aicināt uz nopratināšanu, līdz ar to viņa neviennozīmīgi vērtē šo DP darbinieku rīcību. Kvjatkovska arī piebilda, ka šajā gadījumā viņai nav saprotama Lindermanam piedēvētā saistība ar diviem Ādažu poligonā aizturētajiem un tagad apcietinājumā esošajiem Krievijas pilsoņiem, it sevišķi ņemot vērā viņiem inkriminētos noziegumus. Jau ziņots, ka  jūnijā Ādažu bāzē aizturētos Krievijas pilsoņus  Andreju Popko un Aleksandru Kurkinu DP tur aizdomās par spiegošanu un par mēģinājumu veikt teroristiskas darbības, ja tās izdarījusi personu grupa pēc iepriekšējas vienošanās. Pēc DP lūguma abām personām piemērots apcietinājums. Abiem vīriešiem draud mūža ieslodzījums vai brīvības atņemšana līdz 20 gadiem. Ādažu militārajā bāzē nelikumīgi iekļuva divi Krievijas pilsoņi, kuri tika aizturēti un pie kuriem tika atrastas skrejlapas angļu valodā. Atbildību par notikušo uzņēmusies kādreizējās neofašistiskās Krievijas Nacionālboļševiku partijas (NBP) pēctece - partija \"Cita Krievija\". Personas aizturētas ierindas laukumā netālu no vietas, kur tās ar kāpņu palīdzību bija pārlēkušas bāzes žogam, lai nesakcionēti iekļūtu bāzes teritorijā. Pie viņām atrastas skrejlapas angļu valodā. Nacionālboļševiku izplatītajos fotoattēlos redzams, ka viņi žogu šķērsojuši, turot rokās lielu karogu Georga lentes krāsās. Bāzē šīs personas paspējušas uzkavēties neilgu laiku, tāpēc neesot paspējušas izplatīt skrejlapas. Incidents noticis laikā, kad Ādažos sākušās starptautiskās mācības \"Saber Strike 2015\".", "link": "https://www.delfi.lv/161/criminal/46299803/lindermans-slepus-noverojis-adazu-militaras-bazes-zogu-secinajusi-drosibas-policija"},
{"title": "Lūdz apsūdzēt policistu par mēģinājumu palīdzēt kolēģim izbēgt no atbildības par braukšanu reibumā", "category": "Kriminālziņas", "body": "Iekšējās drošības birojs  (IDB) Liepājas prokuratūrai nosūtījis kriminālprocesu kriminālvajāšanas uzsākšanai pret  Valsts policijas  (VP) Kurzemes reģiona pārvaldes kārtības policijas amatpersonu par dienesta viltojumu, cenšoties palīdzēt citam VP policistam izvairīties no kriminālatbildības par satiksmes negadījuma izraisīšanu, atrodoties alkohola reibumā, portālu \"Delfi\" informēja Santa Bivbāne. Minētā VP amatpersona, pildot dienesta pienākumus ceļu satiksmes uzraudzības jomā, iespējams, veica apzinātu dienesta viltojumu nolūkā palīdzēt citai VP amatpersonai izvairīties no likumā paredzētās atbildības par ceļu satiksmes negadījuma izraisīšanu, atrodoties alkohola ietekmē. Par minēto noziedzīgo nodarījumu prokuratūrai ir nodots kriminālprocess kriminālvajāšanas uzsākšanai par Krimināllikuma 327. panta pirmajā daļā paredzētā noziedzīgā nodarījuma izdarīšanu, un pašlaik VP amatpersonai ir piemēroti ar brīvības atņemšanu nesaistīti drošības līdzekļi, tai skaitā aizliegums pildīt amata pienākumus. Krimināllikums par šādu pārkāpumu paredz brīvības atņemšanu līdz diviem gadiem.", "link": "https://www.delfi.lv/161/criminal/52734609/ludz-apsudzet-policistu-par-meginajumu-palidzet-kolegim-izbegt-no-atbildibas-par-brauksanu-reibuma"},
{"title": "Smārdenieks par kokskaidu granulām pārskaita 1787 eiro; pirkumu nesaņem", "category": "Kriminālziņas", "body": "Valsts policijas  Tukuma iecirknī piektdien, 16. septembrī, saņēmis kāda Tukuma novada Smārdes pagasta iedzīvotāja iesniegumu par to, ka viņš 11. septembrī par kokskaidu granulām pārskaitījis kādam uzņēmumam 1787 eiro, bet pirkumu tā arī nav saņēmis. Pasūtītās preces vīrietim līdz šim brīdim nav piegādātas, portāls \"Delfi\" uzzināja Valsts policijā. Tāpat arī vairs iespējams sazināties ar uzņēmuma pārstāvi. Policijā par notikušo sākts kriminālprocess.", "link": "https://www.delfi.lv/161/criminal/54752776/smardenieks-par-kokskaidu-granulam-parskaita-1787-eiro-pirkumu-nesanem"},
{"title": "Otrdien 117 avārijās cietuši 12 cilvēki", "category": "Kriminālziņas", "body": "No cietušajiem divi bija gājēji, viens – velosipēdists un viens – elektriskā skrejriteņa vadītājs. Kopumā ceļu satiksmes jomā pieņemti 396 administratīvo pārkāpumu lēmumi, tajā skaitā 150 par ātruma pārsniegšanu, 11 par automašīnas vadīšanu alkohola reibumā un pieci par agresīvu braukšanu.", "link": "https://www.delfi.lv/161/criminal/54738374/otrdien-117-avarijas-cietusi-12-cilveki"},
{"title": "Magoņa advokāts par bēgšanas mēģinājumu: 'nekāda mukšana tur nav bijusi'", "category": "Kriminālziņas", "body": "Dzelzceļa kompānijas \"Latvijas Dzelzceļa\" (LDz) bijušais vadītājs  Uģis Magonis  aizturēšanas brīdī nav mēģinājis bēgt, uzsvēris Magoņa advokāts Alvis Marga. \"Izskanējušais, ka notikusi kaut kāda pakaļdzīšanās ar 200 kilometriem stundā, ir pilnīgas muļķības. Kaut vai tāpēc, ka tajā ceļa posmā ir remonti un tur vispār nav iespējams ieskrieties līdz 200 kilometriem stundā. Un Magoņa kunga automašīna ir spējīga attīstīt ātrumu 260 kilometrus stundā. Šoferis ir gudrs, ja viņš gribētu aizmukt - viņš noteikti varētu mukt. Nekāda mukšana tur nav bijusi,\" teica Marga. Tāpat viņš pastāstīja, ka Magonis šobrīd nogādāts Rīgas Centrālcietumā. Pagaidām Marga nav ticies ar Magoni, taču plāno to darīt ceturtdien, 13. augustā. Marga arī pastāstīja, ka trešdien Rīgas rajona tiesā iesniegs sūdzību par tiesas 8.augusta lēmumu, ar kuru Magonim piemērots drošības līdzeklis - apcietinājums. Iepriekš Magoņa aizstāvis skaidroja, ka aizstāvība šim tiesas lēmumam nepiekrīt un tas tiks pārsūdzēts. Tāpat Marga iepriekš skaidroja, ka Rīgas rajona tiesas izmeklēšanas tiesnesis Magonim piemērojis drošības līdzekli - apcietinājumu, jo uzskatījis, ka bijušā LDz valdes priekšsēdētāja atrašanās brīvībā varētu traucēt pierādījumu vākšanā. Ziņots, ka Magonis  Korupcijas novēršanas un apkarošanas biroja (KNAB) organizētās aizturēšanas laikā mēģinājis bēgt. Viņš kopā ar savu šoferi, kurš vadījis automašīnu atgriežoties no Igaunijas, bet aizturēt viņu sākotnēji mēģināts uz Igaunijas - Latvijas robežas. Ignorējot aicinājumu apstāties, abi metušies bēgt. Bēgšanas laikā automašīna, kurā atradies Magonis un viņa šoferis, attīstījusi līdz 200 kilometriem stundā ātrumu. Bēgšanas mēģinājums beidzies pēc vairākiem kilometriem, kur notikuši ceļa remontdarbi un ātri pabraukt ar automašīnu vairs nav bijis iespējams. KNAB pārstāve Laura Dūša, atbildot uz jautājumu par Magoņa bēgšanas mēģinājumu, norādīja, ka KNAB procesuālās darbības nekomentē. Tāpat ziņots, ka  KNAB sācis kriminālprocesu pret Magoni  par kukuļa lielā apmērā piedāvājuma pieņemšanu. KNAB pārstāve iepriekš informēja, ka kriminālprocess sākts pēc Krimināllikuma panta daļas par kukuļa - materiālu vērtību, mantiska vai citāda rakstura labumu pieņemšanu, ko izdarījusi valsts amatpersona pati vai ar starpnieku par kādu jau izdarītu likumīgu vai nelikumīgu darbību vai pieļautu bezdarbību kukuļdevēja, kukuļa piedāvātāja vai citas personas interesēs, izmantojot savu dienesta stāvokli, neatkarīgi no tā, vai pieņemtais vai piedāvātais kukulis domāts šai valsts amatpersonai vai jebkurai citai personai, ja pārkāpums izdarītas lielā apmērā vai ja tās izdarījusi personu grupa pēc iepriekšējas vienošanās, vai ja kukulis pieprasīts. Par šo pārkāpumu soda ar brīvības atņemšanu uz laiku no diviem līdz 10 gadiem, konfiscējot mantu vai bez mantas konfiskācijas un atņemot tiesības uz noteiktu nodarbošanos vai tiesības ieņemt noteiktu amatu uz laiku līdz pieciem gadiem. Pēc Dūšas teiktā, kriminālprocesa ietvaros iegūto pierādījumu kopums dod pietiekamu pamatu uzskatīt, ka kukulis saņemts saistībā ar LDz meitasuzņēmuma \"LDz ritošā sastāva serviss\" (LDz RSS) iepirkumu. Portāls \"Diena.lv\" iepriekš ziņoja, ka iespējams, Magonis tiek turēts aizdomās par aptuveni pusmiljona eiro kukuļa saņemšanu saistībā LDz RSS nesenu daudzmiljonu iepirkumu - četru vecu dīzeļlokomotīvju iegādi no Igaunijas miljonāram Osinovskim piederošā uzņēmuma \"Skinest\". Iepirktās lokomotīves bijušas dažādā stāvoklī un to cena atšķīrusies, bet katra no četrām lokomotīvēm maksājusi ap diviem miljoniem eiro un vairāk. Divas no četrām iepirktajām dīzeļlokomotīvēm jau piegādātas. \"LDz RSS\" iepirkums par četru 2TE116 sērijas lietotu dīzeļlokomotīvju iegādi noslēdzās šā gada 7.aprīlī, tajā bijuši divi pretendenti un uzvarējis \"Skinest\", kas ir arī viens no galvenajiem lokomotīvju rezerves daļu piegādātājiem LDz, pateicoties uzņēmuma līgumiem ar ražotājiem Krievijā, raksta \"Diena.lv\". Savukārt Osinovskis Igaunijas sabiedriskajai raidorganizācijai ERR uzsvēris, ka konkurss par lokomotīvju iepirkumu  noticis pēc visiem noteikumiem . Oļega Osinovska dēls Jevgeņijs Osinovskis, kurš ir Igaunijas valdošajā koalīcijā esošās Sociāldemokrātiskās partijas (SDE) priekšsēdētājs, pirmdien paziņoja, ka nepastāv nekādas attiecības starp SDE un Oļegu Osinovski. KNAB 6.augusta vakarā  veicis kratīšanu Magoņa darba vietā un viņu aizturējis . LDz vadītājs no amata piektdien, 7.augustā, tika atbrīvots, un par viņa pienākumu izpildītāju iecelts LDz līdzšinējais valdes loceklis Aivars Strakšas. Satiksmes ministrs Anrijs Matīss atzina, ka Magoņa aizturēšana saistītā ar kādu saimniecisku darījumu. Latvijas Televīzijas raidījums \"Panorāma\" 7.augustā vēstīja, ka KNAB kratīšanas veicis ne tikai Magoņa darba vietā, bet arī īpašumā Amatciemā. Magoņa pēctecis LDz vadītāja amatā varētu būt pašreizējais kompānijas viceprezidents Edvīns Bērziņš.", "link": "https://www.delfi.lv/161/criminal/46326887/magona-advokats-par-begsanas-meginajumu-nekada-muksana-tur-nav-bijusi"},
{"title": "Ceturtdien avārijās Latvijā cietuši astoņi cilvēki; pieķerti deviņi dzērājšoferi", "category": "Kriminālziņas", "body": "Pieci cilvēki negadījumos uz ceļa cietuši Rīgā un tās apkārtnē, no tiem divi – gājēji. Vēl divi cilvēki avārijās cietuši Latgalē, bet viens – Zemgalē. Kopumā ceļu satiksmes jomā pieņemti 392 administratīvo pārkāpumu lēmumi, tajā skaitā 158 par ātruma pārsniegšanu, deviņi par automašīnas vadīšanu alkohola reibumā un desmit par agresīvu braukšanu, liecina policijas apkopotā statistika. Visvairāk autovadītāju, kas pie stūres atradušies alkohola reibumā, ceturtdien policija pieķērusi Vidzemē – četrus, bet divus – Zemgalē. Pa vienam pieķerts arī Rīgā, Kurzemē un Latgalē.", "link": "https://www.delfi.lv/161/criminal/54747364/ceturtdien-avarijas-latvija-cietusi-astoni-cilveki-piekerti-devini-dzerajsoferi"},
{"title": "Magonis nogādāts Rīgas Centrālcietumā un pagaidām kamerā uzturas vienatnē", "category": "Kriminālziņas", "body": "Kukuļņemšanā aizdomās turētais līdzšinējais uzņēmuma \" Latvijas Dzelzceļš \" (LDz) valdes priekšsēdētājs  Uģis Magonis  nogādāts Rīgas Centrālcietumā. Magonis tika aizturēts pagājušajā ceturtdienā, un sestdien, beidzoties aizturēšanas termiņam, Rīgas rajona tiesa viņam kā drošības līdzekli piemēroja apcietinājumu.  Korupcijas  novēršanas un apkarošanas birojam ( KNAB ) savas īslaicīgās aizturēšanas vietas nav, taču parasti birojs aizturētos pirmās diennaktis izvieto tā dēvētajās septītajās debesīs - septītajā stāvā  Valsts policijas  īslaicīgās aizturēšanas vietā Čiekurkalna iekšlietu iestāžu kompleksā. Ieslodzījuma vietu pārvaldē noskaidroja, ka nu jau bijusī amatpersona pirmdienas vakarā nogādāta Rīgas Centrālcietumā. Magonis ir izvietots korpusā, kurā atrodas pirmo reizi apcietinātas personas. Kamerā viņš šobrīd atrodas viens. Pārvaldē skaidroja, ka tā ir ierasta prakse, kad pirmo reizi apcietinātas personas sākotnēji netiek izvietotas kamerās kopā ar pārējiem apcietinātajiem. Neskatoties uz savu statusu, cietuma administrācija pret apcietināto izturas kā pret jebkuru ieslodzīto. Nekāda papildu apsardze šai personai netiek nodrošināta un viņš tiek apsargāts tāpat kā citi ieslodzītie. Rīgas Centrālcietums ir lielākā ieslodzījuma vieta Latvijā. Šajā cietumā savulaik pabijušas daudzas koruptīvos noziegumos apsūdzētas dažāda ranga amatpersonas, piemēram, bijušie pilsētu mēri, deputāti, muitnieki, policisti, iekšlietu ministrs,  Rīgas domes  amatpersonas. Šo cietumu KNAB savulaik izvēlējās kā simbolisku vietu savas pretkorupcijas sociālās kampaņas atklāšanā. Toreiz šajā cietumā birojs dažādu valsts institūciju darbiniekiem rīkoja semināru \"Korupcijas sekas: soda neizbēgamība un brīvības vērtība\". Apcietinājumā turēšanas kārtības likums paredz, ka Magonim ir tiesības saņemt naudas pārvedumus, iegādāties pārtiku cietuma veikalā, veikt ne mazāk kā stundu ilgu ikdienas pastaigu, rakstīt vēstules un ne retāk kā reizi nedēļā izmantot cietuma tālruni. Atļautais sarunas ilgums ir ne mazāks kā piecas minūtes. Tāpat ne retāk kā reizi mēnesī uz vismaz stundu Magonis varēs tikties ar radiniekiem vai citām personām. Apcietinātajam ir arī pienākumi, proti, pildīt cietuma iekšējās kārtības noteikumus, ievērot izmeklēšanas cietumā noteikto dienas kārtību, uzkopt telpas, saudzīgi izturēties pret cietuma īpašumu un ievērot personisko higiēnu. Magonis septiņu dienu laikā Rīgas rajona tiesas lēmumu var pārsūdzēt Rīgas apgabaltiesā. Rīgas rajona tiesā sūdzība pagaidām nav saņemta. Jau ziņots, ka  KNAB Magoni tur aizdomās par liela apmēra kukuļa pieņemšanu . KNAB oficiāli sniegtā informācija ir skopa - pierādījumu kopums dod pietiekamu pamatu uzskatīt, ka kukulis, kura apmēru birojs neatklāj, saņemts saistībā ar LDz meitasuzņēmuma \"LDz ritošā sastāva serviss\" iepirkumu. Portāls \"Diena.lv\" iepriekš ziņoja, ka Magonis, iespējams, tiek turēts aizdomās par aptuveni pusmiljona eiro kukuļa saņemšanu saistībā ar \"LDz ritošā sastāva servisa\" nesenu daudzmiljonu iepirkumu - četru vecu dīzeļlokomotīvju iegādi no  Igaunijas miljonāram Osinovskim piederošā uzņēmuma \"Skinest\" . Osinovskis savukārt noliedzis korupciju darījumā par lokomotīvju pārdošanu LDz, vēstīja  Igaunijas  portāls \"Delfi.ee\". Latvijas Televīzijas raidījums \"Panorāma\" ziņoja, ka  nepilnu pusmiljonu eiro liels kukulis tika atrasts Magoņa automašīnā  viņa aizturēšanas brīdī. Laikraksts \"Postimees\" vēstīja, ka Magonis aizturēšanas laikā mēģinājis bēgt. Magoni mēģināts aizturēt uz Igaunijas-Latvijas robežas, kad viņš ar šoferi atgriezies no Igaunijas.  Ignorējot aicinājumu apstāties, abi metušies bēgt . Bēgšanas laikā automašīna attīstījusi ātrumu līdz 200 kilometriem stundā. Krimināllikums par Magonim inkriminēto noziegumu paredz brīvības atņemšanu no diviem līdz desmit gadiem, konfiscējot mantu. Magonis LDz valdes priekšsēdētāja amatu ieņēma nepilnus desmit gadus - kopš 2005.gada 1.septembra. Pirms tam no 2003.gada viņš bija šī uzņēmuma padomes loceklis un padomes priekšsēdētājs. Magonis pagājušajā piektdienā no amata atbrīvots.", "link": "https://www.delfi.lv/161/criminal/46326495/magonis-nogadats-rigas-centralcietuma-un-pagaidam-kamera-uzturas-vienatne"},
{"title": "Viļakas novadā notikušajās traģiskajās medībās dēls nošāvis tēvu", "category": "Kriminālziņas", "body": "Aizvadītajā sestdienā notikušajās traģiskajās medībās  Viļakas  novadā dēls nošāvis tēvu, liecina aģentūras LETA rīcībā esošā informācija. Valsts policijas  (VP) Latgales reģiona pārvaldes pārstāve Lāsma Kursīte informēja, ka 1991. gadā dzimis vīrietis, rupji pārkāpjot medību noteikumus, kā arī veicot neuzmanīgas darbības, ir sašāvis 1963. gadā dzimušu mednieku, kurš notikuma vietā mira. LETA rīcībā esošā informācija liecina, ka bojāgājušais bijis atbildīgs par medību rīkošanu un drošības instruktāžu. Savukārt šāvējs bijis viņa dēls. VP sākusi kriminālprocesu saskaņā ar Krimināllikuma 123.panta 2.daļu par prettiesisku nonāvēšanu aiz neuzmanības, ja nonāvēšana izdarīta, rīkojoties ar šaujamieroci vai sprāgstošām vielām vai citā vispārbīstamā veidā, ar ko soda ar brīvības atņemšanu uz laiku līdz pieciem gadiem, īslaicīgu brīvības atņemšanu vai piespiedu darbu. Jau ziņots, ka Viļakas novada Žīguru pagastā  medību laikā nošauts 1963.gadā dzimis vīrietis , portālam \"Delfi\" apstiprināja VP Sabiedrisko attiecību nodaļas vecākā speciāliste Krista Andersone. Savukārt žurnāla \" Medības \" tiešsaistes versijai par notikušo pastāstījis Valsts meža dienesta Medību daļas vadītājs Valters Lūsis, kurš apstiprinājis sākotnēji neoficiālo informāciju, ka cietušais patvaļīgi pametis mednieka stāvvietu un pārvietojies pa mednieku līniju. Pēc Lūša teiktā, mednieks, kurš raidīja šāvienu, šāva pa mednieku līniju pa neskaidri redzamu mērķi. Cietušais guva nāvējošu ievainojumu. Žurnālā \"Medības\" uzsvērts - šaušana pa mednieku līniju, tāpat kā šaušana pa neskaidri redzamu mērķi ir kategoriski aizliegta.", "link": "https://www.delfi.lv/161/criminal/52732487/vilakas-novada-notikusajas-tragiskajas-medibas-dels-nosavis-tevu"},
{"title": "Foto: Policisti atklāj nelikumīgai cigarešu pārvadāšanai pielāgotu automašīnu", "category": "Kriminālziņas", "body": "Šī gada 16. janvārī  Valsts policijas  (VP) darbinieki, veicot kratīšanu, \" Renault Espace \" automašīnas slēpnī un kāda vīrieša dzīvesvietā atrada un izņēma 133 520 cigaretes ar  Baltkrievijas  akcīzes markām un cigaretes bez akcīzes markām. Izmeklēšana kriminālprocesā turpinās, portālu \"Delfi\" informēja VP pārstāve Dace Kalniņa. Veicot kratīšanu kriminālprocesā, policisti konstatēja, ka 1957. gadā dzimis vīrietis automašīnas slēpnī pārvadā nelikumīgus tabakas izstrādājumus. Minētajā transportlīdzeklī tika atrastas un izņemtas 4216 cigarešu \"NZ Gold\" paciņas ar Baltkrievijas akcīzes markām. Kopumā izņemtas 84 320 cigaretes. Tajā pašā dienā, veicot kratīšanu minētā vīrieša dzīvesvietā, tika atrastas un izņemtas 800 cigarešu \"NZ Gold\" paciņas ar Baltkrievijas akcīzes markām, 1510 cigarešu \"Winston Blue\" paciņas bez akcīzes markām un 150 cigarešu \"Premjer\" paciņas bez akcīzes markām. Vīrietis, kurš iepriekš jau ir nonācis policijas redzeslokā par līdzīga rakstura nelikumīgām darbībām ar akcizētām precēm, ir atzīts par aizdomās turēto pēc Krimināllikuma 221. panta 3. daļas – par nelikumīgu tabakas izstrādājumu pārvadāšanu un uzglabāšanu lielā apmērā. Viņam piemērots ar brīvības atņemšanu nesaistīts drošības līdzeklis. Atbilstoši Krimināllikuma 221. panta trešajai daļai par alkoholisko dzērienu vai tabakas izstrādājumu nelikumīgu izgatavošanu (ražošanu), uzglabāšanu, pārvietošanu vai realizāciju, ja tā izdarīta lielā apmērā, paredzēts sods ar brīvības atņemšanu uz laiku līdz pieciem gadiem vai īslaicīga brīvības atņemšana, vai piespiedu darbs, vai naudas sods, konfiscējot mantu vai bez mantas konfiskācijas un probācijas uzraudzība uz laiku līdz trim gadiem vai bez tās.", "link": "https://www.delfi.lv/161/criminal/53984504/foto-policisti-atklaj-nelikumigai-cigaresu-parvadasanai-pielagotu-automasinu"},
{"title": "Tukumā degušā vīrieša lietu izmeklē kā novešanu līdz pašnāvībai", "category": "Kriminālziņas", "body": "Turpinot informēt par virzību izmeklēšanā, Valsts policija norādīja, ka patlaban izmeklēšanā gūto pierādījumu kopums nedod pamatu uzskatīt, ka noticis homofobisks noziedzīgs nodarījums. Ņemot vērā izmeklēšanā gūto informāciju, kriminālprocess patlaban ir kvalificēts pēc Krimināllikuma 124. panta pirmās daļas – par personas novešanu līdz pašnāvībai vai tās mēģinājumam, cietsirdīgi apejoties ar cietušo vai sistemātiski pazemojot viņa personisko cieņu, ja šī persona nav atradusies materiālā vai citādā atkarībā no vainīgā. Tāpat novērojot, ka publiskajā vidē izskan subjektīvi viedokļi un minētas dažādas notikušā versijas, vienlaikus paužot nesapratni par izmeklēšanas detaļu neatklāšanu, policija atgādina, ka izmeklēšana nav veicama publiski, apspriežot katru soli vai iegūto informāciju. Tā tiek veikta objektīvi un kompleksi ciešā prokuratūras uzraudzībā, turklāt policija pārbauda visas versijas, apstākļus un faktus, kas varētu būt saistīti ar notikumu Tukumā. Patlaban izmeklēšanas interesēs policija plašākus komentārus nesniedz. Jau ziņots, ka 23. aprīļa rītā tika saņemta sākotnējā informācija, ka Tukumā kādā no daudzdzīvokļu mājām izcēlās ugunsgrēks. Ierodoties notikuma vietā, likumsargi konstatēja, ka divi vīrieši ir guvuši apdegumus. 28.aprīlī kļuva zināms, ka smagāk cietušais vīrietis - NMPD darbinieks Normunds Kindzulis nomira. Vieglāk cietušais vīrietis pēc ugunsgrēka \"Neatkarīgajām Tukuma Ziņām\" uzsvēris, ka patiesībā smagāk cietušais ticis aizdedzināts ar degšķidrumu. Cietušais uzbrukumā vainojis kādu vīrieti, kurš abiem cietušajiem \"uz savu iedomu pamata vai homofobisku motīvu vadīts\" esot vairākkārt draudējis un pieprasījis vienā dzīvoklī dzīvojošajiem jauniešiem \"aizvākties no pilsētas\". Par draudiem ticis ziņots policijai, taču nekāda reakcija nesekoja. Policija, reaģējot uz šādu informāciju, publiski paziņoja, ka tā vēl nav guvusi apstiprinājumu tam, ka Tukumā notikušais ugunsgrēks būtu saistīts ar iepriekš viena cietušā iesniegto iesniegumu par viņam izteiktajiem draudiem. VP apliecināja, ka 2020. gadā tā saņēmusi iesniegumu par iespējamiem draudiem vienam no cietušajiem. Toreiz pieņemts lēmums nesākt kriminālprocesu. Pēc ugunsgrēka lesbiešu, geju, biseksuāļu, transpersonu un viņu draugu apvienības \"Mozaīka\" valdes loceklis Kaspars Zālītis norādīja, ka versija par uzbrukumu homofobisku uzskatu dēļ nav neiespējama, ņemot vērā cietušā iepriekš policijai rakstīto iesniegumu. 26. aprīlī iekšlietu ministrs Sandis Ģirģens (KPV LV) paziņoja, ka uzdevis veikt dienesta pārbaudi, vai policija ir atbilstoši reaģējusi uz incidentā Tukumā cietušo personu iesniegumiem par izteiktajiem draudiem dzīvībai. 27. aprīlī Latvijas Televīzijas (LTV) raidījums \"Panorāma\", atsaucoties lielākoties uz prokurores sniegto informāciju vēstīja, ka smagos ķermeņa apdegumus guvušais Normunds Kindzulis Rīgā tiek tiesāts krimināllietā par svešu īpašumu tīšu dedzināšanu, izmantojot degšķidrumu, turklāt šīs lietas izmeklēšanas gaitā viņam konstatēti psihiski traucējumi, kas lieguši saprast un vadīt savu rīcību.", "link": "https://www.delfi.lv/161/criminal/53168223/tukuma-degusa-viriesa-lietu-izmekle-ka-novesanu-lidz-pasnavibai"},
{"title": "Raiskuma pagastā automašīnas VAZ vadītājs uzbraucis, iespējams, uz ceļa guļošai sievietei", "category": "Kriminālziņas", "body": "Kopumā ceļu satiksmes jomā pieņemti 394 administratīvo pārkāpumu lēmumi, tajā skaitā 158 par ātruma pārsniegšanu, četri par automašīnas vadīšanu alkohola reibumā un astoņi par agresīvu braukšanu. 17. novembrī, ap pulksten 21.25 Pārgaujas novadā, Raiskuma pagastā uz autoceļa Auciems-Lenči-Strīķi-Ķiene, pēc sākotnējās informācijas automašīnas VAZ vadītājs uzbrauca, iespējams, uz ceļa guļošai sievietei, kura no gūtajām traumām mira notikuma vietā. Valsts policija  turpina skaidrot notikušā apstākļus.", "link": "https://www.delfi.lv/161/criminal/52673925/raiskuma-pagasta-automasinas-vaz-vaditajs-uzbraucis-iespejams-uz-cela-gulosai-sievietei"},
{"title": "Paverdzinātāju skandāls: apcietina vēl divus grupējuma biedrus", "category": "Kriminālziņas", "body": "Jau ziņots, ka saistībā ar iespējamu cilvēktirdzniecību – darba ekspluatēšanu palīdzības centros atkarīgiem cilvēkiem Kurzemē, Vidzemē un Latgalē,  VP šonedēļ aizturēja organizētu grupu  – astoņus cilvēkus –, tostarp iespējamo grupas līderi un viņa līdzdalībniekus. Trim aizturētajiem jau iepriekš bija piemērots drošības līdzeklis – apcietinājums. Kā informēja Gžibovska, šobrīd vēl trim aizturētajiem piemēroti ar brīvības atņemšanu nesaistīti drošības līdzekļi – aizliegums izbraukt no valsts, sazināties ar konkrētām personām, kā arī policijas uzraudzība. Portāls \"Delfi\" jau rakstīja, ka policija šonedēļ atklāja, ka nevalstiskā organizācija \"Neatkarība Balt.\" trīs filiālēs Latvijā no narkotikām un alkohola atkarīgiem cilvēkiem piedāvāja saņemt atkarību profilakses programmu, taču cilvēki tika iesaistīti smagā un ilgstošā piespiedu darbā lauksaimniecībā un mežizstrādē. Policija konstatēja, ka centros uzturas 105 cilvēki. Upuri bija izmitināti antisanitārās telpās ar ierobežotām iespējām šos centrus pamest. Policijas rīcībā esošā informācija liecina, ka strādniekiem par darbu neko nemaksāja, bet lielāko daļu nopelnīto līdzekļu savā starpā sadalīja organizētās grupas dalībnieki. Kratīšanu laikā atsavināti vairāk nekā 140 000 eiro un trīs apvidus klases automašīnas. \"Neatkarība Balt.\" bija noslēgusi līgumu ar vairākiem uzņēmumiem, kuros strādāja centru klienti. SIA \"Brīvzemnieki-Melior\" bija nepieciešams pārlikt līgumā norādīto kūdras gabalu apjomu no vienas vagas uz otru. SIA \"Stende Forest\" un SIA \"MM Kvartāls\" centru iemītnieki stādījuši koku stādiņus, bet SIA \"Dimdiņi Agro\" veikuši dārzeņu novākšanu un pirmapstrādi. \"Dimdiņi Agro\" aģentūrai LETA sacīja, ka tieši \"Neatkarība Balt.\"  valsts piešķirtais sabiedriskā labuma organizācijas statuss  bijis iemesls paļauties uz šo organizāciju – aizdomu par darbaspēka nelegālu nodarbināšanu  \"Dimdiņi Agro\" neesot bijis . Policijā informēja, ka visiem policijas uzmanības lokā nonākušajiem centru iemītniekiem tikusi izskaidrota situācija un piedāvāta iespēja saņemt valsts nodrošinātu palīdzību. Konkrēts cilvēku skaits, kuri šo iespēju ir izmantojuši, policijai nav zināms, portālu \"Delfi\" informēja VP. Jau ziņots, ka \"Neatkarība Balt.\" visus  pārmetumus noliedz .", "link": "https://www.delfi.lv/161/criminal/53394617/paverdzinataju-skandals-apcietina-vel-divus-grupejuma-biedrus"},
{"title": "Par Ukrainas karoga noraušanu policija meklē video redzamo vīrieti", "category": "Kriminālziņas", "body": "Par  Ukrainas  karoga noraušanu no kādas mašīnas Rīgā, Graudu ielā,  Valsts policija  (VP) meklē video redzamo vīrieti. Kā portālam \"Delfi\" norāda VP, šī gada 29. martā ap pulksten 10 Rīgā, Graudu ielā, kādas izglītības iestādes teritorijā video redzamais vīrietis piegāja pie automašīnas un nolauza Ukrainas valsts simbolu – karogu. VP aicina atsaukties ikvienu, kuram ir informācija par video redzamā vīrieša identitāti un viņa iespējamo atrašanās vietu. \"Aicinām ziņot policijai, zvanot pa tālruņa numuru 67085984 vai 110,\" informē policijas pārstāve Ance Rozīte. Portāls \"Delfi\" vēstīja, ka šonedēļ  Valsts drošības dienests  (VDD) kopumā ir  uzsācis trīs kriminālprocesus  saistībā ar  Krievijas  agresijas pret Ukrainu publisku attaisnošanu un slavināšanu, kā arī darbībām, kas vērstas uz naida izraisīšanu pret  Ukrainas  valstspiederīgajiem. Viens no kriminālprocesiem uzsākts pēc abu minēto noziedzīgo nodarījumu pazīmēm, proti, par Krievijas bruņoto spēku Ukrainā īstenoto kara noziegumu attaisnošanu un slavināšanu, kā arī darbībām, kas vērstas uz nacionālā un etniskā naida vai nesaticības izraisīšanu, izmantojot automatizētu datu apstrādes sistēmu. Otrs kriminālprocess uzsākts par Krievijas bruņoto spēku Ukrainā īstenoto kara noziegumu attaisnošanu un slavināšanu, savukārt trešais – par darbībām, kas vērstas uz nacionālā un etniskā naida vai nesaticības izraisīšanu, izmantojot automatizētu datu apstrādes sistēmu. Visi kriminālprocesi sākti, dienestam reaģējot uz interneta vidē publicētu saturu, kurā attaisnots un slavināts Krievijas bruņoto spēku iebrukums Ukrainā vai apzināti provocēts naidīgs noskaņojums pret ukraiņiem, kā arī latviešiem.", "link": "https://www.delfi.lv/161/criminal/54207098/par-ukrainas-karoga-norausanu-policija-mekle-video-redzamo-virieti"},
{"title": "Piedraudot ar pneimatisko ieroci, laupītāji Šampēterī mēģina nozagt mašīnu", "category": "Kriminālziņas", "body": "Pirmdien, 15. augustā, ap pulksten 22 vakarā VP vērsās vīrietis, kurš ziņoja, ka tovakar Rīgā, Šampētera mikrorajonā, viņam uzbrukuši divi vīrieši un nolaupījuši maku ar naudu, kredītkartēm un dokumentiem, kā arī centušies nolaupīt automašīnu. Uzbrukums noticis, kad cietušais sēdējis savā automašīnā pie stūres. Pēkšņi viņa mašīnas salonā – aizmugurējā sēdvietā un priekšējā sēdvietā blakus vadītājam, iekāpuši divi nepazīstami vīrieši un, piedraudot ar pneimatisko ieroci, pieprasījuši atdot naudas maku ar naudu. Cietušais atdevis ļaundariem maku, taču pēc tam noziedznieki prasījuši arī mašīnas atslēgas. Mašīnas īpašnieks pašaizsardzības nolūkā izvilcis nazi, pēc kā sākusies cīņa starp viņu un blakus sēdošo laupītāju. Vēlāk cīniņš turpinājies ārā, un tā laikā mašīnas saimniekam nodarīti miesas bojājumi. Kad cietušais mašīnas īpašnieks iesēdies savā spēkratā, lai dotos prom, viens no vīriešiem ar pistoli sadauzījis vadītāja durvju stiklu. Mašīnas īpašnieks aizbrauca līdz savām mājām, kur piezvanīja Neatliekamās medicīniskās palīdzības dienestam un policijai. VP veica mašīnas apskati un veica citas sākotnējās izmeklēšanas darbības. Policisti noskaidroja iespējamo vainīgo personu identitāti. Atklājās, ka vīrietis, kurš piedraudējis mašīnas saimniekam ar ieroci jau iepriekš vairākas reizes nonācis policijas redzeslokā. Persona agrāk ir sodīta par laupīšanām, zādzībām un narkotisko vielu nelikumīgu apriti. Turklāt viņš vien nesen ir atbrīvojies no cietuma. Tāpat arī otrs iesaistītais vīrietis iepriekš nonācis policijas redzeslokā saistībā ar narkotisko vielu nelikumīgu apriti. Trešdien, 17. augustā, VP aizturēja vienu aizdomās turēto vīrieti. Veicot kratīšanu viņa dzīvoklī, policisti atrada nolaupītās mantas – maku, kredītkartes un dokumentus. Par spīti otra vīrieša mēģinājumiem slēpties no policijas, likumsargi naktī uz 18. augustu viņu atrada kādā pamestā ēkā Rīgā un aizturēja. Policisti noskaidroja arī mašīnu, ar ko uzbrucēji pārvietojušies dienā, kad tika izdarīts noziegums. Šajā spēkratā tika atrasta noziegumā izmantotā pneimatiskā pistole un metāliska caurule ar asins pēdām. Saistībā ar notikušo ir uzsākts kriminālprocess pēc Krimināllikuma 176. panta otrās daļas – par laupīšanu, ja to izdarījusi personu grupa pēc iepriekšējas vienošanās, vai ja tā izdarīta, iekļūstot transportlīdzeklī, kā arī par transportlīdzekļa laupīšanu. Par šādu noziegumu likumā paredzēta brīvības atņemšana uz laiku līdz astoņiem gadiem, konfiscējot mantu vai bez mantas konfiskācijas un ar probācijas uzraudzību uz laiku līdz trim gadiem. Vienam no laupītājiem piemērots drošības līdzeklis apcietinājums, savukārt viņa līdzdalībniekam – policijas uzraudzība.", "link": "https://www.delfi.lv/161/criminal/54667894/piedraudot-ar-pneimatisko-ieroci-laupitaji-sampeteri-megina-nozagt-masinu"},
{"title": "KNAB sācis resorisko pārbaudi par iespējamo kukuļa piedāvāšanu Znotiņai", "category": "Kriminālziņas", "body": "Korupcijas  novēršanas un apkarošanas birojs ( KNAB ) ir pievērsis uzmanību bijušās Finanšu izlūkošanas dienesta priekšnieces (FID) Ilzes Znotiņas žurnālā \"Ieva\" paustajiem apgalvojumiem par 2018.gadā saņemtu kukuļa piedāvājumu un rīkojies atbilstoši kompetencei, sākot resorisko pārbaudi, informēja birojā. Znotiņa pirms vairākām dienām publicētajā intervijā minētajam žurnālam norādījusi: \"Pirmajā mēnesī FID amatā man tika piedāvāts kukulis, un mana rīcība bija vienīgā un pareizā tādā situācijā – kukuļa piedāvātājs ātri un skaidri saņēma rezultātu par šo piedāvājumu, un pēc tam nekad man vairs kukulis nav ticis piedāvāts.\" Znotiņa plašāk minēto nekomentēja, tostarp, vai vērsusies KNAB. \"Šī ir informācija, ar ko nevaru nekādā veidā dalīties. Viss izdarīts tā kā vajadzēja izdarīt, taču nekādas detaļas es diemžēl nevarēšu sniegt,\" uzsvēra Znotiņa. Znotiņa FID (toreizējā Noziedzīgi iegūtu līdzekļu legalizācijas novēršanas dienesta) vadītājas amatā stājās 2018. gada 1. jūnijā. Šogad viņai beidzās pilnvaru termiņš. Znotiņa pieteicās FID priekšnieka atlases konkursā un uzvarēja. Valdība atbalstīja viņas virzīšanu iestādes priekšnieces amatā uz vēl vienu termiņu, taču  Saeima  noraidīja viņas kandidatūru. Znotiņa trešdien apliecināja, ka, iespējams, varētu kandidēt atkārtoti uz FID vadītājas amatu. \"Nav jau jauns konkurss izsludināts un cik saprotu, tad ir iecere to darīt tikai pēc jaunā Saeimas sasaukuma. Es ļoti apzinos, ka varu kandidēt vēlreiz, un ļoti iespējams, ka to arī darīšu,\" norādīja Znotiņa.", "link": "https://www.delfi.lv/161/criminal/54584232/knab-sacis-resorisko-parbaudi-par-iespejamo-kukula-piedavasanu-znotinai"},
{"title": "Teikā pie neadekvāta jaunieša atrod svarus un 177 nezināmas izcelsmes tabletes", "category": "Kriminālziņas", "body": "Janvāra izskaņā pašvaldības policija saņēma izsaukumu uz Teiku, kur kāds manāmi iereibis jaunietis staigājot pa daudzdzīvokļu nama kāpņu telpu un raustot ārdurvju rokturus. Nedaudz vēlāk vairāki nama iedzīvotāji viņu pieķēra, mēģinām uzlauzt elektrības skapi. Neskatoties uz to, ka nama iedzīvotāji viņu uzreiz no kāpņu telpas bija izdzinuši, viņš turpināja uzmākties arī pagalmā esošajiem nama iedzīvotājiem. Līdz ar to situācijas atrisināšanai nolemts piesaistīt policiju. Likumsargi, ierodoties notikuma vietā, sastapa vairākus iedzīvotājus. Īsi pirms policijas ierašanās jaunietis bija paspējis pamest notikuma vietu. Pēc ziņotāju norādījumiem policisti sāka apkārtnes apsekošanu. Dažas minūtes vēlāk likumsargi pa rāciju dzirdēja no dežūrdaļas par kādu citu izsaukumu turpat netālu – jauns vīrietis uz ceļa braucamās daļas nogrūdis sievieti un sācis ar kājām viņu spārdīt. Pie sievietes nosūtīta cita tuvumā esošā ekipāža, kura secināja, ka kolēģu meklētais kāpņu telpas huligāns ir tas pats, kurš pirms brīža uzbrucis arī sievietei. Kamēr otra ekipāža turpināja darbu ar cietušo, tikmēr pirmā policijas ekipāža, saņemot kolēģu norādes par uzbrucēja pēdējo atrašanās vietu un vizuālo izskatu, apsekoja Brīvības ielu. Pārsimts metrus tālāk policisti ievēroja aprakstam atbilstošu jaunieti, kuru bija apturējuši trīs vīrieši. Aculiecinieki pastāstīja, ka jauneklis uzmācās garāmgājējiem. Sarunas laikā jaunietis, skaidrojot savas rīcības motīvus, apgalvoja, ka visi citi esot bijuši vainīgi. Savukārt, jautājot par narkotisko vielu lietošanu, jauneklis uzreiz atzinās, ka pirms tam smēķējis marihuānu. Tas esot bijis arī iemesls, kāpēc pirms tam kāpņu telpā raustījis dzīvokļu ārdurvis, jo pēc marihuānas smēķēšanas gribējies ēst. Ēdienu viņš bija nolēmis atrast pie nepazīstamiem cilvēkiem. Pārbaudot jaunieša mantas, atrasti gan augstas jutības svari, gan arī lādīte ar 177 nezināmas izcelsmes tabletēm. Pārmeklēšanas laikā aizturētais mēģināja aizbēgt, tāpēc policistiem pret aizturēto nācās pielietot gan fizisku spēku, gan speclīdzekļus. Jauneklis nogādāts tuvākajā  Valsts policijas  iecirknī turpmāko procesuālo darbību veikšanai.", "link": "https://www.delfi.lv/161/criminal/54034062/teika-pie-neadekvata-jauniesa-atrod-svarus-un-177-nezinamas-izcelsmes-tabletes"},
{"title": "Otrdien Latvijā fiksētas 103 avārijas; cietuši 25 cilvēki", "category": "Kriminālziņas", "body": "No 25 cietušajiem astoņi ir elektroskrejriteņu vadītāji, pieci ir gājēji, četri velosipēdisti. Kopumā ceļu satiksmes jomā pieņemts 361 administratīvo pārkāpumu lēmums, tajā skaitā 171 par ātruma pārsniegšanu, 14 par automašīnas vadīšanu alkohola reibumā, viens par automašīnas vadīšanu narkotisko vielu iespaidā un septiņi par agresīvu braukšanu. Visi agresīvi braucošie šoferi sodīti Rīgas reģionā, liecina VP apkopotā statistika.", "link": "https://www.delfi.lv/161/criminal/54669538/otrdien-latvija-fiksetas-103-avarijas-cietusi-25-cilveki"},
{"title": "KNAB veicis kriminālprocesuālās darbības arī VID; vairāki aizturētie", "category": "Kriminālziņas", "body": "Korupcijas  novēršanas un apkarošanas birojs ( KNAB ) otrdien veicis kriminālprocesuālās darbības vairākos objektos, tostarp Valsts ieņēmumu dienestā ( VID ), un aizturējis vairākas personas, apstiprināja KNAB. KNAB 2. jūnijā sācis kriminālprocesu pēc Krimināllikuma 320. panta aizdomās par iespējamu kukuļņemšanu lielā apmērā personu grupā pēc iepriekšējas vienošanās. Otrdien veiktas neatliekamās kriminālprocesuālās darbības vairākos objektos, tostarp VID. Kriminālprocesa laikā aizturētas trīs personas, un vēl divām personām ir tiesības uz aizstāvību. Tiesa lēmusi par apcietinājuma piemērošanu divām personām. KNAB nekomentēja vai starp šīm piecām personām ir amatpersonas. Birojā minētā Krimināllikuma norma kopumā attiecas uz amatpersonām kā kukuļņēmējiem, bet privātpersonām kā līdzdalībniekiem. KNAB pašlaik veic aktīvāko izmeklēšanas procesa fāzi, iegūstot un nostiprinot pierādījumus, tāpēc plašāku informāciju par kriminālprocesu nevarot atklāt. KNAB pateicas Noziedzīgu nodarījumu valsts institūciju dienestā izmeklēšanas prokuratūrai un VID Iekšējās drošības pārvaldei par kriminālprocesā sniegto atbalstu. VID pārstāvis Andrejs Vaivars nekomentēja, vai starp aizturētajām personām ir VID amatpersonas un darbinieki. Viņš norādīja, ka procesa virzītājs ir KNAB, un tikai šī iestāde var komentēt lietas apstākļus.", "link": "https://www.delfi.lv/161/criminal/54673102/knab-veicis-kriminalprocesualas-darbibas-ari-vid-vairaki-aizturetie"},
{"title": "Pēc vairāku noziegumu dažu stundu laikā pastrādāšanas policija aiztur vīrieti", "category": "Kriminālziņas", "body": "Svētdien, 1. novembrī,  Valsts policijas  (VP)  Zemgales  reģiona pārvaldes Tukuma iecirkņa policisti Jaunpilī aizturēja vīrieti, kurš vienā dienā dažu stundu laikā pamanījās nozagt automašīnu, sēsties pie automašīnas stūres alkohola reibumā un bez transportlīdzekļa vadīšanas tiesībām, izraisīt ceļu satiksmes negadījumu, kā arī uzbrukt policistam, portāls \"Delfi\" uzzināja VP. Policija pret vīrieti ir uzsākusi trīs kriminālprocesus un vienu administratīvā pārkāpuma procesu. Aizvadītās nedēļas nogalē, 1. novembrī, VP Zemgales reģiona pārvaldes Tukuma iecirknī tika saņemta iesniegums, ka laika posmā no 31. oktobra līdz 1. novembrim  Kandavas  novada Kandavas pagastā no mājas pagalma ir nozagta automašīna \"Ford Focus\", kurā atradās figūrzāģis \"Dedra\", ripzāģis \"Dedra\" un celtniecības mikseris \"Bosch\". Transportlīdzekļa īpašniekam tika nodarīti materiālie zaudējumi 1056 eiro apmērā. Tajā pašā dienā policisti saņēma informāciju par ceļu satiksmes negadījumu Jaunpilī uz ceļa  Jaunpils  – Mazbites 1. km, kur kāda automašīna ir nobraukusi no ceļa braucamās daļas un apgāzusies. Ierodoties notikuma vietā likumsargi noskaidroja, ka negadījumā iesaistītā automašīna, kurai jau bija noņemti valsts reģistrācijas numuri, ir tā pati, kas izsludināta meklēšanā. Diemžēl automašīnā vairs neatradās figūrzāģis un ripzāģis. Notikuma vietā tika aizturēts automašīnas vadītājs, 1999. gadā dzimis vīrietis, kurš bija sēdies pie stūres 2,26 promiļu stiprā alkohola reibumā, kā arī bez likumā noteiktā kārtībā iegūtām transportlīdzekļa braukšanas tiesībām. Pēc aizturēšanas vīrietis uzbruka policistam, proti, izteica draudus fiziski izrēķināties, centās iespert un izrauties, kā arī iesita ar dūri. Policija par notikušo ir uzsākusi trīs kriminālprocesus pēc Krimināllikuma 175. panta trešās daļas, 262. panta pirmās daļas un 269. panta pirmās daļas un vienu administratīvā pārkāpuma procesu. Par šiem noziegumiem vīrietim draud brīvības atņemšana līdz pieciem gadiem.", "link": "https://www.delfi.lv/161/criminal/52620241/pec-vairaku-noziegumu-dazu-stundu-laika-pastradasanas-policija-aiztur-virieti"},
{"title": "Policija oktobrī uzsākusi 185 lietvedības par epidemioloģiskās drošības neievērošanu", "category": "Kriminālziņas", "body": "Šī gada oktobrī  Valsts policija  (VP) ir uzsākusi 185 administratīvo pārkāpumu procesus par epidemioloģiskās drošības pasākumu Covid-19 infekcijas izplatības ierobežošanai neievērošanu. No tiem 93 procesi uzsākti tieši par pašizolācijas neievērošanu, liecina VP publiskotā informācija. Uzsākti arī 43 administratīvo pārkāpumu procesi par elektroniskās anketas neizpildīšanu mājaslapā \"covidpass.lv\" un 35 procesi par uzņēmējdarbības veikšanu kultūras, sporta, izklaides un sabiedriskās ēdināšanas vietās pēc Ministru kabineta noteikumos noteiktā darba laika. Oktobrī kopumā ar mērķi konstatēt iespējamos pulcēšanās pārkāpumus VP ir veikusi 4846 preventīvās pārbaudes un reaģējusi uz 24 izsaukumiem. 2842 pārbaudes veiktas sabiedriskās ēdināšanas vietās, kur 47 reizes likumsargi ir devuši preventīvus norādījumus. Veicot to personu pārbaudes, kuras pēdējo 10 dienu laikā šķērsojušas valsts robežu, policisti ir veikuši 20670 telefona zvanus, 2637 reizes izbraukuši, veicot pārbaudi klātienē, un reaģējuši uz 18 izsaukumiem. Informācijas sistēmā \"covidpass.lv\" šobrīd ir reģistrējušās 19382 policijas uzraudzībā esošas personas, kurām nepieciešams ievērot pašizolāciju, taču policija atzīmē, ka šis skaitlis nepārtraukti mainās.", "link": "https://www.delfi.lv/161/criminal/52621655/policija-oktobri-uzsakusi-185-lietvedibas-par-epidemiologiskas-drosibas-neieverosanu"},
{"title": "Otrdien avārijās cietuši 12 cilvēki; viens bojā gājušais", "category": "Kriminālziņas", "body": "Aizvadītajā diennaktī valstī reģistrēti 125 ceļu satiksmes negadījumi, tajos cietuši 12 cilvēki, bet viens gājis bojā, portālu \"Delfi\" informēja  Valsts policijas  (VP) pārstāve Krista Andersone. Avārija , kurā reģistrēts bojā gājušais, notikusi Zemgalē. Visvairāk cietušo reģistrēts Rīgā un tās apkārtnē – astoņi. No tiem visi bijuši gājēji. Vēl divi gājēji ceļu satiksmes negadījumā cietuši Latgales reģionā. Tāpat pa vienam cilvēkam cietis avārijā Zemgalē un Vidzemē. Aizvadītajā diennaktī avāriju visvairāk bijis Rīgas reģionā – 73. Vidzemē un Latgalē reģistrēts katrā pa 14 avārijām, bet Zemgalē un Kurzemē – katrā pa 12. Kopumā ceļu satiksmes jomā pieņemti 370 administratīvo pārkāpumu lēmumi, tajā skaitā 126 par ātruma pārsniegšanu, septiņi par automašīnas vadīšanu alkohola reibumā un seši par agresīvu braukšanu. Trīs dzērājšoferus policija pieķērusi Rīgas reģionā, divus – Zemgales reģionā, savukārt pa vienam autovadītājam pie automašīnas stūres reibumā pieķēra Vidzemē un Latgalē. Jau vēstīts, ka trešdienas rītā daudzviet Latvijā ir  apledojuši ceļi .", "link": "https://www.delfi.lv/161/criminal/54034904/otrdien-avarijas-cietusi-12-cilveki-viens-boja-gajusais"},
{"title": "Policija aizdomās par slepkavību aizturējusi ceturtdien noslīkušā bērna māti", "category": "Kriminālziņas", "body": "Aizdomās par sava bērna slepkavību  Valsts policija  (VP) ir aizturējusi sievieti, kas ceturtdien kopā ar bērnu tika izsludināta meklēšanā kā bezvēsts pazudusi, taču pēc īsa laika sprīža sieviete tika atrasta dzīva, taču viņas bērns bija noslīcis, portāls \"Delfi\" uzzināja VP. Kārtības sargi skaidroja, ka 15. oktobrī, ap pulksten 19.00 VP saņēma informāciju, ka tajā pašā dienā no savas dzīvesvietas Ķekavas novadā pazudusi sieviete ar savu gadu veco meitu. Pēc informācijas saņemšanas policijas darbinieki nekavējoties uzsāka sievietes un mazgadīgā bērna meklēšanas pasākumus. Apsekojot sievietes dzīvesvietas apkārtni un iespējamās viņas atrašanās vietas, ap pulksten 22.18 Daugavas upes krastā tika pamanīta pazudušajai sievietei piederošā automašīna. Pārbaudot automašīnu, tika konstatēts, ka tajā atrodas pazudusī sieviete stiprā apreibinošo vielu ietekmē. Turpinot meklēšanas pasākumus, aptuveni 40-50 metru attālumā no automašīnas, upē netālu no krasta līnijas tika atrasts pērn dzimuša bērna līķis. Aizdomās par iespējamo noziedzīgo nodarījumu aizturēta bērna māte. Par notikušo uzsākts kriminālprocess par slepkavību pastiprinošos apstākļos pēc Krimināllikuma 117. panta 2. punktā paredzētā noziedzīgā nodarījuma sastāva pazīmēm, par kuru likums paredz sodu ar mūža ieslodzījumu vai ar brīvības atņemšanu uz laiku no desmit līdz divdesmit gadiem un ar probācijas uzraudzību uz laiku līdz trim gadiem, konfiscējot mantu vai bez mantas konfiskācijas. 17. oktobrī tiks lemts jautājums par drošības līdzekļa – apcietinājums piemērošanu minētajai sievietei. Izmeklēšana kriminālprocesā turpinās.", "link": "https://www.delfi.lv/161/criminal/52568643/policija-aizdomas-par-slepkavibu-aizturejusi-ceturtdien-noslikusa-berna-mati"},
{"title": "Trešdien Latvijā reģistrētas 112 avārijas", "category": "Kriminālziņas", "body": "Lielākais negadījumu skaits – 75 – reģistrēts Rīgas reģionā, bet mazākais – septiņas avārijas – fiksēts Kurzemes reģionā. Trīs cilvēki cietuši Rīgas reģionā fiksētajos negadījumos, bet viens cietušais bijis avārijā Latgalē. Kopumā ceļu satiksmes jomā pieņemti 428 administratīvo pārkāpumu lēmumi, tajā skaitā 125 par ātruma pārsniegšanu, deviņi par automašīnas vadīšanu alkohola reibumā un trīs par agresīvu braukšanu.", "link": "https://www.delfi.lv/161/criminal/54039462/tresdien-latvija-registretas-112-avarijas"},
{"title": "Covid-19: Policija uzsākusi 1168 administratīvā pārkāpuma procesus kopš ārkārtējās situācijas izsludināšanas", "category": "Kriminālziņas", "body": "Mēneša laikā kopš ārkārtējās situācijas izsludināšanas  Valsts policija  (VP), uzraugot, vai tiek ievēroti noteiktie epidemioloģiskās drošības pasākumi Covid-19 infekcijas izplatības ierobežošanai, kopumā ir uzsākusi 1168 administratīvā pārkāpuma procesus. Tāpat, veicot preventīvas pārbaudes, doti vairāki preventīvi norādījumi, portāls \"Delfi\" uzzināja VP. Visvairāk procesi uzsākti tieši par elektroniskās anketas neaizpildīšanu informācijas sistēmā \"covidpass.lv\" – kopumā 469, vēl 78 procesi uzsākti par pašizolācijas neievērošanu, 387 procesi par mutes un deguna aizsega nelietošanu, bet 27 procesi par distancēšanās prasību neievērošanu. Tāpat 126 administratīvā pārkāpuma procesi uzsākti par vairāk nekā desmit personu piedalīšanos privātā pasākumā, astoņi procesi par vairāk nekā 50 personu piedalīšanos sapulcēs, piketos un gājienos un 73 procesi par citiem gadījumiem, piemēram, ēdināšanas pakalpojumu sniegšanu uz vietas. Minētajā laika posmā, ar mērķi konstatēt iespējamos pulcēšanās pārkāpumus, VP sadarbībā ar pašvaldības policiju ir veikusi 29 073 preventīvās pārbaudes un reaģējusi uz 704 izsaukumiem, 1670 reizes policijas darbinieki ir devuši preventīvus norādījumus. VP uzsvēra, ka policijas mērķis, veicot šādas pārbaudes, nav sodīt, bet gan preventīvi skaidrot un veicināt izpratni par ārkārtējo situāciju, kā arī panākt, lai iedzīvotāji izturas atbildīgi un ievēro noteiktos ierobežojumus. Tāpēc lielākajā daļā gadījumu, konstatējot iespējamus pārkāpumus, policisti ir devuši preventīvas norādes vai mutiski brīdinājuši. Tāpat ārkārtējās situācijas laikā, pārbaudot personas, kuras pēdējo desmit dienu laikā ir ieceļojušas no ārzemēm un ievēro pašiziolāciju, policijas darbinieki ir veikuši 36 883 telefona zvanus, bet 6105 reizes izbraukuši. VP atgādināja, ka ierodoties Latvijā no jebkuras valsts, ir jāaizpilda elektroniskais apliecinājums mājaslapā \"covidpass.lv\". Savukārt, ierodoties no valsts, kura Slimību profilakses un kontroles centra mājaslapā ir norādīta kā valsts ar nopietnu sabiedrības veselības apdraudējumu, ir arī jāievēro desmit dienu pašizolācija. Tāpat no 7. decembra, tiek pastiprināta ieceļotāju uzraudzība, proti, sadarbībā ar Valsts robežsardzi tiks pastiprinātāk kontrolēts, vai Latvijā ieceļojošas personas ir aizpildījušas elektronisko apliecinājumu vietnē \"covidpass.lv\". Informācijas sistēmā covidpass.lv šobrīd ir reģistrējušās aptuveni 20 261 personas, kurām, atgriežoties no tām valstīm ar augstu Covid-19 saslimstību, ir obligāti jāievēro pašizolācijas prasības. Tomēr šis skaitlis katru dienu mainās. VP aicina iedzīvotājus būt atbildīgiem – nepulcēties, lietot sejas un mutes aizsegus, kā arī bez vajadzības neapmeklēt publiskas vietas. Jo tikai ievērojot noteiktos ierobežojumus un drošības pasākumus, var pasargāt ne tikai sevi, bet arī tuviniekus un apkārtējos cilvēkus. Pēdējā diennaktī  veikti 3296 Covid-19 testi, reģistrēti 207 jauni saslimšanas gadījumi , bet 10 inficētie miruši, liecina Slimību profilakses un kontroles centra ( SPKC ) apkopotā informācija. Latvijā ar Covid-19 kopumā saslimuši 21 520 cilvēki. Izveseļojušies 1866 cilvēki.", "link": "https://www.delfi.lv/161/criminal/52732225/covid-19-policija-uzsakusi-1168-administrativa-parkapuma-procesus-kops-arkartejas-situacijas-izsludinasanas"},
{"title": "Ādažu bāzē aizturētie Krievijas pilsoņi Šengenas telpā nonākuši caur Lietuvu, vēsta portāls", "category": "Kriminālziņas", "body": "Šonedēļ Ādažu bāzē aizturētie Krievijas nacionālboļševiki Andrejs Popko un Aleksandrs Kurkins, kurus Latvijas  Drošības policija  (DP) tur aizdomās par spiegošanu, Šengenas telpā nonākuši caur Lietuvu, piektdien vēsta portāls \"15min.lt\". Kā ziņots, Latvijas iekšlietu ministrs  Rihards Kozlovskis  norādījis, ka šīs personas nav iekļuvušas Latvijā pāri Latvijas-Krievijas robežai, bet gan caur Šengenas teritoriju. Lietuvas  portāls, atsaucoties uz saviem informācijas avotiem, norāda, ka šonedēļ Popko un Kurkins ielaisti Lietuvā. Viņi legāli saņēmuši Lietuvas vīzas, iebraukuši Lietuvā no Baltkrievijas un devušies uz Latviju. Nedz Lietuvas, nedz Eiropas tiesībsargāšanas iestāžu rīcībā līdz šim nebija datu, kas liecinātu, ka šiem Krievijas pilsoņiem ir krimināla pagātne vai radikāli politiskie uzskati. Kā izdevumam norādījis Lietuvas Bruņoto spēku Apvienotā štāba virsnieks Donāts Suhockis, nav datu, ka Popko un Kurkins būtu gatavojuši līdzīgas provokācijas pie Lietuvas militārajām bāzēm. Cita starpā portāls atgādina, ka Krievijas nacionālboļševiku skrejlapu teksti ļoti atgādina saukļus, kurus izplatījis Šauļu radikālis Žilvins Razmins, pret kuru Lietuvā sākta pirmstiesas izmeklēšana. Jau ziņots, ka trešdien Ādažu militārajā bāzē nelikumīgi iekļuva divi Krievijas pilsoņi, pie kuriem tika atrastas skrejlapas angļu valodā.  Atbildību par notikušo uzņēmusies kādreizējās neofašistiskās Krievijas Nacionālboļševiku partijas (NBP) pēctece - partija \"Cita Krievija\". Personas tika aizturētas ierindas laukumā netālu no vietas, kur tās ar kāpņu palīdzību bija pārlēkušas bāzes žogam, lai nesakcionēti iekļūtu bāzes teritorijā. Pie Krievijas pilsoņiem atrastas skrejlapas angļu valodā. Nacionālboļševiku izplatītajos fotoattēlos redzams, ka viņi pārvarējuši žogu, turot rokās lielu karogu Georga lentes krāsās. Bāzē šīs personas paspējušas uzkavēties neilgu laiku, tāpēc neesot paspējušas izplatīt skrejlapas. Incidents notika laikā, kad Ādažos sākās starptautiskās mācības \"Saber Strike 2015\". Tās pašas dienas vakarā Lietuvas armijas štāba tīmekļa vietnei bija uzbrukuši hakeri, ievietojot tur nepareizā lietuviešu valodā rakstītu paziņojumu, ka Baltijas valstīs un Polijā notiekošās militārās mācības \"Saber Strike\" esot gatavošanās Krievijas  Kaļiņingradas  apgabala aneksijai.", "link": "https://www.delfi.lv/161/criminal/46101299/adazu-baze-aizturetie-krievijas-pilsoni-sengenas-telpa-nonakusi-caur-lietuvu-vesta-portals"},
{"title": "Lindermans kriminālprocesu saistībā ar spiegošanu dēvē par smieklīgām fantāzijām", "category": "Kriminālziņas", "body": "Drošības policijas (DP) uzskats, ka Ādažu bāzē, iekļūstot trīs  Krievijas  pilsoņiem, notikusi spiegošana, ir smieklīgas fantāzijas, trešdien žurnālistiem teica  Vladimirs Lindermans . Viņš akcentēja, ka politiski atbalsta notikušo akciju, taču pats tajā neesot piedalījies un lieta esot safabricēta. Viņš arī akcentēja, ka, ņemot vērā, ka nekāda spiegošana neesot notikusi, abiem apcietinātajiem Krievijas pilsoņiem var piemērot pantu par iekļūšanu militārā objektā, par ko var sodīt ar naudas sodu līdz 70 eiro. Trešdien tiesa skata turpmāko drošības līdzekli diviem Ādažu bāzē aizturētajiem Krievijas pilsoņiem - Andrejam Popko un Aleksandram Kurkinam. Krievijas pilsoņiem ir piemērots aizdomās turētā statuss par mēģinājumu veikt teroristiskas darbības, ja tās izdarījusi personu grupa pēc iepriekšējas vienošanās un par spiegošanu. Jau ziņots, ka  Ādažu bāzē 11.jūnijā tika aizturētas divas personas , kuras ar kāpņu palīdzību bija pārlēkušas pāri bāzes žogam. Aizturētie bija Krievijas pilsoņi. Šajā laikā Ādažos norisinājās militārās mācības \"Saber Strike\". Saistībā ar incidentu pie Nacionālo bruņoto spēku bāzes Drošības policija  aizdomās turētā statusu piemēroja arī Lindermanam . Pirmstiesas izmeklēšanā iegūtā informācija liecina, ka neilgi pirms incidenta viņš apmeklējis Kadagu, ko viņš nenoliedza arī savās liecībās. Tāpat konstatēts, ka Lindermans uztur kontaktus ar abiem Krievijas pilsoņiem. Lindermanam piemēroja ar brīvības atņemšanu nesaistītus drošības līdzekļus – nodošanu policijas uzraudzībā un aizliegumu izbraukt no valsts.", "link": "https://www.delfi.lv/161/criminal/46325689/lindermans-kriminalprocesu-saistiba-ar-spiegosanu-deve-par-smiekligam-fantazijam"},
{"title": "Lindermana aizturēšana ir politiski motivēta, uzskata advokāte", "category": "Kriminālziņas", "body": "Viņa norādīja, ka patlaban viņas klients atrodas izolatorā un līdz šim viņam nav uzrādīts lēmums par aizdomās turētā statusa piemērošanu kriminālprocesā, līdz ar to Kvjatkovskai nav zināms, kas Lindermanam varētu būt inkriminēts. Viņa papildināja, ka viņas aizstāvamais ticis aizturēts trešdien ap pulksten 13, kā arī trešdien ticis nopratināts, bet ceturtdien informācijas par atkārtotu nopratināšanu viņai vēl nav. Advokāte uzsvēra, ka viņai nav saprotami Lindermana aizturēšanas iemesli un kāpēc  Drošības policija  (DP) izvēlējās viņu tieši aizturēt, nevis aicināt uz nopratināšanu, līdz ar to viņa neviennozīmīgi vērtē šo DP darbinieku rīcību. Kvjatkovska arī piebilda, ka šajā gadījumā viņai nav saprotama Lindermanam piedēvētā saistība ar diviem  Ādažu poligonā aizturētajiem un tagad apcietinājumā esošajiem Krievijas pilsoņiem , it sevišķi ņemot vērā viņiem inkriminētos noziegumus. Jautāta, vai viņai ir kāds priekšstats par to, vai DP lūgs kā drošības līdzekli viņas klientam piemērot apcietinājumu, advokāte par to nevarēja spriest, norādot, ka dienas otrajā pusē varētu būt vairāk skaidrības, ņemot vērā apstākli, ka Lindermans ir aizturēts jau no vakardienas. Kā vēstīts,  DP trešdien aizturējusi Lindermanu . Pagaidām DP vēl nav neatklājusi, kāds bijis aizturēšanas iemesls, plašāku informāciju par to, iespējams, sniedzot ceturtdien. Tikmēr Lindermana domubiedrs Illarions Girss savā sociālā tīkla \"Facebook\" profilā paziņojis, ka Lindermans aizturēts, kā arī pie viņa veikta kratīšana. Girss norādījis, ka \"formāli šī aizturēšana saistīta ar krievu nacionālboļševiku nesankcionētu nokļūšanu Ādažu militārajā bāzē\". Jau ziņots, ka jūnijā Ādažu bāzē aizturētos Krievijas pilsoņus Andreju Popko un Aleksandru Kurkinu DP tur aizdomās par spiegošanu un par mēģinājumu veikt teroristiskas darbības, ja tās izdarījusi personu grupa pēc iepriekšējas vienošanās. Pēc DP lūguma abām personām piemērots apcietinājums. Abiem vīriešiem draud mūža ieslodzījums vai brīvības atņemšana līdz 20 gadiem. Ādažu militārajā bāzē nelikumīgi iekļuva divi Krievijas pilsoņi, kuri tika aizturēti un pie kuriem tika atrastas skrejlapas angļu valodā. Atbildību par notikušo uzņēmusies kādreizējās neofašistiskās Krievijas Nacionālboļševiku partijas (NBP) pēctece - partija \"Cita Krievija\". Personas aizturētas ierindas laukumā netālu no vietas, kur tās ar kāpņu palīdzību bija pārlēkušas bāzes žogam, lai nesakcionēti iekļūtu bāzes teritorijā. Pie viņām atrastas skrejlapas angļu valodā. Nacionālboļševiku izplatītajos fotoattēlos redzams, ka viņi žogu šķērsojuši, turot rokās lielu karogu Georga lentes krāsās. Bāzē šīs personas paspējušas uzkavēties neilgu laiku, tāpēc neesot paspējušas izplatīt skrejlapas. Incidents noticis laikā, kad Ādažos sākušās starptautiskās mācības \"Saber Strike 2015\".", "link": "https://www.delfi.lv/161/criminal/46195789/lindermana-aizturesana-ir-politiski-motiveta-uzskata-advokate"},
{"title": "IDB deviņu mēnešu laikā veicis izmeklēšanu 155 kriminālprocesos", "category": "Kriminālziņas", "body": "Iekšējās drošības birojs  (IDB) laika periodā šī gada deviņos mēnešos ir uzsācis 47 kriminālprocesus un kopumā veicis pirmstiesas izmeklēšanu 155 dažādos kriminālprocesos, portālu \"Delfi\" informēja IDB pārstāve Santa Bivbāne. Šo deviņu mēnešu laika periodā turpinājās 2019. gadā novērotā tendence – lielākā daļa no IDB uzsāktajiem kriminālprocesiem ir saistīti ar noziedzīgajiem nodarījumiem, kas izdarīti dienesta pienākumu pildīšanas laikā. No 47 uzsāktajiem kriminālprocesiem vairāk nekā puse ir uzsākti par noziedzīgiem nodarījumiem valsts institūciju dienestā. \"Analizējot Iekšējās drošības biroja darba statistiku šī gada pirmajos deviņos mēnešos, redzams, ka ar smagiem un sevišķi smagiem valsts amatpersonu iespējami veiktajiem noziedzīgajiem nodarījumiem saistīto kriminālprocesu skaits turpina palielināties un strauji tuvojas 60% no kopējā IDB lietvedībā esošo kriminālprocesu skaita,\" atzina IDB priekšnieks Valters Mūrnieks. 2020. gada pirmo trīs ceturkšņu laikā IDB ir veicis arī intensīvu pirmstiesas izmeklēšanu un nodevis kriminālvajāšanas uzsākšanai vairākus nozīmīgus un apjomīgus kriminālprocesus, tai skaitā daļu no uzsāktajiem kriminālprocesiem, kas saistīti ar  Valsts robežsardzes  iepirkumiem valsts austrumu robežas izbūvē un aprīkošanā. \"Gan IDB veiktā pirmstiesas izmeklēšana un tās gaitā iegūtā plašā un komplicētā pierādījumu bāze, gan  Valsts kontroles  veiktās valsts austrumu robežas izbūves revīzijas rezultāti liecina, ka šajā valstij stratēģiski nozīmīgajā projektā valsts budžetam nodarīti zaudējumi, iespējams, vairāku miljonu apmērā, kā arī radīts iespējams potenciāls kaitējums valsts robežas drošībai kopumā,\" pauda Mūrnieks. \"Ar valsts austrumu robežas izbūvi saistītie kriminālprocesi sabiedrībā ir radījuši plašu rezonansi un patiešām ceram, ka šī \"turbulence\" netraucēs objektīvām izmeklēšanas interesēm, ļaujot atklāt iespējamos noziedzīgos nodarījumus un nodrošinot tiesiskumu valstī,\" turpināja IDB priekšnieks. Izvērtējot IDB saņemto iesniegumu skaitu un tā dinamiku, var secināt, ka sabiedrība izrāda iniciatīvu un aizvien aktīvāk iesaistās cīņā par taisnīgumu – šī gada trīs ceturkšņos kopumā saņemti un izskatīti vairāk nekā 1000 iesniegumi, atzīmēja birojā. Vēstīts, ka, ierīkojot Latvijas un Krievijas valsts robežas joslu,  vismaz 7,14 miljoni eiro valsts budžeta  līdzekļu un mantas izlietoti prettiesiski – pie šāda secinājuma pēc revīzijas nonākusi Valsts kontrole, atklājot normatīvo aktu pārkāpumus, tostarp nelikumīgi veiktas apjomīgas novirzes no apstiprinātā būvprojekta.", "link": "https://www.delfi.lv/161/criminal/52576453/idb-devinu-menesu-laika-veicis-izmeklesanu-155-kriminalprocesos"},
{"title": "Atbildīgie bijuši neprofesionāli un pasīvi – VP vērtē savu darbu 10. maija nekārtībās", "category": "Kriminālziņas", "body": "Valsts policijas  (VP) Iekšējās kontroles birojs šonedēļ pabeidzis dienesta pārbaudi par policistu rīcību 9. un 10. maijā. VP secina, ka 9. maijam tā bija sagatavojusies, tomēr nākamās dienas notikumi netika pietiekami atbilstoši novērtēti no konkrētu atbildīgo policijas darbinieku puses, kā rezultātā ar vienu iecirkņa priekšnieku pārtrauktas darba attiecības, bet vairāki policisti – pazemināti amatos, portāls \"Delfi\" noskaidroja policijā. Kā informē VP, 10. maija iespējamie riski un potenciāla situācijas pasliktināšanās iepriekš netika identificēta. Portāls \"Delfi\" jau vēstīja, ka 10. maijā pie pieminekļa Uzvaras parkā  pulcējās plašs cilvēku loks , notika nekārtības,  Krievijas  slavināšana. Tika atskaņotas Padomju Savienību un Krieviju slavinošas dziesmas. Plašu sabiedrības rezonansi izraisīja toreiz šķietamā policijas bezdarbība, kā rezultātā  demisionēja toreizējā iekšlietu ministre Marija Golubeva  (AP). VP dienesta pārbaudē noskaidrots, ka atsevišķi policijas darbinieki, tā skaitā tie, kas bija atbildīgi par notiekošo, atbilstoši nenovērtēja situāciju 10. maija vakarā, līdz ar to nebija pareizi izvēlēta taktika tās risināšanai, kā arī savi pienākumi tika veikti neprofesionāli un pasīvi. Policija pārbaudē konstatēja, ka uz vietas esošo norīkoto vadošo amatpersonu izlēmīgas, striktas rīcības un lēmumu pieņemšanas spēju trūkums, kā arī pārlieku piesardzīgā veidā īstenoti pulcējošos personu izklīdināšanas mēģinājumi, kas savukārt būtiski ietekmēja visu uz vietas esošo policijas spēku tūlītēju, aktīvu un nepārprotamu rīcību likumpārkāpumu novēršanā. Saistībā ar 10. maija notikumiem Rīgā trīs gadījumos ir pieņemti lēmumi par divu jaunāko inspektoru pazemināšanu kārtībnieku amatos un viena bataljona komandiera pazemināšanu vecākā inspektora amatā, savukārt ar iecirkņa priekšnieka pienākumu izpildītāju dienesta attiecības ir izbeigtas. Arī ar pārējām amatpersonām ir veiktas stingras pārrunas, sekmēta prasmju pilnveidošana, iesaistīšana dažādās apmācībās, informē VP. Policija arī saka, ka pēc 10. maija notikumiem tā turpmākā darbā ir izvērtējusi pieļautās kļūdas un nepilnības, kā arī ir pilnveidojusi un pastiprinājusi risku izvērtēšanu un gatavību reaģēt uz dažādiem notikumiem, pasākumiem, lai pilnībā nodrošinātu sabiedrisko kārtību un drošību.", "link": "https://www.delfi.lv/161/criminal/54750608/atbildigie-bijusi-neprofesionali-un-pasivi-vp-verte-savu-darbu-10-maija-nekartibas"},
{"title": "Pirmdien avārijās uz Latvijas ceļiem cietuši 15 cilvēki", "category": "Kriminālziņas", "body": "No cietušajiem divi bija gājēji, četri – velosipēdisti, bet trīs – elektroskrejriteņu vadītāji. Kopumā ceļu satiksmes jomā pieņemts 341 administratīvo pārkāpumu lēmums, tajā skaitā 136 par ātruma pārsniegšanu, deviņi par automašīnas vadīšanu alkohola reibumā, viens par automašīnas vadīšanu narkotisko vielu iespaidā un deviņi par agresīvu braukšanu.", "link": "https://www.delfi.lv/161/criminal/54735004/pirmdien-avarijas-uz-latvijas-celiem-cietusi-15-cilveki"},
{"title": "LTV: nepilna pusmiljona eiro lielais kukulis atrasts Magoņa automašīnā aizturēšanas brīdī", "category": "Kriminālziņas", "body": "Tāpat, iespējams, Magoņa aizturēšanā bijusi iesaistīta arī  Igaunijas  Drošības policija, tā telefonsarunā Latvijas Televīzijai netieši apstiprināja kaimiņvalsts drošības dienesta KaPo pārstāvis. Savukārt \"Latvijas dzelzceļa\" meitasuzņēmumā, kas veica aizdomīgo iepirkumu, apstiprina – tā virzību uzraudzījusi arī  Satiksmes ministrija . Raidījums norāda, ka nav zināms, vai šo naudu Magonim vajadzējis dalīt ar vēl kādu un vai aizturēšanas operācija ir novesta līdz galam, aizturot tikai viņu vienu. Igaunijas iekšējās drošības dienestā KaPo saņemts arī netiešs apstiprinājums tam – Magoņa aizturēšanā KNAB sadarbojies ar Igaunijas Drošības policiju. \"Latvijas ģenerālprokuratūra un KNAB lūdza gan Igaunijas ģenerālprokuratūras, gan mūsu palīdzību dažām darbībām, bet to jums vajadzētu jautāt ģenerālprokuratūrai. Mums vispirms jārunā ar Latvijas ģenerālprokuratūru, lai noskaidrotu, cik daudz un ko īsti mēs drīkstam teikt,\" atklāja Igaunijas drošības dienestā. Uz aizliegumu izpaust vairāk informācijas norāda arī Igaunijas ģenerālprokuratūrā: \"Izskanējis, ka ir saistība starp Oļegu Osinovski un kriminālizmeklēšanu, kurā iesaistīts jūsu dzelzceļa vadītājs. Jā, to es varu apstiprināt, tāpat kā to, ka Latvijas tiesībsargājošās institūcijas ir atsūtījušas aicinājumu pēc palīdzības un mēs pie tā strādājam.\" Igaunijas ģenerālprokuratūrā gan noliedz, ka izmeklēšana notiktu arī Igaunijā, tāpēc plašāku informāciju nesniedz. Vēstīts, ka  Korupcijas  novēršanas un apkarošanas birojs ( KNAB ) līdzšinējo uzņēmuma LDz valdes priekšsēdētāju  Uģi Magoni tur aizdomās par liela apmēra kukuļa pieņemšanu . Portāls \"Diena.lv\" iepriekš ziņoja, ka Magonis, iespējams, tiek turēts aizdomās par aptuveni pusmiljona eiro kukuļa saņemšanu saistībā ar \"LDz ritošā sastāva servisa\" nesenu daudzmiljonu iepirkumu - četru vecu dīzeļlokomotīvju iegādi no Igaunijas  miljonāram Osinovskim piederošā uzņēmuma \"Skinest\" . Osinovskis noliedzis korupciju darījumā par lokomotīvju pārdošanu LDz, vēstīja \"Delfi.ee\". Jau vēstīts, ka KNAB 6. augusta vakarā  veicis kratīšanu Magoņa darba vietā un viņu aizturējis . LDz vadītājs no amata piektdien, 7. augustā, tika atbrīvots, un par viņa pienākumu izpildītāju iecelts LDz līdzšinējais valdes loceklis Aivars Strakšas. Satiksmes ministrs  Anrijs Matīss  atzina, ka Magoņa aizturēšana saistītā ar kādu saimniecisku darījumu. Rīgas rajona tiesa sestdien, 8. augustā, Magonim  piemēroja drošības līdzekli apcietinājumu . Latvijas Televīzijas raidījums \"Panorāma\" 7. augustā vēstīja, ka KNAB kratīšanas veicis ne tikai Magoņa darba vietā, bet arī īpašumā Amatciemā. Magoņa pēctecis LDz vadītāja amatā varētu būt pašreizējais kompānijas viceprezidents Edvīns Bērziņš.", "link": "https://www.delfi.lv/161/criminal/46319561/ltv-nepilna-pusmiljona-eiro-lielais-kukulis-atrasts-magona-automasina-aizturesanas-bridi"},
{"title": "Tiesās psihoneiroloģiskās slimnīcas pacientu par nepilngadīga slimnieka seksuālu izmantošanu", "category": "Kriminālziņas", "body": "Policija noskaidroja iespējamo vainīgo personu, kura šobrīd izcieš sodu cietumā par analoģisku noziedzīgu nodarījumu. 2019. gadā VP tika saņemta informācija par kādu 1991. gadā dzimušu personu, kura, atrodoties psihoneiroloģiskā slimnīcā, cieta no seksuālas vardarbības. Persona tur esot uzturējusies deviņus gadus – laika posmā no 2000. līdz 2009. gadam.  Valsts policija  uzsāka kriminālprocesu un noskaidroja iespējamo vainīgo personu. Likumsargi, veicot izmeklēšanu, noskaidroja, ka 2006. gada vasarā 1989. gadā dzimusī aizdomās turētā persona veica dzimumtieksmes apmierināšanu pretdabiskā veidā pret iebiedēto tobrīd nepilngadīgo cietušo personu. Lai īstenotu noziedzīgo nodarījumu, aizdomās turētais pret cietušo pielietoja vardarbību, draudus un izmantoja viņa bezpalīdzības stāvokli, kas izpaudās regulārā viņa sišanā. Cietusī persona ir jaunāka par iespējamo vainīgo, tāpēc tobrīd baidījās no viņa un nespēja pretoties. Jāpiebilst, ka abas personas tolaik uzturējās slimnīcā un bija tās pacienti. Izmeklēšanā tika noskaidrots, ka pret cietušo personu ir veikti trīs sevišķi smagi noziedzīgi nodarījumi pēc Krimināllikuma 160. panta otrās daļas – par dzimumtieksmju citādu apmierināšanu pretdabiskā veidā, ja tādas darbības izdarītas ar nepilngadīgo, lietojot vardarbību, draudus vai izmantojot personas bezpalīdzības stāvokli. Par šādu noziegumu soda ar brīvības atņemšanu uz laiku no trim līdz 12 gadiem. Ņemot vērā, ka noziedzīgais nodarījums tika veikts 2006. gadā, kriminālprocess ir uzsākts, pamatojoties uz Krimināllikuma 160. panta redakciju, kas bija spēkā noziedzīgā nodarījuma izdarīšanas brīdī. Aizdomās turētā persona jau iepriekš ir nonākusi policijas redzeslokā par dzimumnoziegumiem un šobrīd izcieš sodu cietumā par vienu no tiem. Nostiprinot pierādījumus par personas saistību ar inkriminētajām noziedzīgām darbībām, šī gada 14. septembrī krimināllieta tika nodota Vidzemes tiesas apgabala prokuratūrai kriminālvajāšanas uzsākšanai. Valsts policija atgādina, ka neviena persona netiek uzskatīta par vainīgu, kamēr tās vaina noziedzīga nodarījuma izdarīšanā netiek pierādīta likumā noteiktajā kārtībā.", "link": "https://www.delfi.lv/161/criminal/54742552/tiesas-psihoneirologiskas-slimnicas-pacientu-par-nepilngadiga-slimnieka-seksualu-izmantosanu"},
{"title": "Izvēlēti 2016. gada labākie Eiropas ceļojumu galamērķi. Ko tur apskatīt?", "category": "Kriminālziņas", "body": "Pēc trīs nedēļas ilga balsojuma internetā noteikti labākie Eiropas ceļojumu galamērķi 2016. gadā. Prestižo \" Best European Destination 2016 \" titulu 20 brīnišķīgu pilsētu konkurencē ieguvusi Zadara Horvātijā. Tai seko Atēnas, Plovdiva, Nante, Azoru salas, Parīze, Novisada, Brisele, Kotora, Milāna, Prāga, Roma, Vīne, Madride un Nikosija – visas šīs vietas tiek ieteikts izvēlēties kā 2016. gada ceļojumu galamērķus. Balsošanā piedalījušies gandrīz 289 tūkstoši cilvēku. Jāpiebilst, ka pērn arī Rīga piedalījās šajā balsojumā un ierindojās 5. vietā. Piedāvājam dažas idejas, ko šī gada labākajos ceļojuma galamērķos apskatīt un izbaudīt. Zadara ir 3000 gadu veca pilsēta, kas atrodas uz skaistas krasta līnijas Horvātijas ziemeļu daļā, Dalmācijas piekrastē. To varētu nosaukt par ideālu vietu tūristiem, jo pilsētā ir daudz vēsturisku objektu, taču tajā pašā laikā te nebūs lielo tūristu pūļu, kas vienmēr ir citās populārās, vēsturiskās vietās. Vecpilsēta piedāvā fantastiskus apskates objektus, tostarp romiešu laika drupas, viduslaiku arhitektūras pieminekļus un daudz vecu baznīcu. Kino režijas klasiķis Alfrēds Hičkoks teicis, ka Zadarā var vērot pasaules skaistāko saulrietu. Turklāt jūra šajā Horvātijas pilsētā tiek izmantota pat kā mūzikas instruments – Zadarā ir apskatāmas un dzirdamas pirmās jūras ērģeles pasaulē, uz kurām spēlē viļņi un vējš, radot nepārspējamu, nomierinošu, monotonu melodiju, kas liek sēdēt un klausīties sevī stundām ilgi. Peldēties šejienes jūrā ir kā peldēt siltā pienā un arī pludmaļu te netrūkst. Ko vēl apskatīt Horvātijā,  lasiet šeit.   Atēnas bieži vien dēvē par Rietumu civilizācijas šūpuli – pilsētai ir 3500 gadu. Sākot ar Akropoli, kas paceļas pāri pilsētai, līdz pat Pantenonam un dažādajiem pilsētas rajoniem un piepilsētām ar mākslas galerijām, draudzīgiem krodziņiem un iespaidīgajiem skatiem, klasiskā maratona un olimpisko spēļu dzimtā pilsēta ir majestātiska un liks sevi iemīlēt ikvienam. Atēnās atrodas lielākā pasažieru osta Eiropā – Pirejas ( ) osta. Katru gadu te ierodas aptuveni divi miljoni pasažieru – lielākā daļa no tiem ar prāmjiem un katamarāniem, kas piestāj Grieķijas salās. Par tām  lasiet šeit. Grieķijas galvaspilsētā rosība valda visu gadu. Labākais laiks, kad doties aplūkot Atēnu ievērojamākās vietas, izbaudīt siltās un saulainās dienas, ir rudens vai pavasaris, jo lielais karstums no jūnija vidus līdz augusta beigām varētu šķist pārāk nogurdinošs šādām nodarbēm. Laikā starp novembri un februāri laika apstākļi ir neparedzami – sākot no spirdzinošām, saulainām dienām un beidzot ar lietu un reizēm pat sniegu. Vairāk par to, ko apskatīt Atēnās,  lasiet šeit.", "link": "https://www.delfi.lv/161/criminal/46317607/advokats-magonis-apcietinats-jo-pastav-iespeja-ka-vins-var-traucet-pieradijumu-vaksana"},
{"title": "Viļakas novadā medību laikā nošauts cilvēks", "category": "Kriminālziņas", "body": "Traģēdija notikusi Viļakas novada Žīguru pagastā. Medību laikā nošauts 1963. gadā dzimis vīrietis. Savukārt žurnāla \"Medības\" tiešsaistes versijai par notikušo pastāstījis Valsts meža dienesta Medību daļas vadītājs Valters Lūsis, kurš apstiprinājis sākotnēji neoficiālo informāciju, ka cietušais patvaļīgi pametis mednieka stāvvietu un pārvietojies pa mednieku līniju. Pēc Lūša teiktā, mednieks, kurš raidīja šāvienu, šāva pa mednieku līniju pa neskaidri redzamu mērķi. Cietušais guva nāvējošu ievainojumu. Žurnālā \"Medības\" uzsvērts – šaušana pa mednieku līniju, tāpat kā šaušana pa neskaidri redzamu mērķi ir kategoriski aizliegta. Policija turpina skaidrot notikušā apstākļus. Par notikušo ir uzsākts kriminālprocess.", "link": "https://www.delfi.lv/161/criminal/52729055/vilakas-novada-medibu-laika-nosauts-cilveks"},
{"title": "Pirmdien Latvijā reģistrētas 69 avārijas; cietuši četri cilvēki", "category": "Kriminālziņas", "body": "Visvairāk avāriju – 27 – reģistrētas Rīgas reģionā, 13 – Zemgalē, 11 – Latgalē, 10 – Vidzemē un astoņas – Kurzemē. Kopumā ceļu satiksmes jomā pieņemti 377 administratīvo pārkāpumu lēmumi. 135 lēmumi pieņemti par ātruma pārsniegšanu, viens par automašīnas vadīšanu alkohola reibumā un viens par agresīvu braukšanu.", "link": "https://www.delfi.lv/161/criminal/53983758/pirmdien-latvija-registretas-69-avarijas-cietusi-cetri-cilveki"},
{"title": "Krimināllietu par tīšu dedzināšanu pret Kindzuli varētu neturpināt, pieļauj Lieljuksis (precizēta, papildināta plkst. 17.16)", "category": "Kriminālziņas", "body": "Gadījumā, ja mēneša laikā  Tukumā degušā un šonedēļ mirušā  Normunda Kindzuļa tuvinieki neuzstās uz krimināllietas turpināšanu un viņa reabilitācijas panākšanu kriminālprocesā, kas tiesā Rīgā tiek skatīts par tīšu dedzināšanu, tas, visticamāk, tiks izbeigts, portālam \"Delfi\" sacīja  Rīgas Stradiņa universitātes  (RSU) Juridiskās fakultātes asociētais profesors, bijušais Valsts policijas (VP) priekšnieks Aldis Lieljuksis. (Precizēta informācija par kriminālprocesu, ko komentējis Aldis Lieljuksis.) Kā ziņots, policija sākusi kriminālprocesu pēc Krimināllikuma 13. nodaļas par noziedzīgu nodarījumu pret personas veselību pēc tam, kad 23. aprīlī Tukumā divi vīrieši – Normunds Kindzulis un viņa draugs, ugunsgrēkā kādā daudzdzīvokļu namā  guva apdegumus . Latvijas Televīzija 27. aprīlī vēstīja, ka Kindzuļa vārds figurē kādā jau iepriekš uzsāktā  krimināllietā par tīšu dedzināšanu , kas tiek izskatīta Rīgas Latgales priekšpilsētas tiesā. \"Tādos lielos vilcienos, ja, piemēram, persona ir izdarījusi noziedzīgu nodarījumu un ir mirusi, tad kriminālprocesu izbeidz. Bet situācijā, kad lieta jau ir tiesā, ir ejami divi ceļi. Viens ceļš ir tāds, ka personas tuvinieki var iestāties un prasīt šo iztiesāšanu turpināt, lai personu attaisnotu,\" portālam \"Delfi\" skaidroja Lieljuksis. Ja apsūdzētais miris, tad viņa pārstāvis var lūgt arī advokāta palīdzību vai uzrunāt prokuroru, lai saprastu, cik \"stabili\" ir lietā esošie pierādījumi. Ja tiek nolemts attaisnot mirušā apsūdzētā vārdu, tad krimināllieta var turpināties līdz kasācijai, sacīja Lieljuksis. Prokuratūras pārstāve Aiga Eiduka portālam \"Delfi\", atsaucoties uz Krimināllikumu, paskaidroja, ka tad, ja apsūdzētais ir miris lietas izskatīšanas laikā pirmās instances tiesā, lietas izskatīšanu turpina tikai tad, ja viena mēneša laikā pēc apsūdzētā nāves ir saņemts mirušā tuvinieka pieteikums par kriminālprocesa turpināšanu mirušā reabilitācijai. Lietas izskatīšana tiek turpināta vispārējā kārtībā. Personai, kura pieprasījusi procesa turpināšanu, ir tiesības pārsūdzēt pirmās instances un apelācijas instances tiesas lēmumu, norādīja Eiduka. Vaicāts par jēdzienu \"tuvinieki\", Lieljuksis sacīja, ka \"ļoti padziļināti dažādās tiesību nozarēs parādās tādi jautājumi. Gan jau vispirms runa būtu par vecākiem\". Iepriekš Tieslietu ministrijas pārstāve Lana Mauliņa portālam \"Delfi\" sacīja, ka tuvinieki Kriminālprocesa likuma izpratnē ir personas saderinātais, laulātais, vecāks, vecvecāks, bērns, mazbērns, brālis un māsa, kā arī tā persona, ar kuru fiziskā persona dzīvo kopā un ar kuru tai ir kopīga (nedalīta) saimniecība. Ieskicējot kriminālprocesa tālāko virzību, kas sākts pēc 23. aprīļa ugunsgrēka Tukumā, Lieljuksis portālam \"Delfi\" sacīja: \"Ja tur ir vainīgais, viņu turpinās meklēt\". VP pārstāve Simona Grāvīte portālam \"Delfi\" apstiprināja, ka kriminālprocesā, kas tika sākts pēc notikušā Tukumā, joprojām notiek aktīva izmeklēšana.", "link": "https://www.delfi.lv/161/criminal/53152485/kriminallietu-par-tisu-dedzinasanu-pret-kindzuli-varetu-neturpinat-pielauj-lieljuksis-precizeta-papildinata-plkst-1716"},
{"title": "Ugunsgrēkā Madonas novadā gājis bojā cilvēks", "category": "Kriminālziņas", "body": "Pulksten 6 ugunsdzēsēji saņēma izsaukumu uz kādu dzīvokli daudzdzīvokļu ēkā Madonas novadā. Ierodoties notikuma vietā, tika konstatēts, ka deg dīvāns un skapis četru kvadrātmetru platībā. No piedūmotajām telpām ugunsdzēsēji iznesa cilvēku bez dzīvības pazīmēm. Mediķi konstatēja šī cilvēka nāvi. Pulksten 7.34 ugunsgrēks tika likvidēts. Nekas neliecināja, ka dzīvoklī būtu uzstādīts dūmu detektors. Iespējamais ugunsgrēka izcelšanās iemesls varētu būt neuzmanīga smēķēšana, taču precīzus notikušā apstākļus skaidros  Valsts policija .", "link": "https://www.delfi.lv/161/criminal/52673893/ugunsgreka-madonas-novada-gajis-boja-cilveks"},
{"title": "'Neatkarība Balt.' noliedz cilvēktirdzniecību un norāda uz klientu kontingentu", "category": "Kriminālziņas", "body": "Dubovska sacīja, ka klientiem esot noformēti visi dokumenti, kā arī ir aizpildīts apliecinājums, ka jebkurā laikā viņi var pamest konkrēto rehabilitācijas vietu. Tāpat tiek arī aizpildīta attiecīga anketa. Biedrības pārstāve arī minēja, ka \"ir jāņem vērā kontingents,\" runājot par cilvēkiem, kādi saņem biedrības palīdzību, un tāpēc nepieciešams \"paraksts paraksta galā\". Turklāt  Valsts policija , Valsts Probācijas dienests un  Valsts ieņēmumu dienests  gadu gaitā bijuši informēti par organizācijas darbību – nekādas papildu pārbaudes nav bijušas nepieciešamas, sacīja Dubovska. Biedrība \"Neatkarība Balt.\"  izveidojusi palīdzības centrus  Balvu novada Lazdukalnā, Tukuma novada Rindzelē un Ogres novada Lauberē, iepriekš vēstīja aģentūra LETA. Pirmdien Lauberē policija ir aizvedusi visus šajā centrā dzīvojošos cilvēkus. Kā zināja teikt vietējie iedzīvotāji, cilvēki, kuri dzīvoja šajā centrā, katru rītu ar autobusu vesti uz darbu. Viņi dzīvojuši ļoti noslēgtu dzīvesveidu, neapmeklējuši pat vietējo veikalu, nekontaktējušies ar vietējiem iedzīvotājiem. Kopš pirmdienas filiālē neviens neesot redzēts. Biedrība ir noslēgusi līgumu ar vairākiem uzņēmumiem, kuros strādā centru klienti. SIA \"Brīvzemnieki-Melior\" bija nepieciešams pārlikt līgumā norādīto kūdras gabalu apjomu no vienas vagas uz otru. SIA \"Stende Forest\" un SIA \"MM Kvartāls\" centru iemītnieki stādījuši koku stādiņus, bet SIA \"Dimdini Agro\" veikuši dārzeņu novākšanu un pirmapstrādi. Savukārt Dubovska portālam \"Delfi\" uzsvēra, ka darbi, kas tika veikti uzņēmumos, ir saskaņoti ar to pārstāvjiem un viņi ir bijuši informēti par to, kādi cilvēki tiek nodarbināti. VP ceturtdien informēja, ka reliģiskās konfesijas aizsegā, kuras nosaukumu policija neatklāj, vairāku gadu garumā personas apvienojoties organizētā grupā ar noteiktu lomu sadali, bija  izveidojušas \"biedrību\" ar filiālēm vairākās vietās Latvijā , kā biedrības mērķi norādot palīdzību personām atbrīvoties no narkotiku un alkohola atkarības. Policijas rīcībā esošā informācija ļauj izvirzīt pieņēmumu, ka slēpjoties zem šī cēlā mērķa, organizētās grupas pārstāvji, izmantojot personu ievainojamību, nostrādināja viņus fiziski smagā un ilgstošā lauku un mežistrādes darbā. Biedrība visbiežāk šos atkarīgos cilvēkus uzrunāja uz ielām un meklēja caur draudzes locekļiem, daži tur nonāca arī pēc savu tuvinieku ieteikuma. Viņu vidū bija cilvēki ar narkotiku un alkohola atkarībām, ka arī garīgiem traucējumiem. Nonākot biedrības centros, cilvēkiem obligāti bija jāparaksta līgums, kurā tika atrunāta iekšējā kārtība un pienākumi. Personām bija jānodod savi sakaru līdzekļi un personu apliecinošie dokumenti centru vadībai, informē policijā. Dubovska portālam \"Delfi\" skaidroja, ka centrs darbojas pēc komūnas principa, kurā klienti netiek pierunāti palikt. \"Mūsu darbs ir runāt ar viņiem, nevis pierunāt,\" akcentēja organizācijas pārstāve. Klienti brīvi varot doties prom, taču reizēm organizācija piedāvājot viņiem palikt, apdomāt situāciju, esot bijuši gadījumi, kad cilvēki atgriežas konkrētajā centrā, kad viņiem ir kļuvis sliktāk. Jau vēstīts, ka \"Neatkarība Balt.\" centros pastāvot \"savi iekšējie likumi un noteikumi, kuriem pakļaujas pilnīgi visi\". Saskaņā ar biedrības pausto, dienas kārtībā tiek paredzēts viss, sākot ar nodarbībām ar centra darbiniekiem, beidzot ar kopīgu darbu, sakopjot un labiekārtojot centru. Tiek atvēlēts laiks arī filmām, sporta nodarbībām un pastaigām, iepriekš ziņoja aģentūra LETA. Pērnā gada finanšu pārskatā biedrības vadība raksta, ka centros atrodas vairāk nekā 100 cilvēku, kuri saņem bezmaksas palīdzību, lai atbrīvotos no alkohola vai narkotiskās atkarības. Galvenokārt nepieciešamie izdevumi klientu uzturēšanai un rehabilitācijas centru darbības nodrošināšanai tiek segti no biedrības saimnieciskās darbības ienākumiem. Centri darbojas saskaņā ar terapeitisko komūnu principiem, nodrošinot savu pastāvēšanu galvenokārt no saimnieciskajā darbībā gūtajiem ienākumiem. \"Katrs klients, atrodoties palīdzības centrā, piekrīt uz laiku piedalīties darba terapijā, kas vērsta uz darba iemaņu atjaunošanu un nodarbinātības veicināšanu, un stāties darba attiecībās, veicot darbu ārpus centra teritorijas, ko apliecina, parakstoties līgumā par palīdzības sniegšanu,\" pausts gada pārskatā. \"Lursoft\" dati liecina, ka \"Neatkarība Balt.\" reģistrēta 2007. gada novembrī. Tās juridiskā adrese ir Rugāju novada Lazdukalna pagasta \"Tūjās\". Kā darbības veidus biedrība norādījusi profilaktiskā un rehabilitācijas darba attīstīšanu no alkohola un narkotikām atkarīgo vidū – paredzamā vecuma grupa 17- 40 gadi, ar turpmāko sociālo adaptāciju, HIV infekcijas profilakse skolēnu, jaunatnes un pieaugušo iedzīvotāju vidū, ar mērķi samazināt saslimstības izplatīšanos, kā arī rehabilitācijas centru atvēršanu, to funkcionēšanas nodrošināšanu, darbu ar līdzatkarīgajiem – atkarīgo cilvēku tuviniekiem, pasākumu – muzikālu akciju un bijušo atkarīgo liecību, organizēšanu pret narkomāniju, alkoholisma un amorālu dzīvesveidu jauniešu vidū, kā arī lauksaimniecības kultūraugu un produktu ražošanu un arī jauniešu apmācību un iesaistīšanu šajā procesā. Organizācijai ir piešķirts sabiedriskā labuma organizācijas statuss, kas tai piešķirts 2008. gada septembrī, liecina \"Lursoft\" dati. Darbības jomas ir labdarība un pilsoniskas sabiedrības attīstība. Biedrībai nav nodokļu parādu. No 2008. gada organizācijas amatpersona ar paraksta tiesībām bijusi Kristiāna Vahruševa, bet no 2007. gada – Krievijas pilsonis Vjačeslavs Vahruševs. Viņi abi 2018. gadā noslēguši laulību līgumu par mantas šķirtību. Kā informē Valsts policijā, astoņu cilvēku veidoto organizēto grupu, ko šonedēļ likumsargi aizturēja, vadīja tās līderis – Krievijas valstspiederīgais, kuram ir legāla uzturēšanās atļauja Latvijā. Visus rīkojumus viņš deva personīgi nekur neiesaistoties. Iespējams, līderis arī guva vislielāko peļņu no cilvēku paverdzināšanas. Persona, kura ieņēma līdera \"labās rokas\" statusu – uzturēja sakarus ar centru vadītājiem un nodeva tiem līdera norādījumus, koordinēja savervēto cilvēku nonākšanu centros. Nākamie pēc statusa bija trīs centru vadītāji, kuri ar palīgiem un brigadieriem – centru iemītniekiem, kuri bija ieguvuši vadības uzticību, organizēja iekšējo kārtību. Biedrība policijas redzeslokā nonāca 2018. gada rudenī. Tika veiktas pārbaudes centros, taču tobrīd neizdevās iegūt pietiekamu pierādījumu kopumu, lai varētu celt apsūdzību. Pēc šīm pārbaudēm centros nedaudz uzlabojās dzīves apstākļi, taču organizētās grupas dalībnieki kļuva daudz piesardzīgāki. Šī izmeklēšana un cita iegūtā informācija bija par pamatu 2020. gadā uzsākt kriminālprocesu un veikt jau plašāku izmeklēšanu par visiem biedrības centriem.", "link": "https://www.delfi.lv/161/criminal/53391765/neatkariba-balt-noliedz-cilvektirdzniecibu-un-norada-uz-klientu-kontingentu"},
{"title": "Par Krievijas agresijas atbalstīšanu VDD sāk trīs jaunus kriminālprocesus", "category": "Kriminālziņas", "body": "Šonedēļ  Valsts drošības dienests  (VDD) kopumā ir uzsācis trīs kriminālprocesus saistībā ar  Krievijas  agresijas pret Ukrainu publisku attaisnošanu un slavināšanu, kā arī darbībām, kas vērstas uz naida izraisīšanu pret  Ukrainas  valstspiederīgajiem, portālu \"Delfi\" informēja dienestā. Viens no kriminālprocesiem uzsākts pēc abu minēto noziedzīgo nodarījumu pazīmēm, proti, par Krievijas bruņoto spēku Ukrainā īstenoto kara noziegumu attaisnošanu un slavināšanu, kā arī darbībām, kas vērstas uz nacionālā un etniskā naida vai nesaticības izraisīšanu, izmantojot automatizētu datu apstrādes sistēmu. Otrs kriminālprocess uzsākts par Krievijas bruņoto spēku Ukrainā īstenoto kara noziegumu attaisnošanu un slavināšanu, savukārt trešais – par darbībām, kas vērstas uz nacionālā un etniskā naida vai nesaticības izraisīšanu, izmantojot automatizētu datu apstrādes sistēmu. Visi kriminālprocesi sākti, dienestam reaģējot uz interneta vidē publicētu saturu, kurā attaisnots un slavināts Krievijas bruņoto spēku iebrukums Ukrainā vai apzināti provocēts naidīgs noskaņojums pret ukraiņiem, kā arī latviešiem. Kā informē VDD, kopš šī gada 24. februāra, kad Krievijas bruņotie spēki iebruka Ukrainā, VDD kopumā ir uzsācis 14 kriminālprocesus saistībā ar darbībām, ar kurām pausts atbalsts Krievijas agresijai pret Ukrainu un tās iedzīvotājiem. Pieci kriminālprocesi uzsākti saskaņā ar diviem Krimināllikuma pantiem – 74.1 un 78. pantu, proti, gan par Krievijas bruņoto spēku Ukrainā īstenoto kara noziegumu attaisnošanu un slavināšanu, gan darbībām, kas vērstas uz nacionālā un etniskā naida vai nesaticības izraisīšanu. Piecus kriminālprocesus VDD ir uzsācis saskaņā ar Krimināllikuma 78. panta otro daļu, savukārt četrus kriminālprocesus – saskaņā ar Krimināllikuma 74.1 pantu. Minētajos 14 kriminālprocesos pašlaik astoņām personām ir piemērots aizdomās turētā statuss, savukārt vienai personai – personas, pret kuru uzsākts kriminālprocess, statuss. Trīs aizdomās turētajām personām kā drošības līdzeklis piemērots apcietinājums. Vienlaikus VDD turpina vairāku citu gadījumu izvērtēšanu, portālam \"Delfi\" sacīja dienestā. Portāls \"Delfi\" jau vēstīja, ka VDD sācis kriminālprocesus pret \"Facebook\" grupas  \"Kriminālā Latvija\" administratoru ,  videoblogeri Kirilu Fjodorovu , sievieti, kas  16. martā pie Brīvības pieminekļa slavināja Krievijas iebrukumu Ukrainā , kā arī četrām personām, tostarp  aktīvistu Aivi Vasiļevski .", "link": "https://www.delfi.lv/161/criminal/54206064/par-krievijas-agresijas-atbalstisanu-vdd-sak-tris-jaunus-kriminalprocesus"},
{"title": "Pārdaugavā pirmdienas vakarā septiņi aizturētie; sākti 10 administratīvie procesi", "category": "Kriminālziņas", "body": "Kopumā uzsākti 10 administratīvā pārkāpuma procesi – par nesankcionētu pulcēšanos, divi par sīko huligānismu pastiprinošos apstākļos jeb naida kurināšanu, kā arī par nepakļaušanos policijas likumīgajām prasībām, liecina  Valsts policijas  (VP) sociālajos tīklos publiskotā informācija. Personu pārkāpumu izvērtēšana turpinās. Jau ziņots, ka pie nojaucamā pieminekļa Uzvaras parkā pirmdienas vakarā bija sapulcējušies  pāris desmiti protestētāju , kas iebilst pret pieminekļa nojaukšanu. Sākotnēji protesta akciju 22. augusta vakarā bija pieteikusi politiskā partija \" Latvijas Krievu savienība \", taču  Rīgas dome , uzklausot drošības iestādes, nolēma neļaut partijai organizēt šādu akciju, taču pēc tam dažādos sociālajos tīklos izplatījās aicinājumi ierasties pie objekta ap pulksten 19. Portāls \"Delfi\" novēroja, ka ap pulksten 18.40 pie objekta atradās vairāk mediju nekā potenciālo piketētāju. Savukārt Valsts policija pārbaudīja sanākušo dokumentus. Vairākiem gar pieminekļa teritoriju ejošajiem cilvēkiem rokās bija sarkanas puķes.", "link": "https://www.delfi.lv/161/criminal/54665700/pardaugava-pirmdienas-vakara-septini-aizturetie-sakti-10-administrativie-procesi"},
{"title": "Pirmdien avārijās Latvijā cietuši 26 cilvēki", "category": "Kriminālziņas", "body": "Visvairāk negadījumu – 35 – reģistrēti Rīgas reģionā, 19 – Kurzemē, 15 – Latgalē, astoņi Vidzemē un septiņi Zemgalē. Avārijās Rīgas reģionā arī bijis lielākais cietušo skaits – 12 cilvēki. Latgalē cietuši deviņi cilvēki, pa diviem cietušajiem bijis Zemgalē un Vidzemē, bet viens cilvēks cietis ceļu satiksmes negadījumā Kurzemē. Kopumā ceļu satiksmes jomā pieņemti 409 administratīvo pārkāpumu lēmumi, tajā skaitā 174 par ātruma pārsniegšanu, deviņi par automašīnas vadīšanu alkohola reibumā, viens par automašīnas vadīšanu narkotisko vielu iespaidā un četri par agresīvu braukšanu.", "link": "https://www.delfi.lv/161/criminal/54665746/pirmdien-avarijas-latvija-cietusi-26-cilveki"},
{"title": "Policija kriminālprocesā izmeklēs neķītru vēstuļu sūtīšanu Krievijas šahistēm", "category": "Kriminālziņas", "body": "Valsts policija  (VP) sākusi kriminālprocesu par huligānismu saistībā ar ar pornogrāfiska rakstura materiālu sūtīšanu pērn Rīgā notikušā starptautiskā šaha turnīra dalībniecēm. VP preses pārstāve Ilze Jurēvica apliecināja, ka iestādes rīcībā  nonāca informācija par vairākām šahistēm , kuras piedalījās Starptautiskajā šaha federācijas ( FIDE ) pasaules čempionāta kvalifikācijas turnīros Rīgā laikā no 2021. gada 25. oktobra līdz 8. novembrim. Šahistes bija saņēmušas vēstules ar pornogrāfiska rakstura materiāliem. Pirmstiesas izmeklēšanā noskaidrots, ka minētajā laika periodā vēstules ar pornogrāfiskā rakstura materiāliem saņēmušas piecas turnīra dalībnieces. Pērn 28. oktobrī par notikušo policijā sākts kriminālprocess, kas sākotnēji bija kvalificēts pēc Krimināllikuma nodaļas par noziedzīgiem nodarījumiem pret vispārējo drošību un sabiedrisko kārtību. Tāpat kriminālprocesā 2021. gada novembra sākumā par minētajiem pieciem gadījumiem saņemts iesniegums no FIDE. Patlaban kriminālprocess kvalificēts pēc Krimināllikuma panta par huligānismu. Kriminālprocesā notiek pirmstiesas izmeklēšana, noteiktas ekspertīzes, kā arī tiek pārbaudītas publiskajā vidē izskanējušās ziņas par personu, kura sūtīja minētas vēstules. Izmeklēšanas interesēs plašākus komentārus policija nevarot sniegt. Jau ziņots, ka uz kādu Latvijā dzīvojošu vīrieti krīt aizdomas par neķītru vēstuļu sūtīšanu Krievijas šahistēm, tostarp nepilngadīgām. Aizdomās turamo, kurš  Krievijas  sportistēm ilgāk nekā desmit gadus no Latvijas sūtījis vēstules ar lietotiem prezervatīviem un pornogrāfiskiem attēliem, izdevies noskaidrot tīmekļa izdevuma \"Meduza\" žurnālistu veiktā izmeklēšanā. Sportistes, kas cietušas no \"šaha maniaka\", daudzkārt sūdzējušās Krievijas policijai, taču tas nav devis nekādus rezultātus. Tomēr Latvijā bāzētā izdevuma \"Meduza\" žurnālistēm Kristīnai Safomovai un Lilijai Japarovai izdevies noskaidrot iespējamo vaininieku, kurš vēstules sūtījis no pasta nodaļas Pļavniekos, Rīgā. Aizdomas par neķītro vēstuļu sūtīšanu Krievijas sportistēm krīt uz Latvijā dzīvojošo Andreju Strebkovu, kurš arī ir šaha meistars. Viņš gan turnīros Latvijā jau sen nav startējis. Pēc izglītības būdams vēsturnieks, Strebkovs iztiku pelna ar tulka pakalpojumiem, kas sniegti gan valsts iestādēm, gan privāti, kā arī ar šaha privātstundām. Kā norāda izdevums, viņš ilgstoši mēģinājis kļūt par rakstnieku, taču panākumus nav guvis. Kā noskaidrojis izdevums, par \"šaha maniaka\" upuriem laikā no 2009. līdz 2019. gadam kļuvušas vismaz 15 šahistes, pamatā no Krievijas, no kurām piecas nepiedienīgo vēstuļu saņemšanas brīdī bijušas jaunākas par 18 gadiem. Dažas šādus sūtījumus saņēmušas tikai vienreiz, bet citām tie pienākuši regulāri. Šādas vēstules saņēmušas arī vairākas pērn rudenī Rīgā notikušā FIDE turnīra \"Grand Swiss\" dalībnieces gan no Krievijas, gan  Kazahstānas  un  Indijas . Viesnīca, kurā bija apmetušās šahistes, par šiem sūtījumiem informējusi arī Latvijas Valsts policiju.", "link": "https://www.delfi.lv/161/criminal/54033698/policija-kriminalprocesa-izmekles-nekitru-vestulu-sutisanu-krievijas-sahistem"},
{"title": "Viltus policiste no ventspilnieka telefonsarunas laikā izkrāpj 3000 eiro", "category": "Kriminālziņas", "body": "Uzdodoties par policijas darbiniekiem, viltvārži no kāda ventspilnieka izkrāpa 3000 eiro, savukārt kāds  Liepājas  iedzīvotājs, uzķeroties uz krāpniekiem, atvadījies no 400 eiro, portāls \"Delfi\" noskaidroja Valsts policijā (VP). Valsts policijas  iecirkņos visā Latvijā aizvien tiek saņemta informācija no iedzīvotājiem par krāpniekiem, kuri uzdodas par policijas darbiniekiem, cenšas izkrāpt personu un bankas datus, un naudu. Cilvēki lielākoties ir vērīgi un informēti par telefonkrāpšanas riskiem, neatklājot zvanītājiem prasītos datus un pārtraukuši sarunu, tomēr policija joprojām fiksē gadījumus, kuros krāpniecība izdevusies. Šā gada 19.augustā  Ventspils  iecirknī vērsās kāds ventspilnieks, kuram no naudas konta krāpniece, kura uzdevusies par policijas darbinieci, izkrāpusi 3000 eiro. Savukārt 22. augustā Liepājas iecirknī vērsies kāds liepājnieks, kuram tādā pašā veidā izkrāpti 400 eiro. Abos gadījumos ir uzsākti kriminālprocesi. Zvanītāji ir uzdevušies par policijas darbiniekiem un informējuši zvana saņēmējus par it kā pretlikumīgām darbībām personu banku kontos – kāds vēloties noformēt kredītu uz personas vārda. Liepājniekam sacīts, ka krāpnieki centušies noformēt aizdevumu 10 000 eiro apmērā. Lai šīs darbības it kā novērstu, krāpniece telefoniski savienoja cietušo ar it kā viņa bankas drošības dienesta darbinieku, kurš pieprasīja bankas datus – kartes numuru, CVV kodu, derīguma termiņu un internetbankas datus, tādējādi pretlikumīgi pārskaitot bankas kontos esošos naudas līdzekļus. VP atkārtoti vēršas ar aicinājumu būt vērīgiem un nesniegt nevienam savus personas datus vai piekļuves datus bankas kontiem. Ne policijas, ne citu valsts iestāžu darbinieki nezvanīs, lai noskaidrotu sensitīvu informāciju, un nekad neprasīs atklāt piekļuves datus bankas kontiem. Tāpat VP vērš uzmanību gadījumiem, kad cilvēki mēdz saņemt krāpnieciskas e-pasta vēstules, kas it kā izsūtītas VP vai citu sadarbības institūciju vārdā, izmantojot arī šo iestāžu simboliku. Tāpat likumsargi aicina kritiski izvērtēt ikvienu kā telefoniski, tā rakstiski saņemto informāciju, īpaši, ja tā ir saistīta ar finanšu jautājumiem. Vislabāk šāda veida saziņu uzreiz pārtraukt, nekādā gadījumā nevērt vaļā pielikumus un būtiskākais – nevienam svešiniekam nesniegt informāciju par sevi. \"Gadījumā, ja ir izkrāpta nauda, par to sākotnēji jāinformē sava banka un pēc tam jāvēršas ar iesniegumu tuvākajā VP iecirknī. Savukārt riska informāciju par aizdomīgām darbībām interneta vidē ir iespējams nosūtīt VP mobilajā lietotnē \"Mana drošība,\"\" aicina VP pārstāve Madara Šeršņova.", "link": "https://www.delfi.lv/161/criminal/54667058/viltus-policiste-no-ventspilnieka-telefonsarunas-laika-izkrapj-3000-eiro"},
{"title": "Policija pabeidz izmeklēšanu par slepkavības mēģinājumu Vaiņodē", "category": "Kriminālziņas", "body": "Valsts policija  (VP) pabeigusi izmeklēšanu kriminālprocesā par slepkavības mēģinājumu Vaiņodē, kur pagājušā gada septembrī kāds vīrietis ar nazi savainojis divus citus vīriešus, vienam no viņiem – iedūris galvā un ķermenī aptuveni deviņas reizes. Kriminālprocess nodots prokuratūrai kriminālvajāšanas uzsākšanai, portālam \"Delfi\" pavēstīja VP pārstāve Madara Šeršņova. Pagājušā gada 2. septembrī ap pulksten 22 policijā tika saņemta informācija, ka Vaiņodē, kādā īpašumā divām personām tika nodarīti miesas bojājumi. Likumsargi ieradās notikuma vietā un aizturēja vienu no trim vīriešiem, taču divi vīrieši ar gūtajām traumām tika nogādāti slimnīcā, kur pēc atveseļošanās varēja doties mājup. Policisti par notikušo uzsāka kriminālprocesu un, veicot procesuālās darbības, noskaidroja, ka diviem vīriešiem kopīgas alkohola lietošanas laikā izcēlās konflikts, kuru izšķīra trešais vīrietis. Nedaudz vēlāk konfliktā iesaistītais ienāca istabā, rokās turot nazi, piegāja pie vīrieša, kurš bija apgūlies gultā un iedūra viņam aptuveni deviņas reizes galvā un ķermenī. Arī šoreiz trešais vīrietis iejaucās un pārtrauca uzbrukumu, taču uzbrucējs iedūra viņam kaklā. Likumsargiem ierodoties notikuma vietā, vīrietis bija paslēpies skapī un tika aizturēts. Nākamajā dienā VP likumsargi devās uz tiesu lūgt piemērot vīrietim drošības līdzekli – apcietinājumu, kas arī ticis izdarīts. Aizdomās turētais jau iepriekš ir nonācis policijas redzeslokā – dažus mēnešus pirms šī nozieguma izdarīšanas viņš atbrīvojies no apcietinājuma, izciešot sodu par noziedzīga nodarījuma izdarīšanu, kas vērsts pret personas veselību. VP amatpersonas ir pabeigušas izmeklēšanu kriminālprocesā un nodevušas to prokuratūrai kriminālvajāšanas uzsākšanai. Saskaņā ar Krimināllikumu, par slepkavības mēģinājumu soda ar mūža ieslodzījumu vai ar brīvības atņemšanu uz laiku no pieciem līdz divdesmit gadiem un ar probācijas uzraudzību uz laiku līdz trim gadiem, savukārt par uzbrukumu personai sakarā ar tās līdzdalību noziedzīga vai cita prettiesiska nodarījuma novēršanā vai pārtraukšanā, soda ar brīvības atņemšanu uz laiku līdz pieciem gadiem vai ar īslaicīgu brīvības atņemšanu, vai ar probācijas uzraudzību, vai ar sabiedrisko darbu, vai ar naudas sodu. Soda apmēru noteikts tiesa. Valsts policija atgādina, ka neviena persona netiek uzskatīta par vainīgu, kamēr tās vaina noziedzīga nodarījuma izdarīšanā netiek pierādīta likumā noteiktajā kārtībā.", "link": "https://www.delfi.lv/161/criminal/53984434/policija-pabeidz-izmeklesanu-par-slepkavibas-meginajumu-vainode"},
{"title": "Dzīvoklī Ludzā likvidē marihuānas audzētavu", "category": "Kriminālziņas", "body": "Trešdien kādā dzīvoklī Ludzā policijas darbinieki likvidējuši marihuānas audzētavu, informēja  Valsts policijas   Latgale  reģiona pārvaldes pārstāve Lāsma Kursīte. Policijas darbinieki bija ieguvuši informāciju par personu, kas, iespējams, dzīvoklī nelikumīgi audzē un uzglabā marihuānu. Trešdien policisti aizturēja 1995. gadā dzimušu vīrieti, kura personīgajās mantās tika atrasti divi iepakojumi ar marihuānai un hašišam līdzīgām vielām. Saistībā ar notikušo sākts kriminālprocess. Tāpat likumsargi veica kratīšanu minētās personas dzīvesvietā, kurā tika konstatēta profesionāli ierīkota marihuānas audzētava. Kopumā kratīšanas laikā izņemts 21 marihuānas stāds, novākta un izžāvēta marihuāna, audzēšanai nepieciešamais aprīkojums un marihuānas sēklas. Pašlaik policija turpina izmeklēšanu, lai noteiktu precīzu konfiscēto vielu daudzumu un sastāvu nozīmētas nepieciešamās ekspertīzes. Savukārt vīrietim par likumpārkāpumiem draud kriminālatbildība par narkotiskās vielas saturošu augu neatļautu sēšanu vai audzēšanu lielās platībās, par ko soda ar brīvības atņemšanu uz laiku līdz pieciem gadiem, īslaicīgu brīvības atņemšanu, piespiedu darbu vai naudas sodu, konfiscējot mantu vai bez mantas konfiskācijas. Tāpat kriminālprocess sākts par narkotisko vai psihotropo vielu neatļautu izgatavošanu, iegādāšanos, glabāšanu, pārvadāšanu vai pārsūtīšanu bez nolūka tās realizēt, ja šādas darbības izdarītas ar narkotiskajām vai psihotropajām vielām lielā apmērā, par ko soda ar brīvības atņemšanu uz laiku no trim līdz desmit gadiem, konfiscējot mantu vai bez mantas konfiskācijas, un ar probācijas uzraudzību uz laiku līdz trim gadiem.", "link": "https://www.delfi.lv/161/criminal/52611725/dzivokli-ludza-likvide-marihuanas-audzetavu"},
{"title": "Kriminālvajāšanai nodota lieta pret policistu par nelikumīgu priekšmetu nodošanu aizturētajam", "category": "Kriminālziņas", "body": "Iekšējās drošības birojs  (IDB) nosūtījis kriminālprocesu kriminālvajāšanas uzsākšanai pret  Valsts policijas  (VP) amatpersonu par mobilo telefonu un citu nelikumīgu priekšmetu nodošanu personai, kura ievietota īslaicīgās aizturēšanas vietā, portālu \"Delfi\" informēja IDB pārstāve Santa Bivbāne. IDB Jēkabpils rajona prokuratūrai nosūtījis kriminālprocesu kriminālvajāšanas uzsākšanai pret Valsts policijas Zemgales reģiona pārvaldes Kārtības policijas biroja Patruļpolicijas nodaļas Konvoja / Īslaicīgās aizturēšanas vietas rotas amatpersonu par Krimināllikuma 309. panta pirmajā daļā paredzēto noziedzīgo nodarījumu – nelikumīgu priekšmetu nodošanu personai, kura ievietota īslaicīgās aizturēšanas vietā. Minētais policists kādai īslaicīgās aizturēšanas vietā ievietotajai personai nodeva vairākus mobilos tālruņus, kā arī citus neatļautus priekšmetus. Par iespējamo noziedzīgo nodarījumu Iekšējās drošības birojam ziņoja VP Zemgales reģiona pārvaldes amatpersonas, kas uzsāka kriminālprocesu un veica aizdomās turētās amatpersonas aizturēšanu.", "link": "https://www.delfi.lv/161/criminal/52619439/kriminalvajasanai-nodota-lieta-pret-policistu-par-nelikumigu-prieksmetu-nodosanu-aizturetajam"},
{"title": "Divi nepilngadīgi jaunieši Rēzeknē nozog automašīnu", "category": "Kriminālziņas", "body": "Divi nepilngadīgi jaunieši Rēzeknē nozaguši automašīnu \"Audi A4\", kas dienu vēlāk atgriezta tās īpašniekam, portālu \"Delfi\" informēja  Valsts policijas  (VP) pārstāve Lāsma Kursīte. 26. oktobrī policija noskaidroja divu personu saistību ar divas dienas iepriekš nozagtu transportlīdzekli. Aizdomās turamie izrādījās divi 2003. gadā dzimuši jaunieši. Par notikušo ir uzsākts kriminālprocess. Abi jaunieši jau iepriekš bija nonākuši policijas redzes lokā par līdzīgiem noziegumiem. Saistībā ar šiem notikumiem personām draud kriminālatbildība pēc Krimināllikuma 175. panta 3. daļas – par zādzību, ja tā izdarīta, iekļūstot transportlīdzeklī, dzīvoklī vai citā telpā, vai ja tā izdarīta no glabātavas vai ietaises, kas savieno glabātavas, kā arī par transportlīdzekļa zādzību. Likums par to kā sodu paredz piemērot brīvības atņemšanu uz laiku līdz pieciem gadiem vai īslaicīgu brīvības atņemšanu, vai piespiedu darbu, vai naudas sodu, konfiscējot mantu vai bez mantas konfiskācijas.", "link": "https://www.delfi.lv/161/criminal/52615999/divi-nepilngadigi-jauniesi-rezekne-nozog-automasinu"},
{"title": "Svētdien ceļu satiksmes negadījumos divas personas gājušas bojā", "category": "Kriminālziņas", "body": "Aizvadītajā diennaktī ceļu satiksmes negadījumos cietuši astoņi cilvēki, bet divi gājuši bojā, portālu \"Delfi\" informēja  Valsts policijas  (VP) pārstāve Līna Kaļķe. Kopumā valstī reģistrēti 75 ceļu satiksmes negadījumi. Ceļu satiksmes jomā pieņemti 420 administratīvo pārkāpumu lēmumi, tajā skaitā 166 par ātruma pārsniegšanu, 14 par automašīnas vadīšanu alkohola reibumā un viens par agresīvu braukšanu.", "link": "https://www.delfi.lv/161/criminal/52618995/svetdien-celu-satiksmes-negadijumos-divas-personas-gajusas-boja"},
{"title": "Par žoga pie Uzvaras parka apgāšanu aizturēta sieviete", "category": "Kriminālziņas", "body": "Ceturtdien, 15. septembrī, ap pulksten 9.20  Valsts policijas  (VP) darbinieki Uzvaras parkā pie nojauktā pieminekļa aizturēja kādu sievieti, kam bija izdevies apgāzt daļu no tur uzstādītā norobežotā žoga, portāls \"Delfi\" noskaidroja VP. Sieviete tika aizturēta un nogādāta policijas iecirknī. Par notikumu uzsākts administratīvā pārkāpuma process par sīko huligānismu. Jau ziņots, ka 25. augustā būvnieki demontēja pieminekļa Uzvaras parkā centrālo obelisku. Tas tika \"nogāzts ar kalšanas metodi\". Darbi tika sākti agrā rītā un piemineklis sabruka pulksten 16.42. To bija iespējams vērot tiešraidē portālā \"Delfi\". Obeliska demontāžas procesam visu dienu bija  iespējams sekot līdzi tiešraidē  portālā \"Delfi\". Piemineklis tika nogāzts ar kalšanas metodi. Netika izmantotas ne sprāgstvielas, ne ķēdes. Bija paredzēts, ka betons tiks pārskaldīts, bet iekšā esošie stieņi tiks pārkniebti.", "link": "https://www.delfi.lv/161/criminal/54743850/par-zoga-pie-uzvaras-parka-apgasanu-aiztureta-sieviete"},
{"title": "Par krāpšanos ar masku un dezinfekcijas līdzekļu tirgošanu piespriež vienu gadu un četrus mēnešus cietumā", "category": "Kriminālziņas", "body": "Patlaban spriedums ir pārsūdzēts Rīgas apgabaltiesā. Lietā kopumā ir 48 cietušie. Valsts policija  šogad pavasarī paziņojumā presei rakstīja, ka 27. martā sāktajā kriminālprocesā tika iegūta informācija, ka persona, kurai sociālajā tīklā \" Facebook \" bija izveidoti vairāki profili ar vārdiem \"Andris Paskovs\", \"Aija Aija\", \"Aija Askova\" un \"Aija Paskova\", uzdevusies par medicīnisko masku, dezinfekcijas līdzekļu un citu preču tirgotāju. Iedzīvotājus, kuri vēlējušies iegādāties preces, persona aicināja pārskaitīt naudu uz kontiem LV31LPNS0005703552531 un LV14RIKO0001050725581, solot pēc naudas saņemšanas piegādāt preci ar pakomāta starpniecību. Tomēr šī persona preci neatsūtīja un pārtrauca jebkādu komunikāciju ar pasūtītājiem. Kriminālprocesā tika veikta izmeklēšana un rezultātā tika noskaidrota iespējamā vainīgā persona - 1989.gadā dzimusi sieviete, kas jau iepriekš vairākas reizes nonākusi policijas redzeslokā. Viņa arī iepriekš sodīta par noziedzīgiem nodarījumiem pret mantiskajām interesēm. Šai sievietei nav deklarētas dzīvesvietas. Viņa bija slēpusies no policistiem, mainot savu vizuālo tēlu, tai skaitā nēsājot parūkas. Neskatoties uz maskēšanās mēģinājumiem, Valsts policijas Rīgas reģiona pārvaldes policisti noskaidroja viņas atrašanās vietu un 29. aprīlī šo personu aizturēja.", "link": "https://www.delfi.lv/161/criminal/52731279/par-krapsanos-ar-masku-un-dezinfekcijas-lidzeklu-tirgosanu-piespriez-vienu-gadu-un-cetrus-menesus-cietuma"},
{"title": "DP par Krievijas pilsoņu iekļūšanu Ādažu militārajā bāzē sāk kriminālprocesu", "category": "Kriminālziņas", "body": "Drošības policija  saistībā ar trešdien, 10.jūnijā, notikušo incidentu Nacionālo bruņoto spēku bāzē Ādažos, kad militārajā objektā bija iekļuvuši divi  Krievijas  pilsoņi, sākusi kriminālprocesu, portāls \"Delfi\" uzzināja Drošības policijā. Kriminālprocess sākts pēc Krimināllikuma desmitās nodaļas \"Noziegumi pret valsti\". Abi Krievijas pilsoņi ir aizturēti. Drošības policija norāda, ka izmeklēšanas interesēs plašāku informāciju par tās norisi patlaban nesniedz. Jau ziņots, ka Ādažu bāzē  aizturēti nelikumīgi iekļuvuši Krievijas pilsoņi, kuriem līdzi bija šīs kaimiņvalsts karogs un skrejlapas angļu valodā . NBS informēja, ka 10.jūnijā plkst.11.40 Ādažu bāzes apsardze, kuru nodrošina  Zemessardzes  personālsastāvs, aizturējusi divas personas, kuras uz neilgu laiku bija nesakcionēti iekļuvušas bāzes teritorijā. Personas aizturētas uz Ierindas laukuma netālu no vietas, kur tās ar kāpņu palīdzību bija pārlēkušas bāzes žogam, lai nesakcionēti iekļūtu bāzes teritorijā. Pie viņiem atrasts karogs un skrejlapas angļu valodā. Bāzē tās atradās neilgu laiku, tāpēc nespēja izmantot tās savu nolūku īstenošanai. Savukārt iekšlietu ministrs  Rihards Kozlovskis  ( V) ceturtdien intervijā  Latvijas Radio  pauda satraukumu par notikušo. Kozlovskis skaidroja, ka,  viņaprāt, kaimiņvalsts pilsoņu iekļūšana Latvijas militārajā bāzē ir provokācija saistībā ar Latvijā notiekošajām militārajām mācībām  \"Saber Strike 2015\". Ministrs norādīja, ka abi ārzemnieki Latvijā nav iekļuvuši pāri Latvijas-Krievijas robežai, bet gan izmantojuši Šengenas valstu teritoriju.", "link": "https://www.delfi.lv/161/criminal/46092815/dp-par-krievijas-pilsonu-ieklusanu-adazu-militaraja-baze-sak-kriminalprocesu"},
{"title": "Aizturēts vīrietis, kurš augustā piekāva Andrejostas kvartāla apmeklētāju", "category": "Kriminālziņas", "body": "Valsts policija  (VP) šī gada 13. septembrī aizturējusi vīrieti, kurš augustā uzbruka kādam vīrietim Andrejostas kvartālā (AOK) pēc tam, kad uzbrucējam tika aizraidīts par  Krievijas  slavināšanu, noskaidroja portāls \"Delfi\". VP vēsta, ka vīrietis tika aizturēts 13. septembrī, bet 15. septembrī viņam piemērots aizdomās turētā statuss, kā arī noteikts ar brīvības atņemšanu nesaistīts drošības līdzeklis. Izmeklēšana kriminālprocesā turpinās. Kriminālprocess sākts pēc Krimināllikuma 126. panta pirmās daļas, proti, par vidēji smagu miesas bojājumu nodarīšanu. Par šādu noziegumu likums paredz līdz pat trīs gadiem ilgu cietumsodu. \"Delfi\" jau vēstīja, ka VP Rīgas reģiona pārvaldes Disciplinārās uzraudzības nodaļā sākta dienesta pārbaude, kurā tiks skaidrots vai VP amatpersonas atbilstoši reaģējušas gadījumā, kurā tās sākotnēji atteikušās sākt izmeklēšanu pēc  iesnieguma par miesas bojājumiem, kas, iespējams, nodarīti saistībā ar cietušā atbalstu Ukrainai . Sociālajā tīklā \" Facebook \" lasāms, ka konkrētajā gadījumā miesas bojājumus guvis kāds jauns vīrietis, kurš naktī atpūties Andrejostas kvartālā (AOK), kur izcēlies konflikts starp viņu un pāris krievvalodīgiem cilvēkiem, kuri izteikuši dažādus Krieviju slavinošus izteikumus. Cietušais pret to iebildis, taču konflikts pēc tam aprimis. Pāris stundas vēlāk cietušajam uzbrukts un viņš atjēdzies slimnīcā. Par notikušo rakstīts iesniegums VP, taču sākotnēji atteikts lietu ierosināt, tiesa, VP portālam \"Delfi\" norādīja, ka šobrīd, balstoties uz jauniegūto informāciju par notikušo, VP Rīgas reģiona pārvaldes Rīgas Ziemeļu iecirknī sākts kriminālprocess pēc Krimināllikuma 126. panta pirmās daļas par vidēja smaguma miesas bojājuma tīšu nodarīšanu. Izmeklēšanas laikā tiks skaidroti precīzi notikušā apstākļi. Jāatzīmē, ka cietušā \"Facebook\" ierakstā norādīts, ka sākotnēji VP iecirknis, kurā atteikts sākt izmeklēšanu, neesot pat lūdzis videonovērošanas materiālus no AOK. Vēlāk pati atpūtas vieta cietušajam šādus materiālus gan ir piedāvājusi. VP aicina iedzīvotājus arī turpmāk ziņot par situācijām, kurās radušās šaubas par Valsts policijas amatpersonu iespējamu neprofesionālu rīcību vai pieņemto lēmumu pamatotību, lai VP varētu novērst nepilnības, ja tādas tiek konstatētas.", "link": "https://www.delfi.lv/161/criminal/54744484/aizturets-virietis-kurs-augusta-piekava-andrejostas-kvartala-apmekletaju"},
{"title": "Magonis aizturēšanas laikā mēģinājis bēgt", "category": "Kriminālziņas", "body": "Bijušais kompānijas \" Latvijas Dzelzceļš \" (LDz) vadītājs  Uģis Magonis  aizturēšanas laikā mēģinājis bēgt, liecina aģentūras BNS rīcībā esošā informācija. Viņš kopā ar savu šoferi, kurš vadījis automašīnu, atgriezies no Igaunijas, bet aizturēt viņu sākotnēji mēģināts uz Igaunijas - Latvijas robežas. Ignorējot aicinājumu apstāties, abi metušies bēgt. Bēgšanas laikā automašīna, kurā atradies Magonis un viņa šoferis, attīstījusi līdz 200 kilometriem stundā lielu ātrumu. Bēgšanas mēģinājums beidzies pēc vairākiem kilometriem, kur notikuši ceļa remontdarbi un ātri pabraukt ar automašīnu vairs nav bijis iespējams. Magoni aizturēja  Korupcijas  novēršanas un apkarošanas biroja ( KNAB ) darbinieki. KNAB pārstāve Laura Dūša, atbildot uz jautājumu par Magoņa bēgšanas mēģinājumu, norādīja, ka KNAB procesuālās darbības nekomentē. KNAB sācis kriminālprocesu pret LDz valdes priekšsēdētāju  Magoni par kukuļa lielā apmērā piedāvājuma pieņemšanu. KNAB pārstāve Laura Dūša pirmdien informēja, ka kriminālprocess sākts pēc Krimināllikuma panta daļas par kukuļa - materiālu vērtību, mantiska vai citāda rakstura labumu pieņemšanu, ko izdarījusi valsts amatpersona pati vai ar starpnieku par kādu jau izdarītu likumīgu vai nelikumīgu darbību vai pieļautu bezdarbību kukuļdevēja, kukuļa piedāvātāja vai citas personas interesēs, izmantojot savu dienesta stāvokli, neatkarīgi no tā, vai pieņemtais vai piedāvātais kukulis domāts šai valsts amatpersonai vai jebkurai citai personai, ja pārkāpums izdarītas lielā apmērā vai ja tās izdarījusi personu grupa pēc iepriekšējas vienošanās, vai ja kukulis pieprasīts. Par šo pārkāpumu soda ar brīvības atņemšanu uz laiku no diviem līdz 10 gadiem, konfiscējot mantu vai bez mantas konfiskācijas un atņemot tiesības uz noteiktu nodarbošanos vai tiesības ieņemt noteiktu amatu uz laiku līdz pieciem gadiem. Pēc Dūšas teiktā, kriminālprocesa ietvaros iegūto pierādījumu kopums dod pietiekamu pamatu uzskatīt, ka kukulis saņemts saistībā ar LDz meitasuzņēmuma \"LDz ritošā sastāva serviss\" (LDz RSS) iepirkumu. Portāls \"Diena.lv\" iepriekš ziņoja, ka iespējams, Magonis tiek turēts aizdomās par aptuveni pusmiljona eiro kukuļa saņemšanu saistībā LDz RSS nesenu daudzmiljonu iepirkumu – četru vecu dīzeļlokomotīvju iegādi  no Igaunijas miljonāram Osinovskim piederošā uzņēmuma \"Skinest\" . Iepirktās lokomotīves bijušas dažādā stāvoklī un to cena atšķīrusies, bet katra no četrām lokomotīvēm maksājusi ap diviem miljoniem eiro un vairāk. Divas no četrām iepirktajām dīzeļlokomotīvēm jau piegādātas. \"LDz RSS\" iepirkums par četru 2TE116 sērijas lietotu dīzeļlokomotīvju iegādi noslēdzās šā gada 7.aprīlī, tajā bijuši divi pretendenti un uzvarējis \"Skinest\", kas ir arī viens no galvenajiem lokomotīvju rezerves daļu piegādātājiem LDz, pateicoties uzņēmuma līgumiem ar ražotājiem Krievijā, raksta \"Diena.lv\". Savukārt Osinovskis Igaunijas sabiedriskajai raidorganizācijai ERR uzsvēris, ka konkurss par lokomotīvju iepirkumu noticis pēc visiem noteikumiem. Oļega Osinovska dēls Jevgeņijs Osinovskis, kurš ir Igaunijas valdošajā koalīcijā esošās Sociāldemokrātiskās partijas (SDE) priekšsēdētājs, pirmdien paziņoja, ka nepastāv nekādas attiecības starp SDE un Oļegu Osinovski. Tāpat vēstīts, ka KNAB 6.augusta vakarā  veicis kratīšanu Magoņa darba vietā un viņu aizturējis . LDz vadītājs no amata piektdien, 7.augustā, tika atbrīvots, un par viņa pienākumu izpildītāju iecelts LDz līdzšinējais valdes loceklis Aivars Strakšas. Satiksmes ministrs  Anrijs Matīss  atzina, ka Magoņa aizturēšana saistītā ar kādu saimniecisku darījumu. Rīgas rajona tiesa sestdien, 8.augustā, Magonim piemēroja drošības līdzekli apcietinājumu. Latvijas Televīzijas  raidījums \"Panorāma\" 7.augustā vēstīja, ka KNAB kratīšanas veicis ne tikai Magoņa darba vietā, bet arī īpašumā Amatciemā. Magoņa pēctecis LDz vadītāja amatā varētu būt pašreizējais kompānijas viceprezidents Edvīns Bērziņš. \"Lursoft\" informācija liecina, ka Magonis bija LDz valdes priekšsēdētājs kopš 2005.gada. No 2003. līdz 2005.gadam vadījis LDz padomi.", "link": "https://www.delfi.lv/161/criminal/46320521/magonis-aizturesanas-laika-meginajis-begt"},
{"title": "IDB prokuratūrai nodevis kriminālprocesu par policista iespējamu vardarbību pret aizturēto", "category": "Kriminālziņas", "body": "Iekšējās drošības birojs  (IDB) Rīgas pilsētas Latgales priekšpilsētas prokuratūrai kriminālvajāšanas uzsākšanai nosūtījis kriminālprocesu pret  Valsts policijas  (VP) Rīgas reģiona pārvaldes Rīgas Latgales iecirkņa Kārtības policijas nodaļas amatpersonu, kurš, iespējams, pielietojis vardarbību pret aizturēto, portālu \"Delfi\" informēja IDB. Policists, iespējams, nepamatoti pielietoja spēku pret administratīvi aizturēto VP iecirkņa telpās, tādējādi kriminālvajāšanai prokuratūrai nodots kriminālprocess par Krimināllikuma 317. panta otrajā daļā paredzēto noziedzīgo nodarījumu – dienesta pilnvaru pārsniegšanu, ja tā saistīta ar vardarbības pielietošanu. Turklāt šī VP amatpersona, iespējams, veica arī neizpaužamu ziņu, kas nav valsts noslēpums, izpaušanu, nododot trešajām personām fiziskas personas datus, kas iegūti no dienesta informācijas sistēmām, tādējādi ierosināts uzsākt kriminālvajāšanu arī pēc Krimināllikuma 329. panta. Par šādu pārkāpumu Krimināllikums paredz līdz vienam gadam ilgu cietumsodu. IDB atzīmēja, ka izmeklēto kriminālprocesu vidū būtisku daļu veido arī ar valsts amatpersonu veiktu dienesta pilnvaru pārsniegšanu un vardarbību saistīti kriminālprocesi. 2019. gadā Iekšējās drošības birojs uzsāka 45 kriminālprocesus par valsts amatpersonu iespējami vardarbīgu rīcību, un arī šogad IDB lietvedībā ir ievērojams skaits kriminālprocesu, kuros tiek veikta izmeklēšana par valsts amatpersonu iespējamu vardarbību.", "link": "https://www.delfi.lv/161/criminal/52512985/idb-prokuraturai-nodevis-kriminalprocesu-par-policista-iespejamu-vardarbibu-pret-aiztureto"},
{"title": "IDB aizturējis policistu par tabakas izstrādājumu nelikumīgas tirdzniecības piesegšanu Rīgas Centrāltirgū", "category": "Kriminālziņas", "body": "Iekšējās drošības birojs  (IDB) aizturējis  Valsts policijas  (VP) amatpersonu par tabakas izstrādājumu nelikumīgas tirdzniecības piesegšanu un divas privātpersonas par tabakas izstrādājumu realizēšanu, portālu \"Delfi\" informēja IDB. Aizvadītās nedēļas nogalē IDB aizdomās par tabakas izstrādājumu nelikumīgas realizācijas tirdzniecības piesegšanu aizturējis kādu VP Rīgas teritoriālās struktūrvienības likumsargu, kā arī divas privātpersonas par tabakas izstrādājumu realizēšanu. Policists tiek turēts aizdomās par kontrabandas ceļā ievestu tabakas izstrādājumu iespējamu tirdzniecības piesegšanu Rīgas Centrāltirgū. Turklāt izmeklēšanas gaitā tika noskaidrots, ka VP amatpersona, iespējams, ilgstošā laika periodā pēc pieprasīšanas regulāri saņēmusi kukuļus no cigarešu tirgotājiem, lai netiktu fiksēts minētais likumpārkāpums normatīvajos aktos noteiktā kārtībā. Savukārt divas aizturētās privātpersonas, iespējams, organizēja un veica pretlikumīgu tabakas izstrādājumu realizēšanu. Izmeklēšanas darbību laikā pie tirgotājiem tika izņemti 30 000 cigarešu bez Latvijas akcīzes markām, kā arī narkotiskās vielas lielā apmērā, kas bija paredzētas realizēšanai. \" Kontrabandas  ceļā ievesto cigarešu tirdzniecība Rīgas Centrāltirgū, šķiet, ir sabiedrības un arī tiesībsargājošo iestāžu redzeslokā vismaz kopš Latvijas neatkarības atjaunošanas pirms vairākām dekādēm. Šo gadu laikā ir daudz diskutēts par šo problēmu, kā arī ir veiktas dažādas šīs situācijas apkarošanas kampaņas, tomēr jāuzsver, ka šī ir cīņa ar sekām, nevis ar cēloņiem,\" norādīja IDB priekšnieks Valters Mūrnieks. Viņš norādīja, ka šī gada rudenī pieņemtie grozījumi Krimināllikumā, kas paredz smagākus sodus par tabakas izstrādājumu nelikumīgu apriti, ir nepieciešami un var mazināt kontrabandas cigarešu tirdzniecību pašā Rīgas centrā, tomēr uzsvēra, ka šī problēma ir jārisina valstiskā līmenī, un būtisks ir arī ikkatra šo teritoriju uzraugošā Valsts policijas darbinieka godprātīgs un atbildīgs darbs. Visas trīs aizturētās personas atzītas par aizdomās turētajiem, un tām piemēroti ar brīvības atņemšanu nesaistīti drošības līdzekļi, tai skaitā Valsts policijas amatpersonai noteikts aizliegums pildīt amata pienākumus.", "link": "https://www.delfi.lv/161/criminal/52558773/idb-aizturejis-policistu-par-tabakas-izstradajumu-nelikumigas-tirdzniecibas-piesegsanu-rigas-centraltirgu"},
{"title": "Svētdien Latvijā reģistrēta 51 avārija; cietuši 18 cilvēki", "category": "Kriminālziņas", "body": "Negadījumos cietušas 18 personas. Vislielākais cietušo skaits – 15 – bijis negadījumos Rīgas reģionā. Rīgas reģionā arī bijis lielākais negadījumu skaits – 19. Kopumā 10 avārijas reģistrētas Latgalē, deviņas – Kurzemē, septiņas – Vidzemē un sešas – Zemgalē. Avārijās Kurzemē cietuši divi cilvēki, bet Latgalē – viens. Kopumā ceļu satiksmes jomā pieņemts 391 administratīvo pārkāpumu lēmums, tajā skaitā 211 par ātruma pārsniegšanu, 13 par automašīnas vadīšanu alkohola reibumā, viens par automašīnas vadīšanu narkotisko vielu iespaidā un trīs par agresīvu braukšanu.", "link": "https://www.delfi.lv/161/criminal/54730612/svetdien-latvija-registreta-51-avarija-cietusi-18-cilveki"},
{"title": "KNAB kriminālprocesu pret Magoni sācis par liela apmēra kukuļņemšanu", "category": "Kriminālziņas", "body": "Korupcijas  novēršanas un apkarošanas birojs ( KNAB ) uzsācis kriminālprocesu pret VAS \" Latvijas Dzelzceļš \" (LDz) valdes priekšsēdētāju Uģi Magoni par kukuļa lielā apmērā piedāvājuma pieņemšanu saistībā ar LDz meitasuzņēmumu \"LDz ritošā sastāva serviss\", portālu \"Delfi\" informēja KNAB. Kriminālprocesa ietvaros iegūto pierādījumu kopums dod pietiekamu pamatu uzskatīt, ka kukulis saņemts saistībā ar LDz meitasuzņēmuma \"LDz ritošā sastāva serviss\" iepirkumu, secina KNAB.  Aizdomās turētajai personai – Magonim – ir piemērots drošības līdzeklis – apcietinājums. Izmeklēšanas interesēs šobrīd plašāka informācija netiek sniegta, norāda KNAB.  Kriminālprocess uzsākts par kukuļa lielā apmērā piedāvājuma pieņemšanu pēc Krimināllikuma 320. pants 3.daļas, kas paredz sodu ar brīvības atņemšanu uz laiku no diviem līdz desmit gadiem, konfiscējot mantu vai bez mantas konfiskācijas un atņemot tiesības uz noteiktu nodarbošanos vai tiesības ieņemt noteiktu amatu uz laiku līdz pieciem gadiem. Jau vēstīts, ka KNAB darbinieki  Magoni aizturēja pagājušās ceturtdienas vakarā .  Magonis LDz valdes priekšsēdētāja amatu ieņēma nepilnus desmit gadus - kopš 2005. gada 1. septembra. Pirms tam no 2003. gada viņš bija šī uzņēmuma padomes loceklis un padomes priekšsēdētājs. Magonis vakar no amata atbrīvots.", "link": "https://www.delfi.lv/161/criminal/46317941/knab-kriminalprocesu-pret-magoni-sacis-par-liela-apmera-kukulnemsanu"},
{"title": "Par feisbukā noskatīta luksusauto īri samaksā 190 eiro; mašīnu nesaņem", "category": "Kriminālziņas", "body": "Valsts policijas  (VP)  Aizkraukles  iecirknī aizvadītajā nedēļā saņemta informācija par to, ka sieviete sociālajā vietnē “ Facebook ” par 190 eiro izīrēja luksus klases automašīnu, taču nesaņēma ne kāroto auto, ne naudu, portāls “Delfi” uzzināja Valsts policijā. Ceturtdien, 15. septembrī, VP saņēma informāciju, ka 2. augustā Aizkraukles novada iedzīvotāja \"Facebook\" izīrēja luksus klases automašīnu un samaksāja par to 190 eiro. Dienu pirms automašīnas piegādes sieviete saņēma informāciju, ka transportlīdzekli nav iespējams izīrēt. Viņa tika informēta, ka samaksātā nauda tiks atmaksāta, taču līdz šim brīdim tas nav izdarīts. Ar automašīnas izīrētāju sievietei arī vairs neizdodoties sazināties. Policijā par krāpšanu sākts kriminālprocess. Savukārt VP Bauskas iecirknī 15. septembrī saņemts iesniegums par to, ka Bauskas novada Gailīšu pagastā no neaizslēgtas automašīnas BMW 13. septembrī tika nozagti 5000 eiro. Arī par šo gadījumu policijā sākts kriminālprocess.", "link": "https://www.delfi.lv/161/criminal/54752740/par-feisbuka-noskatita-luksusauto-iri-samaksa-190-eiro-masinu-nesanem"},
{"title": "DP: Lindermans aizturēts saistībā ar incidentu Ādažu poligonā", "category": "Kriminālziņas", "body": "Trešdien, 8. jūlijā,  Drošības policija  (DP) aizturēja prokrievisko aktīvistu Vladimiru Lindermanu, kurš, iespējams, sniedzis atbalstu diviem  Krievijas  pilsoņiem, kuri iepriekš aizturēti par nelikumīgu iekļūšanu Ādažu bāzē. DP atgādina, ka abiem Krievijas pilsoņiem saistībā ar incidentu pie Nacionālo bruņoto spēku bāzes Ādažos ir piemērots aizdomās turētā statuss kriminālprocesā par mēģinājumu veikt teroristiskas darbības, ja tās izdarījusi personu grupa pēc iepriekšējas vienošanās, un spiegošanu. Līdz ar to šajā kriminālprocesā DP veica arī tiesas sankcionētu kratīšanu. DP atgādina, ka neviena persona nav uzskatāma par vainīgu, kamēr viņa vaina nav atzīta likumā noteiktajā kārtībā. Savukārt  Lindermana aizstāve zvērināta advokāte Jeļena Kvjatkovska ceturtdien norādīja , ka Lindermana iesaistīšana kriminālprocesā saistībā ar divu Krievijas pilsoņu nelikumīgu iekļūšanu Ādažu bāzē ir politiski motivēta. Viņa norādīja, ka patlaban viņas klients atrodas izolatorā un līdz šim viņam nav uzrādīts lēmums par aizdomās turētā statusa piemērošanu kriminālprocesā, līdz ar to Kvjatkovskai nav zināms, kas Lindermanam varētu būt inkriminēts. Viņa papildināja, ka viņas aizstāvamais ticis aizturēts trešdien ap pulksten 13, kā arī tajā pašā dienā nopratināts, bet ceturtdien informācijas par atkārtotu nopratināšanu viņai vēl nav. Advokāte uzsvēra, ka viņai nav saprotami Lindermana aizturēšanas iemesli un kāpēc DP izvēlējās tieši viņu aizturēt, nevis aicināt uz nopratināšanu, līdz ar to viņa neviennozīmīgi vērtē šo DP darbinieku rīcību. Kvjatkovska arī piebilda, ka šajā gadījumā viņai nav saprotama Lindermanam piedēvētā saistība ar diviem Ādažu poligonā aizturētajiem un tagad apcietinājumā esošajiem Krievijas pilsoņiem, it sevišķi ņemot vērā viņiem inkriminētos noziegumus. Kā vēstīts,  DP trešdien aizturējusi Lindermanu . Tikmēr Lindermana domubiedrs Illarions Girss savā sociālā tīkla \"Facebook\" profilā paziņojis, ka Lindermans aizturēts, kā arī pie viņa veikta kratīšana. Girss norādījis, ka \"formāli šī aizturēšana saistīta ar krievu nacionālboļševiku nesankcionētu nokļūšanu Ādažu militārajā bāzē\". Jau ziņots, ka j ūnijā Ādažu bāzē aizturētos Krievijas pilsoņus Andreju Popko un Aleksandru Kurkinu  DP tur aizdomās par spiegošanu un par mēģinājumu veikt teroristiskas darbības, ja tās izdarījusi personu grupa pēc iepriekšējas vienošanās. Pēc DP lūguma abām personām piemērots apcietinājums. Abiem vīriešiem draud mūža ieslodzījums vai brīvības atņemšana līdz 20 gadiem. Ādažu militārajā bāzē nelikumīgi iekļuva divi Krievijas pilsoņi, kuri tika aizturēti un pie kuriem tika atrastas skrejlapas angļu valodā. Atbildību par notikušo uzņēmusies kādreizējās neofašistiskās Krievijas Nacionālboļševiku partijas (NBP) pēctece - partija \"Cita Krievija\". Personas aizturētas ierindas laukumā netālu no vietas, kur tās ar kāpņu palīdzību bija pārlēkušas bāzes žogam, lai nesakcionēti iekļūtu bāzes teritorijā. Pie viņām atrastas skrejlapas angļu valodā. Nacionālboļševiku izplatītajos fotoattēlos redzams, ka viņi žogu šķērsojuši, turot rokās lielu karogu Georga lentes krāsās. Bāzē šīs personas paspējušas uzkavēties neilgu laiku, tāpēc neesot paspējušas izplatīt skrejlapas. Incidents noticis laikā, kad Ādažos sākušās starptautiskās mācības \"Saber Strike 2015\".", "link": "https://www.delfi.lv/161/criminal/46197819/dp-lindermans-aizturets-saistiba-ar-incidentu-adazu-poligona"},
{"title": "Robežsargi liedz nelikumīgi pārvietot 210 litrus dīzeļdegvielas", "category": "Kriminālziņas", "body": "Piektdien, 4. decembrī, robežsargi  Daugavpils  novadā izņēma septiņas tvertnes ar 210 litriem šķidruma, kam bija dīzeļdegvielai raksturīga smaka, un par nelikumīgu akcīzes preču pārvietošanu aizturēja vienu Latvijas pilsoni, portālu \"Delfi\" informēja  Valsts robežsardzes  pārstāve Jolanta Babiško. Valsts robežsardzes Aviācijas pārvaldes amatpersonas, veicot dzelzceļa posma Indra – Daugavpils apsekošanu no gaisa, Daugavpils novada Naujenas pagastā novēroja, kā no Latvijā iebraucoša kravas vilciena tiek izmestas degvielas tvertnes, kā arī vienu personu, kura veic šo tvertņu savākšanu un iekraušanu savā automašīnā. Robežsargi notikuma vietā aizturēja 1986. gadā dzimušu Latvijas pilsoni un izņēma septiņas tvertnes ar 210 litriem dīzeļdegvielas. Vīrietis ar automašīnu un izņemtajām tvertnēm nodots  Valsts policijas  amatpersonām.", "link": "https://www.delfi.lv/161/criminal/52732709/robezsargi-liedz-nelikumigi-parvietot-210-litrus-dizeldegvielas"},
{"title": "Svētdien 59 ceļu satiksmes negadījumos cietuši 13 un bojā gājis viens cilvēks", "category": "Kriminālziņas", "body": "Aizvadītajā diennaktī valstī reģistrēti 59 ceļu satiksmes negadījumi, tajos cietuši 13 cilvēki un viens gājis bojā.  Ceļu satiksmes  negadījums ar bojāgājušo reģistrēts  Zemgales  reģionā, liecina  Valsts policijas  (VP) apkopotā statistika. Kopumā ceļu satiksmes jomā pieņemti 305 administratīvo pārkāpumu lēmumi, tajā skaitā 120 par ātruma pārsniegšanu, 12 par automašīnas vadīšanu alkohola reibumā un četri par agresīvu braukšanu. Septiņi dzērājšoferi sodīti  Rīga  reģionā, trīs Vidzemē un divi Kurzemē. Autovadītājs, kas pie stūres sēdies narkotisko vielu iespaidā, pieķerts Rīgā. Trīs agresīvi braucošie autovadītāji sodīti Kurzemē un viens Vidzemē, informē VP.", "link": "https://www.delfi.lv/161/criminal/53980302/svetdien-59-celu-satiksmes-negadijumos-cietusi-13-un-boja-gajis-viens-cilveks"},
{"title": "Iespējamais naida noziegums Tukumā: policija turpina izmeklēšanu un uzsāk dienesta pārbaudi", "category": "Kriminālziņas", "body": "Valsts policija  (VP) turpina aktīvu izmeklēšanu par 23. aprīlī notikušo Tukumā, kur, iespējams, ļaunprātīgi tika aizdedzināts kāds vīrietis. Izmeklēšanā ir iegūti fakti tam, ka, iespējams, arī nav noticis noziedzīgs nodarījums, portāls \"Delfi\" noskaidroja VP. Tāpat VP uzsākta dienesta pārbaude par iespējamām nepilnībām policijas reaģēšanā, kā arī atteikumu sākt kriminālprocesu par draudiem cilvēka dzīvībai vai veselībai 23. aprīlī ap pulksten 4.24 no rīta VP saņēma sākotnējo informāciju, ka Tukumā kādā no daudzdzīvokļu mājām izcēlās ugunsgrēks. Ierodoties notikuma vietā, likumsargi konstatēja, ka divi vīrieši ir guvuši apdegumus. Lai noskaidrotu notikušā apstākļus, tika sākts kriminālprocess pēc Krimināllikuma 13. nodaļas par noziedzīgu nodarījumu pret personas veselību. Šobrīd kriminālprocesu izmeklēšanā pārņēmusi Valsts policijas  Zemgales  reģiona pārvaldes Kriminālpolicijas biroja Sevišķi smagu un sērijveida noziegumu apkarošanas nodaļa. Policijā uzsvēra, ka kriminālprocesā turpinās aktīva, objektīva un rūpīga izmeklēšana, kurā tiek pārbaudīta visa iespējamā informācija un versijas, kas varētu būt saistītas ar minēto notikumu. Tostarp ir nozīmētas vairākas ekspertīzes. \"Ir saprotama sabiedrības interese un vēlme nekavējoties uzzināt traģiskā notikuma motīvus un apstākļus. Tomēr, iekams norisinās izmeklēšana, Valsts policija atturas no pārsteidzīgu secinājumu paušanas vai apstiprināšanas,\" atzīmēja kārtības sargi. Valsts policija aicina sabiedrību uzticēties izmeklēšanai, kas jau no pirmās dienas notiek ciešā prokuratūras uzraudzībā. Sabiedrībai nav pamata uztraukumam, ka šis noziedzīgais nodarījums ir saistīts ar neiecietības izteikšanu. Izmeklēšanā ir iegūti fakti tam, ka, iespējams, arī nav noticis noziedzīgs nodarījums. Lai aizsargātu izmeklēšanas intereses un šajā kriminālprocesā iesaistīto personu sensitīvos datus un informāciju, pagaidām no plašākiem komentāriem atturamies. VP arī vērsa uzmanību, ka, reaģējot un izmeklējot noziegumus, nekad nav lūkojusi cilvēku pēc tā statusa, piederības vai jebkādām citām pazīmēm – sabiedrības un ikviena iedzīvotāja drošība ir policijas pamatinteresēs. Valsts policija kategoriski neatbalsta jebkāda veida vēršanos pret cilvēku vai kādām cilvēku grupām, balstoties uz to sociālo, rasu, nacionālās, etniskās, reliģiskās vai cita veida piederības. Ikvienam ir tiesības dzīvot drošā vidē un sabiedrībā, un ikvienam ir vienlīdzīgas tiesības saņemt palīdzību, ja tāda ir nepieciešama. Jau ziņots, kas tieši naktī uz piektdienu, 23. aprīli, notika daudzdzīvokļu namā Tukumā, Normunds Kindzulis (29 gadi) nespēja izstāstīt savam draugam Artim Jaunkļaviņam (23). Viņu pulksten četros pamodināja Normunda kliedzieni kāpņutelpā, izmisīgi saucot Arti palīgā. Nepaguvis saģērbties, Artis izskrējis kāpņutelpā, domājot, ka draugu, ar kuru dzīvoja kopā vienā dzīvoklī, kāds sit. \"Manā acu priekšā viņš dega, viņš agonijā kliedza, raudāja un lūdzās pēc palīdzības,\" portālam \"Delfi\" saka Artis. Viņš ir pārliecināts, ka Normunds apliets ar degšķidrumu un aizdedzināts, proti, cietis uzbrukumā, kurā piepildīti iepriekš vairākkārt izteikti draudi. \"Policists man uzreiz pajautāja – tā taču ir pašnāvība? Es saku – nē! Tam taču nav nekāda iemesla. Normundam turklāt ir pazudis maks, es domāju, tas ir nozagts, tā nav ne mājās, ne darbā, bet maka vietā viņam somā bija iebāzts degšķīdums, taču šķiltavu nebija –  tā bija skaidri redzami inscenēta lieta ,\" saka Artis. Tonakt Normunds bijis ciemos pie draudzenes (Artis precizē iepriekš medijos izskanējušo informāciju, ka viņš atgriezies no nakts maiņas), tāpēc mājās ieradies vēlu. \"Delfi\" arī sazinājās ar draudzeni, kuru viņš tonakt satika, un viņa teica, ka vēl tajā naktī ar Normundu pārrunājuši, uz kurieni varētu doties ceļojumā vasarā. Viņi ir jau diezgan ilgu laiku pazīstami, ļoti labi draugi, un viņai Normunds esot stāstījis par draudiem. Notikušais izsaucis plašu reakciju sabiedrībā un par to izteikušās dažādas amatpersonas, tostarp  Valsts prezidents ,  premjerministrs , ārlietu ministrs,  tieslietu  ministrs un  iekšlietu  ministrs.", "link": "https://www.delfi.lv/161/criminal/53143461/iespejamais-naida-noziegums-tukuma-policija-turpina-izmeklesanu-un-uzsak-dienesta-parbaudi"},
{"title": "Nedēļas nogalē zagļi piesavinājušies 50 vistas, televizoru, gleznas un degvielu", "category": "Kriminālziņas", "body": "Pagājušajā nedēļas nogalē, no piektdienas līdz svētdienai Latvijā notikušas astoņas zādzības no mājām – piektdien no kūts  Dobeles  novadā nozagtas 50 vistas, savukārt sestdien Jēkabpilī no dzīvojamās mājas iznestas gleznas un televizors, portāls \"Delfi\" noskaidroja Valsts policijā (VP). Kā liecina sākotnējā informācija, 22. janvārī Jēkabpilī, uzlaužot durvis, no kādas dzīvojamās mājas nozagts televizors un gleznas. Nodarīts materālais zaudējums 2300 eiro vērtībā. Policijā par notikušo sākts kriminālprocess. Savukārt Dobeles novada Bērzes pagastā no kādas kūts nozagtas 50 vistas. Nodarīts materiālais zaudējums 400 eiro vērtībā. Arī šajā gadījumā policijā par notikušo sākts kriminālprocess. Tāpat Bērzes pagastā, salaužot šīfera loksni, iekļūts siena šķūnī un no traktora nozagti 20 litri dīzeļdegvielas. Policija uzsākusi kriminālprocesu. Kā liecina sākotnējā informācija, 23. janvārī Tukuma novada Degoles pagastā, iekļūstot nožogotā teritorijā, no kravas transportlīdzekļa \"Scania\" degvielas tvertnes tika nozagti 260 litri dīzeļdegvielas. Nodarīts materiālais zaudējums 350 eiro vērtībā. Policijā par notikušo sākts kriminālprocess. Kā liecina VP apkopotā statistika, 23. janvārī Latvijā kopumā notikušas divas laupīšanas, trīs zādzības no mājokļa un divas automašīnas zādzības. Savukārt 22. janvārī Latvijā notikušas divas zādzības no mājām, viena automašīnas zādzība un nozagts viens velosipēds. Piektdien, 21. janvārī, Latvijā notikušas trīs zādzības no mājokļa, divas laupīšanas un viena auto zādzība.", "link": "https://www.delfi.lv/161/criminal/53981038/nedelas-nogale-zagli-piesavinajusies-50-vistas-televizoru-gleznas-un-degvielu"},
{"title": "Aizdomās par ekspluatāciju atkarību profilakses centros Latvijas reģionos aiztur astoņus cilvēkus", "category": "Kriminālziņas", "body": "Saistībā ar iespējamu cilvēktirdzniecību – darba ekspluatāciju kādos atkarību profilakses centros,  Valsts policija  (VP) šonedēļ ir aizturējusi organizētu grupu – astoņus cilvēkus, portāls \"Delfi\" uzzināja VP. Izmeklēšanas laikā iegūtā informācija liecina, ka biedrībai bija trīs filiāles dažādās vietās Latvijā, kur no narkotikām un alkohola atkarīgiem cilvēkiem bija piedāvāts saņemt atkarību profilakses programmu, taču tā vietā, lai nodrošinātu ārstniecību, reliģijas ideju aizsegā cietušie tika iesaistīti smagā un ilgstošā piespiedu darbā lauksaimniecībā un mežizstrādē, ar ierobežotām iespējām centrus pamest. Strādniekiem par darbu neko nemaksāja, taču lielāko daļu līdzekļus savā starpā sadalīja organizētās grupas dalībnieki. Aģentūras LETA rīcībā esošā informācija liecina, ka policijas redzeslokā nonākušais grupējums saistīts ar biedrību \"Neatkarība Balt.\". Tā ir izveidojusi palīdzības centrus Balvu novada Lazdukalnā, Tukuma novada Rindzelē un Ogres novada Lauberē. Pirmdien Lauberē policija ir aizvedusi visus šajā centrā dzīvojošos cilvēkus. Kā zināja teikt vietējie iedzīvotāji, cilvēki, kuri dzīvoja šajā centrā, katru rītu ar autobusu vesti uz darbu. Viņi dzīvojuši ļoti noslēgtu dzīvesveidu, neapmeklējuši pat vietējo veikalu, nekontaktējušies ar vietējiem iedzīvotājiem. Kopš pirmdienas filiālē neviens neesot redzēts. Arī citviet, kur filiāles izvietotas, pauda, ka centru kopienas dzīvojušas noslēgti un problēmas vietējiem iedzīvotājiem nav radījušas. Visi iemītnieki izvesti arī no centra Rindzelē, un šonedēļ tas ir slēgts. Oficiāla informācija par centra slēgšanu vietējiem iedzīvotājiem nav pieejama. Ar \"Neatkarība Balt.\" pārstāvjiem nav izdevies sazināties, jo publiski pieejami mobilo tālruņu numuri neeksistē vai ir izslēgti. Informācija biedrības mājaslapā liecina, ka biedrība sāka savu darbību 2007. gada 3. septembrī, kad tika atvērts pirmais palīdzības centrs atkarīgajiem. \"Veiksmīgas atbrīvošanās no jebkuras atkarības pamatā ir kristīgā ticība. Mēs ticam, ka katrs cilvēks, kurš pieņem lēmumu izmainīt savu dzīvi, var iegūt brīvību no atkarības. Atjaunošanās process ilgst vismaz vienu gadu,\" darbības ideju apraksta biedrība. Centros pastāvot \"savi iekšējie likumi un noteikumi, kuriem pakļaujas pilnīgi visi\". Saskaņā ar biedrības pausto, dienas kārtībā tiek paredzēts viss, sākot ar nodarbībām ar centra darbiniekiem, beidzot ar kopīgu darbu, sakopjot un labiekārtojot centru. Tiek atvēlēts laiks arī filmām, sporta nodarbībām un pastaigām. Kāds no aptaujātajiem avotiem stāstīja, ka filiāles vadība savulaik izteikusies, ka centrā tiek izmantota \"darba terapija\". Pērnā gada finanšu pārskatā biedrības vadība raksta, ka centros atrodas vairāk nekā 100 cilvēku, kuri saņem bezmaksas palīdzību, lai atbrīvotos no alkohola vai narkotiskās atkarības. Galvenokārt nepieciešamie izdevumi klientu uzturēšanai un rehabilitācijas centru darbības nodrošināšanai tiek segti no biedrības saimnieciskās darbības ienākumiem. Centri darbojas saskaņā ar terapeitisko komūnu principiem, nodrošinot savu pastāvēšanu galvenokārt no saimnieciskajā darbībā gūtajiem ienākumiem. \"Katrs klients, atrodoties palīdzības centrā, piekrīt uz laiku piedalīties darba terapijā, kas vērsta uz darba iemaņu atjaunošanu un nodarbinātības veicināšanu, un stāties darba attiecībās, veicot darbu ārpus centra teritorijas, ko apliecina, parakstoties līgumā par palīdzības sniegšanu,\" pausts gada pārskatā. Nopelnītie naudas līdzekļi tiek izlietoti centra saimnieciskajām vajadzībām tā uzturēšanai un darbības nodrošināšanai – pārtikai, saimnieciskajām precēm, apģērbam, komunālajiem maksājumiem un citiem mērķiem. Biedrība ir noslēgusi līgumu ar vairākiem uzņēmumiem, kuros strādā centru klienti. SIA \"Brīvzemnieki-Melior\" bija nepieciešams pārlikt līgumā norādīto kūdras gabalu apjomu no vienas vagas uz otru. SIA \"Stende Forest\" un SIA \"MM Kvartāls\" centru iemītnieki stādījuši koku stādiņus, bet SIA \"Dimdini Agro\" veikuši dārzeņu novākšanu un pirmapstrādi. No 2013. gada septembra līdz 2015. gada decembrim ar Eiropas Ekonomikas zonas finanšu instrumenta un valsts finansiālu atbalstu biedrība īstenoja projektu \"Biedrības \"Neatkarība Balt.\" darbības attīstība atkarīgo un līdzatkarīgo personu dzīves kvalitātes uzlabošanā Latvijā\". Savukārt 2017. gadā policijas Balvu iecirknī likumsargi biedrībai izteica pateicību par sadarbību, jo, pateicoties centra darbībai, tika atrasti vairāk nekā desmit meklēšanā izsludināti cilvēki. \"Firmas.lv\" dati liecina, ka biedrības valdes loceklis ir Vjačeslavs Vahruševs. Līdz 2020. gadam valdē bija arī Kristiāna Vahruševa. Biedrības apgrozījums pērn ir bijis 112 742 eiro, bet peļņa 783 eiro. Policija sīkāku informāciju par notikušo sniegs preses konferencē ceturtdien pulksten 13, un tajā piedalīsies iekšlietu ministre Marija Golubeva (AP) un Valsts policijas priekšnieka vietnieks, Galvenās kriminālpolicijas pārvaldes priekšnieks Andrejs Grišins.", "link": "https://www.delfi.lv/161/criminal/53389725/aizdomas-par-ekspluataciju-atkaribu-profilakses-centros-latvijas-regionos-aiztur-astonus-cilvekus"},
{"title": "Policija operatīvi aiztur dzīvojamā vagoniņa zagli Madonā", "category": "Kriminālziņas", "body": "2. decembrī  Madonas  novada Lazdonas pagastā kādā īpašumā tika konstatēta dzīvojamā vagoniņa zādzība. Neilgi pēc noziedzīgā nodarījuma izdarīšanas tika aizturēts vīrietis, kā arī nozagtais vagoniņš tika atrasts netālu no Rīgas, portālu \"Delfi\" informēja  Valsts policijas  (VP) pārstāve Zane Vaskāne. Aizvadītajā nedēļā kāds vīrietis savā īpašumā Madonas novadā konstatēja, ka no teritorijas ir nozagts viņa dzīvojamais vagoniņš. Īpašniekam šādi tika nodarīti 3000 eiro materiālie zaudējumi. Policisti jau nākamajā dienā aizturēja 1987. gadā dzimušu vīrieti un noskaidroja, ka nozagtais vagoniņš atrodas netālu no Rīgas. Vagoniņš tika atrasts un atdots cietušajam. Par šo faktu tika uzsākts kriminālprocess pēc Krimināllikuma 175. panta pirmās daļas. Kriminālprocesā turpinās izmeklēšana. Par minētā nozieguma izdarīšanu var sodīt ar brīvības atņemšanu uz laiku līdz pieciem gadiem vai ar īslaicīgu brīvības atņemšanu, vai ar piespiedu darbu, vai ar naudas sodu, konfiscējot mantu vai bez mantas konfiskācijas.", "link": "https://www.delfi.lv/161/criminal/52733071/policija-operativi-aiztur-dzivojama-vagonina-zagli-madona"},
{"title": "Krievijas iebrukums Ukrainā: Latvijā policija sākusi 15 kriminālprocesus par pārkāpumiem", "category": "Kriminālziņas", "body": "Laikā, no 24. februāra līdz 31. martam,  Valsts policija  (VP) kopumā fiksējusi 84 piketus, sapulces vai publiskus pasākumus, kuros pausts atbalsts Ukrainas tautai. Šajā laika posmā par dažādiem likumpārkāpumiem ierosinātas 75 resoriskās pārbaudes, sākti 36 administratīvo pārkāpumu procesi un 15 kriminālprocesi, portāls \"Delfi\" uzzināja VP. Pieci kriminālprocesi sākti marta izskaņā – trīs par automašīnu bojāšanu Rīgā, viens Kurzemes reģionā par Ukrainas karoga zādzību un vēl viens Latgales reģionā par Ukrainas karoga dedzināšanu vispārbīstamā veidā. Kriminālprocesos piemēroti arī aizdomās turēto statusi. Turpinot VP darbu situācijas uzraudzībā, aizvien lielākais īpatsvars likumpārkāpumu, par ko arī ierosinātas resoriskās pārbaudes, konstatēti saistībā ar Kremļa agresiju un karu atbalstošiem uzrakstiem vai simboliem, tostarp uzzīmētiem \"Z\" burtiem dažādās vietās Latvijā, kas visbiežāk atainoti uz infrastruktūras objektiem. Tāpat resoriskās pārbaudes ierosinātas par četriem gadījumiem, kas notikuši laikā no 25. līdz 28. martam, kad dažādās vietās Rīgā konstatēti bojāti reklāmas plakāti, kas pauž palīdzību vai atbalstu kara bēgļiem no Ukrainas – divos gadījumos tie apķēpāti, bet vēl divos gadījumos sagriezti ar asu priekšmetu. Savukārt 25. martā sākta resoriskā pārbaude par Rīgā fiksētu gadījumu, kad automašīnai ar Ukrainas valsts reģistrācijas numura zīmēm sadurtas visas riepas. Tāpat Rīgā, 29. martā, fiksēts gadījums, kad teritorijā pie kādas izglītības iestādes, v īrietis nolauza pie automašīnas piespraustu Ukrainas karogu . Šobrīd vīrietis tiek meklēts par huligāniska rakstura darbībām. Līdz 31. martam Valsts policija ierosinājusi kopumā 37 administratīvo pārkāpumu procesus, no kuriem jaunākie procesi sākti par diviem fiksētiem notikumiem Zemgales reģionā. Vienā gadījumā kāds automašīnas īpašnieks 27. martā konstatēja, ka uz viņa transportlīdzekļa virsbūves uzrakstīti simboli \"Z\", bet otrā gadījumā, laika posmā no 23. uz 24. martu, kāda persona, pārkāpjot vispārpieņemtās uzvedības normas un traucējot mieru, apzīmēja ar simbolu \"Z\" automašīnu ar Ukrainas valsts reģistrācijas numura zīmēm, kā arī uz tās jumta uzbēra sagrieztas, marinētas dilles. Marta izskaņā ierosināti arī pieci jauni kriminālprocesi, kas kopumā veido nu jau 15 kriminālprocesus Valsts policijas lietvedībā saistībā ar notikumiem par Ukrainas bēgļiem vai atbalstu Kremļa režīma karam Ukrainā. Trīs no tiem ierosināti par automašīnu bojāšanu Rīgā. Viens tāds gadījums fiksēts 25. martā, kad sievietei ar kādu nepazīstamu vīrieti izcēlās konflikts par transportlīdzekļa novietošanu, kam eskalējoties, persona uz sievietes automašīnas ieskrāpēja simbolu \"Z\". Tāpat šajā datumā citviet Rīgā konstatēts, ka, iespējams, nozagtas numurzīmes no Ukrainas pilsonim piederošas automašīnas, savukārt trešais gadījums konstatēts 26. martā, kad tikusi bojāta automašīna ar Ukrainas valsts reģistrācijas numurzīmēm – bojāts tās priekšējais panelis, kā arī ir aizdomas par transportlīdzekļa zādzības mēģinājumu. Vēl viens kriminālprocess sākts saistībā ar Ukrainas karoga zādzību 28. martā Kurzemes reģionā. Sākotnēji tika konstatēts, ka no kāda pagasta pārvaldes ēkas fasādes ap pulksten 14 kāds vīrietis norāva Ukrainas valsts karogu un to ievietoja automašīnā, kurā atradās vairākas personas, un aizbrauca. Aptuveni stundu vēlāk, ap pulksten 15 konkrētā automašīna ar zagto guvumu tika aizturēta līdz ar tajā esošajām personām – četriem vīriešiem un vienu sievieti. Par notikušo ierosināts kriminālprocess pēc Krimināllikuma 180. panta pirmās daļas par zādzību nelielā apmērā. Par šādu nodarījumu personas var tikt sodītas ar brīvības atņemšanu uz laiku līdz vienam gadam vai ar īslaicīgu brīvības atņemšanu, vai ar probācijas uzraudzību, vai ar sabiedrisko darbu, vai ar naudas sodu. Vienam vīrietim šobrīd kriminālprocesā piemērots aizdomās turētā statuss. Savukārt 30. martā Latgales reģionā, ap pulksten 19.30, VP Latgales reģiona pārvaldē tika saņemta informācija, ka Rēzeknē blakus trīs vīriešu kompānijai deg Ukrainas karogs. Uz notikuma vietu nekavējoties izbrauca Valsts policijas norīkojums, kas pārtrauca likumpārkāpumu un veica notikuma apstākļu noskaidrošanu. Sākotnēji klātesošās trīs personas noliedza savu saistību ar notikušo, taču Valsts policijai veicot operatīvos pasākumus un izmeklēšanas darbības, izdevās noskaidrot cietušā karoga īpašnieku un tā pazušanas apstākļus, un jau nākošajā dienā, 31. martā, iepriekš satiktie trīs vīrieši tika aizturēti aizdomās par noziedzīgo nodarījumu. Par notikušo ierosināts kriminālprocess pēc Krimināllikuma 185. panta otrās daļas par svešas mantas tīšu iznīcināšanu vai bojāšanu, ja tā izdarīta ar dedzināšanu vai citādā vispārbīstamā veidā. Par šādu noziedzīgu nodarījumu personas var tikt sodītas pat ar brīvības atņemšanu uz laiku līdz desmit gadiem un ar probācijas uzraudzību uz laiku līdz trīs gadiem vai bez tās. Šobrīd vienai personai jau piemērots aizdomās turētā statuss. Izmeklēšana kriminālprocesā turpinās un vienlaikus tiek vērtēts vai likumpārkāpumā nav saskatāmas arī naida kurināšanas pazīmes, par ko paredzēta kriminālatbildības atbilstoši Krimināllikuma 78. pantam. Vienlaikus, vērtējot arī iepriekšējās nedēļas nogalē un šīs nedēļas sākumā notikušos pasākumus Ukrainas tautas atbalstam, tie lielākoties aizritējuši mierīgi un bez pārkāpumiem. Līdz šim kopumā tādi ir bijuši jau 84. VP rūpīgi seko līdzi norisēm sabiedrībā un pievērš pastiprinātu uzmanību jebkādām viedokļu un darbību izpausmēm, kas saistīti ar agresiju pret Ukrainas bēgļiem vai atbalstu Kremļa režīma karam Ukrainā, lai novērstu iespējamos likumpārkāpumus un aicina arī iedzīvotājus ziņot par manītiem likumpārkāpumiem vai sabiedriskās kārtības apdraudējumiem, zvanot 110.", "link": "https://www.delfi.lv/161/criminal/54207322/krievijas-iebrukums-ukraina-latvija-policija-sakusi-15-kriminalprocesus-par-parkapumiem"},
{"title": "Viltus policisti šonedēļ trim cilvēkiem izkrāpuši naudu", "category": "Kriminālziņas", "body": "Valsts policijas  (VP) iecirkņos visā Latvijā aizvien tiek saņemta informācija par krāpniekiem, kuri uzdodas par policijas darbiniekiem un cenšas izkrāpt personu un bankas datus, kā arī naudu – šonedēļ policija fiksējusi trīs šādus gadījumus, portāls \"Delfi\" uzzināja VP. Iedzīvotāji lielākoties ir vērīgi un informēti par telefonkrāpšanas riskiem, neatklājot zvanītājiem prasītos datus un pārtraukuši sarunu, taču šīs nedēļas laikā ir fiksēti trīs gadījumi, kad krāpniekiem izdevies izkrāpt ievērojamas naudas summas. Šā gada 16. augustā VP Rīgas reģiona pārvaldes Olaines iecirknī vērsās kāda sieviete, no kuras bankas konta izkrāpti 10 102 eiro. Savukārt VP Rīgas Kurzemes iecirknī reģistrēts gadījums, kad pēc līdzīga zvana no bankas konta pārskaitīti 2200 eiro un vēl 4500 eiro rezervēti, bet VP Rīgas Teikas iecirknī fiksēts gadījums, kad kādam cilvēkam šādi izkrāpti 2500 eiro. VP ir uzsākti kriminālprocesi un notiek izmeklēšana. Visos gadījumos zvanītāji ir uzdevušies par policijas darbiniekiem un informējuši zvana saņēmējus par it kā pretlikumīgām darbībām personu bankas kontos. Lai tās it kā novērstu, viltvārži pieprasījuši gan cietušo personu datus, gan bankas piekļuves datus, tādējādi pretlikumīgi pārskaitot bankas kontos esošo naudas līdzekļus. VP atkārtoti atgādina, ka ne policijas, ne citu valsts iestāžu darbinieki nezvanīs, lai noskaidrotu sensitīvu informāciju, un nekad neprasīs atklāt piekļuves datus bankas kontiem. Tāpat VP vērš uzmanību gadījumiem, kad Latvijas iedzīvotāji mēdz saņemt krāpnieciskas e-pasta vēstules, kas it kā izsūtītas policijas vai citu sadarbības institūciju vārdā, izmantojot arī šo iestāžu simboliku. VP aicina kritiski izvērtēt ikvienu kā telefoniski, tā rakstiski saņemto informāciju, īpaši, ja tā ir saistīta ar finanšu jautājumiem. Vislabāk šāda veida saziņu uzreiz pārtraukt, nekādā gadījumā nevērt vaļā pielikumus un būtiskākais – nevienam svešiniekam nesniegt informāciju par sevi. VP aicina būt atbildīgiem un par šāda veida krāpšanas riskiem informēt arī savus gados vecākos tuviniekus, kaimiņus un draugus. Gadījumā, ja ir izkrāpta nauda, par to sākotnēji jāinformē sava banka un pēc tam jāvēršas ar iesniegumu tuvākajā VP iecirknī. Riska informāciju par aizdomīgām darbībām interneta vidē ir iespējams nosūtīt VP mobilajā lietotnē \"Mana drošība\".", "link": "https://www.delfi.lv/161/criminal/54656562/viltus-policisti-sonedel-trim-cilvekiem-izkrapusi-naudu"},
{"title": "'Meduza': uz Latvijas iedzīvotāju krīt aizdomas par neķītru vēstuļu sūtīšanu Krievijas šahistēm", "category": "Kriminālziņas", "body": "Aizdomās turamo, kurš Krievijas sportistēm ilgāk nekā desmit gadus no Latvijas sūtījis vēstules ar lietotiem prezervatīviem un pornogrāfiskiem attēliem, izdevies noskaidrot tīmekļa izdevuma \"Meduza\" žurnālistu veiktā izmeklēšanā. Sportistes, kas cietušas no \"šaha maniaka\", daudzkārt sūdzējušās Krievijas policijai, taču tas nav devis nekādus rezultātus. Tomēr Latvijā bāzētā izdevuma \"Meduza\" žurnālistēm Kristīnai Safomovai un Lilijai Japarovai izdevies noskaidrot iespējamo vaininieku, kurš vēstules sūtījis no pasta nodaļas Pļavniekos, Rīgā. Aizdomas par neķītro vēstuļu sūtīšanu Krievijas sportistēm krīt uz Latvijā dzīvojošo Andreju Strebkovu, kurš arī ir šaha meistars. Viņš gan turnīros Latvijā jau sen nav startējis. Pēc izglītības būdams vēsturnieks, Strebkovs iztiku pelna ar tulka pakalpojumiem, kas sniegti gan valsts iestādēm, gan privāti, kā arī ar šaha privātstundām. Kā norāda izdevums, viņš ilgstoši mēģinājis kļūt par rakstnieku, taču panākumus nav guvis. Kā noskaidrojis izdevums, par \"šaha maniaka\" upuriem laikā no 2009. līdz 2019.gadam kļuvušas vismaz 15 šahistes, pamatā no Krievijas, no kurām piecas nepiedienīgo vēstuļu saņemšanas brīdī bijušas jaunākas par 18 gadiem. Dažas šādus sūtījumus saņēmušas tikai vienreiz, bet citām tie pienākuši regulāri. Šādas vēstules saņēmušas arī vairākas pērn rudenī Rīgā notikušā Starptautiskās Šaha federācijas ( FIDE ) turnīra \"Grand Swiss\" dalībnieces gan no Krievijas, gan Kazahstānas un Indijas. Viesnīca, kurā bija apmetušās šahistes, par šiem sūtījumiem informējusi arī Latvijas Valsts policiju.", "link": "https://www.delfi.lv/161/criminal/54029492/meduza-uz-latvijas-iedzivotaju-krit-aizdomas-par-nekitru-vestulu-sutisanu-krievijas-sahistem"},
{"title": "36 gadus vecs vīrietis Pļavniekos terorizē vecākus un uzbrūk tēvam", "category": "Kriminālziņas", "body": "Sestdien, 20. augustā, pulksten 10  Rīgas pašvaldības policija  (RPP) saņēma izsaukumu no 68 gadus veca vīrieša, kurš skaidroja, ka Pļavniekos kāda persona cenšas uzlauzt viņa dzīvokļa durvis, portāls \"Delfi\" uzzināja RPP. Ierodoties notikuma vietā pie likumsargiem pienāca izsaucējs, kurš skaidroja, ka viņa dēls kārtējo reizi esot lauzis dzīvokļa durvis, metis pa logiem ar akmeņiem, taču šobrīd esot pametis notikuma vietu un devies projām. Tāpat 68 gadus vecais vīrietis apgalvoja, ka dēls bieži lietojot alkoholu un viņu ar sievu terorizējot. Arī dzīvojamās mājas apsaimniekotājs apliecināja, ka vīrieša dēls dedzinot miskastes, laužot pastkastītes, bojājot tēva automašīnu un dzīvokļa durvis. Noskaidrots, ka cietušā dēlam šobrīd esot probācijas uzraudzība un aizliegums tuvoties vecāku dzīvesvietai. 68 gadus vecajam vīrietim ieteikts atkārtoti ziņot policijai, ja dēls atgriežas. Nepilnu stundu vēlāk tajā pašā apkaimē pie kārtības sargiem vērsās kāds vīrietis, kurš skaidroja, ka daudzīvokļu mājas pagalmā notiek cīkstēšanās starp vairākiem vīriešiem. Mirkli vēlāk policisti ieradās aculiecinieka norādītajā pagalmā un izrādījās, ka agresīvais dēls atgriezies nama pagalmā un uzbrucis tēvam. Tā kā blakus bija arī ēkas apsaimniekotājs, viņiem divatā izdevās dēlu neitralizēt, noguldot uz zemes. Ņemot vērā to, ka cietušajam bija pārsista lūpa, policisti piedāvāja izsaukt Neatliekamās medicīniskās palīdzības dienesta brigādi, tomēr vīrietis atteicās. Kārtības sargi agresīvo dēlu aizturēja un nodeva  Valsts policijas  rīcībā, jo šajā gadījumā par vīrieša rīcību paredzēta kriminālatbildība. Par tuvošanās aizlieguma pārkāpumu soda ar īslaicīgu brīvības atņemšanu vai ar probācijas uzraudzību, vai ar sabiedrisko darbu, vai ar naudas sodu.", "link": "https://www.delfi.lv/161/criminal/54664572/36-gadus-vecs-virietis-plavniekos-terorize-vecakus-un-uzbruk-tevam"},
{"title": "Video: Cilvēktirdzniecība un ekspluatēšana – kā izskatās policijas slēgtajos atkarību profilakses centros", "category": "Kriminālziņas", "body": "Portāls \"Delfi\" piedāvā VP sagatavotu ieskatu šajos biedrības uzturētajos centros. Kā informēja policijā, biedrībai bija trīs filiāles dažādās vietās Latvijā, kur no narkotikām un alkohola atkarīgiem cilvēkiem bija piedāvāts saņemt atkarību profilakses programmu, taču tās vietā reliģijas ideju aizsegā cilvēki tika iesaistīti smagā un ilgstošā piespiedu darbā lauksaimniecībā un mežizstrādē. Policijas operācijas laikā šā gada 13. jūlijā konstatēts, ka centros uzturējās kopumā 105 cilvēki. Upuri bija izmitināti antisanitārās telpās ar ierobežotām iespējām centrus pamest. Policijas rīcībā esošā informācija liecina, ka strādniekiem par darbu neko nemaksāja, taču lielāko daļu nopelnītos līdzekļus savā starpā sadalīja organizētās grupas dalībnieki. Kratīšanu laikā atsavināti vairāk nekā 140 000 eiro un trīs apvidus klases automašīnas. Kriminālprocesa ietvaros ir iegūta informācija, ka reliģiskās konfesijas aizsegā vairāku gadu garumā personas apvienojoties organizētā grupā ar noteiktu lomu sadali, bija izveidojušas \"biedrību\" ar filiālēm vairākās vietās Latvijā, kā biedrības mērķi norādot palīdzību personām atbrīvoties no narkotiku un alkohola atkarības. Policijas rīcībā esošā informācija ļauj likumsargiem izvirzīt pieņēmumu, ka, slēpjoties zem šī mērķa, organizētās grupas pārstāvji, izmantojot personu ievainojamību, nostrādināja viņus fiziski smagā darbā. Biedrība visbiežāk šos atkarīgos cilvēkus uzrunāja uz ielām un meklēja caur draudzes locekļiem, daži tur nonāca arī pēc savu tuvinieku ieteikuma. Viņu vidū bija cilvēki ar narkotiku un alkohola atkarībām, kā arī garīgiem traucējumiem. Nonākot biedrības centros, cilvēkiem obligāti bija jāparaksta līgums, kurā tika atrunāta iekšējā kārtība un pienākumi. Personām bija jānodod savi sakaru līdzekļi un personu apliecinošie dokumenti centru vadībai. Policijai ir aizdomas, ka centros cilvēki atradās stingrā uzraudzībā un viņiem bija stingri noteikts dienas režīms. Kriminālprocesā iegūtā informācija liecina, ka cilvēkiem bija jāstrādā sešas dienas nedēļā no deviņām līdz desmit stundām, un šādi nosacījumi tika pamatoti ar \"darba terapiju\". Ja kāds nespēja izpildīt darba normu, tika veiktas profilaktiskas pārrunas un neizdarītais bija jāatstrādā svētdienā saimniecības darbos centrā. Sākotnēji cilvēkiem bija iespēja sazināties ar saviem tuviniekiem tikai caur centra vadību. Vēlāk atsevišķiem cilvēkiem, kas bija ieguvuši centra vadības uzticību, bija iespēja arī personiski sazināties ar tuviniekiem. Izmeklēšanas laikā iegūtā informācija liecina, ka kvalificēta medicīnas aprūpe centros nebija pieejama, tika īstenota pašārstēšanās. Vienīgi smagākajos gadījumos tika izsaukta neatliekamā medicīniskā palīdzība. Iemītniekiem tika nodrošinātas trīs ēdienreizes dienā, taču to devas, iespējams, neatbilda smagā darba un dzīves apstākļiem. Tāpat iemītniekiem tika nodrošināta gultasvieta un iespēja nomazgāties. No darba brīvajā laikā vajadzēja nodoties lūgšanām. Policijas rīcībā esošā informācija liecina, ka par padarīto darbu upuri nekādu atlīdzību nesaņēma, organizatori visu iegūto naudu, atbilstoši iekšējai hierarhijai, sadalīja savā starpā. Lai slēptu patiesos ieņēmumus, centra vadība un viņiem pietuvinātie cilvēki reģistrējās kā individuālie komersanti, un slēdza līgumus vai mutiskas vienošanās ar zemnieku saimniecībām vai citiem darba devējiem par atsevišķu darbu veikšanu. Daļu samaksas norunāja veikt ar pārskaitījumu, bet daļu – skaidrā naudā. Biedrības kontā tika ieskaitīti tikai tie līdzekļi, kas bija nepieciešami centru formālai uzturēšanai. Šo centru klientiem bija ierobežotas iespējas pamest savu uzturēšanos vietu. Policijai ir zināmi gadījumi, kad strādniekus, kas bija izbēguši no centriem, noziedzīgās grupas dalībnieki meklēja un centās panākt viņu atgriešanos. Organizēto grupu vadīja tās līderis – Krievijas valstspiederīgais, kuram ir legāla uzturēšanās atļauja Latvijā. \" Lursoft \" informācija liecina, ka šis vīrietis ir Vjačeslavs Vakruševs. Visus rīkojumus viņš deva personīgi nekur neiesaistoties. Iespējams, līderis arī guva vislielāko peļņu no cilvēku paverdzināšanas. Persona, kura ieņēma līdera \"labās rokas\" statusu – uzturēja sakarus ar centru vadītājiem un nodeva tiem līdera norādījumus, koordinēja savervēto cilvēku nonākšanu centros. Nākamie pēc statusa bija trīs centru vadītāji, kuri ar palīgiem un brigadieriem (centru iemītniekiem, kuri bija ieguvuši vadības uzticību) organizēja iekšējo kārtību. Iepriekšminētā biedrība policijas redzeslokā nonāca 2018. gada rudenī. Tika veiktas pārbaudes centros, taču tobrīd neizdevās iegūt pietiekamu pierādījumu kopumu, lai varētu celt apsūdzību. Pēc šīm pārbaudēm centros nedaudz uzlabojās dzīves apstākļi, taču organizētās grupas dalībnieki kļuva daudz piesardzīgāki. Šī izmeklēšana un cita iegūtā informācija bija par pamatu 2020. gadā uzsākt kriminālprocesu un veikt jau plašāku izmeklēšanu par visiem biedrības centriem. Saistībā ar notikušo ir uzsākts kriminālprocess pēc Krimināllikuma 154.1 panta trešās daļas (par cilvēku tirdzniecību organizētā grupā) un Krimināllikuma 195. panta trešās daļas (par noziedzīgi iegūtu līdzekļu legalizāciju lielos apmēros). Šobrīd trim aizturētajiem ir piemērots drošības līdzeklis – apcietinājums, un tiks lemts par apcietinājuma piemērošanu vēl divām personām. Visiem centra iemītniekiem tika izskaidrota un piedāvāta iespēja saņemt valsts nodrošinātu palīdzību. Jau ziņots, ka pagaidām ar \"Neatkarība Balt.\" pārstāvjiem  nav izdevies sazināties . Informācija biedrības mājaslapā liecina, ka biedrība sāka savu darbību 2007. gada 3. septembrī, kad tika atvērts pirmais palīdzības centrs atkarīgajiem. \"Veiksmīgas atbrīvošanās no jebkuras atkarības pamatā ir kristīgā ticība. Mēs ticam, ka katrs cilvēks, kurš pieņem lēmumu izmainīt savu dzīvi, var iegūt brīvību no atkarības. Atjaunošanās process ilgst vismaz vienu gadu,\" darbības ideju apraksta biedrība. Centros pastāvot \"savi iekšējie likumi un noteikumi, kuriem pakļaujas pilnīgi visi\". Saskaņā ar biedrības pausto, dienas kārtībā tiek paredzēts viss, sākot ar nodarbībām ar centra darbiniekiem, beidzot ar kopīgu darbu, sakopjot un labiekārtojot centru. Tiek atvēlēts laiks arī filmām, sporta nodarbībām un pastaigām. Kāds no aptaujātajiem avotiem stāstīja, ka filiāles vadība savulaik izteikusies, ka centrā tiek izmantota \"darba terapija\". Pērnā gada finanšu pārskatā biedrības vadība raksta, ka centros atrodas vairāk nekā 100 cilvēku, kuri saņem bezmaksas palīdzību, lai atbrīvotos no alkohola vai narkotiskās atkarības. Galvenokārt nepieciešamie izdevumi klientu uzturēšanai un rehabilitācijas centru darbības nodrošināšanai tiek segti no biedrības saimnieciskās darbības ienākumiem. Centri darbojas saskaņā ar terapeitisko komūnu principiem, nodrošinot savu pastāvēšanu galvenokārt no saimnieciskajā darbībā gūtajiem ienākumiem. \"Katrs klients, atrodoties palīdzības centrā, piekrīt uz laiku piedalīties darba terapijā, kas vērsta uz darba iemaņu atjaunošanu un nodarbinātības veicināšanu, un stāties darba attiecībās, veicot darbu ārpus centra teritorijas, ko apliecina, parakstoties līgumā par palīdzības sniegšanu,\" pausts gada pārskatā. Nopelnītie naudas līdzekļi tiek izlietoti centra saimnieciskajām vajadzībām tā uzturēšanai un darbības nodrošināšanai – pārtikai, saimnieciskajām precēm, apģērbam, komunālajiem maksājumiem un citiem mērķiem. Biedrība ir noslēgusi līgumu ar vairākiem uzņēmumiem, kuros strādā centru klienti. SIA \"Brīvzemnieki-Melior\" bija nepieciešams pārlikt līgumā norādīto kūdras gabalu apjomu no vienas vagas uz otru. SIA \"Stende Forest\" un SIA \"MM Kvartāls\" centru iemītnieki stādījuši koku stādiņus, bet SIA \"Dimdini Agro\" veikuši dārzeņu novākšanu un pirmapstrādi. No 2013. gada septembra līdz 2015. gada decembrim ar Eiropas Ekonomikas zonas finanšu instrumenta un valsts finansiālu atbalstu biedrība īstenoja projektu \"Biedrības \"Neatkarība Balt.\" darbības attīstība atkarīgo un līdzatkarīgo personu dzīves kvalitātes uzlabošanā Latvijā\". Savukārt 2017. gadā policijas Balvu iecirknī likumsargi biedrībai izteica pateicību par sadarbību, jo, pateicoties centra darbībai, tika atrasti vairāk nekā desmit meklēšanā izsludināti cilvēki. \"Firmas.lv\" dati liecina, ka biedrības valdes loceklis ir Vjačeslavs Vahruševs. Līdz 2020. gadam valdē bija arī Kristiāna Vahruševa. Biedrības apgrozījums pērn ir bijis 112 742 eiro, bet peļņa 783 eiro.", "link": "https://www.delfi.lv/161/criminal/53391391/video-cilvektirdznieciba-un-ekspluatesana-ka-izskatas-policijas-slegtajos-atkaribu-profilakses-centros"},
{"title": "Policija pie dīlera atrod patronu un sevišķi bīstamas narkotikas", "category": "Kriminālziņas", "body": "Valsts policija  (VP) par bīstamu narkotisko vielu tirdzniecību aizturējusi agrāk sodītu vīrieti, informēja VP. 8. septembrī Rīgas Kurzemes iecirkņa policisti sadarbībā ar Speciālo uzdevumu bataljona likumsargiem aizturēja 1973.gadā dzimušu vīrieti, kurš nodarbojies ar narkotisko vielu tirdzniecību. Kratīšanā viņa dzīvesvietā policija atrada 39 gabalus folija vīstokļus ar 3,28 gramiem karfentanila, 0,48 gramiem marihuānas un 16 klonazepāma tabletēm. Tāpat atsavināta viena patrona, 120 cigarešu bez Latvijas akcīzes markām un elektroniskie svari. Karfentanils ir sintētiska narkotika un viens no spēcīgākajiem zināmajiem opioīdiem, kuru izmanto veterinārārsti, lai iemidzinātu lielos dzīvniekus, piemēram, ziloņus, lāčus un citus zvērus. Aizturētā persona jau iepriekš ir bijusi policijas redzeslokā un ir sodīta par narkotisko un psihotropo vielu nelikumīgu apriti. Šodien tiesa lems par drošības līdzekļa - apcietinājuma piemērošanu šai personai.", "link": "https://www.delfi.lv/161/criminal/52456775/policija-pie-dilera-atrod-patronu-un-seviski-bistamas-narkotikas"},
{"title": "Policija Latgalē izņēmusi vairāk nekā kilogramu metamfetamīna", "category": "Kriminālziņas", "body": "Valsts policijas  (VP)  Latgales  reģiona pārvaldes Kriminālpolicijas biroja darbinieki, realizējot operatīvo informāciju izņēma lielu daudzumu narkotisko vielu – vairāk nekā vienu kilogramu metamfetamīna, portāls \"Delfi\" uzzināja VP. Tāpat tika aizturēts arī organizētās noziedzīgās grupas aktīvs dalībnieks. Par šo faktu uzsākts kriminālprocess un notiek izmeklēšana. 29. septembrī policisti, pēc operatīvās informācijas iegūšanas, veica kratīšanu kāda 1981. gadā dzimuša vīrieša dzīvesvietā. Kratīšanas laikā tika konstatēts, ka vīrietis uzglabā aptuveni kilogramu metamfetamīna, 30 gramus izžāvētas marihuānas un 50 tabletes \"Subutex\", kuras satur bīstamu psihotropo vielu buprenorfīnu. Lai noteiktu precīzu konfiscēto vielu daudzumu un sastāvu – nozīmētas nepieciešamās ekspertīzes. Aizdomās turamajai personai, kurš pēc policijas rīcībā esošās informācijas ir aktīvs organizētās noziedzības grupas dalībnieks, 30.septembrī tiesa piemēroja drošības līdzekli – apcietinājumu. Vīrietis jau iepriekš tika sodīts par analoģiskiem pārkāpumiem un no ieslodzījuma vietas atbrīvojās šī gada pavasarī. Policijā atzīmēja, ka personai par šo faktu draud kriminālatbildība pēc Krimināllikuma 253. panta 3. daļas, par narkotisko vai psihotropo vielu neatļautu izgatavošanu, iegādāšanos, glabāšanu, pārvadāšanu vai pārsūtīšanu realizācijas nolūkā vai par narkotisko vai psihotropo vielu neatļautu realizēšanu, ja to izdarījusi organizēta grupa vai ja tās izdarītas ar narkotiskajām vai psihotropajām vielām lielā apmērā, vai ja tās izraisījušas citas smagas sekas, kā arī par narkotisko vai psihotropo vielu realizāciju nepilngadīgai personai, izglītības iestādēs vai to teritorijā, restorānos, kafejnīcās, bāros, publiskās izklaides vai svētku pasākumu norises vietās. Par šādu noziegumu soda ar brīvības atņemšanu uz laiku no pieciem līdz 15 gadiem, konfiscējot mantu vai bez mantas konfiskācijas, un ar probācijas uzraudzību uz laiku līdz trim gadiem.", "link": "https://www.delfi.lv/161/criminal/52525539/policija-latgale-iznemusi-vairak-neka-kilogramu-metamfetamina"},
{"title": "Desmit jaunieši nozaguši automašīnu un bēguši no policijas", "category": "Kriminālziņas", "body": "Kārtības sargi skaidroja, ka, izbraucot policijas norīkojumam, minētā automašīna tika pamanīta Burtnieku novadā, braucot uz Valmiera pusi, taču jaunieši, jau iztālēm pamanot policijas automašīnu, uzreiz metušies bēgt. Policija uzsāka pakaļdzīšanos un izteica prasību apturēt automašīnu, taču nesekmīgi, jo jaunieši turpināja bēgšanu. Policijas rīcībā tika saņemta informācija, ka nozagtajā transportlīdzeklī atrodas vismaz deviņas nepilngadīgas personas. Jānorāda, ka bēgšanas laikā automašīnas vadītājs bojāja vismaz trīs automašīnas, bet neviena persona šajā situācijā nav cietusi. Pēc ilgstošas vajāšanas automašīnu izdevās apturēt. Apturot automašīnu, policisti noskaidroja, ka pie zagtā spēkrata stūres sēdies kāds 2004. gadā dzimis jaunietis. Policija turpina skaidrot notikušā apstākļus. Jaunieši jau iepriekš ir nonākuši policijas redzeslokā par dažādiem pārkāpumiem. Par notikušo policijā sākts kriminālprocess par automašīnu zādzību. Tāpat arī uzsākts administratīvais process par transportlīdzekļa vadīšanu bez tiesībām. Kā arī tiks izvērtēts, vai jauniešu rīcībā nav saskatāmas vēl kāda noziedzīga nodarījuma pazīmes.", "link": "https://www.delfi.lv/161/criminal/52610683/desmit-jauniesi-nozagusi-automasinu-un-begusi-no-policijas"},
{"title": "Pagājušajā diennaktī ceļu satiksmes negadījumos bojā gājuši divi cilvēki", "category": "Kriminālziņas", "body": "Aizvadītajā diennaktī valstī reģistrēti 86 ceļu satiksmes negadījumi, kuros cietuši 17 cilvēki un divi gājuši bojā, informē  Valsts policija . Kopumā ceļu satiksmes jomā pieņemti 477 administratīvo pārkāpumu lēmumi, tajā skaitā 244 par ātruma pārsniegšanu, 13 par automašīnas vadīšanu alkohola reibumā un astoņi par agresīvu braukšanu. Piektdien, 30. oktobrī, ap pulksten 13.05, Pārgaujas novadā, Stalbes pagastā, uz autoceļa Inčukalns-Valmiera-Igaunijas robeža notika ceļu satiksmes negadījums. Pēc sākotnējās informācijas autobusa vadītājs uzbrauca velosipēdistam, kurš no gūtajām traumām gāja bojā notikuma vietā. Valsts policija skaidro notikušā apstākļus. Sestdien, 31. oktobrī, ap pulksten 00.02, Kokneses novadā, Bebru pagastā kāds automašīnas \" Renault \" vadītājs netika galā ar transportlīdzekļa vadāmību, kā rezultātā nobrauca no ceļa braucamās daļas un uzbrauca šķērslim - elektrības stabam. Ceļu satiksmes negadījumā no gūtajām traumām bojā gāja viena persona, taču vēl viena persona ar gūtajām traumām tika nogādāta medicīnas iestādē. Valsts policija turpina skaidrot notikušā apstākļus.", "link": "https://www.delfi.lv/161/criminal/52617113/pagajusaja-diennakti-celu-satiksmes-negadijumos-boja-gajusi-divi-cilveki"},
{"title": "Sestdien pieķerti 14 dzērājšoferi", "category": "Kriminālziņas", "body": "Aizvadītajā diennaktī valstī reģistrēti 70 ceļu satiksmes negadījumi, kuros cietuši seši cilvēki, informē  Valsts policija . Kopumā ceļu satiksmes jomā pieņemti 509 administratīvo pārkāpumu lēmumi. Tajā skaitā 274 par ātruma pārsniegšanu, 14 par automašīnas vadīšanu alkohola reibumā, viens par automašīnas vadīšanu narkotisko vielu iespaidā un viens par agresīvu braukšanu.", "link": "https://www.delfi.lv/161/criminal/52617979/sestdien-piekerti-14-dzerajsoferi"},
{"title": "Policisti par miesas bojājumu nodarīšanu aiztur divus cēsiniekus", "category": "Kriminālziņas", "body": "Piektdien, 27. novembrī,  Valsts policijas  (VP) likumsargi par miesas bojājumus nodarīšanu vīrietim aizturējuši divus cēsiniekus, portālu \"Delfi\" informēja VP pārstāve Zane Vaskāne. Īsi pirms pusnakts VP saņēma informāciju, ka Cēsīs, Jāņa Poruka ielā vairākas personas nodarījušas miesas bojājumus vīrietim. Cietušais nogādāts slimnīcā. Policijā par notikušo tika uzsākts kriminālprocess par huligānismu un, veicot operatīvos meklēšanas pasākumus, policisti uz aizdomu pamata par noziedzīga nodarījuma izdarīšanu aizturēja divus gados jaunus vīriešus. Šobrīd noskaidrots, ka jaunieši huligānisku tieksmju vadīti uzbrukuši vīrietim, citi notikušā apstākļi tiek skaidroti uzsāktajā kriminālprocesā. Jaunieši jau iepriekš nonākuši policijas redzeslokā par dažāda veida likumpārkāpumiem, un viņiem uz izmeklēšanas laiku ir piemērots ar brīvības atņemšanu nesaistīts drošības līdzeklis. Saskaņā ar Krimināllikumu par huligānismu, ja to izdarījusi personu grupa vai ja tas saistīts ar miesas bojājumu nodarīšanu cietušajam, soda ar brīvības atņemšanu uz laiku līdz pieciem gadiem vai ar īslaicīgu brīvības atņemšanu, vai ar piespiedu darbu, vai ar naudas sodu un ar probācijas uzraudzību uz laiku līdz trim gadiem vai bez tās. Kriminālprocesā turpinās pirmstiesas izmeklēšana.", "link": "https://www.delfi.lv/161/criminal/52708933/policisti-par-miesas-bojajumu-nodarisanu-aiztur-divus-cesiniekus"},
{"title": "Lūdz apsūdzēt personu grupu par narkotiku izplatīšanu; aizturētie mēģinājuši vielas noskalot podā", "category": "Kriminālziņas", "body": "Valsts policijas  (VP) amatpersonas prokuratūrai kriminālvajāšanas uzsākšanai nodevusi kriminālprocesu, kas uzsākts šī gada 24. aprīlī par narkotisko vielu realizāciju, glabāšanu lielos apmēros, kā arī noziedzīgi iegūtu finanšu līdzekļu legalizēšanu, portāls \"Delfi\" uzzināja VP. Likumsargi nonāca uz pēdām personu grupai un šī gada maijā aizturēja trīs personas. Kopumā tika izņemtas ap desmit kilogramu dažāda veida narkotiskās vielas, kuru aptuvenā vērtība sastāda ap 150 000 eiro. VP skaidroja, ka, veicot mērķtiecīgus pasākumus narkotiku aprites apkarošanas jomā VP Rīgas reģiona pārvaldes Kriminālpolicijas pārvaldes likumsargi atklāja kādu ēku Rīgas centrā, kur, iespējams, notiek nelikumīgas darbības ar narkotiskajām vielām. Policijā tika uzsākts kriminālprocess pēc Krimināllikuma 253.1 panta pirmās daļas (par narkotisko un psihotropo vielu iegādāšanos, glabāšanu, realizācijas nolūkā, kā arī realizāciju), kā arī pēc Krimināllikuma 253.1 panta trešās daļas (par narkotisko vielu realizāciju, glabāšanu realizācijas nolūkā, ja tā izdarīta lielos apmēros un organizētas grupas sastāvā). Kriminālprocesā tika veikts apjomīgs darbs saistībā ar nelegālu narkotisko vielu apriti un Rīgas Kriminālpolicija nolēma pārbaudīt šo māju Rīgas centrā. Ņemot vērā, ka konkrētai ēkai apkārt bija liela sēta, un caur to nebija iespējams iekļūt, tika piesaistīta arī VP pretterorisma vienība \"Omega\", ar kuras palīdzību izdevās iekļūt teritorijā un pēcāk arī pašā mājā. Pēc iekļūšanas slēgtajā teritorijā, policisti konstatēja, ka ēka ir aprīkota ar speciāliem logiem, caur kuriem nav iespējams iekļūt, teritorijā tiek veikta videonovērošana, ir ierīkota signalizācija un izvietoti kustību sensori. Brīdī, kad policisti mēģināja iekļūt ēkā, tur esošais vīrietis, iespējams, videonovērošanas kamerās bija pamanījis policijas klātbūtni un nekavējoties mēģināja atbrīvoties no lietiskajiem pierādījumiem. Daļu narkotisko vielu un vairākus tūkstošus skaidras naudas viņš mēģināja iznīcināt, aizskalojot to tualetes podā. Taču kanalizācijas vads aizsprostojās un pierādījumi iesprūda tajā. Likumsargiem nācās pieaicināt atbildīgos dienestus, lai varētu pārbaudīt, vai daļa narkotiku un naudas nav aizskalots stāvvadā. Notikuma vietā tika atrasts un izņemts liels daudzums narkotisko vielu un vairāki tūkstoši skaidras naudas. Tika aizturēts 1985. gadā dzimis vīrietis. Likumsargi kriminālprocesa ietvaros veica vairākas kratīšanas, tostarp dzīvesvietās, īpašumiem pieguļošajās telpās un automašīnā – kopumā tika izņemtas ap desmit kilogramu narkotisko vielu – 3,6 kilogrami MDMA tabletes, 1,7 kilogrami marihuānas, viens kilograms metamfetamīna, 2,4 kilogrami amfetamīna un 1,1 kilograms kokaīna. Atrasto un atsavināto narkotisko vielu kopējā vērtība ir aptuveni 150 000 eiro. Tāpat tika izņemta \"Lexus\" \"RX\" markas automašīna. Izmeklēšanā noskaidrots, ka automašīnas iegāde saistīta ar noziedzīgi iegūtu līdzekļu legalizēšanu. Transportlīdzekļa iegādes vērtība ir bijusi aptuveni 28 000 eiro, un tai tika uzlikts arests. Par šo faktu uzsākts kriminālprocess pēc Krimināllikuma 195. panta pirmās daļas – par noziedzīgi iegūto finanšu līdzekļu legalizāciju. Kā arī kratīšanas laikā tika atrasti skaidras naudas līdzekļi – 9804 eiro, kuriem tika uzlikts arests. Tāpat tika atrasti un atsavināti pieci ieročiem līdzīgi priekšmeti, uzsākts kriminālprocess un nozīmētas ekspertīzes. Kriminālprocesa ietvaros, šī gada maijā, tika aizturēta trīs personu grupa – 1985., 1987. un 1984. gadā dzimuši vīrieši. 1985. gadā dzimušajam vīrietim tiesa šī gada maijā piemēroja apcietinājumu. Jāpiebilst, ka 1985. un 1987. gadā dzimušie vīrieši jau iepriekš sodīti par analoģiskiem noziegumiem saistībā ar nelikumīgu narkotisko vielu apriti. 1984. gadā dzimušais vīrietis iepriekš nav bijis tiesāts. Šī gada 30. novembrī kriminālprocess nodots kriminālvajāšanas uzsākšanai.", "link": "https://www.delfi.lv/161/criminal/52718293/ludz-apsudzet-personu-grupu-par-narkotiku-izplatisanu-aizturetie-meginajusi-vielas-noskalot-poda"},
{"title": "Eklons ar Ruku pārrunājis policijas bezdarbību iespējamajā naida noziegumā Andrejostā", "category": "Kriminālziņas", "body": "Iekšlietu ministrs  Kristaps Eklons  (AP) ticies ar  Valsts policijas  (VP) priekšnieku Armandu Ruku un pārrunājis gadījumu, kurā VP iecirknī atteikts ierosināt kriminālprocesu par iespējamu naida noziegumu, kurā cietis jauns vīrietis, lasāms Iekšlietu ministrijas paziņojumā, kas publicēts \"Twitter\". Paziņojumā citēts Eklons, kurš uzsvēris, ka šāda situācija ir nepieņemama. Viņš Ruku aicinājis aktualizēt jautājumu par tiešo vadītāju atbildību, lai līdzīgas situācijas vairs neatkārtotos. \"Delfi\" jau vēstīja, ka VP Rīgas reģiona pārvaldes Disciplinārās uzraudzības nodaļā sākta dienesta pārbaude, kurā tiks skaidrots vai VP amatpersonas atbilstoši reaģējušas gadījumā, kurā tās sākotnēji atteikušās sākt izmeklēšanu pēc  iesnieguma par miesas bojājumiem, kas, iespējams, nodarīti saistībā ar cietušā atbalstu Ukrainai . Sociālajā tīklā \" Facebook \" lasāms, ka konkrētajā gadījumā miesas bojājumus guvis kāds jauns vīrietis, kurš naktī atpūties Andrejostas kvartālā (AOK), kur izcēlies konflikts starp viņu un pāris krievvalodīgiem cilvēkiem, kuri izteikuši dažādus Krieviju slavinošus izteikumus. Cietušais pret to iebildis, taču konflikts pēc tam aprimis. Pāris stundas vēlāk cietušajam uzbrukts un viņš atjēdzies slimnīcā. Par notikušo rakstīts iesniegums VP, taču sākotnēji atteikts lietu ierosināt, tiesa, VP portālam \"Delfi\" norādīja, ka šobrīd, balstoties uz jauniegūto informāciju par notikušo, VP Rīgas reģiona pārvaldes Rīgas Ziemeļu iecirknī sākts kriminālprocess pēc Krimināllikuma 126. panta pirmās daļas par vidēja smaguma miesas bojājuma tīšu nodarīšanu. Izmeklēšanas laikā tiks skaidroti precīzi notikušā apstākļi. Jāatzīmē, ka cietušā \"Facebook\" ierakstā norādīts, ka sākotnēji VP iecirknis, kurā atteikts sākt izmeklēšanu, neesot pat lūdzis videonovērošanas materiālus no AOK. Vēlāk pati atpūtas vieta cietušajam šādus materiālus gan ir piedāvājusi. VP aicina iedzīvotājus arī turpmāk ziņot par situācijām, kurās radušās šaubas par Valsts policijas amatpersonu iespējamu neprofesionālu rīcību vai pieņemto lēmumu pamatotību, lai VP varētu novērst nepilnības, ja tādas tiek konstatētas.", "link": "https://www.delfi.lv/161/criminal/54647314/eklons-ar-ruku-parrunajis-policijas-bezdarbibu-iespejamaja-naida-nozieguma-andrejosta"},
{"title": "Sākta dienesta pārbaude par policijas bezdarbību, reaģējot uz iespējamu naida uzbrukumu", "category": "Kriminālziņas", "body": "Valsts policijas  (VP) Rīgas reģiona pārvaldes Disciplinārās uzraudzības nodaļā sākta dienesta pārbaude, kurā tiks skaidrots vai VP amatpersonas atbilstoši reaģējušas gadījumā, kurā tās sākotnēji atteikušās sākt izmeklēšanu pēc iesnieguma par miesas bojājumiem, kas, iespējams, nodarīti saistībā ar cietušā atbalstu  Ukrainai , portāls \"Delfi\" uzzināja VP. Pārbaudē tiks skaidrots, vai šajā gadījumā Valsts policijas amatpersonas reaģējušas atbilstoši situācijai un konkrētajā brīdī esošai informācijai. Sociālajā tīklā \" Facebook \" lasāms, ka konkrētajā gadījumā miesas bojājumus guvis kāds jauns vīrietis, kurš naktī atpūties Andrejostas kvartālā (AOK), kur izcēlies konflikts starp viņu un pāris krievvalodīgiem cilvēkiem, kuri izteikuši dažādus Krieviju slavinošus izteikumus. Cietušais pret to iebildis, taču konflikts pēc tam aprimis. Pāris stundas vēlāk cietušajam uzbrukts un viņš atjēdzies slimnīcā. Par notikušo rakstīts iesniegums VP, taču sākotnēji atteikts lietu ierosināt, tiesa, VP portālam \"Delfi\" norādīja, ka šobrīd, balstoties uz jauniegūto informāciju par notikušo, VP Rīgas reģiona pārvaldes Rīgas Ziemeļu iecirknī sākts kriminālprocess pēc Krimināllikuma 126. panta pirmās daļas par vidēja smaguma miesas bojājuma tīšu nodarīšanu. Izmeklēšanas laikā tiks skaidroti precīzi notikušā apstākļi. Jāatzīmē, ka cietušā \"Facebook\" ierakstā norādīts, ka sākotnēji VP iecirknis, kurā atteikts sākt izmeklēšanu, neesot pat lūdzis videonovērošanas materiālus no AOK. Vēlāk pati atpūtas vieta cietušajam šādus materiālus gan ir piedāvājusi. VP aicina iedzīvotājus arī turpmāk ziņot par situācijām, kurās radušās šaubas par Valsts policijas amatpersonu iespējamu neprofesionālu rīcību vai pieņemto lēmumu pamatotību, lai VP varētu novērst nepilnības, ja tādas tiek konstatētas.", "link": "https://www.delfi.lv/161/criminal/54644850/sakta-dienesta-parbaude-par-policijas-bezdarbibu-reagejot-uz-iespejamu-naida-uzbrukumu"},
{"title": "Varakļānu novadā likumsargi aiztur divus vīriešus par veikala dedzināšanu", "category": "Kriminālziņas", "body": "Piektdien, 25. septembrī, ap pulksten 04.10 Valsts policijā tika saņemta informācija par to, ka deg kāds veikals Varakļānu novadā. Ierodoties notikuma vietā, konstatēts, ka vairākas personas iekļuvušas veikalā, pēc kā tas aizdedzināts. Veicot izmeklēšanu, tika aizturēti divi vīrieši – 1977. un 1970. gadā dzimuši. Abi vīrieši jau iepriekš vairākkārt tiesāti par dažādiem noziegumiem. Vīriešiem piemērots drošības līdzeklis – apcietinājums. Par minētā noziedzīgā nodarījuma izdarīšanu, uzsākts kriminālprocess pēc Krimināllikuma 185.panta 2.daļas paredzētām noziedzīga nodarījuma pazīmēm. Policijā sākts kriminālprocess.", "link": "https://www.delfi.lv/161/criminal/52512203/varaklanu-novada-likumsargi-aiztur-divus-viriesus-par-veikala-dedzinasanu"},
{"title": "IDB aiztur divus ceļu policistus par medus pieprasīšanu kukuļa vietā", "category": "Kriminālziņas", "body": "Iekšējās drošības birojs (IDB) aizturējis divas  Valsts policijas  (VP) amatpersonas, kuras pieprasīja un pieņēma no transportlīdzekļa īpašnieka salīdzinoši netipisku kukuļa veidu – medu divu spaiņu jeb vairāku kilogramu apmērā. Kukulis pieprasīts, lai autovadītājs varētu izvairīties no administratīvā pārkāpuma protokola sastādīšanas. Drošības biroja veikto procesuālo darbību laikā medus tika konfiscēts, šobrīd tas jau ir safasēts mazāka tilpuma traukos. Minētajiem VP darbiniekiem ir piemēroti ar brīvības atņemšanu nesaistīti drošības līdzekļi – aizliegums turpināt veikt dienesta pienākumus esošajā amatā VP. Kā arī abas personas kriminālprocesa ietvaros atzītas par aizdomās turētajiem par Krimināllikuma 320. panta trešajā daļā minētajiem noziedzīgajiem nodarījumiem – kukuļa pieprasīšanu un pieņemšanu personu grupā. \"Iekšējās drošības biroja darbības jomā ietilpst valsts amatpersonu dažāda mēroga noziedzīgo nodarījumu pirmstiesas izmeklēšana, un nereti, tāpat kā šajā gadījumā, valsts amatpersonu veiktie noziedzīgie nodarījumus tiek atklāti, pateicoties sabiedrības vērībai un iniciatīvai. Tādējādi aicinām ikvienu sabiedrības locekli aktīvi vērot apkārtējās norises un sniegt informāciju par iespējamiem pamanītiem noziedzīgiem nodarījumiem,\" portālu \"Delfi\" informēja Iekšējās drošības biroja priekšnieks Valters Mūrnieks IDB 2020. gada pirmajos septiņos mēnešos veicis pirmstiesas izmeklēšanu 146 kriminālprocesos. Biroja jaunuzsākto kriminālprocesu skaits šajā laika periodā ir sasniedzis 39 kriminālprocesus, turklāt būtiska to daļa ir saistīti ar smagiem un sevišķi smagiem valsts amatpersonu veiktajiem noziedzīgajiem nodarījumiem. Izmeklēto kriminālprocesu ietvaros IDB šāgada pirmajos septiņos mēnešos ir aizturējis 34 personas. Neskatoties uz šī gada pavasarī sākušos pandēmiju un pašreizējo vasaras un atvaļinājumu sezonu, sabiedrības vērīgums un iniciatīva nav mazinājusies, un laika periodā no janvāra līdz jūlija beigām Iekšējās drošības birojs ir saņēmis un izskatījis vairāk nekā 820 saņemtos iedzīvotāju iesniegumus. Šā gada nogalē apritēs pieci gadi kopš IDB dibināšanas, un šo gadu laikā tā izmeklētie kriminālprocesi kļuvuši apjomīgāki un sarežģītāki, būtiski palielinājusies to izmeklēšanas efektivitāte, un to ietvaros tiek reģistrēts aizvien vairāk noziedzīgu nodarījumu, kā arī pieaug kriminālprocesā iesaistīto personu loks.", "link": "https://www.delfi.lv/161/criminal/52369995/idb-aiztur-divus-celu-policistus-par-medus-pieprasisanu-kukula-vieta"},
{"title": "Neievēroja zīmes – RPP pie stūres pieķer iereibušu ārvalstnieku", "category": "Kriminālziņas", "body": "Ceturtdienas, 8. septembra, naktī par automašīnas vadīšanu alkohola reibumā un ceļazīmju neievērošanu  Rīgas pašvaldības policija  aizturējusi kādu ārvalstu pilsoni, portālu \"Delfi\" informēja RPP. Ceturtdien pulksten 3.25 naktī Rīgas pašvaldības policijas Centra pārvaldes darbinieki saņēma informāciju no Videonovērošanas centra, ka Vecrīgā automašīna \" Volvo \" pārkāpj ceļu satiksmes noteikumus. Uz notikuma vietu devās tuvākā ekipāža. Ierodoties notikuma vietā, policijas darbinieki pie \"Volvo\" transportlīdzekļa stūres sastapa ārvalstnieku, kuru uzrunāja un paskaidroja viņam apturēšanas iemeslu. Pārkāpējs skaidroja, ka devies mājās un nav lietojis alkoholiskos dzērienus. Policijas darbinieki vīrietim izskaidroja pārkāpuma būtību – kamerās bija redzams, kā automašīnas vadītājs pārkāpj ceļu satiksmes noteikumus, neievērojot divas zīmes. Pārkāpējs iebrauca aiz zīmes \"Iebraukt aizliegts\" un brauca pa kopīgo gājēju un velosipēdu ceļu, kas nav paredzēts braukšanai ar automašīnu. Lai pārliecinātos, vai autovadītājs tiešām nav lietojis alkoholu, notikuma vietā ieradās  Valsts policijas  ekipāža, kas pārņēma turpmāko darbu un veica alkohola koncentrācijas pārbaudi izelpā. Autovadītājam pārbaudē uzrādīja aptuveni 1,7 promiles. Vēlāk noskaidrots, ka autovadītājam ir aizliegums vadīt transportlīdzekli, jo jau iepriekš ticis pieķerts braucam alkohola reibumā. Ņemot vērā notikuma apstākļus, uzsākti divi administratīvā pārkāpuma procesi par abu ceļa zīmju neievērošanu, piemērojot naudas sodus 55 eiro apmērā. Savukārt par braukšanu dzērumā bez tiesībām Valsts policijā uzsākts kriminālprocess.", "link": "https://www.delfi.lv/161/criminal/54725732/neieveroja-zimes-rpp-pie-stures-pieker-iereibusu-arvalstnieku"},
{"title": "Par teju 11 eiro liela kukuļa došanu robežsargi aizturējuši Krievijas pilsoni", "category": "Kriminālziņas", "body": "Valsts robežsardzes  darbinieki 28. septembrī aizturējuši kādu  Krievijas  pilsoni, kurš ar 1000 Krievijas rubļu (10,72 eiro) lielu kukuli centies piekukuļot robežsargus, portāls \"Delfi\" uzzināja Valsts robežsardzē. Robežsardzē skaidroja, ka valsts robežu šķērsojošo personu robežpārbaudes laikā pie robežsargiem vērsās kāds no Latvijas izceļojošas kravas automašīnas vadītājs, Krievijas pilsonis. Lai ar transportlīdzekli ārpuskārtas, apejot kravas transportlīdzekļu rindu, šķērsotu valsts robežu, vīrietis robežsargiem deva kukuli 1000 Krievijas rubļu apmērā. Par kukuļdošanu pret 1985. gadā dzimušo vīrieti tika uzsākts kriminālprocess pēc Krimināllikuma 323. panta pirmās daļas, bet pats Krievijas pilsonis ievietots  Valsts policijas  Īslaicīgas aizturēšanas vietā.", "link": "https://www.delfi.lv/161/criminal/52512565/par-teju-11-eiro-liela-kukula-dosanu-robezsargi-aizturejusi-krievijas-pilsoni"},
{"title": "Pārbaudēs Centrāltirgus un autoostas apkārtnē policija aiztur vairākus noziedzniekus", "category": "Kriminālziņas", "body": "Valsts policija  (VP), veicot profilaktiska rakstura pārbaudes Centrāltirgus, autoostas un Maskavas forštates rajonos, aizturēja vairākus cilvēkus, tostarp vienu, kuru meklēja ārvalstu dienesti, norāda policijā. Kopumā likumsargi pārbaudīja 137 cilvēkus, un aizturēja sešus. Aizturēto vidū trīs tika meklēti par narkotisko vielu glabāšanu, viens par laupīšanu, viena persona bija izsludināta meklēšanā ārvalstīs un vēl viena aizturēta par sevišķi smaga nozieguma izdarīšanu, informē VP. Policija arī norāda, ka tādas pārbaudes tiks veiktas turpmāk.", "link": "https://www.delfi.lv/161/criminal/54749442/parbaudes-centraltirgus-un-autoostas-apkartne-policija-aiztur-vairakus-noziedzniekus"},
{"title": "Foto: Policija par nelikumīgu narkotiku apriti Rīgā aizturējusi septiņu cilvēku grupu", "category": "Kriminālziņas", "body": "Šī gada 5. novembrī  Valsts policijas  (VP) amatpersonas sadarbībā ar pretterorisma vienību \"Omega\" aizturēja organizētu septiņu cilvēku grupu saistībā ar narkotisko vielu nelikumīgu apriti. Kopumā izņemtas narkotiskās vielas aptuveni 25 000 eiro vērtībā, kā arī skaidra nauda ap 11 000 eiro, portāls \"Delfi\" uzzināja VP. Noskaidrots, ka šis grupējums visā Rīgas pilsētas teritorijā bija izveidojis slēpņus, kuros viņu klienti varēja saņemt iegādātās narkotiskās vielas. Turpinot izmeklēšanu, tika noskaidrots, kas šo septiņu cilvēku grupā, katrai personai ir bijis savs uzdevums, jeb savstarpēja uzdevumu sadale, proti, pircēju un klientu apzināšana, atbildība par finanšu plūsmu, slēpņu ierīkošana, kuri pieejami klientiem, atbildība par konspiratīvajiem dzīvokļiem, kur tiek uzglabātas narkotikas, kā arī nelikumīgo finanšu līdzekļu saņemšana un to glabāšana. Tika veiktas vairākas speciālās izmeklēšanas darbībās un kopā ar Valsts policijas pretterorisma vienību “Omega” aizturētas septiņas personas – 1972., 1984., 1983., 1978., 2002. gadā dzimuši vīrieši, kā arī 1989. un 1999. gadā dzimušas sievietes. Četrām personām tiesa piemēroja drošības līdzekli apcietinājumu, savukārt pārējām trim personām piemērots ar brīvības atņemšanu nesaistīts drošības līdzeklis. Kriminālprocesa ietvaros veiktas astoņas kratīšanas gan Rīgā, gan Salaspilī – tostarp dzīvesvietās, mašīnās, konspiratīvajos dzīvokļos, kur likumsargi atrada un izņēma kopumā ap 110 gramu karfentanila un 741 \"Subutex\" tableti. Tāpat tika izņemta skaidra nauda ap 11 000 eiro. Izmeklēšanā noskaidrots, ka šie slēpņi, kuros tā saucamie klienti saņēma savas preces, tika ierīkoti pa visu Rīgas pilsētas teritoriju. Par šo gadījumu tika uzsākts kriminālprocess pēc Krimināllikuma 253.1 panta pirmās daļas (par narkotisko un psihotropo vielu iegādāšanos, glabāšanu, realizācijas nolūkā, kā arī realizāciju), taču šobrīd tas ir pārkvalificēts uz 253.1 panta trešo daļu (par narkotisko vielu realizāciju, glabāšanu realizācijas nolūkā, ja tā izdarīta lielos apmēros un organizētas grupas sastāvā). Turpinot darbu narkotiku aprites apkarošanas jomā Valsts policijas Rīgas reģiona pārvaldes kriminālpolicisti šī gada novembra mēnesī uzsāka arī vairākus citus kriminālprocesus saistībā ar narkotisko vielu realizāciju dažādos Rīgas mikrorajonos. Kopumā aizturēja vēl septiņas personas un izņēma 1400 MDMA tablešu un 220 gramu metamfetamīna.", "link": "https://www.delfi.lv/161/criminal/52722071/foto-policija-par-nelikumigu-narkotiku-apriti-riga-aizturejusi-septinu-cilveku-grupu"},
{"title": "Ceturtdien policija aizturējusi 11 dzērājšoferus", "category": "Kriminālziņas", "body": "Aizvadītajā diennaktī  Valsts policija  (VP) pieķērusi 11 autovadītājus, kuri pie stūres sēdušies alkohola reibumā, portālu \"Delfi\" informēja VP pārstāve Līna Kaļķe. Kopumā ceļu satiksmes jomā pieņemti 485 administratīvo pārkāpumu lēmumi, tajā skaitā 212 par ātruma pārsniegšanu, divi par agresīvu braukšanu. Reģistrēti 104 ceļu satiksmes negadījumi, kuros cietuši 11 cilvēki.", "link": "https://www.delfi.lv/161/criminal/52612735/ceturtdien-policija-aizturejusi-11-dzerajsoferus"},
{"title": "Foto: Policija Daugavpils novadā likvidē nelegālu marihuānas audzētavu", "category": "Kriminālziņas", "body": "Daugavpils novadā  Valsts policija  (VP) likvidējusi nelegālu marihuānas audzētavu, portālu “Delfi” informēja VP pārstāve Lāsma Kursīte. Policisti veica operatīvos un izmeklēšanas pasākumus, to starp arī kratīšanu kādā privātīpašumā, kuras rezultātā tika atklāta nelikumīga marihuānas audzētava. 16. oktobrī, ierodoties neapdzīvotā īpašumā Daugavpils novada Demenes pagastā, policisti konstatēja, ka teritorijā ir ierīkota nelegāla marihuānas audzētava. Kratīšanas laikā tika izņemti 104 marihuānas stādi, kā arī videonovērošanas ierīces, kas bija uzstādītas īpašumā. Tika noskaidrotas arī iespējamās vainīgās personas – 1989. un 1993. gadā dzimuši vīrieši, kuri iepriekš bija nonākuši policijas redzeslokā. Personu aizturēšanā piedalījās  Valsts robežsardzes  Aviācijas pārvaldes Speciālo operāciju dienests \"Sigma\". Pašlaik policija turpina izmeklēšanu, lai noteiktu precīzu konfiscēto vielu daudzumu un sastāvu – noteiktas nepieciešamās ekspertīzes, savukārt personām par minētajiem likumpārkāpumiem draud kriminālatbildība pēc Krimināllikuma 256. panta 1. daļas. Šis pants par narkotiskās vielas saturošu augu neatļautu sēšanu vai audzēšanu kā sodu paredz piemērot brīvības atņemšanu uz laiku līdz diviem gadiem vai īslaicīgu brīvības atņemšanu, vai ar piespiedu darbu, vai ar naudas sodu. Policija piebilst, ka šogad šī ir jau 14 atklātā marihuānas audzētava Latgales reģionā.", "link": "https://www.delfi.lv/161/criminal/52591427/foto-policija-daugavpils-novada-likvide-nelegalu-marihuanas-audzetavu"},
{"title": "Ceturtdien par ātruma pārsniegšanu pieķerti 147 šoferi", "category": "Kriminālziņas", "body": "Aizvadītajā diennaktī ceļu satiksmē pieņemti 346 administratīvo pārkāpumu lēmumi, tostarp 147 par ātruma pārsniegšanu, portālu \"Delfi\" informēja  Valsts policijas  (VP) pārstāve Līna Kaļķe. Seši administratīvā pārkāpuma lēmumi pieņemti par automašīnas vadīšanu alkohola reibumā un viens par agresīvu braukšanu. Ceturtdien valstī reģistrēti 83 ceļu satiksmes negadījumi, kuros cietuši seši cilvēki.", "link": "https://www.delfi.lv/161/criminal/52679683/ceturtdien-par-atruma-parsniegsanu-piekerti-147-soferi"},
{"title": "Otrdien avārijās Latvijā cietuši septiņi cilvēki, tostarp trīs gājēji", "category": "Kriminālziņas", "body": "Trīs cilvēki avārijās cietuši Rīgas reģionā, no kuriem divi – gājēji. Vēl viens gājējs ceļu satiksmes negadījumā cietis Zemgales reģionā. Tāpat divi cilvēki avārijās cietuši Kurzemes reģionā, bet viens – Latgalē. Kopumā ceļu satiksmes jomā pieņemti 383 administratīvo pārkāpumu lēmumi, tajā skaitā 143 par ātruma pārsniegšanu, divi par automašīnas vadīšanu alkohola reibumā, viens par automašīnas vadīšanu narkotisko vielu iespaidā un pieci par agresīvu braukšanu, liecina VP apkopotā informācija. Pa vienam dzērājšoferim policija pieķērusi Rīgā un Zemgalē, bet autovadītājs, kurš atradies pie stūres narkotisko vielu iespaidā pieķerts Kurzemē.", "link": "https://www.delfi.lv/161/criminal/53987806/otrdien-avarijas-latvija-cietusi-septini-cilveki-tostarp-tris-gajeji"},
{"title": "Desmit gadu laikā negadījumos medībās bojā gājuši pieci cilvēki", "category": "Kriminālziņas", "body": "Portāls \"Delfi\" jau vēstīja, ka šī gada dzinējmedību sezonas pirmajā mēnesī noticis nelaimes gadījums,  kurā mednieks izdarīja šāvienu pa mednieku līniju un savainoja citu mednieku . VMD uzsver, ka tieši drošības prasību neievērošana ir galvenais cēlonis nelaimes gadījumiem, kas nereti noved pie smagiem ievainojumiem vai pat letāla iznākuma. \"Tādi medību drošības pārkāpumi kā šaušana pa mednieku līniju, patvaļīga savas vietas atstāšana uz mednieku līnijas un šaušana pa neskaidri redzamu mērķi ir ļoti rupji un bīstami pārkāpumi, kas diemžēl atkārtojās gadu no gada. Mēdz teikt, ka medību drošības prasības ir \"rakstītas ar asinīm\",\" secina Valsts meža dienesta (VMD) Medību daļas vadītājs Valters Lūsis, precizējot, ka visvairāk drošības prasību pārkāpumi tiek konstatēti tieši dzinējmedību laikā. Laika posmā no 2012. līdz 2022. gadam konstatēti divi nāvējoši gadījumi, kuri notikuši nelegālās medībās, un vienā no tiem bojā gāja ar medībām nesaistīts cilvēks. Šis ir vienīgais gadījums desmit gadu laikā, kad cietušais nav bijis medību dalībnieks, informē VMD. Piecos gadījumos cietuši paši nelaimes gadījumu izraisītāji, 16 gadījumos – citi medību dalībnieki. Septiņos gadījumos medību dalībnieki cietuši ievainotu dzīvnieku uzbrukumos. Pēc VMD rīcībā esošās informācijas, izplatītākais nelaimes gadījumu cēlonis pēdējo desmit gadu laikā ir šaušana pa mednieku līniju – deviņi nelaimes gadījumi, divi no tiem beigušies ar cietušā nāvi. Nākamais izplatītākais cēlonis ir nevērīga apiešanās ar medību ieroci – seši nelaimes gadījumi, kas beigušies ar savainojumiem. Kā trešais seko šaušana pa neskaidri redzamu mērķi – tādi bijuši trīs nelaimes gadījumi, un visi no tiem letāli. Vienā no nāvējošajiem gadījumiem šaušana notika gan pa neskaidri redzamu mērķi, gan pa mednieku līniju, kur bojā gājušais bija patvaļīgi atstājis savu vietu uz līnijas. \"Prakse liecina, ka lielu daļu nelaimes gadījumu izraisījuši tieši pieredzējušie mednieki, kuriem \"viss jau tāpat sen zināms bez atkārtošanas\". Tikmēr jaunajiem medniekiem respekts pret medību drošības prasībām ir daudz lielāks\", sacījis Lūsis. VMD aicina medniekus neatkarīgi no viņu pieredzes pirms katrām medībām vēlreiz atkārtot drošības prasības, stingri tās ievērot pašiem un aicināt to darīt arī citus medību dalībniekus. \"Der arī atcerēties, ka par drošības prasību pārkāpumiem medībās piemērojama administratīvā atbildība,\" aicina dienests. Portāls \"Delfi\"  jau iepriekš vēstīja par gadījumiem , kā medībās tiek ievainoti un nogalināti cilvēki un kādu sodu visbiežāk izpelnās šāvēji. Visbiežāk šādi negadījumi ir rezultāts medību noteikumu pārkāpumiem.", "link": "https://www.delfi.lv/161/criminal/54916874/desmit-gadu-laika-negadijumos-medibas-boja-gajusi-pieci-cilveki"},
{"title": "Dzinējmedībās Kuldīgā sestdien sašauts mednieks (plkst. 15.51)", "category": "Kriminālziņas", "body": "Sestdien, 15. oktobrī, dzinējmedībās  Kuldīgas  novadā sašauts mednieks, portālam \"Delfi\" apstiprināja Valsts meža dienesta (VMD) Medību daļas vadītājs Valters Lūsis. Šāviens noticis, kādam medniekam šaujot pa zvēriem, kas atradās uz mednieku līnijas. Šaušana pa mednieku līniju ir rupjš noteikumu pārkāpums, portālam \"Delfi\" atzina Lūsis. Gludstobra medību lode ievainotajam medniekam trāpījusi sānā, un nav skārusi iekšējos orgānus, līdz ar to ievainotais mednieks nav smagi cietis. VMD ir apzinājusi šāvēju un viņš tiks saukts pie atbildības, informēja VMD Medību daļas vadītājs. Kā portālu \"Delfi\" informēja Valsts policijas (VP) pārstāve Madara Šeršņova, policijā par notikušo sākts kriminālprocess un tiek skaidroti precīzi negadījuma iemesli. Policija sestdien pulksten 15 saņēma informāciju, ka Pelču pagastā medību laikā sašauts vīrietis, kurš ar gūtajām traumām nogādāts slimnīcā. Vīrietis, kurš raidījis šāvienu uz dzīvniekiem, bet trāpīja medniekam, savu vainu atzīst un ar policiju sadarbojas, norāda Šeršņova. Portāls \"Delfi\"  jau iepriekš vēstīja par gadījumiem , kā medībās tiek ievainoti cilvēki un kādu sodu visbiežāk izpelnās šāvēji. Visbiežāk šādi negadījumi ir rezultāts medību noteikumu pārkāpumiem.", "link": "https://www.delfi.lv/161/criminal/54849488/dzinejmedibas-kuldiga-sestdien-sasauts-mednieks-plkst-1551"},
{"title": "Ievainota mežacūka Jēkabpils pusē uzbrūk medniekam", "category": "Kriminālziņas", "body": "Pagājušās nedēļas izskaņā kādās medībās  Jēkabpils  pusē ievainota mežacūka uzbruka medniekam, kā rezultātā vīrietis guvis vairākas plēstas brūces mugurā un citviet, portālam \"Delfi\" apstiprināja Valsts meža dienestā (VMD). Kā portālam \"Delfi\" pauž VMD pārstāve Iveta Pavziniuka, šobrīd notiek faktu noskaidrošanas process par ievainotā meža dzīvnieka uzbrukumu Jēkabpils novadā. Tā kā medību vadītājs par negadījumu neziņoja laicīgi, tiek apkopota informācija, lai varētu sastādīt aktu par medībās notikušu nelaimes gadījumu. VMD aicina medniekus nebūt pārgalvīgiem un, izsekojot ievainotu dzīvnieku, ievērot drošības prasības, kas noteiktas Medību noteikumos. Savukārt medību vadītājiem VMD aicina atcerēties, ka saskaņā ar Medību noteikumu 51.13. punktu par medībās notikušu nelaimes gadījumu, kas saistīts ar šaujamieroču vai medību rīku izmantošanu vai dzīvnieka uzbrukumu, nekavējoties ir jāziņo VMD un Valsts policijai. Laika posmā no 2012. līdz 2022. gadam konstatēti 403 medību drošības prasību pārkāpumi un notikuši 29 nelaimes gadījumi, no kuriem pieci beigušies letāli, liecina VMD apkopotā statistika. Divi nāvējoši gadījumi notikuši nelegālās medībās, un vienā no tiem bojā gājusi nepiederoša persona. Šis ir vienīgais gadījums desmit gadu laikā, kad cietušais nav bijis medību dalībnieks, informē dienestā. Piecos gadījumos cietuši paši nelaimes gadījumu izraisītāji, 16 gadījumos – citi medību dalībnieki. Pēdējo desmit gadu laikā konstatēti deviņi ievainotu mežacūku uzbrukumi medību dalībniekiem, no tiem trīs notikuši šajā medību sezonā. Neviens no uzbrukumiem nav bijis letāls Pēc VMD rīcībā esošās informācijas, izplatītākais nelaimes gadījumu cēlonis pēdējo desmit gadu laikā ir šaušana pa mednieku līniju – deviņi nelaimes gadījumi, divi no tiem beigušies ar cietušā nāvi. Nākamais izplatītākais cēlonis ir nevērīga apiešanās ar medību ieroci – seši nelaimes gadījumi, kas beigušies ar savainojumiem. Kā trešais seko šaušana pa neskaidri redzamu mērķi – trīs nelaimes gadījumi, kas visi bijuši letāli. Vienā no nāvējošajiem gadījumiem šaušana notika gan pa neskaidri redzamu mērķi, gan pa mednieku līniju, pie kam bojā gājušais bija patvaļīgi atstājis savu vietu uz līnijas, norāda dienestā.", "link": "https://www.delfi.lv/161/criminal/54963936/ievainota-mezacuka-jekabpils-puse-uzbruk-medniekam"},
{"title": "Pirms pusotras nedēļas pazudusī Evelīna Auce atrasta mirusi", "category": "Kriminālziņas", "body": "Valsts policija pārtrauc meklēt 1989. gadā dzimušo Evelīnu Auci, kura 12. augustā izgāja no savas dzīvesvietas. Sieviete svētdien atrasta  Salaspils  novadā, Salaspils pagastā, Saleniekos, meža masīvā bez dzīvības pazīmēm, portālu \"Delfi\" informē policija. Valsts policija līdz šim veica meklēšanas pasākumus un svētdien, 21. augustā, tajos tika iesaistīta biedrība \"BEZVĒSTS.LV\",  Valsts ugunsdzēsības un glābšanas dienests ,  Zemessardzes  19. kaujas nodrošinājuma bataljons un brīvprātīgie. Valsts policija izsaka pateicību ikvienam, kurš sniedza informāciju un piedalījās sievietes meklēšanas pasākumos.", "link": "https://www.delfi.lv/161/criminal/54651170/pirms-pusotras-nedelas-pazudusi-evelina-auce-atrasta-mirusi"},
{"title": "Policistu pieņemto 'saldo' medus kukuli tiesa novērtē ar nosacītu cietumsodu", "category": "Kriminālziņas", "body": "Valsts policijas  (VP) policistiem par 48 kilogramu medus pieprasīšanu un paņemšanu kukulī  Ekonomisko lietu tiesa  (ELT) ceturtdien piesprieda nosacītu brīvības atņemšanu uz trim gadiem, informē tiesā. Jau vēstīts, ka VP darbinieki Aigars Galējs un Uldis Rīdznieks tiek apsūdzēti par 48 kilogramu medus kā kukuļa pieprasīšanu par administratīvā procesa neuzsākšanu par traktora vadīšanu bez tiesībām. Prokurors Pāvels Sondors iepriekš tiesas debatēs lūdza viņiem piemērot drošības līdzekli – apcietinājumu, kā arī sodīt policistus ar reālu brīvības atņemšanu. Kā iepriekš novēroja \"Delfi\",  abi apsūdzētie savu vainu noliedza . Iekšējās drošības birojs  (IDB)  Zemgales  tiesas apgabala prokuratūrai pērn nosūtījis kriminālprocesu kriminālvajāšanas uzsākšanai pret diviem policistiem, kuri no kāda transportlīdzekļa vadītāja apmaiņā pret administratīvā pārkāpuma neformēšanu par pieļautajiem ceļu satiksmes noteikumu pārkāpumiem  pieprasīja un pieņēma salīdzinoši netipisku kukuļa veidu – gandrīz 50 kilogramus medus .", "link": "https://www.delfi.lv/161/criminal/54652334/policistu-pienemto-saldo-medus-kukuli-tiesa-noverte-ar-nosacitu-cietumsodu"},
{"title": "Foto: Policija pie jauniešiem Jēkabpilī atrod MDMA tabletes un puskilogramu marihuānas", "category": "Kriminālziņas", "body": "Iepriekš sākta kriminālprocesa ietvaros aizdomās par narkotisko vielu realizāciju  Valsts policija  (VP) Jēkabpilī aizturēja četrus jauniešus, un kratīšanas laikā atrada un izņēma marihuānu, MDMA tabletes un, iespējams, noziedzīgi iegūtu naudu, portālu \"Delfi\" informēja policijā. Likumsargi iepriekš sākta kriminālprocesa ietvaros saistībā ar narkotisko un psihotropo vielu neatļautu izgatavošanu, iegādāšanos, glabāšanu, pārvadāšanu un pārsūtīšanu realizācijas nolūkā un neatļautu realizēšanu Jēkabpilī veica astoņas kratīšanas, kuru laikā tika atrasti un izņemti aptuveni 592 grami marihuānas, 13 MDMA tabletes un, iespējams, noziedzīgi iegūti 825 eiro. Aizdomās par nozieguma izdarīšanu likumsargi aizturēja 2000., 2001. un 2003. gadā dzimušus jauniešus. Diviem no viņiem piemēroja ar brīvības atņemšanu nesaistītu drošības līdzekli, savukārt 2000. gadā dzimušajam jaunietim piemērots drošības līdzeklis – apcietinājums. Turpinot veikt procesuālās darbības šī kriminālprocesa ietvaros, policisti Jēkabpilī veica vēl vairākas kratīšanas, kuru laikā tika atrasti un izņemti, iespējams, noziedzīgi iegūti finanšu līdzekļi – 4450 eiro un 20 ASV dolāri. Aizdomās par noziedzīga nodarījuma izdarīšanu, par kuru kriminālatbildība paredzēta Krimināllikuma 253.1 panta pirmajā daļā, tika aizturēts 2001. gadā dzimis jaunietis un viņam piemērots ar brīvības atņemšanu nesaistīts drošības līdzeklis. Policija norāda, ka neviens no četriem jauniešiem iepriekš nav nonācis policijas redzeslokā. Par noziedzīgiem nodarījumiem saistībā ar narkotisko vielu realizāciju draud kriminālatbildība pēc Krimināllikuma 253.1 panta trešās daļas par narkotisko un psihotropo vielu neatļautu izgatavošanu, iegādāšanos, glabāšanu, pārvadāšanu un pārsūtīšanu realizācijas nolūkā un neatļautu realizēšanu. Attiecībā uz šī panta pārkāpumiem paredzēts sods ar brīvības atņemšanu uz laiku no pieciem līdz piecpadsmit gadiem, konfiscējot mantu vai bez mantas konfiskācijas, un ar probācijas uzraudzību uz laiku līdz trim gadiem. Vēršam uzmanību, ka narkotisko un psihotropo vielu lietošana negatīvi ietekmē fizisko un garīgo veselību, var izraisīt panikas lēkmes, bezmiegu, depresiju, komu un pat nāvi. Narkotisko un psihotropo vielu lietotājiem pieaug risks iekļūt bīstamās situācijās vai nelaimes gadījumos. Valsts policija atgādina, ka neviena persona netiek uzskatīta par vainīgu, kamēr tās vaina noziedzīga nodarījuma izdarīšanā netiek pierādīta likumā noteiktajā kārtībā.", "link": "https://www.delfi.lv/161/criminal/54661318/foto-policija-pie-jauniesiem-jekabpili-atrod-mdma-tabletes-un-puskilogramu-marihuanas"},
{"title": "Māte par pazudušu bērnu policijā vēršas vien pēc piecām stundām", "category": "Kriminālziņas", "body": "Trešdien, 17. augustā,  Valsts policijas  (VP) Jelgavas iecirknī tika saņemts izsaukums par piecgadīgas meitenes pazušanu, nekavējoties tika uzsākti meklēšanas darbi, bet stundu vēlāk meitene pati atgriezās mājās. Policijā atzīmē, ka likumsargi iesaistīti vien piecas stundas pēc bērna pazušanas, portāls \"Delfi\" uzzināja VP. Kārtības sargi skaidroja, ka trešdien, 17. augustā, Jelgavā 1992. gadā dzimusi sieviete kopā ar savu vecāko bērnu devās uz Pilsonības un migrācijas lietu pārvaldi noformēt personu apliecinošus dokumentus, savukārt piecgadīgo meitu bez pieaugušā vai vismaz 13 gadus vecas personas klātbūtnes atstāja rotaļāties dzīvojamās mājas pagalmā. Atgriežoties aptuveni ap pulksten 13.30 sieviete konstatēja, ka viņas bērna pagalmā vairs nav. Par notikušo neinformējot policiju, sieviete aptuveni piecas stundas centās meitu atrast pati saviem spēkiem. Saprotot, ka meklēšanā ir nepieciešama profesionāļu palīdzība, sieviete tikai ap pulksten 18.40 informēja Valsts policiju. 2017. gadā dzimušās meitenes meklēšanā nekavējoties tika iesaistītas Jelgavas Pašvaldības policijas un Valsts policijas ekipāžas, taču aptuveni pēc vienas stundas, ap pulksten 19.40, mazgadīgā atgriezās savas dzīvesvietas sētā. Policijā uzsvēra, ka par laimi, šis gadījums rezultējās veiksmīgi, tomēr VP lūdz vecākus neizaicināt likteni – neatstāt savas atvases bez uzraudzības, kā arī savlaicīgi ziņot Valsts policijai par bezvēsts prombūtnē esošu personu, lai meklēšanas pasākumus var uzsākt iespējami drīzāk, kas var palīdzēt novērst traģēdiju. Valsts policija vērš uzmanību, ka Bērnu tiesību aizsardzības likumā ir noteikts, ka vecākiem vai personai, kuras aprūpē vai uzraudzībā bērns nodots, ir pienākums neatstāt bērnu līdz septiņu gadu vecumam bez pieaugušā vai vismaz 13 gadus vecas personas klātbūtnes. Par bērna aprūpes pienākumu nepildīšanu piemēro brīdinājumu vai naudas sodu līdz 210 eiro.", "link": "https://www.delfi.lv/161/criminal/54653154/mate-par-pazudusu-bernu-policija-versas-vien-pec-piecam-stundam"},
{"title": "Policija aizturējusi vairākus vīriešus par vibroblietes zādzību no bērnudārza Pļavniekos", "category": "Kriminālziņas", "body": "Valsts policija  aizturējusi vairākus vīriešus par vibroblietes zādzību no bērnudārza Pļavniekos, aģentūru LETA informēja policija. Pirmdienas, 15. augusta, vakarā policija saņēma telefona zvanu no kāda aculiecinieka, kurš informēja, ka Pļavniekos pie viņa dzīvesvietas esošajā pirmsskolas izglītības iestādē notiek aizdomīgas darbības un, iespējams, kāds veic zādzību. Policisti nekavējoties devās uz notikuma vietu un konstatēja, ka pa dienu izglītības iestādē notikuši remontdarbi un teritorijā atrodas gan dažādi instrumenti, gan būvniecības tehnika. Apsekojot apkārtni, likumsargi sastapa trīs vīriešus, kuri stūma ķerru ar tajā ievietotu vibroblieti. Vīrieši nespēja paskaidrot konkrēto lietu izcelsmi un policistiem radās aizdomas, ka tās, iespējams, ir zagtas. Visi trīs vīrieši, kuri dzimuši 1981., 1986. un 1989. gadā, tika aizturēti un Ķengaraga iecirknī sākts kriminālprocess. Vīrieši atzina savu vainu noziegumā un 17. augustā vienam no aizturētajiem tiesa kā drošības līdzekli piemēroja apcietinājumu, bet pārējiem diviem - ar brīvības atņemšanu nesaistītu drošības līdzekli. Savukārt nozagtās lietas likumsargi atguva un atdeva to likumīgajam īpašniekam.", "link": "https://www.delfi.lv/161/criminal/54655734/policija-aizturejusi-vairakus-viriesus-par-vibroblietes-zadzibu-no-bernudarza-plavniekos"},
{"title": "Prokuratūra pārbauda divu Valsts policijas struktūrvienību par operatīvo darbību", "category": "Kriminālziņas", "body": "Ģenerālprokuratūras  Īpaši pilnvarotu prokuroru nodaļa veic pārbaudi divās Valsts policijas struktūrvienībās par operatīvās darbības procesa atbilstību normatīvajiem aktiem un vienlaicīgi izvērtē arī to piemērošanas kvalitāti, skaidroja prokuratūrā. Pārbaudes pabeigšanas termiņš ir šā gada 1. decembris. Pārbaude notiek saskaņā ar Prokuratūras darbības stratēģiju 2022.-2027. gadam un prokuratūras darba plānu 2022. un 2023. gadam. Jau ziņots, ka saskaņā ar minēto stratēģiju prokuratūra tuvākajos gados plāno vismaz reizi gadā veikt kādas operatīvās darbības iestādes, tostarp specdienesta, darbības pārbaudi par operatīvās darbības procesa atbilstību normatīvajiem aktiem. Minēto stratēģiju Ģenerālprokurora padome apstiprināja šī gada sākumā. Latvijā ir 12 operatīvās darbības iestādes –  Valsts policija ,  Valsts robežsardze , Valsts ieņēmumu dienesta Nodokļu un muitas policijas pārvalde un Iekšējās drošības pārvalde,  Korupcijas  novēršanas un apkarošanas birojs,  Iekšējās drošības birojs ,  Valsts drošības dienests ,  Satversmes aizsardzības birojs ,  Militārā policija , Militārās izlūkošanas un drošības dienests, Iekšējās drošības birojs un  Ieslodzījuma vietu pārvalde .", "link": "https://www.delfi.lv/161/criminal/54754438/prokuratura-parbauda-divu-valsts-policijas-strukturvienibu-par-operativo-darbibu"},
{"title": "Jēkabpilī dzērājšoferis par 100 eiro došanu policistam tiek pie 1200 eiro naudas soda", "category": "Kriminālziņas", "body": "Sestdien, 17. oktobrī, kāds 1952. gadā dzimis vīrietis policistam piedāvāja samaksāt 100 eiro, lai izvairītos no administratīvā pārkāpuma procesa uzsākšanas par automašīnas vadīšanu alkohola reibumā, portālu \"Delfi\" informēja  Valsts policijas  (VP) pārstāve Dace Kalniņa. Jēkabpilī, Rīgas ielā, likumsargi konstatēja, ka automašīnas \"Seat Alhambra\" vadītājs sēdies pie stūres alkohola reibumā. Veicot alkohola pārbaudi, vīrieša izelpā tika konstatētas 1,72 promiles. Par notikušo policijā tika sākts administratīvā pārkāpuma process un 20. oktobrī tika pieņemts lēmums piemērot 1200 eiro naudas sodu, kā arī atņemt transportlīdzekļa vadīšanas tiesības uz pieciem gadiem. Pret autovadītāju ir uzsākts kriminālprocess par kukuļa piedāvāšanu valsts amatpersonām. Atbilstoši Krimināllikuma 323. panta pirmajai daļai, par kukuļa došanu vai piedāvāšanu vai par kukuļa apsolīšanu pēc tā pieprasīšanas personiski vai ar starpnieku valsts amatpersonai, kā sodu var piemērot brīvības atņemšanu uz laiku līdz pieciem gadiem vai īslaicīgu brīvības atņemšanu, vai piespiedu darbu, vai naudas sodu.", "link": "https://www.delfi.lv/161/criminal/52599363/jekabpili-dzerajsoferis-par-100-eiro-dosanu-policistam-tiek-pie-1200-eiro-naudas-soda"},
{"title": "Piecreiz sodītu zagli tur aizdomās par septiņām zādzībām no privātmājām", "category": "Kriminālziņas", "body": "Šī gada 14. oktobrī  Valsts policijas  (VP) Zemgales reģiona pārvaldes Kriminālpolicijas birojs kriminālvajāšanas uzsākšanai Zemgales tiesas apgabala prokuratūrai nodeva kriminālprocesu par sērijveida zādzībām no privātmājām. Aizdomās turētā vīrieša, kurš iepriekš par zādzībām un nelikumīgām darbībām ar finanšu instrumentiem un maksāšanas līdzekļiem ir sodīts piecas reizes, vaina pierādīta septiņu noziedzīgu nodarījumu veikšanā, portāls \"Delfi\" uzzināja VP. Likumsargi skaidroja, ka, veicot kriminālprocesuālās darbības un meklēšanas pasākumus par sērijveida zādzībām no privātmājām, likumsargi pērn 29. augustā aizturēja 1972. gadā dzimušu vīrieti, kuram nākamā dienā tiesa piemēroja drošības līdzekli – apcietinājumu. Iegūstot pietiekošu pierādījumu kopumu, šī gada 14. oktobrī lieta tika nodota Zemgales tiesas apgabala prokuratūrai kriminālvajāšanas uzsākšanai pēc Krimināllikuma 175. panta trešās daļas par zādzību, ja tā izdarīta, iekļūstot dzīvoklī vai citā telpā, un 193. panta otrās daļas par sveša finanšu instrumenta vai maksāšanas līdzekļa nelikumīgu izmantošanu. Aizdomās turētais vīrietis laika posmā no 2019. gada 11. marta līdz 27. augustam iekļuva septiņos dažādos mājokļos Vecumnieku, Rundāles, Ozolnieku, Bauskas novados un veica skaidras naudas, vērtslietu un bankas maksājumu karšu zādzības. Cietušajām personām kopumā tika nodarīti materiālie zaudējumi 6042 eiro apmērā. Vēlāk daļu no nozagtajām mantām likumsargi atdeva cietušajām personām. VP vērsa uzmanību, ka visos gadījumos garnadzis mājokļos iekļuvis, atverot logus vai balkona durvis, turklāt dažos gadījumos viņš ir rīkojies arī diezgan radoši, proti, atstutējis dārza krēslu pie mājas sienas un iekļuvis ēkā, atverot veļas istabas logu, vai arī no blakus esošās mājas teritorijas paņēmis saliekamās kāpnes, ko izmantojis, lai iekļūtu ēkā pa otrā stāva virtuves logu. Savukārt no nozagtajām banku kartēm kopumā nelikumīgi tika noņemti 740 eiro, tāpēc VP vēlreiz atgādināja, ka PIN koda glabāšana kopā ar pašu bankas karti ir kā atvērts seifs – ikviens, kurš tai piekļūst, var to izmantot. Par šādu noziegumu izdarīšanu var sodīt ar brīvības atņemšanu uz laiku līdz pieciem gadiem vai ar īslaicīgu brīvības atņemšanu, vai ar piespiedu darbu, vai ar naudas sodu, konfiscējot mantu vai bez mantas konfiskācijas.", "link": "https://www.delfi.lv/161/criminal/52605083/piecreiz-soditu-zagli-tur-aizdomas-par-septinam-zadzibam-no-privatmajam"},
{"title": "Ceļu satiksmes negadījumos cietuši seši cilvēki – gājēji un velosipēdists", "category": "Kriminālziņas", "body": "Pagājušajā diennaktī valstī reģistrēti 133 ceļu satiksmes negadījumi, kuros cietuši seši cilvēki, portālu \"Delfi\" informēja  Valsts policijas  (VP) pārstāve Krista Andersone. Policijas apkopotā statistika liecina, ka Rīgas reģionā avārijās cietuši četri cilvēki – trīs gājēji un viens velosipēdists. Savukārt vēl viens gājējs cietis avārijā Zemgales reģionā. Viens cietušais reģistrēts arī avārijā Latgalē. Kopumā ceļu satiksmes jomā pieņemti 426 administratīvo pārkāpumu lēmumi, tajā skaitā 186 par ātruma pārsniegšanu un deviņi par automašīnas vadīšanu alkohola reibumā un divi par agresīvo braukšanu. Pa trim dzērājšoferiem pieķerts Kurzemē un Latgalē, divi – Vidzemē, bet vēl viens – Rīgā.", "link": "https://www.delfi.lv/161/criminal/52608119/celu-satiksmes-negadijumos-cietusi-sesi-cilveki-gajeji-un-velosipedists"},
{"title": "Svētdien par agresīvu braukšanu pieķerti trīs autovadītāji", "category": "Kriminālziņas", "body": "Valsts policija  (VP) aizvadītajā diennaktī pieķērusi trīs agresīvus autovadītājus, portālu \"Delfi\" informēja VP pārstāve Līna Kaļķe. Svētdien Latvijā reģistrēti 65 ceļu satiksmes negadījumi, kuros cietuši septiņi cilvēki, tostarp divi gājēji. Kopumā ceļu satiksmes jomā pieņemti 349 administratīvo pārkāpumu lēmumi, tostarp 167 par ātruma pārsniegšanu un trīs par automašīnas vadīšanu alkohola reibumā.", "link": "https://www.delfi.lv/161/criminal/52708285/svetdien-par-agresivu-brauksanu-piekerti-tris-autovaditaji"},
{"title": "Policija aiztur interneta veikalu krāpnieku grupējumu – 400 cilvēkiem izmānīti 123 000 eiro", "category": "Kriminālziņas", "body": "Valsts policija  (VP) aizturējusi krāpnieku grupu, kura ar interneta veikalu \"www.proffit.lv\" un \"www.korbotex.lv\" starpniecību piesavinājās uzticīgo klientu naudas līdzekļus. Krāpnieki šādā veidā apkrāpuši vairāk nekā 400 iedzīvotāju visā Latvijas teritorijā, izkrāpjot ap 123 600 eiro, portālu \"Delfi\" informēja VP pārstāve Ance Rozīte. VP turpina apzināt personas, kuras cietušas šo noziedzīgo darbību rezultātā. VP notiek izmeklēšana par krāpšanas gadījumiem pret vairākiem simtiem personu, kuras abās interneta vietnēs bija pasūtījušas preci, veikušas priekšapmaksu uz uzņēmumu SIA \"Maku Group\", SIA \"Kasija\" un SIA \"Multi Services\" kontiem, bet pasūtīto preci uzņēmumi nepiegādāja un nauda netika atgriezta. Uz cietušo personu iesniegumiem par naudas atgriešanu uzņēmumi nereaģēja, tādēļ apkrāptie iedzīvotāji ar iesniegumiem vērsās gan policijā, gan Patērētāju tiesību aizsardzības centrā ( PTAC ). Šā gada septembrī tika uzsākts kriminālprocess un izmeklēšanā noskaidrots, ka krāpšana izdarīta, apzināti slēpjot ziņas par iesaistīto juridisko personu patieso labuma guvēju, ļaunprātīgi izmantojot pircēju uzticēšanos. Izmeklēšanā noskaidrots, ka personu grupas noziedzīgo darbību rezultātā ir cietuši vismaz 419 iedzīvotāji. Pašreiz izmeklēšanā noskaidrotais materiālais zaudējuma apmērs ir 123 693 eiro. Kriminālprocesā 24. novembrī aizturētas trīs personas – 1949. un 1977. gadā dzimuši vīrieši un 1997. gadā dzimusi sieviete. Aizturētie iepriekš nav bijuši sodīti. Vienam no aizturētajiem noteikts personas, pret kuru uzsākts kriminālprocess, statuss un divas personas atzītas par aizdomās turētajām personām par nozieguma izdarīšanu, par ko kriminālatbildība paredzēta Krimināllikuma 177. panta otrajā daļā – par krāpšanu, ja to izdarījusi personu grupa pēc iepriekšējas vienošanās, un 195. 1 panta pirmajā daļā – ziņu nesniegšana un nepatiesu ziņu sniegšana par līdzekļu piederību un patieso labuma guvēju. Vienai personai piemērots drošības līdzeklis – apcietinājums. VP turpina apzināt visus iedzīvotājus, kuri cietuši šo noziedzīgo darbību rezultātā. Likumsargi aicina cietušos vērsties ar oficiālu iesniegumu Valsts policijas Rīgas reģiona pārvaldes Kriminālpolicijas pārvaldes 3. biroja 2. nodaļā un ziņot, iesniedzot iesniegumu elektroniski  kanc.krpp@riga.vp.gov.lv  vai portālā \"latvija.lv\".", "link": "https://www.delfi.lv/161/criminal/52714461/policija-aiztur-interneta-veikalu-krapnieku-grupejumu-400-cilvekiem-izmaniti-123-000-eiro"},
{"title": "Vīrieti Alūksnē lūdz apsūdzēt par kolēģa slepkavības mēģinājumu", "category": "Kriminālziņas", "body": "Kriminālprocesa izmeklēšanas laikā noskaidrots, ka aizdomās turētais vīrietis pagājušā gada februārī, izmantojot šaujamieroci, tīši prettiesiski mēģināja nogalināt darba kolēģi. Sākotnēji vīriešu starpā izcēlās sadzīves rakstura konflikts, kura laikā aizdomās turētais izteica mutiskus draudus kolēģi noslepkavot. Tās pašas dienas vakarā aizdomās turētais, būdams 3,17 promiļu stiprā alkohola reibumā, ieradās kolēģa īpašumā un pavērsa līdzi paņemtā šaujamieroča stobru pret kolēģi, un nolūkā viņu noslepkavot izdarīja vienu šāvienu vīrieša virzienā. Policija vīrieti aizturēja. Viņam tika piemērots drošības līdzeklis – apcietinājums. Par šo gadījumu tika uzsākts kriminālprocess par slepkavības mēģinājumu. Par šādu noziegumu likumā paredzētais sods ir mūža ieslodzījums vai brīvības atņemšana uz laiku no pieciem līdz 20 gadiem un probācijas uzraudzība uz laiku līdz trim gadiem. Novembra beigās tika pieņemts lēmums par kriminālprocesa nodošanu prokuratūrai kriminālvajāšanas uzsākšanai. Valsts policija  vērš uzmanību, ka nevienu personu nevar uzskatīt par vainīgu noziedzīga nodarījuma izdarīšanā, kamēr tās vaina nav pierādīta Kriminālprocesa likumā paredzētajā kārtībā.", "link": "https://www.delfi.lv/161/criminal/52712213/virieti-aluksne-ludz-apsudzet-par-kolega-slepkavibas-meginajumu"},
{"title": "Bojāti karogi, karu slavinoša simbolika – policija turpina fiksēt nodarījumus", "category": "Kriminālziņas", "body": "Saistībā ar  Krievijas  karu Ukrainā vairums Valsts policijas (VP) fiksētu nodarījumu ir saistīti ar Krievijas kara slavinošu simbolu atainošanu vidē vai uz infrastruktūras objektiem, kā arī karogu un auto bojāšanu, portālu \"Delfi\" informēja VP. Saistībā ar Krievijas karu Ukrainā kopumā  Valsts policija  Latvijā fiksējusi ap 120 piketiem, sapulcēm vai publiskiem gājieniem, tostarp konstatēti vairāki likumpārkāpumi un noziedzīgi nodarījumi, par kuriem sākti 42 kriminālprocesi, vairāk nekā 60 administratīvie pārkāpumu procesi un vairāk nekā 120 resoriskās pārbaudes. VP fiksējusi arī atsevišķus gadījumus, kur ir izcēlušies tieši konflikti starp iedzīvotājiem, tomēr lielākoties VP konstatētie nodarījumi ir saistīti ar Krievijas kara Ukrainā slavinošu simbolu atainošanu vidē vai uz infrastruktūras objektiem, kā arī tādi, kas vērsti pret karogiem vai retāk – transportlīdzekļu bojāšanu. Valsts policijas rīcībā esošā informācija liecina, ka notikumi nav ar augšupejošu tendenci vai būtiskiem saasinājumiem, līdz ar to iedzīvotājiem nav pamata satraukumam. Lielā daļā kriminālprocesu aizvien turpinās izmeklēšana, bet ir gadījumi, kad personas jau sauktas pie atbildības administratīvo procesu lietās, tāpat arī resoriskās pārbaudes ir ar mainīgu skaitu, jo lietas potenciāli vai nu tiek tālāk virzītas par administratīvajiem procesiem vai kriminālprocesiem, ja tiek saskatīts pamats to tālākai virzīšanai, vai arī tiek izbeigtas, ja nav iestājušies apstākļi to tālākai virzībai, skaidro VP. Šī gada 20. aprīlī Rīgas  Zemgales  iecirknis uzsāka kriminālprocesu par gadījumu, kad atrodoties pie kādas valsts iestādes ieejas, lai saņemtu nepieciešamos pakalpojumus, ap pulksten 16.40 izcēlās konflikts starp kādu vīrieti un ukraiņu valodā runājošu ģimeni – divām sievietēm un mazgadīgu bērnu. Pēc Valsts policijas rīcībā esošās informācijas, vīrietis izvērsa verbālus apvainojumus un, konfliktam eskalējoties, iesita bērnam, pēc kā metās bēgt. Sievietes par notikušo ziņoja policijai un nekavējoties tika uzsākti personas meklēšanas pasākumi. Par notikušo nodarījumu policija aizturēja kādu 1957. gadā dzimušu vīrieti, kurš iepriekš nebija nonācis policijas redzes lokā. Vīrietis atzīts par aizdomās turēto pēc krimināllikuma 231. panta otrās daļas par huligānismu, ja tas saistīts ar miesas bojājumu nodarīšanu cietušajam. Vienlaikus tiks arī vērtēts vai nodarījumā nav saskatāms kāds cits noziedzīgs nodarījums, piemēram, naida noziegums. Šobrīd vīrietim piemērots drošības līdzeklis – policijas uzraudzība. Vēl divi kriminālprocesi sākti par nodarījumiem, kas saistīti ar karogiem. Viens tāds gadījums fiksēts 25. aprīlī  Latgales  reģionā, kur no kādas mājas fasādes Daugavpilī nozagts  Ukrainas  valsts karogs. Par notikušo ierosināts kriminālprocess pēc Krimināllikuma 180.panta par zādzību nelielā apmērā un aizdomās par nodarījumu jau aizturēts kāds jauns vīrietis. Otrs gadījums fiksēts Zemgales reģionā 1. maijā, kad Valsts policijas Zemgales reģiona pārvaldes  Jēkabpils  iecirknis uzsāka kriminālprocesu pēc Krimināllikuma 93. panta par Valsts simbolu zaimošanu. Process sākts par to, ka kāds vīrietis noņēma Latvijas Republikas karogu no turētāja, kurš atradās pie kādas daudzdzīvokļu mājas un to nometa zemē. Vīrietis šāda veida darbības veica vairākkārt, karogu sasmērējot. Skaidrojot savas rīcības motīvus, vīrietis vērsa uzmanību, ka viņaprāt šeit neesot nekāda Latvija, bet gan Ukraina un, ja kāds karogu novietos atpakaļ, viņš to atkal ņemšot nost. Izmeklēšana kriminālprocesā jau pabeigta un lieta nodota kriminālvajāšanas uzsākšanai prokuratūrā. Tāpat sākts kriminālprocess par automašīnas bojāšanu – 3. maijā Latgales reģionā kāds bēglis no Ukrainas konstatēja, ka bojāta viņa automašīna, tostarp izsists priekšējais vējstikls. Par notikušo uzsākts kriminālprocess pēc Krimināllikuma 185. panta pirmās daļas, par svešas mantas tīšu iznīcināšanu vai bojāšanu. Izmeklēšana šobrīd turpinās. Tāpat ir sāktas arī vairākas jaunas resoriskās pārbaudes vai administratīvā pārkāpuma procesi. Lielākoties tie ir par Krievijas kara atbalstošu simbolu atainošanu vidē vai uz infrastruktūras objektiem, tostarp resoriskā pārbaude sākta arī par 1. maijā Olainē konstatētu bojājumu – no ēkas sienas izrauts Ukrainas karoga stiprinājums. Savukārt Rīgā policija aizturēja kādu vīrieti, kurš izspārdīja ietves malā saliktus sveču trauciņus, kas bija novietoti Ukrainas karā kritušo karavīru un civiliedzīvotāju piemiņai. Par notikušo sākts administratīvai process par alkohola lietošanu publiskā vietā un sīko huligānismu. Valsts policija rūpīgi seko līdzi norisēm sabiedrībā un pievērš pastiprinātu uzmanību jebkādām viedokļu un darbību izpausmēm, kas saistīti ar agresiju pret Ukrainas bēgļiem vai atbalstu Krievijas karam Ukrainā, lai novērstu iespējamos likumpārkāpumus un aicina arī iedzīvotājus ziņot par manītiem likumpārkāpumiem vai sabiedriskās kārtības apdraudējumiem, vai aizdomīgām personām, zvanot 110.", "link": "https://www.delfi.lv/161/criminal/54320330/bojati-karogi-karu-slavinosa-simbolika-policija-turpina-fikset-nodarijumus"},
{"title": "Likumsargi aiztur vīrieti aizdomās par savu bērnu mātes piekaušanu un viņas drauga noslepkavošanu (plkst. 10.50)", "category": "Kriminālziņas", "body": "Kā portāls \"Delfi\" uzzināja policijā, pirmdien, 23. novembrī, pēc pulksten 16 Valsts policijā tika saņemta informācija, ka  Olaines  novadā kādā privātmājā konstatēts vīrieša līķis ar vardarbīgas nāves pazīmēm, un sieviete, kurai nodarīti smagi miesas bojājumi. Policisti nekavējoties izbrauca uz notikuma vietu, kur saņemtā informācija apstiprinājās. Likumsargi norādītajā adresē konstatēja, ka kādā privātmājā uz dīvāna atrodas nenoskaidrota vīrieša līķis ar trulu galvas traumu, un uz grīdas bezsamaņā guļ 1980. gadā dzimusi sieviete. Sievietei tika sniegta neatliekamā medicīniskā palīdzība un viņa smagā stāvoklī nogādāta medicīnas iestādē. Izmeklēšanas laikā tika noskaidrota mirušā vīrieša personība, kurš dzimis 1988. gadā. Veicot operatīvos izmeklēšanas pasākumus, Rīgas reģiona pārvaldes kriminālpolicisti noskaidroja iespējamo vainīgo personu, kuru trešdien, 25. novembrī, aizturēja Rīgā. Aizturētais jau iepriekš ir nonācis policijas redzeslokā. Tiesa aizdomās turētajam vīrietim piemēroja drošības līdzekli apcietinājumu. Aizturētajam vīrietim kopā ar cietušo sievieti bija divi bērni, kas dzīvoja šķirti pie abiem vecākiem.*  Valsts policija  informāciju par notikušo ir nodevusi bāriņtiesai, kas lems par bērnu turpmāko dzīvesvietu. Šobrīd turpinās aktīva izmeklēšana un tiek skaidroti notikušā nozieguma motīvi un apstākļi. Par notikušo sociālajos tīklos arī informējusi kāda sieviete, kura norāda, ka ir cietušās radiniece. No viņas paustā izriet, ka aizdomās turētais ir cietušās bijušais vīrs, abiem ir kopīgi divi bērni. Savukārt nogalinātais vīrietis ir cietušās draugs. Sieviete, kura norāda, ka ir cietušās radiniece, ir uztraukusies par abu bērnu stāvokli. Kā apstiprināja Valsts policijā, piektdien, 27. novembrī, likumsargi saņēma izsaukumu no kādas iedzīvotājas, kura ziņoja, ka bērni savā uzturēšanās vietā esot apdraudēti. Policija nekavējoties reaģēja uz šo informāciju un uz notikuma vietu tika nosūtīta ekipāža. Pārbaudot bērnu dzīves apstākļus, policisti konstatēja, ka viņi atrodas pie vecvecākiem, ir aprūpēti un nekāds apdraudējums netika konstatēts. Informācija ir nodota bāriņtiesai, kas lems par bērnu turpmāko dzīvesvietu, atzīmē policijā. Par notikušo uzsākts kriminālprocess pēc Krimināllikuma 116. panta par tīšu prettiesisku personas nonāvēšanu un pēc 125. panta pirmās daļas par smagu miesas bojājumu tīšu nodarīšanu. Par slepkavības izdarīšanu pēc Krimināllikuma 116. panta paredzētā noziedzīgā nodarījuma sastāva pazīmēm, likums paredz sodu mūža ieslodzījumu vai brīvības atņemšanu uz laiku no pieciem līdz divdesmit gadiem un ar probācijas uzraudzību uz laiku līdz trim gadiem. Savukārt par tīšu smagu miesas bojājumu nodarīšanu pēc Krimināllikuma 125. panta pirmās daļas paredzētā noziedzīgā nodarījuma pazīmēm likums paredz sodu brīvības atņemšanu uz laiku līdz septiņiem gadiem un ar probācijas uzraudzību uz laiku līdz trim gadiem vai bez tās. *28. novembra ziņā labota informācija par bērnu dzīvošanas apstākļiem", "link": "https://www.delfi.lv/161/criminal/52706537/likumsargi-aiztur-virieti-aizdomas-par-savu-bernu-mates-piekausanu-un-vinas-drauga-noslepkavosanu-plkst-1050"},
{"title": "Foto: par nelegālo cigarešu ievešanu un realizēšanu lielā apmērā aizturēta organizēta grupa", "category": "Kriminālziņas", "body": "Pagājušajā nedēļā  Valsts policija  (VP) apturēja organizētas noziedzīgas grupas darbību, kas no Lietuvas regulāri ieveda nelegālās cigaretes un tās izplatīja Latvijā. Saistībā ar notikušo uzsākts kriminālprocess un grupas līderim piemērots drošības līdzeklis – apcietinājums, portālu \"Delfi\" informēja VP pārstāve Gita Gžibovska. Grupas dalībnieki nelegālās cigaretes tirgojuši gan pašu izveidotās \"točkās\", gan pārdevuši lielos daudzumos citiem tirgotājiem. Kopumā VP kratīšanu laikā vairākos objektos atsavinājusi 626 960 cigarešu bez Latvijas akcīzes markām. VP Galvenās kriminālpolicijas pārvaldes Ekonomisko noziegumu apkarošanas pārvaldes ( ENAP ) amatpersonas, aktīvi strādājot cīņā ar nelegālo akcīzes preču apriti, atklāja personu grupu, kas nodarbojas ar nelegālo cigarešu ievešanu Latvijā un to tirgošanu. Šī gada 2. decembrī ENAP likumsargiem, sadarbojoties ar Salaspils iecirkņa darbiniekiem, Salaspils apkārtnē izdevās apturēt vieglo automašīnu, ar kuru vairāki noziedzīgās grupas dalībnieki bija tikko kā ieradušies no Lietuvas, un, kuras bagāžas nodalījumā bija paslēptas cigaretes ar Baltkrievijas akcīzes markām. Automašīnā esošos likumpārkāpējus policisti aizturēja uzreiz. Tajā pašā dienā policisti notvēra arī pārējos iespējamos noziedzīgās grupas dalībniekus, kopumā septiņas personas. Viens no aizturētajiem ir jau iepriekš sodīts par nelegālo akcīzes preču apriti. Veicot kratīšanas arī citos objektos, tostarp aizturēto personu dzīvesvietās, policisti kopumā konstatēja un atsavināja 626 960 gabalu cigarešu bez Latvijas akcīzes markām. Tāpat atsavināti nedeklarētie naudas līdzekļi – 254 504 eiro, kas, visticamāk, iegūti no nelegālo akcīzes preču realizācijas, un kā prezumēta manta izņemtas trīs automašīnas. Izmeklēšanas laikā iegūtā informācija liecina, ka personas ar šīm noziedzīgajām darbībām nodarbojušās jau ilgstoši un viņām bija izveidotas savas nelegālo akcīzes preču tirdzniecības vietas jeb \"točkas\", kā arī šīs preces pārdotas citiem nelegālo akcīzes preču tirgotājiem. Saistībā ar notikušo uzsākts kriminālprocess pēc Krimināllikuma 221. panta trešās daļas – par tabakas izstrādājumu nelikumīgu uzglabāšanu, pārvietošanu vai realizāciju, ja tā izdarīta lielā apmērā, un ja to izdarījusi organizēta grupa. Par šādu noziegumu likumā paredzēta brīvības atņemšana uz laiku līdz pieciem gadiem vai īslaicīga brīvības atņemšana, vai piespiedu darbs, vai naudas sods, konfiscējot mantu vai bez mantas konfiskācijas. Šobrīd četrām aizturētajām personām ir piemērots aizdomās turēto statuss. Vienai aizdomās turētajai personai piemērots apcietinājums, savukārt pārējām – ar brīvības atņemšanu nesaistīti drošības līdzekļi. Nelegālās cigaretes ir nodotas Valsts nodrošinājuma aģentūrai, un pēc procesuālo darbību veikšanas tiks lemts par to iznīcināšanu.", "link": "https://www.delfi.lv/161/criminal/52735305/foto-par-nelegalo-cigaresu-ievesanu-un-realizesanu-liela-apmera-aiztureta-organizeta-grupa"},
{"title": "Vīrietis 'kunga prātā' Zolitūdē saskrāpē mašīnas un draud policistiem", "category": "Kriminālziņas", "body": "Otrdien  Rīgas pašvaldības policija  (RPP) saņēma izsaukumu uz kādu pagalmu Zolitūdē, kur kāds smagi iereibis vīrietis traucē sabiedrisko kārtību – stumjot savu auto saskrāpējis citas pagalmā esošas mašīnas, portāls \"Delfi\" uzzināja policijā. Ierodoties notikuma vietā, kārtības sargi pamanīja stāvošu transportlīdzekli. Pie automašīnas stūres sēdēja vīrietis un pasažiera sēdvietā – viņa piecus gadus vecais dēls. Abi mašīnā skaļi klausījās mūziku, un bija redzams, ka bērna tēvs ir stiprā alkohola reibumā. Pēc mirkļa vīrietis kļuva agresīvs, nevēlējās pakļauties likumsargiem un izteica draudus. Kārtības sargi vairākkārt uzrunāja vīrieti, lai viņš sazinās ar bērna māti, jo tādā alkohola reibumā viņš bērnu pieskatīt nevar, norāda RPP. Vēlāk pie likumsargiem pienāca kāda aculieciniece, kura apgalvoja, ka vīrietis esot iepriekš stūmis savu automašīnu un saskrāpējis divas citas mašīnas. Tāpat pie saskrāpētajām automašīnām ieradās to īpašnieki, kuri apliecināja, ka viņu mašīnām nodarīti virsbūves bojājumi. Pēc neilga brīža no blakus esošās daudzdzīvokļu mājas iznāca bērna vecvecāki, tādēļ policijas darbinieki piecgadīgo zēnu nodeva vecvecāku aprūpē. Savukārt agresors tika aizturēts un iesēdināts operatīvajā transportlīdzeklī, jo nepakļāvās kārtības sargiem. Notikuma vietā ieradās  Valsts policijas  ekipāža, pēc kā tika pieņemts lēmums vīrieti nogādāt Tvaika ielā alkohola koncentrācijas pārbaudei, kas uzrādīja 2,84 promiles. Informācija nodota Rīgas bāriņtiesai un sociālajam dienestam. Savukārt atbildību par vīrieša rīcību vērtēs Valsts policija, informē RPP.", "link": "https://www.delfi.lv/161/criminal/54699672/virietis-kunga-prata-zolitude-saskrape-masinas-un-draud-policistiem"},
{"title": "Par alkohola pārdošanu nepilngadīgajam reidā pieķer divus tirgotājus", "category": "Kriminālziņas", "body": "Svētdien, 4. augustā  Rīgas pašvaldības policijas  (RPP) Centra pārvaldes darbinieki sadarbībā ar nepilngadīgu personu veica vairākus kontrolpirkumus Rīgas veikalos, kur no pieciem mēģinājumiem divos jaunietim izdevās nopirkt alkoholiskos dzērienus, portālu \"Delfi\" informēja RPP. Sākoties jaunajam mācību gadam, RPP laiku pa laikam veic kontrolpirkumus, iesaistot nepilngadīgas personas. Šoreiz trīs kontrolpirkumos veikala darbinieki pilngadību nesasniegušai personai nepārdeva alkoholiskos dzērienus, lūdzot uzrādīt personas apliecinošu dokumentu. Savukārt divos pirkumos nepilngadīgajam izdevās nopirkt alkoholu. Kaļķu ielas veikalā kontrolpirkums tika īstenots, pērkot alus kokteili stikla pudelē, ko veikala pārdevēja bez iebildumiem pārdeva, neuzprasot personu apliecinošu dokumentu. Tāpat arī Grostonas ielas veikalā kasiere bez personu apliecinoša dokumenta pārdeva alus pudeli. Abos gadījumos tika uzsāktas administratīvā pārkāpuma lietas par alkoholisko dzērienu pārdošanu personai, kura ir jaunāka par 18 gadiem, par ko paredzēts naudas sods juridiskās personas darbiniekam — pārdevējam, kurjeram vai citam piegādātājam — no 280 līdz 700 eiro, bet juridiskai personai — no 700 līdz 7100 eiro. RPP sola pārbaudes turpināt, lai cīnītos ar alkoholisko dzērienu apriti un lietošanu jauniešu vidū. Turklāt mūsdienās tāda pati problēma jauniešu vidū ir ar elektronisko cigarešu lietošanu, norāda likumsargi.", "link": "https://www.delfi.lv/161/criminal/54716756/par-alkohola-pardosanu-nepilngadigajam-reida-pieker-divus-tirgotajus"},
{"title": "Sievieti lūdz apsūdzēt par sutenerismu un bordeļa uzturēšanu Ventspilī", "category": "Kriminālziņas", "body": "Valsts policijas  Kurzemes reģiona pārvaldes Organizētās noziedzības un noziegumu ekonomikas jomā apkarošanas nodaļas amatpersonas pabeigušas izmeklēšanu kriminālprocesā par sutenerismu un bordeļa uzturēšanu un nodevušas to prokuratūrai kriminālvajāšanas sākšanai pret vienu personu, portālu \"Delfi\" informēja Valsts policijā. Pagājušā gada oktobrī Valsts policijā iegūta informācija par to, ka Ventspilī kāda sieviete nodarbojas ar sutenerismu. Valsts policijas Kurzemes reģiona pārvaldes amatpersonas sākušas kriminālprocesu un aizdomās par noziedzīguma pastrādāšanu aizturējušas kādu sievieti. Pirmstiesas izmeklēšanā iegūti pierādījumi tam, ka sieviete nodarbojās ar sutenerismu un bordeļa uzturēšanu. Kriminālprocesā uzlikti aresti naudas līdzekļiem un nekustamajam īpašumam. Saskaņā ar Krimināllikumu par tādas personas izmantošanu iedzīvošanās nolūkā, kura nodarbojas ar prostitūciju, soda ar brīvības atņemšanu uz laiku līdz pieciem gadiem vai ar īslaicīgu brīvības atņemšanu, vai ar piespiedu darbu, vai ar naudas sodu, konfiscējot mantu vai bez mantas konfiskācijas, un ar probācijas uzraudzību uz laiku līdz trim gadiem vai bez tās. Savukārt par bordeļa uzturēšanu soda ar brīvības atņemšanu uz laiku līdz trim gadiem vai ar īslaicīgu brīvības atņemšanu, vai ar piespiedu darbu, vai ar naudas sodu.", "link": "https://www.delfi.lv/161/criminal/52131081/sievieti-ludz-apsudzet-par-sutenerismu-un-bordela-uzturesanu-ventspili"},
{"title": "Balvu novadā, pakarot kokā, noslepkavo suni", "category": "Kriminālziņas", "body": "Sociālajā tīklā \"Facebook\" simtiem cilvēku dalījušies ar  ierakstu  par Balvu novadā noslepkavotu suni. Ierakstā minēts, ka, \"braucot uz Vīksnas pusi, pie pieturas Annasbirzs Balvu novadā sadistiski pakārts kokā suns.\" Valsts Policijas Latgales reģiona pārvaldes vecākā speciāliste Ksenija Belova portālam \"Delfi\" paskaidroja, ka policija par notikušo uzsākusi pārbaudi. Neviens iesniegums par notikušo nav saņemts. Krimināllikuma 230.pants nosaka, ka par cietsirdīgu izturēšanos pret dzīvnieku, kuras rezultātā tas gājis bojā vai sakropļots, vai par dzīvnieka spīdzināšanu soda ar brīvības atņemšanu uz laiku līdz trim gadiem vai ar īslaicīgu brīvības atņemšanu, vai ar piespiedu darbu, vai ar naudas sodu un ar probācijas uzraudzību uz laiku līdz trim gadiem vai bez tās. Par tādām pašām darbībām, ja tās izdarītas publiskā vietā vai nepilngadīgā klātbūtnē vai ja tās izdarījusi personu grupa pēc iepriekšējas vienošanās, vai ja ar to radīts būtisks kaitējums, — soda ar brīvības atņemšanu uz laiku līdz pieciem gadiem vai ar īslaicīgu brīvības atņemšanu, vai ar piespiedu darbu, vai ar naudas sodu un ar probācijas uzraudzību uz laiku līdz trim gadiem vai bez tās.", "link": "https://www.delfi.lv/161/criminal/50162567/balvu-novada-pakarot-koka-noslepkavo-suni"},
{"title": "Sarkandaugavā vīrietis noslepkavo bijušās sievas dzīvesbiedru", "category": "Kriminālziņas", "body": "Valsts policija  (VP) aizturējusi agrāk sodītu vīrieti, kurš noslepkavojis bijušās sievas dzīvesbiedru, aģentūru LETA informēja VP. 16. marta vakarā policijā saņemta informācija, ka dzīvoklī Sarkandaugavā atrodas vīrieša līķis ar vardarbīgas nāves pazīmēm. Par notikušo paziņoja bojā gājušā tuviniece. Tāpat policija tika informēta par to, ka iespējamais vainīgais no dzīvokļa paņēmis mazgadīgu meiteni un kopā ar viņu devies prom. Atbraukusī policija dzīvoklī atrada 1978. gadā dzimuša vīrieša līķi ar durtām brūcēm. Policisti noskaidroja, ka tovakar iespējamais vainīgais atnācis pie savas bijušās sievas uz dzīvokli, kur viņa dzīvojusi kopā ar savu jauno vīru un bērnu. Alkohola reibumā starp abiem vīriešiem sācies konflikts, kā rezultātā bijušais vīrs otram vīrietim divas reizes iedūris krūšu un kakla rajonā. No gūtajiem ievainojumiem vīrietis notikuma vietā gāja bojā. Pēc nozieguma ļaundaris paņēmis no dzīvokļa savu astoņus gadus veco meitu, kas pastāvīgi dzīvo pie mātes, un devies prom no notikuma vietas. Veicot speciālās izmeklēšanas darbības, policisti noskaidroja aizdomās turētā un meitenes iespējamo atrašanās vietu. Ņemot vērā saņemto informāciju, ka vīrietis atrodas stiprā afekta stāvoklī, ir piedzēries, izdarījis smagu noziegumu, turklāt pie viņa atrodas mazgadīgs bērns, tika pieņemts lēmums aizturēšanā piesaistīt pretterorisma vienību \"Omega\". Tajā pašā vakarā policija vīrieti aizturēja. Notikuma vietā atradās arī meitene, kurai briesmas nedraudēja, tāpēc viņa tika nodota mātes aprūpē. Aizturētais vīrietis ir dzimis 1978. gadā un iepriekš sodīts par laupīšanu un zādzībām. Aizdomās turētajam vīrietim tiesa piemērojusi drošības līdzekli apcietinājumu. Viņam draud mūža ieslodzījums vai brīvības atņemšana no pieciem līdz 20 gadiem. Ņemot vērā, ka notikušajā ir iesaistīts bērns, par notikušo tiks paziņots arī bāriņtiesai.", "link": "https://www.delfi.lv/161/criminal/50921399/sarkandaugava-virietis-noslepkavo-bijusas-sievas-dzivesbiedru"},
{"title": "Traģiskā avārijā uz Bauskas šosejas kravas auto daļēji iegāzies Misas upē", "category": "Kriminālziņas", "body": "Valsts policijas  preses pārstāve Līna Kaļķe informēja, ka šorīt ap pulksten 10.20 autoceļa Rīga- Bauska  31.kilometrā notika sadursme starp kravas auto \"Scania\" un vieglo automašīnu \"Toyota\". Notikuma vietā gāja bojā viens cilvēks. Valsts ugunsdzēsības un glābšanas dienesta izplatītā informācija liecina, ka kravas auto pēc sadursmes daļēji iebraucis Misas upē. No avarējušās kravas automašīnas noplūdusi degviela un eļļa. Piesārņojuma ierobežošanai uzstādītas absorbējošās un norobežojošās bonas. Piesaistot Valsts vides dienestu un vietējo pašvaldību, likvidēšanas darbi turpinās. Policijā informēja, ka notikuma vietā satiksme joprojām ir ierobežota.", "link": "https://www.delfi.lv/161/criminal/52629063/tragiska-avarija-uz-bauskas-sosejas-kravas-auto-daleji-iegazies-misas-upe"},
{"title": "Policija īstenos atsevišķus masku nēsāšanas kontroles pasākumus", "category": "Kriminālziņas", "body": "Valsts policija  (VP) atbilstoši savai kompetencei un resursiem turpina uzraudzīt, lai tiktu ievērotas Covid-19 infekcijas ierobežošanai noteiktās drošības prasības, skaidroja VP Sabiedrisko attiecību nodaļā. Policija, iespējams, veiks atsevišķus kontroles pasākumus, lai pārbaudītu vai iedzīvotāji lieto mutes un deguna aizsegus publiskās vietās. Tāpat, saņemot informāciju par iespējamiem pārkāpumiem, policija uz to reaģēs. Policijas mērķis nav sodīt, bet gan preventīvi skaidrot un veicināt izpratni par ārkārtējo situāciju, kā arī panākt, lai iedzīvotāji izturas atbildīgi un ievēro noteiktos ierobežojumus. \"Katrs gadījums ir vērtējams individuāli - policija vērtēs atbildību atbilstoši situācijai un apstākļiem, tostarp brīdinot un veicot pārrunas. Ja tiks konstatēti apzināti, klaji pārkāpumi - par to pienāksies sods,\" norādīja Grāvīte. Jau ziņots, ka  Saeima  oktobrī pieņēma grozījumus Covid-19 infekcijas pārvaldības likumā, kas nosaka sodu par mutes un deguna aizsegu nelietošanu sabiedriskās vietās, kur to lietošanu prasa normatīvie akti. Grozījumus sagatavojusi  Tieslietu ministrija  (TM), un tie paredz, ka par mutes un deguna aizsega nelietošanu varēs piemērot brīdinājumu vai naudas sodu 10 līdz 50 eiro apmērā. Šī norma stājusies spēkā šodien.", "link": "https://www.delfi.lv/161/criminal/52679479/policija-istenos-atseviskus-masku-nesasanas-kontroles-pasakumus"},
{"title": "Par slepkavību greizsirdības dēļ lūdz apsūdzēt iepriekš sodītu vīrieti", "category": "Kriminālziņas", "body": "Valsts policija  (VP) 23. augustā prokuratūrai nosūtīja kriminālprocesu par šā gada 19. februārī Ādažu novadā, Kadagā, izdarītu 1979. gadā dzimušā vīrieša slepkavību. Izmeklēšanas laikā iegūtā informācija liecina, ka noziegumu izdarījis bojāgājušajam iepriekš pazīstams vīrietis savstarpēja konflikta laikā, portāls \"Delfi\" noskaidroja policijā. Aizdomās turētajam vīrietim ir piemērots drošības līdzeklis – apcietinājums. Šī gada 19. februārī Ādažu novada Kadagā, kādas mājas pagalmā starp diviem savstarpēji pazīstamiem vīriešiem izcēlās konflikts, iespējams, greizsirdības dēļ. Konflikta laikā viens no vīriešiem divas reizes iedūra 1978. gadā dzimušajam vīrietim ar nazi, kā rezultātā iestājās viņa nāve, informē VP. Aizdomās par minētā noziedzīgā nodarījuma izdarīšanu policijas darbinieki tajā pašā dienā aizturēja 1991. gadā dzimušu vīrieti, kurš jau agrāk ir nonācis tiesībsargājošo iestāžu redzeslokā. Pirmstiesas izmeklēšanas laikā viņš tika atzīts par aizdomās turēto un kopš šī gada 21. februāra atrodas apcietinājumā. Iegūstot pietiekamu pierādījumu kopumu, VP kriminālprocesu nodeva Pierīgas prokuratūrai kriminālvajāšanas uzsākšanai pēc Krimināllikuma 116. panta – par citas personas tīšu prettiesisku nonāvēšanu. Par šāda noziedzīga nodarījuma izdarīšanu likumā ir paredzēts mūža ieslodzījums vai brīvības atņemšana uz laiku no pieciem līdz 20 gadiem un probācijas uzraudzība uz laiku līdz trim gadiem. Valsts policija atgādina, ka neviena persona netiek uzskatīta par vainīgu, kamēr tās vaina noziedzīga nodarījuma izdarīšanā netiek pierādīta likumā noteiktajā kārtībā.", "link": "https://www.delfi.lv/161/criminal/54671334/par-slepkavibu-greizsirdibas-del-ludz-apsudzet-ieprieks-soditu-virieti"},
{"title": "Traģiskās medības Ropažu novadā: pret diviem policistiem sāk disciplinārlietas", "category": "Kriminālziņas", "body": "Valsts policija  (VP) saistībā ar sākotnējām izmeklēšanas darbībām par traģiskajām medībām Ropažu novadā pret diviem darbiniekiem ierosinājusi disciplinārlietas. Pērn decembrī  policija sāka dienesta pārbaudi  par traģiskajām medībām Ropažu novadā, kurās piedalījās toreizējais VP Rīgas reģiona pārvaldes priekšnieks, ģenerālis Juris Šulte. VP informēja, ka dienesta pārbaudē iegūtās ziņas pirmsšķietami norāda uz disciplinārpārkāpumu pazīmēm, proti, policisti notikuma vietā, iespējams, varēja kvalitatīvāk veikt sākotnējās darbības. Tāpēc, lai nodrošinātu padziļinātu, vispusīgu un objektīvu amatpersonu rīcības izvērtēšanu, pret diviem darbiniekiem ierosinātas disciplinārlietas. Par iespējamo pārkāpumu smagumu un izraisītajām sekām ir pāragri spriest, tas tiks noskaidrots disciplinārlietas izmeklēšanā. Ja tiks pierādīti pārkāpumi, atbilstoši smagumam un izraisītājām sekām tiks piemērots sods. Policijā arī vērsa uzmanību, ka patlaban turpinās arī Iekšējā drošības biroja (IDB) izmeklēšana par konkrēto gadījumu un Valsts policijas rīcībā nav informācijas par šīs izmeklēšanas gaitu. Pērn novembra beigās Stopiņu pagastā medībās gāja bojā cilvēks. Sākotnēji esot ticis konstatēts, ka personai iestājusies bioloģiska nāve, tomēr vēlāk pēc tiesu medicīnas eksperta veiktās apskates konstatētas vardarbīgas nāves pazīmes, līdz ar to izmeklēšana nekavējoties nodota IDB. Ropažu novada domes priekšsēdētājas pirmais vietnieks, kura kompetencē ir arī medību jautājumi, Ainārs Vaičulens (LA) iepriekš pastāstīja, ka traģiskais negadījums noticis 26.novembrī laikā no plkst.23 līdz 23.30 individuālās medībās. Sākotnējā informācija liecina, ka trīs mednieki katrs savā tornī, kas atradušies 200 - 400 metru attālumā, gaidījuši dzīvnieku. Vaičulenam sākotnējā informācija bijusi par to, ka kādam no medniekiem tornī kļuvis slikti un viņš miris, taču vēlāk noskaidrojies, ka medniekam tomēr bijusi šauta brūce. Aģentūras LETA rīcībā esošā informācija liecina, ka medībās dzīvību zaudējis uzņēmējs Jānis Garkalns. \"Firmas.lv\" informācija liecina, ka Garkalns ir īpašnieks Stopiņu novada Ulbrokā reģistrētajam apsardzes uzņēmumam \"Alabais\". Tāpat viņš un kādreizējā Rīgas reģiona kriminālpolicijas priekšnieka Andreja Sozinova dēls Ričards Sozinovs ir īpašnieki drošības sistēmu uzņēmumam \"Shield Security Group\". Tikmēr Šulte pēc medībām priekšniecībai paziņoja par došanos izdienas pensijā.", "link": "https://www.delfi.lv/161/criminal/55253468/tragiskas-medibas-ropazu-novada-pret-diviem-policistiem-sak-disciplinarlietas"},
{"title": "Tiesa no apcietinājuma atbrīvo Ādažu bāzē aizturēto Krievijas pilsoni Popko", "category": "Kriminālziņas", "body": "Popko advokāte Imma Jansone norādīja, ka ar lēmumu ir ļoti apmierināta, bet plašākus komentārus nesniedza. Advokāte patlaban vēl nemācēja atbildēt, kāds drošības līdzeklis Popko tiks piemērots turpmāk. Tiesa tagad lems par turpmāku apcietinājuma piemērošanu Andrejam Popko. Kā vēstīts, nesen  Drošības policija  (DP) lūdza prokuratūrai abiem kaimiņvalsts pilsoņiem  uzrādīt apsūdzības par personu grupā izdarītu huligānismu , savukārt pret Latvijas iedzīvotāju un prokrievisko aktīvistu Vladimiru Lindermanu - par šī huligānisma atbalstīšanu. Prokuratūra pagaidām nav izlēmusi, vai trijotnei uzrādīt apsūdzības. DP veiktajā pirmstiesas izmeklēšanā noskaidrots, ka abi Krievijas pilsoņi, veicot iepriekšēju gatavošanos, 2015. gada jūnijā nelikumīgi iekļuva Nacionālo bruņoto spēku (NBS) militārajā objektā Ādažos. Kriminālprocesā iegūtie pierādījumi arī liecinot, ka šī noziedzīgā nodarījuma plānošanā un izdarīšanā Krievijas pilsoņiem atbalstu sniedza Latvijas iedzīvotājs. Popko un Kurkinu DP sākotnēji turēja aizdomās par spiegošanu un par mēģinājumu veikt teroristiskas darbības, ja tās izdarījusi personu grupa pēc iepriekšējas vienošanās, taču vēlāk viņu veiktās darbības tika pārkvalificētas par huligānismu personu grupā. Pēc Krievijas pilsoņu apcietināšanas sekoja arī Lindermana aizturēšana, kuram DP noteica aizdomās turētā statusu. Jau ziņots, ka aizturēšanas brīdī Ādažos pie Krievijas pilsoņiem tika atrastas skrejlapas angļu valodā. Atbildību par notikušo uzņēmās kādreizējās neofašistiskās Krievijas Nacionālboļševiku partijas (NBP) pēctece - partija \"Cita Krievija\". Personas tika aizturētas ierindas laukumā netālu no vietas, kur tās ar kāpņu palīdzību bija pārlēkušas bāzes žogam, lai nesankcionēti iekļūtu bāzes teritorijā. Nacionālboļševiku izplatītajos fotoattēlos redzams, ka viņi žogu šķērsojuši, turot rokās lielu karogu Georga lentes krāsās. Bāzē šīs personas bija paspējušas uzkavēties neilgu laiku, tāpēc neesot paspējušas izplatīt skrejlapas. Incidents notika laikā, kad Ādažos sākās starptautiskās mācības \"Saber Strike 2015\".", "link": "https://www.delfi.lv/161/criminal/46552713/tiesa-no-apcietinajuma-atbrivo-adazu-baze-aiztureto-krievijas-pilsoni-popko"},
{"title": "Ieroču atļauju atņemšana nepilsoņiem 'sitīs' pa medniekiem – 10% šaut vairs nedrīkstēs", "category": "Kriminālziņas", "body": "Ieroču atļauju anulēšana tiešā veidā ietekmē medniekus. Mednieku asociācijas valdes priekšsēdētājs Haralds Barviks portālam \"Delfi\" norāda: līdz ar Saeimas pieņemto ieroču aprites regulējumu aptuveni 10% aktīvo mednieku tiks atņemta iespēja medīt. Viņš piebilda, ka mednieku apliecības un gadā izņemtās sezonas kartes ir aptuveni 22 000 cilvēku, taču medībās aktīvi piedalās aptuveni 6000 mednieku. Datu par to, cik no viņiem ir nepilsoņi, Barvikam nav, taču asociācijas vadītājs ir pārliecināts, ka \"tas tiešā veidā ietekmēs situāciju. Šis ir pietiekoši liels mednieku skaits, kas nevarēs vairs medīt, un tam, manuprāt, nav nekāda sakara ar drošības situāciju valstī,\" teica Barviks.", "link": "https://www.delfi.lv/161/criminal/54843118/ierocu-atlauju-atnemsana-nepilsoniem-sitis-pa-medniekiem-10-saut-vairs-nedrikstes"},
{"title": "Tiesa no apcietinājuma atbrīvo arī otru Ādažu bāzē aizturēto Krievijas pilsoni", "category": "Kriminālziņas", "body": "Kurkina advokāte Imma Jansone norādīja, ka pagaidām tiesas motivācija viņai nav zināma, kā arī šajā gadījumā viņai nav zināms, vai būs noteikts cits drošības līdzeklis. Savukārt prokurore žurnālistiem vienīgi norādīja, ka uzskatīja, ka Krievijas pilsonis jāpatur apcietinājumā. Kurkins pēc tiesas lēmuma žurnālistiem izteicās, ka tiesas lēmums tomēr bijis \"negaidīts, bet patīkams\", uzsverot, ka turpmāk procesā cīnīsies tikai par to, lai tiktu attaisnots. Vīrietis atgādināja, ka tā bija kultūrpolitiska, miermīlīga akcija, ko viņi centās īstenot toreiz Ādažu bāzē, uzsverot, ka pavisam noteikti sevi neuzskata par huligānu. \"Jā, atzīstam administratīvu pārkāpumu, bet ne huligānismu,\" skaidroja Kurkins. Pēc lēmuma paziņošanas prokrieviskais aktīvists  Vladimirs Lindermans , kurš bija ieradies uz lēmumu pasludināšanu, apskāva Kurkinu. Kā ziņots, otrdien pēcpusdienā tiesa no apcietinājuma atbrīvoja arī  otru Ādažu bāzē aizturēto vīrieti - Andreju Popko . Drošības policija  (DP) lūdza prokuratūrai abiem kaimiņvalsts pilsoņiem uzrādīt apsūdzības par personu grupā izdarītu huligānismu, savukārt pret Latvijas iedzīvotāju un prokrievisko aktīvistu Lindermanu - par šī huligānisma atbalstīšanu. Prokuratūra pagaidām nav izlēmusi, vai trijotnei uzrādīt apsūdzības. DP veiktajā pirmstiesas izmeklēšanā noskaidrots, ka abi Krievijas pilsoņi, veicot iepriekšēju gatavošanos, 2015. gada jūnijā nelikumīgi iekļuva Nacionālo bruņoto spēku (NBS) militārajā objektā Ādažos. Kriminālprocesā iegūtie pierādījumi arī liecinot, ka šī noziedzīgā nodarījuma plānošanā un izdarīšanā Krievijas pilsoņiem atbalstu sniedza Latvijas iedzīvotājs. Popko un Kurkinu DP sākotnēji turēja aizdomās par spiegošanu un par mēģinājumu veikt teroristiskas darbības, ja tās izdarījusi personu grupa pēc iepriekšējas vienošanās, taču vēlāk viņu veiktās darbības tika pārkvalificētas par huligānismu personu grupā. Pēc Krievijas pilsoņu apcietināšanas sekoja arī Lindermana aizturēšana, kuram DP noteica aizdomās turētā statusu. Jau ziņots, ka aizturēšanas brīdī Ādažos pie Krievijas pilsoņiem tika atrastas skrejlapas angļu valodā. Atbildību par notikušo uzņēmās kādreizējās neofašistiskās Krievijas Nacionālboļševiku partijas (NBP) pēctece - partija \"Cita Krievija\". Personas tika aizturētas ierindas laukumā netālu no vietas, kur tās ar kāpņu palīdzību bija pārlēkušas bāzes žogam, lai nesankcionēti iekļūtu bāzes teritorijā. Nacionālboļševiku izplatītajos fotoattēlos redzams, ka viņi žogu šķērsojuši, turot rokās lielu karogu Georga lentes krāsās. Bāzē šīs personas bija paspējušas uzkavēties neilgu laiku, tāpēc neesot paspējušas izplatīt skrejlapas. Incidents notika laikā, kad Ādažos sākās starptautiskās mācības \"Saber Strike 2015\".", "link": "https://www.delfi.lv/161/criminal/46553421/tiesa-no-apcietinajuma-atbrivo-ari-otru-adazu-baze-aiztureto-krievijas-pilsoni"},
{"title": "Divus policistus lūdz apsūdzēt par 50 kilogramu medus pieņemšanu kukulī", "category": "Kriminālziņas", "body": "Iekšējās drošības birojs  (IDB) Zemgales tiesas apgabala prokuratūrai nosūtījis kriminālprocesu kriminālvajāšanas uzsākšanai pret divām  Valsts policijas  amatpersonām, kuras no kāda transportlīdzekļa vadītāja apmaiņā pret administratīvā pārkāpuma neformēšanu par pieļautajiem ceļu satiksmes noteikumu pārkāpumiem pieprasīja un pieņēma salīdzinoši netipisku kukuļa veidu – gandrīz 50 kilogramus medus. Kā portāls \"Delfi\" uzzināja IDB, par minēto Valsts policijas amatpersonu iespējami veikto noziedzīgo nodarījumu prokuratūrai ir nodots kriminālprocess kriminālvajāšanas uzsākšanai par Krimināllikuma 320. panta trešajā daļā paredzētā noziedzīgā nodarījuma – kukuļa pieņemšanu personu grupā pēc iepriekšējas vienošanās – izdarīšanu. Likums par to kā sodu paredz kā sodu piemērot brīvības atņemšanu uz laiku no diviem līdz 10 gadiem, konfiscējot mantu vai bez mantas konfiskācijas un atņemot tiesības uz noteiktu nodarbošanos vai tiesības ieņemt noteiktu amatu uz laiku līdz pieciem gadiem. IDB priekšnieks Valters Mūrnieks uzsver, ka, \"salīdzinot pēdējo gadu laikā valsts amatpersonu iespējami veiktos noziedzīgos nodarījumus ceļu satiksmes uzraudzības jomā ar ierasto \"praksi\" pirms, piemēram, septiņiem vai desmit gadiem, jāsaka, ka pēdējo gadu laikā šo likumpārkāpumu skaits nav būtiski mazinājies, bet tie ir kļuvuši rafinētāki un savā ziņā \"radošāki\" gan no kukuļdevēju, gan kukuļņēmēju puses. Arī šis precedents, kad ierasta naudas kukuļa vietā valsts amatpersonas pieprasīja un pieņēma medu, ir viens no salīdzinoši netradicionāliem gadījumiem. Tomēr jāuzsver, ka tas ir arī kārtējais apliecinājums likumsakarībai – sabiedrības vērība un drosme ne tikai pamanīt, bet arī ziņot par pamanītām nelikumībām ļauj atklāt visdažādākos valsts amatpersonu iespējamos noziedzīgos nodarījumus\". IDB 2021. gada pirmajā pusgadā ir uzsācis 24 kriminālprocesus, kriminālvajāšanas uzsākšanai ir nodevis 21 kriminālprocesu pret 51 personu, tai skaitā 33  Iekšlietu ministrijas  padotības iestādēs nodarbinātajiem, un šo kriminālprocesu ietvaros ir atklāts 71 noziedzīgs nodarījums. Birojā atgādina, ka nevienu personu nevar uzskatīt par vainīgu noziedzīga nodarījuma izdarīšanā, kamēr tās vaina nav pierādīta Kriminālprocesa likumā paredzētajā kārtībā.", "link": "https://www.delfi.lv/161/criminal/53459129/divus-policistus-ludz-apsudzet-par-50-kilogramu-medus-pienemsanu-kukuli"},
{"title": "Svētdien Latvijā pieķerti 11 dzērājšoferi; septiņi no tiem – Rīgā", "category": "Kriminālziņas", "body": "Septiņi dzērājšoferi sodīti Rīgas reģionā, divi Zemgalē un pa vienam Latgalē un Vidzemē. Kopumā aizvadītajā diennaktī valstī reģistrēti 57 ceļu satiksmes negadījumi, tajos cietušas deviņas personas. Kopumā ceļu satiksmes jomā pieņemti 384 administratīvo pārkāpumu lēmumi, tajā skaitā 225 par ātruma pārsniegšanu, un viens par agresīvu braukšanu.", "link": "https://www.delfi.lv/161/criminal/54660932/svetdien-latvija-piekerti-11-dzerajsoferi-septini-no-tiem-riga"},
{"title": "Dzērājšofera pasažieris Preiļos piedāvā policistiem 2000 eiro kukuli", "category": "Kriminālziņas", "body": "Lai paglābtu šoferi no kriminālatbildības par auto vadīšanu apreibinošu vielu ietekmē, Preiļos 2000. gadā dzimis vīrietis  Valsts policijas  (VP) likumsargiem piedāvāja kukuli – 2000 eiro. Par notikušo sākti kriminālprocesi un notiek izmeklēšana, portāls \"Delfi\" uzzināja policijā. 18. augustā, ap pulksten 00:30 VP saņemta informācija, par to, ka kāds transportlīdzekļa \" Ford \" \"Transit Custom\" vadītājs Preiļos, iespējams, atrodas alkohola reibumā. Apturot mašīnu, vadītājam tika veikta alkohola koncentrācijas pārbaude izelpojamajā gaisā, kura uzrādīja, ka vīrietis pie auto stūres ir sēdies 2,33 promiļu reibumā, kā arī tika konstatēts, ka vīrietis pie transportlīdzekļa stūres ir sēdies vadītajā tiesību izmantošanas lieguma laikā. Lai netiktu uzsākts kriminālprocess, 2000. gadā dzimis minētā transportlīdzekļa pasažieris, Valsts policijas amatpersonām piedāvāja kukuli – 2000 eiro. Šobrīd vīrietim par kukuļa piedāvājumu policijas darbiniekiem draud kriminālatbildība pēc Krimināllikuma 323. panta 1. daļas par kukuļa, tas ir, materiālu vērtību, mantiska vai citāda rakstura labumu, došanu vai piedāvāšanu vai par kukuļa apsolīšanu pēc tā pieprasīšanas personiski vai ar starpnieku valsts amatpersonai, lai tā, izmantojot savu dienesta stāvokli, izdarītu vai neizdarītu kādu darbību, neatkarīgi no tā, vai nodotais, piedāvātais vai apsolītais kukulis domāts šai valsts amatpersonai vai jebkurai citai personai. Par to soda ar brīvības atņemšanu uz laiku līdz pieciem gadiem vai ar īslaicīgu brīvības atņemšanu, vai ar piespiedu darbu, vai ar naudas sodu. Savukārt pret \"Ford\" šoferi ir uzsākts kriminālprocess pēc Krimināllikuma 262. panta 1 .daļas par transportlīdzekļa vadīšanu, ja nav transportlīdzekļa vadīšanas tiesību (transportlīdzekļa vadīšanas tiesības noteiktā kārtībā nav iegūtas vai ir atņemtas) un ja vadītājs atrodas alkohola, narkotisko, psihotropo, toksisko vai citu apreibinošu vielu ietekmē. Par to soda ar brīvības atņemšanu uz laiku līdz vienam gadam vai ar īslaicīgu brīvības atņemšanu, vai ar probācijas uzraudzību, vai ar sabiedrisko darbu, vai ar naudas sodu, atņemot transportlīdzekļa vadīšanas tiesības uz laiku līdz pieciem gadiem.", "link": "https://www.delfi.lv/161/criminal/54652660/dzerajsofera-pasazieris-preilos-piedava-policistiem-2000-eiro-kukuli"},
{"title": "Policistiem par 48 kilogramu medus iespējamu saņemšanu kukulī lūdz piespriest cietumsodu", "category": "Kriminālziņas", "body": "Valsts policijas  (VP) darbiniekiem, kas tiek apsūdzēti par 48 kilogramu medus kā kukuļa pieprasīšanu par administratīvā procesa neuzsākšanu par traktora vadīšanu bez tiesībām, prokurors Pāvels Sondors tiesas debatēs lūdza piemērot drošības līdzekli – apcietinājumu, kā arī sodīt abus policistus ar reālu brīvības atņemšanu. Jau vēstīts, ka  Iekšējās drošības birojs  (IDB)  Zemgales  tiesas apgabala prokuratūrai pērn nosūtījis kriminālprocesu kriminālvajāšanas uzsākšanai pret diviem policistiem, kuri no kāda transportlīdzekļa vadītāja apmaiņā pret administratīvā pārkāpuma neformēšanu par pieļautajiem ceļu satiksmes noteikumu pārkāpumiem  pieprasīja un pieņēma salīdzinoši netipisku kukuļa veidu – gandrīz 50 kilogramus medus . Apsūdzētie lietā ir Aigars Galējs un Uldis Rīdzinieks. Kā ceturtdien tiesas sēdē sacīja prokurors Sondors, policistam Galējam piemērojams bargāks sods – brīvības atņemšana uz trīs gadiem un sešiem mēnešiem, un papildu tam – arests nekustamajam īpašumam, automašīnai un liegums uz noteiktu laiku ieņemt amatu Valsts policijā. Savukārt Rīdziniekam, prokurora skatījumā, piemērojama brīvības atņemšana uz trim gadiem, arestējot nekustamo īpašumu, automašīnu, un ieņemt amatu Valsts policijā. Abi Valsts policijas darbinieki tiek apsūdzēti pēc Krimināllikuma 320. panta trešās daļas – par kukuļņemšanu personu grupā. Par šādu noziegumu draud brīvības atņemšana uz laiku no diviem līdz desmit gadiem, konfiscējot mantu vai bez mantas konfiskācijas un atņemot tiesības uz noteiktu nodarbošanos vai tiesības ieņemt noteiktu amatu uz laiku līdz pieciem gadiem. Abi likumsargi savās liecībās noraidīja izvirzītās apsūdzības, paužot, ka konkrētajā situācijā nav bijis pamats uzsākt lietvedību, jo traktora vadītājs nav piedalījies ceļu satiksmē. Ņemot vērā, ka viņam līdzi nav bijuši nepieciešamie dokumenti, tos atveda uzņēmuma saimniece. Uldis Rīdzinieks savā liecībā sacīja, ka nav pieprasījis un ņēmis kukuļus no lietā iesaistītās personas. Policists ar sievieti sācis sadzīvisku sarunu un uzzinājis, ka cilvēki ražo medu, interesējies par tā tilpumu un cenām, apsverot iespēju to vēlāk iegādāties. Kā sacīja apsūdzētais, divus spaiņus nekad nav vēlējies, jo tik daudz nebūtu vajadzīgs. Arī otrs apsūdzētais policists Aigars Galējs noraidīja pret viņu virzītās apsūdzības, un pauda, ka nav iesaistīts kukuļņemšanā. Pēc prokurora teiktā, nākamajā dienā bijusi policistu sarakste par medu. Savā liecībā Galējs pauda, ka saraksta bijusi ar humoru – runa bijusi ne tikai par medu, bet arī par citām lietām – motoreļļu, riepām. Valsts apsūdzības uzturētājs Sondors pauda, ka policisti rīkojušies mantkārīgi, pieprasot kukuli. Viņaprāt, nav pamata apšaubīt, ka likumsargu liecībās ir apstākļu nesakritības un tās ir pretrunā ar pārējiem lietas materiāliem, tādējādi tās vērtējamas kritiski. Viņš minēja, ka policisti bija vienojušies par medus saņemšanu. Spriežot par sodu, ir jāņem vērā, ka noziegumu izdarījuši policijas darbinieki, kas ir valsts amatpersonas, atzina prokurors Sondors. Apsūdzētā Rīdzinieka advokāts Gatis Dirnēns pauda pierādījumu neesamību saistībā ar to, ka traktora šoferis nav pārkāpis ceļu satiksmes noteikumus – nav pierādījumu, ka viņš piedalījies satiksmē un tādējādi pārkāpis likumu, darot to bez traktora vadīšanas tiesībām. Līdz ar to policistiem nav bijis pamats uzsākt administratīvo lietvedību, kas savukārt būtu pamats kukuļa pieprasīšanai. Viņš sacīja, ka medus devējai tāpat nav bijis pamats baidīties par administratīvā procesa uzsākšanas – tās ir bijušas \"sievišķīgas bailes\". Savas runas izskaņā viņš sacīja, ka tā bijusi neobjektīva un safabricēta izmeklēšana, un lūdza pilnībā attaisnot savu aizstāvāmo. Tāpat Galēja aizstāvis sacīja, ka nav pierādījumu, ka policists pieprasījis kukuli. \"Nav noticis noziedzīgs nodarījums vispār,\" pauda advokāts Gailis, pieminot, ka izmeklēšanā ir vairākas juridiskas kļūmes, piemēram, nav notikusi ekspertīze, kas apstiprina, ka traukos bija medus un kāda ir to vērtība. Gailis arī sacīja, ka prokuroram, iespējams, vajadzētu kaunēties. Prokurors atbildē norādīja, ka pierādījumu kopums ir pietiekams, lai apsūdzētos sauktu pie atbildības. Nākamā tiesas sēde, kurā apsūdzētie teiks pēdējo vārdu, notiks 18. augustā pulksten 11.", "link": "https://www.delfi.lv/161/criminal/54607774/policistiem-par-48-kilogramu-medus-iespejamu-sanemsanu-kukuli-ludz-piespriest-cietumsodu"},
{"title": "Darījumos ar kriptovalūtu sievietei Dobelē izmāna kredītā paņemto 31 800 eiro", "category": "Kriminālziņas", "body": "Valsts policijas  (VP)  Zemgales  reģiona pārvaldes  Dobeles  iecirknī vērsusies kāda 1986. gadā dzimusi sieviete, kura šogad no maija līdz jūlijam aizņēmās 31 895 eiro, lai interneta vidē nopelnītu, veicot darījumus ar kriptovalūtu, portāls \"Delfi\" uzzināja VP. Izmantojot uzticēšanos, sieviete tika maldināta par darbībām kriptovalūtas tirgū, tādējādi viņa krāpniekiem pārskaitīja teju 32 000 eiro, kas nebija viņas personīgie līdzekļi, bet aizņēmumi. Policijā par notikušo sākts kriminālprocess. VP uzsver, ka gadījumos, kad ar personu sazinās nepazīstamas personas, kuras runā tikai un vienīgi krievu valodā, un dēvē sevi par finanšu brokeriem vai speciālistiem, solot ievērojamu peļņu no ieguldījumiem kriptovalūtas tirgū, nekavējoties jāpārtrauc saruna. \"Vieglas, lielas un ātras peļņas solītāji ir krāpnieki! Tieši tādi paši krāpnieki ir pašpasludinātie eksperti un izdomātu iestāžu drošības nodaļu darbinieki, kuri sola palīdzēt atgūt zaudētos ieguldījumus vai arī brīdina, ka jūsu bankas kontā notiek nelikumīgas darbības. Nekomunicējiet ar šādām personām, arī izmantojot īsziņas vai lietotni \"Whatsapp\",\" brīdina policijā.", "link": "https://www.delfi.lv/161/criminal/54752754/darijumos-ar-kriptovalutu-sievietei-dobele-izmana-kredita-panemto-31-800-eiro"},
{"title": "Liepājas pusē atsevišķos incidentos sadurti divi vīrieši", "category": "Kriminālziņas", "body": "Valsts policija  (VP) pēdējo trīs dienu laikā saņēmusi divus izsaukumus Liepājā un Vaiņodē par miesas bojājumiem, kas izdarīti sadurot, portālu \"Delfi\" informēja VP pārstāve Madara Šeršņova. 23. oktobrī VP tika saņemta informācija par to, ka Liepājā, kādā dzīvesvietā ticis sadurts vīrietis. Policija par notikušo uzsāka kriminālprocesu pēc Krimināllikuma 13.nodaļas – Noziedzīgi nodarījumi pret personas veselību. Šobrīd turpinās izmeklēšana. Vīrietis ar gūtajām traumām tika nogādāts medicīnas iestādē, Savukārt 25. oktobrī likumsargi saņēma informāciju, ka Vaiņodē, kādā dzīvesvietā ir sadurts vīrietis. Policisti par notikušo uzsāka kriminālprocesu. Sākotnējā informācija liecina par to, ka alkohola koplietošanas laikā starp personām izcēlās konflikts, kā rezultātā cietušajam tika nodarīti miesas bojājumi. Vīrietis tika nogādāts medicīnas iestādē, savukārt likumsargi notikuma vietā aizturēja personu, kura iepriekš nonākusi redzeslokā par citiem noziedzīgiem nodarījumiem. Kurzemes reģiona pārvaldes  Liepājas  iecirkņa Kriminālpolicijas nodaļas policisti turpina izmeklēšanu uzsāktajā kriminālprocesā pēc Krimināllikuma 126.panta 1.daļas – par vidēja smaguma miesas bojājuma tīšu nodarīšanu. Saskaņā ar Krimināllikumu par šādu noziedzīgu nodarījumu soda ar brīvības atņemšanu uz laiku līdz trim gadiem vai ar īslaicīgu brīvības atņemšanu, vai ar piespiedu darbu, vai ar naudas sodu.", "link": "https://www.delfi.lv/161/criminal/52595713/liepajas-puse-atseviskos-incidentos-sadurti-divi-viriesi"},
{"title": "Ceļu satiksmes negadījumos pirmdien cietuši 13 cilvēki", "category": "Kriminālziņas", "body": "Pagājušajā diennaktī valstī reģistrēti 78 ceļu satiksmes negadījumi, kuros cietuši 13 cilvēki, portālu \"Delfi\" informēja  Valsts policijas  (VP) pārstāve Krista Andersone. Rīgas reģionā ceļu satiksmes negadījumos cietuši kopumā 11 cilvēki, no tiem četri gājēji un divi velosipēdisti. Kopumā ceļu satiksmes jomā aizvadītajā diennaktī pieņemti 392 administratīvo pārkāpumu lēmumi. 181 lēmums pieņemts par ātruma pārsniegšanu un septiņi par automašīnas vadīšanu alkohola reibumā, un viens par agresīvu braukšanu.", "link": "https://www.delfi.lv/161/criminal/52599329/celu-satiksmes-negadijumos-pirmdien-cietusi-13-cilveki"},
{"title": "Uzņēmējam Ivanovam inkriminē aptuveni kilograma narkotiku glabāšanu realizācijas nolūkā", "category": "Kriminālziņas", "body": "Valsts policijas  Sabiedrisko attiecību nodaļā, neminot personas vārdu, apstiprināja, ka 1. jūlijā Rīgas reģiona pārvaldes Kriminālpolicijas pārvaldes 1. biroja 3. nodaļa aizturēja kādu personu aizdomās par iespējamu apreibinošo vielu neatļautu iegādāšanos un glabāšanu realizācijas nolūkā lielā apmērā. Sabiedrisko attiecību nodaļā skaidroja, ka kriminālprocesā tiek nostiprināti pierādījumi par to, ka šī persona grupā pēc iepriekšējās vienošanās glabāja realizācijas nolūkā sevišķi bīstamu vielu – 1,1 kilogramu izotonitazēna. Publiski pieejama informācija liecina, ka izotonitazēns ir sintētisks opioīds, kas līdzinās morfīnam un fentanilam. 3. jūlijā personai piemērots drošības līdzeklis – apcietinājums, un patlaban šis drošības līdzeklis joprojām ir spēkā. Par šādu nodarījumu var piespriest brīvības atņemšana līdz 15 gadiem. Ivanova dzīvesbiedre Diāna Uligaņeca paziņojumā masu medijiem norāda, ka nekad iepriekš Ivanovam nekādas nodarbes ar narkotikām nav inkriminētas. \"Minētā kratīšana un aizturēšana ir īpaši zīmīga ar to, ka notikusi neilgi pirms  Eiropas Cilvēktiesību tiesas  (ECT) sprieduma lietā, kas sākta pēc Ivanova sūdzības par nepamatotu notiesāšanu. ECT spriedumu ir pieņēmusi, taču Covid-19 dēļ aizkavējusies tā saņemšana,\" teikts Uligaņecas paziņojumā. Maijā Ivanovu aizturēja citā lietā par, iespējams, advokātes Allas Jurašas slepkavības organizēšanu. Valsts policijas Sabiedrisko attiecību nodaļā apstiprinājumu tam neizdevās iegūt, jo tur norādīja, ka lietā turpinās izmeklēšana un plašāki komentāri netiks sniegti. Uligaņeca apgalvoja, ka laikā, kamēr uzņēmējs Ivanovs atrodas apcietinājumā, viņa regulāri saņem reālus draudus un piedzīvo psiholoģisku teroru, bet ap viņu ģimenes īpašumu Pierīgā \"notiek savādi notikumi\". Pēc Uligaņecas vārdiem, policija Ivanovam \"pēc būtības atkārto draudu izteicēju piedāvājumu – pamest valsti un dzīvesbiedru\". Piemēram, 23. septembrī viņai lietotnē \"Whatsapp\" atsūtīti video, kur kāds vīrs melnā maskā pieprasa informēt, kur viņa atradīšos nākamajā vakarā. Sieviete vērsusies policijā, bet policists esot ieteicis izrunāties ar draudu autoru vai braukt prom no valsts, jo tad viņai neviens nedraudēšot. Policija par šo neesot ierosinājusi krimināllietu. \"Ņemot vērā apdraudējumu Ivanova un Uligaņecas ģimenei, kā arī policijas faktisku bezdarbību\", Uligaņeca sākusi intensīvu darbu, \"lai apvienotu Latvijas ļaudis, kuri ir sastapušies ar draudiem un nepietiekamu tiesībsargājošo institūciju atbalstu\". Sieviete plāno dibināt asociāciju, kuras mērķis būšot novērst fizisku un psiholoģisku vardarbību Latvijas sabiedrībā, sekmēt cilvēktiesību ievērošanu un tiesībsargājošo institūciju profesionalitātes un atbildības pieaugumu. Valsts policijas Sabiedrisko attiecību nodaļā Uligaņecas pārmetumus likumsargiem nekomentēja. Jau ziņots, ka Ivanovs  pirms aptuveni trim gadiem iznāca brīvībā  pēc deviņu gadu cietumsoda izciešanas par savas toreizējās sievas, uzņēmējas Ellas Ivanovas  slepkavības pasūtīšanu . Ivanovam atrodoties apcietinājumā, viņu pašu mēģināja noindēt un šajā lietā uz apsūdzēto sola sēdās bijusī Rīgas Centrālcietuma Drošības daļas darbiniece Tatjana Smoļakova, kurai 2018.gadā pēc tiesāšanās vairākās instancēs noteica brīvības atņemšanu uz deviņiem gadiem. Šī gada maijā Ivanovu aizturēja citā lietā par, iespējams, advokātes  Allas Jurašas slepkavības organizēšanu . Latvijas Televīzijas raidījums \"De facto\" ziņoja, ka Ivanovs esot brīdinājis iespējamo upuri advokāti Jurašu. Tas izriet no raidījuma rīcībā esošas neoficiālas informācijas par izmeklēšanu un Ivanova advokāta stāstītā. Raidījumam no vairākiem avotiem zināms, ka Ivanovs esot nodevis Jurašai ziņu par iespējamiem draudiem caur bijušo Rīgas brīvostas pārvaldnieku Leonīdu Loginovu. Rīgas apgabaltiesa  novembrī turpinās skatīt vēl citu krimināllietu, kurā Ivanovs apsūdzēts par draudiem nogalināt savu māsu un viņas vīru.", "link": "https://www.delfi.lv/161/criminal/52606799/uznemejam-ivanovam-inkrimine-aptuveni-kilograma-narkotiku-glabasanu-realizacijas-noluka"},
{"title": "Foto: VID apturot PVN izkrāpēju darbību, atrod granātas un munīciju", "category": "Kriminālziņas", "body": "Šī gada novembrī Valsts ieņēmumu dienesta ( VID ) darbinieki apturēja noziedzīga grupējuma darbību, kurš nodarbojās ar  PVN  izkrāpšanu, nodarot zaudējumus valsts budžetam vairāk nekā 760 000 eiro apmērā. Veicot kratīšanu, likumsargi atrada granātas un munīciju, portālu \"Delfi\" informēja dienests. Kratīšanu laikā atrasta un izņemta ne tikai skaidra nauda, datori un grāmatvedības dokumenti, bet arī munīcija, granātas un vairāk nekā 80 mobilie tālruņi. Atbilstoši VID speciālistu secinājumiem, noziedzīgais grupējums īstenoja nodokļu izkrāpšanas shēmu laika posmā no 2018. gada janvāra līdz šī gada augustam, un tā tika realizēta dažādās jomās. Veicot virkni izmeklēšanas un operatīvo darbību, noskaidrots, ka shēmā iesaistītie uzņēmumi izvairījās no nodokļu nomaksas, nodarot zaudējumus valsts budžetam vairāk nekā 760 000 eiro apmērā. Shēmas “klienti” (uzņēmumi) savos grāmatvedības dokumentos uzrādīja un PVN deklarācijās iekļāva faktiski nenotikušus darījumus ar fiktīviem uzņēmumiem. Uzsāktajā kriminālprocesā VID darbinieki veica procesuālās darbības Rīgā, Salaspilī un Babītes novadā, tajā skaitā, 19 kratīšanas kriminālprocesā iesaistīto personu dzīves vietās, birojos un automobiļos. Kratīšanu laikā atrasti un izņemti kriminālprocesam nozīmīgi pierādījumi, tostarp skaidra nauda 19 200 eiro, vairāk nekā 80 mobilie tālruņi, datori, grāmatvedības dokumenti, vairāk nekā 100 zīmogi, munīcija, granātas un 27 cigarešu bloki bez akcīzes markām. Galvenajā birojā pie sienām shematiski bija attēlotas noziedzīgā grupējuma plānotās un īstenotās darījuma shēmas. Par minētajiem noziedzīgajiem nodarījumiem sešas personas ir atzītas par aizdomās turētām, no kurām trijām ir piemērots ar brīvības atņemšanu nesaistīts drošības līdzeklis, savukārt vienai personai piemērots drošības līdzeklis - apcietinājums. Saistībā ar organizētā noziedzīgā grupējuma darbībām VID Nodokļu un muitas policijā ir uzsākts kriminālprocess pēc Krimināllikuma 218. panta trešajā daļā paredzēto noziedzīgo nodarījumu pazīmēm. Šī likuma 218. pants kā sodu paredz brīvības atņemšanu uz laiku līdz desmit gadiem, konfiscējot mantu vai bez mantas konfiskācijas un atņemot tiesības uz noteiktu vai visu veidu komercdarbību vai uz noteiktu nodarbošanos vai tiesības ieņemt noteiktu amatu uz laiku no diviem līdz pieciem gadiem, un ar probācijas uzraudzību uz laiku līdz trim gadiem.", "link": "https://www.delfi.lv/161/criminal/52709513/foto-vid-apturot-pvn-izkrapeju-darbibu-atrod-granatas-un-municiju"},
{"title": "Pagājušajā nedēļā uzsāktas 20 lietvedības par pašizolācijas neievērošanu", "category": "Kriminālziņas", "body": "Aizvadītajā nedēļā par epidemioloģiskās drošības pasākumu neievērošanu ir uzsākts 51 administratīvā pārkāpuma process, no kuriem 20 procesi ir par pašizolācijas neievērošanu. Tāpat uzsākti desmit administratīvā pārkāpuma procesi par darba laika turpināšanu izklaides vietās pēc pusnakts. Vēl 16 administratīvā pārkāpuma procesi uzsākti par elektroniskās anketas neaizpildīšanu informācijas sistēmā \"covidpass.lv\" un pieci procesi par distancēšanās prasību neievērošanu. Arī šoreiz personas, kurām būtu jāievēro pašizolācijas prasības vieglprātīgi attiekušās pret pašizolācijas ievērošanu, apmeklējot publiskas un sabiedriskas vietas, kur uzturas liels skaits citu cilvēku, atzīmēja likumsargi. Tāpat šajā laika posmā VP un Pašvaldības policija, ar mērķi konstatēt iespējamos pulcēšanās pārkāpumus ir veikusi 3 808 preventīvās pārbaudes, no kurām 1 992 pārbaudes veiktas sabiedriskās ēdināšanas vietās. Šobrīd policijas kontrolē atrodas aptuveni 16 887 personas, kurām, atgriežoties no tām valstīm ar augstu Covid-19 saslimstību, ir obligāti jāievēro pašizolācijas prasības. Tomēr VP norādīja, ka šis skaitlis katru dienu mainās. Policija atgādināja, ka no 12. oktobra visiem, kas ieceļo Latvijā gan ar privāto transportlīdzekli, gan, izmantojot pasažieru pārvadātāju pakalpojumus, obligāti jāaizpilda elektroniskā anketa vietnē covidpass.lv. Anketas ir iespējams aizpildīt no jebkuras viedierīces un to aizpildīšana ieceļotājiem ir jāveic ne agrāk kā 48 stundas pirms Latvijas robežas šķērsošanas. Policija izvēles kārtībā var apturēt transportlīdzekli, lai pārliecinātos, vai transportlīdzeklī nav kāda persona, kurai jāaizpilda šī elektroniskā anketa un jāievēro pašizolācija.", "link": "https://www.delfi.lv/161/criminal/52597539/pagajusaja-nedela-uzsaktas-20-lietvedibas-par-pasizolacijas-neieverosanu"},
{"title": "Lielupē pie Mežotnes pilskalna nozagta pontonu laipas peldošā platforma", "category": "Kriminālziņas", "body": "Lielupē pie Mežotnes pilskalna  Bauskas  novada Rundāles pagastā nozagta pontonu laipas peldošā platforma, informē Valsts policija (VP). Policijas rīcībā esošā informācija liecina, ka zādzība izdarīta laikā posmā no 30.jūnija līdz 5.jūlijam. Saistībā ar notikušo uzsākts kriminālprocess un tiek noskaidroti apstākļi. Pontonu laipa Lielupē ierīkota Eiropas Lauksaimniecības fonda lauku attīstībai projekta (LEADER) ietvaros, un tās vērtība ir 2019 eiro.", "link": "https://www.delfi.lv/161/criminal/54531314/lielupe-pie-mezotnes-pilskalna-nozagta-pontonu-laipas-peldosa-platforma"},
{"title": "Bauskas novadā policisti uziet nelegālu akcīzes preču tirgotavu", "category": "Kriminālziņas", "body": "Turpinot aktīvu darbu saistībā ar akcizēto preču nelegālu apriti, 30. augustā  Valsts policijas  Zemgales reģiona pārvaldes  Bauskas  iecirkņa Kriminālpolicijas darbinieki iepriekš sākta kriminālprocesa ietvaros veica sankcionētu kratīšanu Bauskas novada Īslīces pagastā, kur tika uzieta nelegāla akcīzes preču tirdzniecības vieta, portāls \"Delfi\" uzzināja policijā. 1963. gadā dzimušas sievietes dzīvesvietā tika atrasti un izņemti aptuveni 20 litri šķaidīta spirta un 2840 vienības dažādu veidu cigarešu bez Latvijas akcīzes markām. Lai noteiktu precīzu iegādātā alkohola daudzumu un sastāvu, ir noteiktas nepieciešamās ekspertīzes. Likumsargi aizturēja nelegālā alkohola un cigarešu tirgotāju un šobrīd viņai ir piemērots drošības līdzeklis, kas nav saistīts ar brīvības atņemšanu. Kriminālprocess tika uzsākts pēc Krimināllikuma 221.6 panta un 221.1 panta pirmās daļas, un izmeklēšana turpinās. Par nelegāli izgatavotu (ražotu) vai viltotu alkoholisko dzērienu vai spirtu saturošu šķidrumu, kuri nav alkoholiskie dzērieni, bet kurus piedāvā kā alkoholiskos dzērienus (nelikumīgi alkoholiskie dzērieni), realizāciju persona var tikt sodīta ar brīvības atņemšanu uz laiku līdz vienam gadam vai ar īslaicīgu brīvības atņemšanu, vai ar piespiedu darbu, vai ar naudas sodu. Savukārt par nelegāli izgatavotu (ražotu) vai tādu tabakas izstrādājumu, kuri nav marķēti ar Latvijas akcīzes nodokļa markām, realizāciju nelielā apmērā, ja tā izdarīta mantkārīgā nolūkā, var tikt piemērota brīvības atņemšana uz laiku līdz vienam gadam vai īslaicīga brīvības atņemšana, vai piespiedu darbs, vai naudas sods.", "link": "https://www.delfi.lv/161/criminal/54697250/bauskas-novada-policisti-uziet-nelegalu-akcizes-precu-tirgotavu"},
{"title": "Pašvaldības policisti viesu namā pieķer nepilngadīgus jauniešus žvingulī", "category": "Kriminālziņas", "body": "Svētdien, 31. jūlijā, neilgi pēc pulksten 23.30  Rīgas pašvaldības policija  (RPP) saņēma zvanu no kāda Pleskodāles iedzīvotāja, kurš skaidroja, ka blakus esošajā viesu namā apmēram 20 nepilngadīgi jaunieši trokšņo un lieto alkoholu, portāls \"Delfi\" uzzināja RPP. Ierodoties notikuma vietā, policijas darbinieki pie sētas vārtiem sastapa nepilngadīgu jaunietis, kurš skaidroja, ka viesu namā notiek dzimšanas dienas ballīte un visi lieto alkoholiskos dzērienus. Jaunietis apgalvoja, ka viesu namu noīrēja māte, kura tajā brīdī neatradās notikuma vietā. Tāpat puisis uzreiz telefoniski sazinājās ar māti, kura pēc neilga brīža ieradās. Kārtības sargi puiša mātei paskaidroja ierašanās iemeslu, pēc kā likumsargi kopā ar jaunieša māti devās privātīpašuma teritorijā, kurā sastapa bariņu jauniešu. Pārbaudot datus, policijas darbinieki secināja, ka no visām personām deviņi jaunieši ir nepilngadīgi, tādēļ viņiem tika veikta alkohola koncentrācijas pārbaude izelpā. Izrādījās, ka reibumā bija septiņi jaunieši, no tiem viens jaunietis gulēja dīvānā un bija tik stiprā reibumā, ka policisti nolēma izsaukt Neatliekamās medicīniskās palīdzības dienesta darbiniekus. Apskatot guļošo jaunieti, ārsti secināja, ka puiša hospitalizācija nav nepieciešama, tādēļ nepilngadīgais jaunietis tika nodots vecākiem. Tāpat arī pārējie pusaudži tika nodoti tuviniekiem. Ņemot vērā notikuma apstākļus, uzsākti vairāki administratīvā pārkāpuma procesi par atrašanos alkohola reibumā esot nepilngadīgiem. Tāpat atsevišķi tiks vērtēta vecāku atbildība.", "link": "https://www.delfi.lv/161/criminal/54597996/pasvaldibas-policisti-viesu-nama-pieker-nepilngadigus-jauniesus-zvinguli"},
{"title": "Sāk pārbaudi par Krištopana iespējamiem draudiem LA žurnālistam Līcītim", "category": "Kriminālziņas", "body": "Valsts policija  sākusi resorisko pārbaudi par partijas \"Latvija pirmajā vietā\"  Saeimas  deputāta kandidāta Viļa Krištopana iespējamiem draudiem \" Latvijas Avīzes \" (LA) žurnālistam Egilam Līcītim. Pārbaude sākta Rīgas Zemgales iecirknī, skaidroja policijā. LA 17. augusta numurā lappusē \"Komentāri. Viedokļi\" bija publicēts Līcīša feļetons ar virsrakstu \"Lielais Vilis atkal pamodināts\". Pēc tam žurnālists savā viedtālrunī saņēma \" WhatsApp \" ziņu ar šādu tekstu: \"Manu māti 1947. gadā izslēdza no  Aglonas  ģimnāzijas kā kulaka meitu. Viņai bija 16 gadu. Es katru gadu apmeklēju mātes mājas un Aglonu. Ja redzi mani uz ielas, mūc, cik ātri vien vari. Citādi pazaudēsi zobus. Kretīns.\" Pie ziņas sūtītāja tālruņa numura bija redzams Krištopana fotoportrets. LA vēsta, ka Līcītis savā feļetonā ne ar vārdu nav pieminējis Krištopana māti, bet sev raksturīgajā satīriskajā stilā raksta: \"Tagad vēl kūpošām zolēm Vilis iebrāzās \"TV24\" pārraides \"Kārtības rullis\" studijā taisnā ceļā no Aglonas Dievmātes debesbraukšanas svētkiem, kur, pūloties samangot jele kādu katoļticīgo piekrišanu, jāparādās ikkatram  Latgales  vēlēšanu sarakstu 1. numuram.\" Līcītis, no politiķa saņēmis minēto ziņu, juties pārsteigts. Savos 35 žurnālistikas darba gados neko tādu neesot piedzīvojis. \"Uzskatu, ka šajā īsziņā man tika izteikti draudi nodarīt smagus miesas bojājumus. Būtībā tas ir nopietns uzbrukums ne tikai man, bet brīvajai žurnālistikai,\" uzskata feļetonists. Žurnālists bija vērsies ar iesniegumu policijā. Sazvanīts pa to pašu numuru, kas redzams īsziņā, Krištopans LA nenoliedzis, ka to rakstījis. Uz jautājumu, vai šādā veidā viņš nolēmis komunicēt ar žurnālistiem, tajā skaitā Līcīti, arī turpmāk, Krištopans atbildējis: \"Es nedraudu, es vienkārši tā izdarīšu. Viņš ir tik personīgi aizvainojis manu māti, pieminēdams Aglonu, visu to, kur es esmu audzis. Viņš iespļauj man dvēselē. Manas mātes mājas atrodas desmit kilometrus no Aglonas, manu māti 16 gadu vecumā izslēdza no Aglonas ģimnāzijas, un viņš raksta, ka es braucot uz Aglonu zvejot balsis. Es turp braucu katru gadu, kopš sevi atceros.\" Krištopans sacījis, ka negrasās savas pretenzijas izteikt citādā, pieņemamākā veidā, un uzskata, ka arī viņa vēlētāji būšot viņa pusē.", "link": "https://www.delfi.lv/161/criminal/54697580/sak-parbaudi-par-kristopana-iespejamiem-draudiem-la-zurnalistam-licitim"},
{"title": "Naktī uz otrdienu Bolderājā uzlauzts bankomāts", "category": "Kriminālziņas", "body": "Mēģinot sagriezt bankomāta durvis, tas aizdegušās, un divstāvu ēkā izcēlies ugunsgrēks. Ēkā nostrādājusi signalizācija un pulksten 3.18 apsardze par notikušo paziņojusi Valsts ugunsdzēsības un glābšanas dienestam ( VUGD ) un  Valsts policijai . Notikuma vietā VUGD konstatējis, ka ar atklātu liesmu deg ēkas pirmais stāvs 50 kvadrātmetru platībā un otrais stāvs 400 kvadrātmetru platībā. Paaugstinātās bīstamības ugunsgrēks likvidēts pulksten 6.29. Saistībā ar notikušo sākts kriminālprocess pēc Krimināllikuma 18. nodaļas – par noziedzīgiem nodarījumiem pret īpašumu. Policija patlaban skaidro personas, kuras izdarījušas noziegumu. Policija apzina kopējo zaudējumu apmēru. Valsts policija aicina atsaukties ikvienu, kuram varētu būt informācija par personām, kuras saistītas ar šo noziegumu, kā arī tos, kuru rīcībā varētu būt cita izmeklēšanā noderīga informācija. Informēt policiju iespējams pa tālruņa numuru 110 vai arī vēršoties tuvākajā Valsts policijas iecirknī.", "link": "https://www.delfi.lv/161/criminal/50160399/nakti-uz-otrdienu-bolderaja-uzlauzts-bankomats"},
{"title": "Par tēvoča nosišanu ar pagali vīrietim piespriež cietumsodu", "category": "Kriminālziņas", "body": "Spriedumā skaidrots, ka konflikts starp vīrieti un viņa tēvoci izcēlās pēc kopīgas alkohola lietošanas 2018. gada 13. jūlija naktī. Vīrietis savam tēvocim vairākkārt iesita pa seju, tad turpinājis viņu sist uz grīdas, ar nazi iedūra viņam pleca rajonā, kā arī ar koka pagali divas reizes iesita pa galvu. Pēc tam vīrietis savācis savas mantas un devies prom no mājas, bet tēvocis nomira no smagajiem miesas bojājumiem. Krimināllietā apsūdzētais noslēdza vienošanos ar prokuroru, ko 2019. gada 25. februārī Daugavpils tiesa apstiprināja. Vīrietim aiz restēm būs jāpavada trīs gadi, ar probācijas uzraudzību uz diviem gadiem.", "link": "https://www.delfi.lv/161/criminal/50910903/par-tevoca-nosisanu-ar-pagali-virietim-piespriez-cietumsodu"},
{"title": "Pirmdien 82 avārijās Latvijā cietuši 13 cilvēki", "category": "Kriminālziņas", "body": "Visvairāk ceļu satiksmes negadījumu bijuši Rīgas reģionā – 33, Zemgalē – 19, bet Vidzemē, Kurzemē un Latgalē katrā reģistrēts pa 10 negadījumiem. Seši cilvēki cietuši avārijas Zemgalē, četri – Latgalē un trīs Rīgas reģionā. Kopumā ceļu satiksmes jomā pieņemti 288 administratīvo pārkāpumu lēmumi. 126 lēmumi pieņemti par ātruma pārsniegšanu, deviņi par automašīnas vadīšanu alkohola reibumā un trīs par agresīvu braukšanu.", "link": "https://www.delfi.lv/161/criminal/52622995/pirmdien-82-avarijas-latvija-cietusi-13-cilveki"},
{"title": "Aizvadītajā diennaktī ceļu satiksmes negadījumos cietis 21 cilvēks, bet viens gājis bojā", "category": "Kriminālziņas", "body": "Valsts ugunsdzēsības un glābšanas dienestā (VUGD) informēja, ka vakar pulksten 18.47 glābēji saņēma izsaukumu uz Rēzeknes novadu, kur saskaņā ar sākotnējo informāciju, bija noticis ceļu satiksmes negadījums. Ierodoties notikuma vietā, ugunsdzēsēji glābēji konstatēja, ka automašīna ir ieslīdējusi ūdenstilpē. Veicot zemūdens meklēšanas darbus, ūdenslīdēji apmēram 30 metrus no krasta, četru metru dziļumā atrada vieglo automašīnu un tajā atradās viena persona, kuru glābēji nogādāja krastā un Neatliekamās medicīniskās palīdzības dienesta mediķi konstatēja nāvi. Ugunsdzēsēji glābēji izmantojot vinčas, automašīnu izcēla krastā un nodeva VP darbiniekiem. Pulksten 22.11 glābšanas darbi notikuma vietā tika pabeigti. Kopumā Latvijā tika reģistrēti 103 ceļu satiksmes negadījumi. Latvijā arī konstatēti 353 administratīvie pārkāpumi ceļu satiksmes jomā, bet četri šoferi pieķerti braucam reibumā. Savukārt diviem autovadītājiem sastādīts protokols par agresīvu braukšanu. Tāpat sastādīti 147 administratīvā pārkāpuma protokoli par atļautā braukšanas ātruma pārsniegšanu.", "link": "https://www.delfi.lv/161/criminal/52626913/aizvaditaja-diennakti-celu-satiksmes-negadijumos-cietis-21-cilveks-bet-viens-gajis-boja"},
{"title": "Dzērušam un atriebīgam piromānam piespriež nosacītu cietumsodu", "category": "Kriminālziņas", "body": "Apsūdzētais 2018. gada 16. decembra naktī bija piedzēries, atriebīgs un dusmīgs. Viņš savās mājās pagatavoja tā dēvēto Molotova kokteili un devās uz citai personai piederošo īpašumu. Tur viņš iegāja līdzās dzīvojamai mājai esošajā nojumē, pakāpās uz galda un novietoja degmaisījumu ēkas pažobelē. Viņš to aizdedzināja un devās prom. Tiesā par cietušo atzītajai personai vīrietis nodarīja 246 eiro lielus materiālos zaudējumus, rakstīs spriedumā. Ugunsgrēkā cieta jumta spāres, antikondensāta plēve, plastikāta logs un elektroinstalācija. Atriebīgo piromānu apsūdzēja pēc Krimināllikuma panta par svešas mantas tīšu iznīcināšanu vai bojāšanu, ja tā izdarīta ar dedzināšanu vai citādā vispārbīstamā veidā vai ja tā izdarīta lielā apmērā, vai ja tās rezultātā vainīgā neuzmanības dēļ iestājusies cilvēka nāve vai izraisītas citas smagas sekas. Par to soda ar brīvības atņemšanu uz laiku līdz 10 gadiem un ar probācijas uzraudzību uz laiku līdz trim gadiem vai bez tās. Krimināllietā apsūdzētais panāca vienošanos ar prokurori par gadu ilgi cietumsodu. Kurzemes rajona tiesa Saldū šā gada 26. februārī cietumsodu vīrietim piesprieda nosacīti, kā arī atcēla piemēroto drošības līdzekli par uzturēšanos noteiktā vietā.", "link": "https://www.delfi.lv/161/criminal/50909695/dzerusam-un-atriebigam-piromanam-piespriez-nosacitu-cietumsodu"},
{"title": "Sākta dienesta pārbaude par traģiskajām medībām, kurās piedalījās policijas ģenerālis", "category": "Kriminālziņas", "body": "Valsts policija  (VP) sākusi dienesta pārbaudi par traģiskajām medībām Ropažu novadā, kurās piedalījās VP Rīgas reģiona pārvaldes priekšnieks, ģenerālis Juris Šulte. Šajās medībās, kas nedēļas nogalē notika Ropažu novada Stopiņu pagastā, nelaimes gadījumā gāja bojā cilvēks. VP Sabiedrisko attiecību nodaļa apliecināja, ka naktī uz svētdienu notikuma vietā ieradās policija,  Valsts ugunsdzēsības un glābšanas dienests  un  Neatliekamās medicīniskās palīdzības dienests . Sākotnēji esot ticis konstatēts, ka personai iestājusies bioloģiska nāve, tomēr vēlāk pēc tiesu medicīnas eksperta veiktās apskates konstatētas vardarbīgas nāves pazīmes, līdz ar to izmeklēšana nekavējoties nodota Iekšējās drošības birojam (IDB). Ja tiks konstatēts, ka amatpersonai ir saistība ar notikušo, par to būs jāatbild likumā noteiktajā kārtībā. Ņemot vērā, ka izmeklēšanu veic IDB, policijas rīcībā neesot detalizētākas informācijas par notikušo, paziņoja VP. Vienlaikus policijā apstiprināja, ka medībās piedalījies Rīgas reģiona pārvaldes priekšnieks Šulte, tomēr patlaban neesot skaidra viņa loma notikušajā, un to skaidros IDB izmeklēšanā. Par nelaimes gaidījumu medībās VP notiek arī dienesta pārbaude, lai pārliecinātos, vai notikuma vietā policijas amatpersonas ir kvalitatīvi un profesionāli veikušas sākotnējās nepieciešamās darbības. Par dienestā pārbaudē konstatēto sabiedrība tiks informēta, tiklīdz tas būs iespējams, teikts VP paziņojumā. Ropažu novada domes priekšsēdētājas pirmais vietnieks, kura kompetencē ir arī medību jautājumi, Ainārs Vaičulens (LA) pastāstīja, ka traģiskais negadījums noticis 26. novembrī laikā no pulksten 23 līdz 23.30 individuālās medībās. Sākotnējā informācija liecina, ka trīs mednieki katrs savā tornī, kas atradušies 200–400 metru attālumā, gaidījuši dzīvnieku. Vaičulenam sākotnējā informācija bijusi par to, ka kādam no medniekiem tornī kļuvis slikti un viņš miris, taču vēlāk noskaidrojies, ka medniekam tomēr bijusi šauta brūce. Aģentūras LETA rīcībā esošā informācija liecina, ka medībās dzīvību zaudējis uzņēmējs Jānis Garkalns. \"Firmas.lv\" informācija liecina, ka Garkalns ir īpašnieks Stopiņu novada Ulbrokā reģistrētajam apsardzes uzņēmumam \"Alabais\". Tāpat viņš un kādreizējā Rīgas reģiona kriminālpolicijas priekšnieka Andreja Sozinova dēls Ričards Sozinovs ir īpašnieki drošības sistēmu uzņēmumam \"Shield Security Group\". Tikmēr Šulte trešdien priekšniecībai paziņojis par došanos izdienas pensijā.", "link": "https://www.delfi.lv/161/criminal/54993846/sakta-dienesta-parbaude-par-tragiskajam-medibam-kuras-piedalijas-policijas-generalis"},
{"title": "Abus Ādažu bāzē par spiegošanu aizturētos Krievijas pilsoņus patur apcietinājumā", "category": "Kriminālziņas", "body": "Tiesas lēmums nav pārsūdzams. Abus Krievijas pilsoņus uz tiesu nogādāja vairāki policijas vīri maskās. Trešdien tiesa kopumā vairāku stundu garumā skatīja turpmāko drošības līdzekli diviem Ādažu bāzē aizturētajiem Krievijas pilsoņiem - Andrejam Popko un Aleksandram Kurkinam. Krievijas pilsoņiem ir piemērots aizdomās turētā statuss par mēģinājumu veikt teroristiskas darbības, ja tās izdarījusi personu grupa pēc iepriekšējas vienošanās un par spiegošanu. Jau ziņots, ka Ādažu bāzē 11.jūnijā tika aizturētas divas personas, kuras ar kāpņu palīdzību bija pārlēkušas pāri bāzes žogam. Aizturētie bija Krievijas pilsoņi. Šajā laikā Ādažos norisinājās militārās mācības \"Saber Strike\". Saistībā ar incidentu pie Nacionālo bruņoto spēku bāzes  Drošības policija   aizdomās turētā statusu piemēroja arī Vladimiram Lindermanam . Pirmstiesas izmeklēšanā iegūtā informācija liecina, ka neilgi pirms incidenta viņš apmeklējis Kadagu, ko viņš nenoliedza arī savās liecībās. Tāpat konstatēts, ka Lindermans uztur kontaktus ar abiem Krievijas pilsoņiem. Lindermanam piemēroja ar brīvības atņemšanu nesaistītus drošības līdzekļus – nodošanu policijas uzraudzībā un aizliegumu izbraukt no valsts. Lindermans, kurš trešdien atrodas tiesā, žurnālistiem sacīja, ka uzskats, ka Ādažu bāzē, iekļūstot trīs Krievijas pilsoņiem,  notikusi spiegošana, ir smieklīgas fantāzijas . Viņš politiski atbalsta notikušo akciju, taču pats tajā neesot piedalījies un lieta esot safabricēta. Pēc viņa uzskata, nekāda spiegošana neesot notikusi, abiem apcietinātajiem Krievijas pilsoņiem var piemērot pantu par iekļūšanu militārā objektā, par ko var sodīt ar naudas sodu līdz 70 eiro.", "link": "https://www.delfi.lv/161/criminal/46326019/abus-adazu-baze-par-spiegosanu-aizturetos-krievijas-pilsonus-patur-apcietinajuma"},
{"title": "Ādažu bāzē iekļuvušos Krievijas pilsoņus lūdz tiesāt tikai par huligānismu; spiegošana nav pierādāma", "category": "Kriminālziņas", "body": "Drošības policija  pirmdien, 28. septembrī, nodevusi Rīgas tiesas apgabala prokuratūrai kriminālprocesa materiālus kriminālvajāšanas sākšanai pret diviem Krievijas pilsoņiem, kuri jūnijā nelikumīgi iekļuvuši Ādažu militārajā bāzē. Kriminālvajāšanu lūgts sākt arī pret vienu Latvijas iedzīvotāju, kurš ārzemnieku darbības atbalstījis. Kā portālu \"Delfi\" informēja Drošības policijā, kriminālvajāšana pret Krievijas pilsoņiem ir ierosināta par huligānismu personu grupā pēc Krimināllikuma 231.panta 2. daļas. Savukārt pret Latvijas iedzīvotāju – par huligānisma personu grupā atbalstīšanu - pēc Krimināllikuma 231. panta 2. daļas un Krimināllikuma 20. panta 4. daļas. Portāls \"Delfi\" jau vēstīja, ka 10. jūnijā Ādažu bāzē  aizturēti nelikumīgi iekļuvuši Krievijas pilsoņi, kuriem līdzi bijis šīs kaimiņvalsts karogs un skrejlapas angļu valodā . Iepriekš Drošības policija Krievijas pilsoņiem lēma piemērot aizdomās turētā statuss par mēģinājumu veikt teroristiskas darbības, ja tās izdarījusi personu grupa pēc iepriekšējas vienošanās un par spiegošanu. Saistībā ar incidentu pie Nacionālo bruņoto spēku bāzes Drošības policija  aizdomās turētā statusu piemēroja arī prokrieviskajam aktīvistam Vladimiram Lindermanam .  Pirmstiesas izmeklēšanā iegūtā informācija liecināja, ka neilgi pirms incidenta Lindermans apmeklējis Kadagu, ko viņš nebija noliedzis arī savās liecībās. Tāpat konstatēts, ka Lindermans uztur kontaktus ar abiem Krievijas pilsoņiem. Savukārt Lindermana aizstāve zvērināta advokāte Jeļena Kvjatkovska iepriekš norādīja, ka Lindermana iesaistīšana kriminālprocesā saistībā ar divu Krievijas pilsoņu nelikumīgu iekļūšanu Ādažu bāzē ir politiski motivēta. Drošības policija informē, ka pirmstiesas izmeklēšanā tā noskaidrojusi, ka divi Krievijas pilsoņi iepriekš gatavojušies un jūnijā nelikumīgi iekļuvuši Nacionālo bruņoto spēku militārajā objektā Ādažos. Kriminālprocesā iegūtie pierādījumi arī liecinot, ka šī noziedzīgā nodarījuma plānošanā un izdarīšanā Krievijas pilsoņiem atbalstu sniedzis Latvijas iedzīvotājs. Sākotnēji kriminālprocesu  Drošības policija sākusi atbilstoši citiem Krimināllikuma pantiem , tomēr izmeklēšanā neieguva pierādījumus tam, ka personas būtu izdarījušas noziedzīgus nodarījumus pēc Krimināllikuma daļas – par terorismu personu grupā - un Krimināllikuma panta - par spiegošanu. Drošības policija norāda, ka vienlaikus tiesībsargājošā iestāde konstatējusi, ka Krievijas pilsoņu darbībā saskatāmas huligānisma, ko īstenojusi personu grupa, pazīmes. Savukārt Latvijas iedzīvotāja rīcībā – huligānisma personu grupā atbalstīšanas pazīmes. Izvērtējot pirmstiesas izmeklēšanā iegūtos pierādījumus un kriminālprocesa materiālus kopumā, Drošības policija uzskata, ka ir savākti pietiekami pierādījumi, lai rosinātu sākt kriminālvajāšanu pret trim aizdomās turētajiem. Līdz ar to Drošības policija lūdz prokuratūru sākt kriminālvajāšanu pēc Krimināllikuma 231. panta 2. daļas un Krimināllikuma 20. panta 4. daļas, nododot kriminālprocesa materiālus prokuratūrai. Drošības policija atgādina, ka neviena persona nav uzskatāma par vainīgu, kamēr viņa vaina nav atzīta likumā noteiktajā kārtībā. Iepriekš incidentā iesaistītais prokrieviskais aktīvists Lindermns skaidrojis, ka pirms divu Krievijas pilsoņu nesankcionētas iekļūšanas Nacionālo bruņoto spēku militārajā bāzē Ādažos, novērojis bāzes žogu, to darījis,  meklējot piemērotu vietu sižeta filmēšanai Krievijas žurnālistiem.", "link": "https://www.delfi.lv/161/criminal/46523403/adazu-baze-iekluvusos-krievijas-pilsonus-ludz-tiesat-tikai-par-huliganismu-spiegosana-nav-pieradama"},
{"title": "Pie stūres bez tiesībām pieķerts šoferis mēģina ar 100 eiro piekukuļot policiju", "category": "Kriminālziņas", "body": "Pirmdienas, 25. jūnija rītā  Valsts policija  Rīgā pie kādas automašīnas stūres pieķērusi vīrieti, kurš transportlīdzekli vadījis bez tam paredzētajām tiesībām. Lai likumsargi nereģistrētu pārkāpumu, šoferis mēģinājis no policijas \"atpirkties\" ar 100 eiro. Valsts policijā portālu \"Delfi\" informēja, ka 25. jūnija rītā Rīgā Valsts policijas darbinieki apturējuši kādu \"Ford\" markas automašīnas vadītāju, kurš Grostonas ielā pārkāpis ceļu satiksmes noteikumus. Policisti pārbaudē konstatējuši, ka 1946. gadā dzimušais vīrietis pie stūres sēdies bez transportlīdzekļa vadīšanas tiesībām. Cenšoties izvairīties no soda, vīrietis likumsargam piedāvājis kukuli 100 eiro apmērā. Par šo gadījumu sākts kriminālprocess un saskaņā ar likumu vīrietim draud sods ar brīvības atņemšanu līdz pieciem gadiem, īslaicīga brīvības atņemšana, naudas sods vai piespiedu darbs. Policijas apkopotie dati liecina, ka šogad pirmajos piecos mēnešos fiksēti 37 gadījumi, kad ceļu policijas darbiniekiem piedāvāts kukulis ar cerību, ka amatpersona, izmantojot savu dienesta stāvokli, ļaus izvairīties no soda. No tiem 17 gadījumos kukuli piedāvājis ārzemnieks. Kā liecina statistikas dati, visvairāk - 20 kukuļdošanas gadījumu - fiksēti Zemgales reģionā. Latgales reģionā tādi bijuši astoņi, bet gan Rīgas, gan Vidzemes, gan Kurzemes reģionos kukulis likumsargiem piedāvāts trīs gadījumos. Kopējais piedāvāto kukuļu apmērs šajā laikā ir 3500 eiro, no kuriem lielākais likumpārkāpēju piedāvātais kukulis policijas darbiniekiem ir 500 eiro, savukārt mazākais – 10 eiro.", "link": "https://www.delfi.lv/161/criminal/50161675/pie-stures-bez-tiesibam-piekerts-soferis-megina-ar-100-eiro-piekukulot-policiju"},
{"title": "IDB rosina sākt kriminālvajāšanu pret diviem policistiem par tabakas kontrabandas 'piesegšanu'", "category": "Kriminālziņas", "body": "Iekšējās drošības birojs  (IDB) Zemgales tiesas apgabala prokuratūrai nosūtījis kriminālprocesu kriminālvajāšanas uzsākšanai pret divām  Valsts policijas  (VP) amatpersonām, kuras ilgtoši pieņēmušas kukuļus personu grupā pēc iepriekšējas vienošanās, portālam \"Delfi\" ziņoja IDB pārstāve Santa Bivbāne. Pirmstiesas izmeklēšanas gaitā IDB guva pierādījumus tam, ka minētās VP amatpersonas kādai personai, kura veica nelikumīgu tabakas izstrādājumu realizēšanu, regulāri sniedza informāciju par VP plānotajām darbībām, kas saistītas ar tabakas izstrādājumu nelikumīgas aprites apkarošanu kādā tirdzniecības vietā. Abas amatpersonas apmaiņā pret sniegto informāciju, iespējams, pēc pieprasīšanas regulāri saņēma kukuļus no personas, kura nodarbojās ar tabakas izstrādājumu nelikumīgu apriti, lai netiktu fiksēts minētais likumpārkāpums normatīvajos aktos noteiktā kārtībā. Par minēto VP amatpersonu iespējami veikto noziedzīgo nodarījumu prokuratūrai ir nodots kriminālprocess kriminālvajāšanas uzsākšanai par Krimināllikuma 320. panta otrajā daļā un 320. panta trešajā daļā paredzētā noziedzīgā nodarījuma – kukuļa pieņemšanu personu grupā pēc iepriekšējas vienošanās – izdarīšanu.", "link": "https://www.delfi.lv/161/criminal/53373761/idb-rosina-sakt-kriminalvajasanu-pret-diviem-policistiem-par-tabakas-kontrabandas-piesegsanu"},
{"title": "Rosina apsūdzēt policistu par bezdarbību, kuras rezultātā valsts zaudējusi aptuveni 135 000 eiro", "category": "Kriminālziņas", "body": "Iekšējās drošības birojs  (IDB) kriminālvajāšanas sākšanai prokuratūrai nodevis kriminālprocesu pret  Valsts policijas  (VP) amatpersonu par pieļautu bezdarbību, kuras rezultātā valsts budžetam nodarīts aptuveni 135 000 eiro liels kaitējums. Rīgas tiesas apgabala prokuratūrai rosināts sākt kriminālvajāšanu pret vienu VP Galvenās kārtības policijas pārvaldes Satiksmes drošības pārvaldes amatpersonu par pieļautu bezdarbību un divām privātpersonām – par krāpšanu lielā apmērā personu grupā pēc iepriekšējas vienošanās. Amatpersona piedalījās VP izsludinātā iepirkuma komisijā un veica VP pārstāvja pienākumus līguma slēgšanā un tā izpildes uzraudzībā. IDB uzskata, ka amatpersona pieļāva bezdarbību, kuras rezultātā komercuzņēmuma pārstāvji spēja realizēt apzināti krāpnieciskas darbības, nododot policijai iepirkuma tehniskajai specifikācijai un iepirkuma piedāvājumam neatbilstošas satiksmes drošības uzraudzībai paredzētas video kameras, aprīkojumu un programmnodrošinājumu. Komercuzņēmuma divu darbinieku krāpnieciskās rīcības un amatpersonas iespējamās bezdarbības rezultātā valsts budžetam tika nodarīts zaudējums gandrīz 135 000 eiro apmērā. Jau ziņots, ka  IDB arī citos VP iepirkumos atklājis iespējamās nelikumības un rosinājis prokuratūrai apsūdzēt policijas amatpersonas , piemēram, bijušo Galvenās kārtības policijas pārvaldes priekšnieku Normundu Krapsi.", "link": "https://www.delfi.lv/161/criminal/53440209/rosina-apsudzet-policistu-par-bezdarbibu-kuras-rezultata-valsts-zaudejusi-aptuveni-135-000-eiro"},
{"title": "IDB par 72 000 nelegālu cigarešu glabāšanu aiztur robežsargu", "category": "Kriminālziņas", "body": "Iekšējās drošības birojs  (IDB) sadarbībā ar  Valsts policijas   Latgales  reģiona pārvaldi aizdomās par tabakas izstrādājumu bez Latvijas Republikas akcīzes markām nelikumīgu glabāšanu un realizēšanu lielā apmērā ir aizturējis kādu  Valsts robežsardzes  amatpersonu, kuras pretlikumīgo darbību rezultātā valstij ir nodarīti zaudējumi vairāku tūkstošu eiro apmērā. Procesuālo darbību laikā pie šīs amatpersonas tika atrasti un izņemti vairāk nekā 72 000 cigarešu bez Latvijas akcīzes markām, kā arī skaidra nauda vairāku tūkstošu eiro apmērā, portāls \"Delfi\" uzzināja IDB. Tiesa robežsardzes amatpersonai piemēroja drošības līdzekli – apcietinājumu, kuru gan aizstāja ar drošības naudu. Vienlaikus minētajai amatpersonai piemēroti arī citi drošības līdzekļi, tai skaitā aizliegums pildīt amata pienākumus Valsts robežsardzē. Izmeklēšanas interesēs šobrīd sīkāka informācija netiek sniegta, norāda IDB.  Birojā piebilst, ka 2021. gada pirmajā pusgadā IDB ir uzsācis 24 kriminālprocesus, kriminālvajāšanas uzsākšanai ir nodevis 21 kriminālprocesu pret 51 personu, tostarp, 33  Iekšlietu ministrijas  padotības iestādēs nodarbinātajiem, un šo kriminālprocesu ietvaros ir atklāts 71 noziedzīgs nodarījums. IDB gan arī atgādina, ka nevienu personu nevar uzskatīt par vainīgu noziedzīga nodarījuma izdarīšanā, kamēr tās vaina nav pierādīta Kriminālprocesa likumā paredzētajā kārtībā.", "link": "https://www.delfi.lv/161/criminal/53450805/idb-par-72-000-nelegalu-cigaresu-glabasanu-aiztur-robezsargu"},
{"title": "Divi policisti saukti pie kriminālatbildības par 48 kilogramu medus kā kukuļa pieprasīšanu", "category": "Kriminālziņas", "body": "Pagājušajā nedēļā  Zemgales  tiesas apgabala prokuratūras prokurors pieņēma lēmumus par divu  Valsts policijas  likumsargu saukšanu pie kriminālatbildības par to, ka viņi no kāda transportlīdzekļa vadītāja apmaiņā pret administratīvā pārkāpuma nenoformēšanu par pieļautajiem ceļu satiksmes noteikumu pārkāpumiem pieprasīja un pieņēma kukuli – ne mazāk kā 48 kilogramus medus, portālu \"Delfi\" informēja prokuratūras pārstāve Aiga Eiduka. Prokurors abas personas pie kriminālatbildības saucis pēc Krimināllikuma 320. panta trešās daļas, kas kā sodu paredz brīvības atņemšanu uz laiku no diviem līdz desmit gadiem, konfiscējot mantu vai bez mantas konfiskācijas un atņemot tiesības uz noteiktu nodarbošanos vai tiesības ieņemt noteiktu amatu uz laiku līdz pieciem gadiem. Jau ziņots, ka pērn, 11. augustā,  Iekšējās drošības birojs  (IDB) aizturējis divas  Valsts policijas  amatpersonas, kuras p ieprasīja un pieņēma no transportlīdzekļa īpašnieka salīdzinoši netipisku kukuļa veidu  – medu divu spaiņu jeb vairāku kilogramu apmērā. Drošības biroja veikto procesuālo darbību laikā medus tika konfiscēts un safasēts mazāka tilpuma traukos. Minētajiem VP darbiniekiem pērn tika piemēroti ar brīvības atņemšanu nesaistīti drošības līdzekļi – aizliegums turpināt veikt dienesta pienākumus esošajā amatā policijā. Prokuratūra 2021. gada pirmajos astoņos mēnešos kriminālvajāšanas uzsākšanai par kukuļņemšanu ir saņēmusi 10 kriminālprocesus, no kuriem četri kriminālprocesi ir nosūtīti tiesai, savukārt sešos kriminālprocesos turpinās kriminālvajāšana. Prokuratūra aicina sabiedrību būt modriem un ziņot par šādiem un līdzīgiem gadījumiem izmeklēšanas iestādēm, kas ļaus atklāt un izmeklēt visdažādākos valsts amatpersonu iespējamos noziedzīgos nodarījumus. Prokuratūra arī norāda, ka neviena persona netiek uzskatīta par vainīgu, kamēr viņas vaina noziedzīga nodarījuma izdarīšanā netiek konstatēta Kriminālprocesa likumā noteiktajā kārtībā.", "link": "https://www.delfi.lv/161/criminal/53492063/divi-policisti-saukti-pie-kriminalatbildibas-par-48-kilogramu-medus-ka-kukula-pieprasisanu"},
{"title": "Piektdien Latvijā reģistrētas 139 avārijas; cietuši 22 cilvēki", "category": "Kriminālziņas", "body": "Visvairāk avāriju un cietušo bijis Rīgas reģionā – reģistrēti 79 negadījumi ar 12 cietušajiem, no kuriem trīs bijuši gājēji un trīs – velosipēdisti. Zemgalē bijušas 25 avārijas, Latgalē – 18, Vidzemē – deviņas, bet Kurzemē – astoņas. Kopumā ceļu satiksmes jomā pieņemti 405 administratīvo pārkāpumu lēmumi, tajā skaitā 147 par ātruma pārsniegšanu un 20 par automašīnas vadīšanu alkohola reibumā. Visvairāk iereibušu autovadītāju pieķerti Zemgalē – septiņi. Rīgas reģionā un Latgalē policija pieķērusi katrā piecus iereibušus autovadītājus, Kurzemē – divus, bet Vidzemē – vienu. Zemgalē reģistrēts arī visvairāk atļautā braukšanas ātruma pārsniedzēju – 41. Vidzemē par atļautā braukšanas ātruma pārsniegšanu noformēti 35 protokoli, Rīgas reģionā – 34, Kurzemē – 23 un Latgalē – 14.", "link": "https://www.delfi.lv/161/criminal/54752222/piektdien-latvija-registretas-139-avarijas-cietusi-22-cilveki"},
{"title": "Policisti trīs dienu laikā Kurzemē pieķer 13 dzērājšoferus", "category": "Kriminālziņas", "body": "Aizvadītajās brīvdienās, no piektdienas līdz svētdienai  Valsts policija  (VP) Kurzemē pieķērusi 13 personas, kas pie savu spēkratu stūres bija sēdušies alkohola reibumā, portālu \"Delfi\" informēja VP pārstāve Madara Šeršņova. Piecos gadījumos dzērājšoferiem arī nav bijušas attiecīgā transportlīdzekļa vadītāja apliecības. Seši no pieķertiem dzērājšoferiem vadījuši velosipēdus – Saldū, Skrundā, Virgas un Valdgales pagastos un Talsu novadā. Savukārt Brocēnu novadā kāds 1994. gadā dzimis vīrietis vadījis paštaisītu, nereģistrētu mopēdu, būdams 1,15 promiļu reibumā. Tāpat likumsargi aizturējuši trīs automašīnu \"BMW\" vadītājus, kas pie stūres sēdušies alkohola ietekmē. Diviem no šoferiem nebija autovadītāja apliecību. Autovadītāji bez tiesībām un alkohola reibumā pieķerti arī Skrundā, Ventspilī un Kuldīgā. Piecos gadījumos ir uzsākti kriminālprocesi par transportlīdzekļa vadīšanu, ja nav transportlīdzekļa vadīšanas tiesību un ja vadītājs atrodas alkohola, narkotisko, psihotropo, toksisko vai citu apreibinošu vielu ietekmē. Saskaņā ar Krimināllikumu, par šādu likumpārkāpumu soda ar brīvības atņemšanu uz laiku līdz vienam gadam vai ar īslaicīgu brīvības atņemšanu, vai ar piespiedu darbu, vai ar naudas sodu, atņemot transportlīdzekļa vadīšanas tiesības uz laiku līdz pieciem gadiem. Likumsargi laika posmā no piektdienas līdz svētdienai kopumā pieņēmuši 204 lēmumus administratīvo pārkāpumu lietā, no tiem 99 par atļautā braukšanas ātruma pārsniegšanu.", "link": "https://www.delfi.lv/161/criminal/52595165/policisti-tris-dienu-laika-kurzeme-pieker-13-dzerajsoferus"},
{"title": "Ropažu novadā atrod nelegālā alkohola glabātuvi", "category": "Kriminālziņas", "body": "Jūnijā  Valsts policijas  Aizkraukles iecirkņa policisti atsavinājuši 1836 litrus nelegālā alkohola, kā arī atklājuši nelegālā alkohola glabātuvi Ropažu novadā, informēja Valsts policijā. Pildot dienesta pienākumus, Pļaviņu novadā policisti apturējuši automašīnu, kuras bagāžas nodalījumā atraduši 136 litrus nelegālā alkohola. Nelegālā dzira bijusi pildīta 27 plastmasas piecu litru tilpuma un litra tilpuma pudelēs bez Latvijas akcīzes marķējuma. Policija aizturējusi autovadītāju, kurš jau iepriekš nonācis policijas redzeslokā par līdzīga rakstura noziedzīgiem nodarījumiem. Izmeklējot kriminālprocesu, sankcionētas kratīšanas laikā Ropažu novadā likumsargi uzgājuši nelegālā alkohola glabātuvei un ierīcēm, ar kuru palīdzību gatavots nelegālais alkohols. Kopumā policisti sankcionētas kratīšanas laikā atsavinājuši 1700 litrus nelegālā alkohola. Krimināllikums paredz, ka par nelikumīgu alkohola izgatavošanu, glabāšanu vai pārvietošanu, ja tā izdarīta lielā apmērā, var sodīt ar brīvības atņemšanu uz laiku līdz pieciem gadiem, īslaicīgu brīvības atņemšanu, piespiedu darbu vai naudas sodu, konfiscējot mantu vai bez mantas konfiskācijas. Kriminālprocesā policija pārbaudīs vīrieša saistību arī ar citiem noziedzīgiem nodarījumiem.", "link": "https://www.delfi.lv/161/criminal/50161773/ropazu-novada-atrod-nelegala-alkohola-glabatuvi"},
{"title": "Par sievas slepkavību notiesātais Ivanovs cietuma kameru varētu nomainīt pret māju Baltezerā", "category": "Kriminālziņas", "body": "Ellu Ivanovu savas privātmājas pagalmā Rīgas rajona Garkalnes pagasta Baltezerā nošāva naktī uz 2008. gada 7. janvāri. Prokuratūra vēlāk cēla apsūdzības četriem vīriešiem – nelaiķes vīram Ivanovam, uzņēmējam Ludvigam Antonovam, Vitālijam Mamedovam un Asifam Handžanovam, kurš tika attaisnots. Prokuratūras ieskatā ideja nogalināt sievu radusies Ivanovam, noziegumu izplānojis Mamedovs, bet izpildījis Antonovs, savukārt Handžanovs šo slepkavību atbalstījis, ar automašīnu aizvedot Antonovu uz nozieguma vietu. Neviens no apsūdzētajiem savu līdzdalību Ivanovas slepkavībā neatzina. Lieta tiesā nonāca 2009. gada 27. martā un 2009. gada 30. decembrī tika izskatīta pēc būtības. Par  Rīgas apgabaltiesas  lēmumu tika iesniegtas vairākas apelācijas sūdzības un apelācijas protests, tāpēc lieta nonāca apelācijas instances tiesā. Arī tās pasludināto spriedumu lietas dalībnieki pārsūdzēja, tāpēc lieta nonāca Augstākās tiesas Senātā. Kasācijas instances tiesa apsūdzētajam Ivanovam  piesprieda brīvības atņemšanu uz 12 gadiem un sešiem mēnešiem , Antonovam – 14 gadu un sešu mēnešu brīvības atņemšanu. Savukārt Mamedovam tiesa piesprieda desmit gadu un sešu mēnešu cietumsodu. Ivanovam, Antonovam un Mamedovam tika noteikta arī policijas kontrole uz trim gadiem. Tiesas spriedums vienā tā daļā stājās spēkā 2013. gada 27. septembrī un daļā – 2014. gada 1. septembrī, liecina ieraksts Tiesu informācijas sistēmā. Apsūdzētais Igors Ivanovs Centrālcietumā ir pavadījis divas trešdaļas no viņam piespriestā cietumsoda. Viņš izteicis vēlmi tikt nosacīti pirmstermiņa atbrīvotam no cietuma un pāriet elektroniskajā uzraudzībā. Laikraksts \"Diena\" iepriekš vēstīja, ka Ivanovs izteicis vēlmi  ar elektronisko aproci ap kāju mitināties tajā pašā privātmājā Baltezerā , kur teju pirms deviņiem gadiem tika nošauta viņa sieva. Laikraksts vēstīja, ka  Valsts policija ,  Ieslodzījuma vietu pārvalde  un Valsts probācijas dienests rīkojuši kopīgas sanāksmes par rīcību gadījumā, ja tiesa apmierinātu Ivanova lūgumu un viņš pirms laika izkļūtu no cietuma elektroniskajā uzraudzībā. No sanāksmē pārrunātā izrietot, ka domas iesaistītajām iestādēm dalās. Ja tiesībsargājošās institūcijas bažījas par iespējamām negatīvām sekām, tad Valsts probācijas dienesta priekšnieks Mihails Papsujevičs laikrakstam paudis, ka elektroniskajā uzraudzībā esošajiem pat ir vēlams meklēt darbu un demonstrēt gatavību integrēties sabiedrībā, izrauties no kriminālās pasaules. Par elektroniskās uzraudzības sistēmas piemērošanu gala lēmumus ir tiesai. Iepriekš Ieslodzījuma vietu pārvaldes priekšniece Ilona Spure pauda viedokli, ka jaunā norma, kas ļauj ieslodzītajiem pretendēt uz izkļūšanu no cietuma elektroniskajā uzraudzībā, nebija jāattiecina uz tā dēvētajiem smagajiem pantiem par slepkavībām, to organizēšanu vai pasūtīšanu. Spure uzskata, ka norma pēc būtības paredzēta ieslodzītajiem, kas izcieš sodu par ekonomiskajiem noziegumiem. Ieraksts Tiesu informācijas sistēmā liecina, ka Ivanova lūgumu 18. oktobrī plkst. 12 skatīs tiesnesis Mārtiņš Tupureins. Valsts probācijas dienestā portāls \"Delfi\" noskaidroja, ka laikā no 2015. gada 1. jūlija līdz šā gada 7. oktobrim kopumā no Ieslodzījumu vietu administrācijas saņēmis 274 pieprasījumus par personām, kuras pretendē uz nosacītu pirms termiņa atbrīvošanu no soda izciešanas ar elektroniskās uzraudzības noteikšanu. Līdz 11. oktobrim notikušas 177 tiesas sēdes, kurās pieņemts lēmums atbrīvot vai neatbrīvot personu un piemērot tai elektronisko uzraudzību. Par 88 personām tiesas pieņēmušas negatīvu lēmumu, bet par 76 personām pieņemti pozitīvi lēmumi personas pirmstermiņa atbrīvošanu elektroniskajā uzraudzībā. Par 13 personām pieņemts cita veida lēmums. Dienests skaidro, ka šajos gadījumos persona lūgusi neizskatīt viņas iesniegumu un tiesa pieņēmusi lēmumu izbeigt tiesvedību. Dienests no 2015. gada 1. jūlija līdz šā gada 7. oktobrim 76 personām īstenojis elektronisko uzraudzību. Trim no šīm personām dienests lūdzis tiesu tomēr mainīt lēmumu un izpildīt neizciesto soda daļ. Šīs personas turpina soda izciešanu ieslodzījuma vietā.", "link": "https://www.delfi.lv/161/criminal/48004285/par-sievas-slepkavibu-notiesatais-ivanovs-cietuma-kameru-varetu-nomainit-pret-maju-baltezera"},
{"title": "Aizdomās par slepkavības organizēšanu apcietināts uzņēmējs Igors Ivanovs, ziņo Latvijas Televīzija", "category": "Kriminālziņas", "body": "Apcietināts uzņēmējs Igors Ivanovs, vēsta  Latvijas Televīzija . Tās rīcībā esošā informācija liecina, ka viņš atzīts par aizdomās turēto, izmeklējot lietu par, iespējams, advokātes Allas Jurašas slepkavības organizēšanu. Aģentūras LETA arhīva informācija liecina, ka Juraša ir kādreizējā Korupcijas novēršanas un apkarošanas biroja (KNAB) amatpersona. Viņa ir arī pašreizējā deputāta un kādreizējā KNAB darbinieka Jura Juraša (JKP) sieva, tā liecina deputāta deklarācija par 2019. gadu. Lūgta komentēt šo informāciju, Juraša teica, ka nevar sniegt nekādus komentārus, norādot, ka visa informācija ir policijas rīcībā. Savukārt Juri Jurašu neizdevās sazvanīt. Ivanovu  Valsts policija  aizturējusi otrdien, bet trešdien pēcpusdienā tiesa lēmusi par drošības līdzekli uz izmeklēšanas laiku. Tiesa noritēja slēgtā sēdē, attālinātā režīmā. Izmeklēšanas tiesnese pēc sēdes lēmumu neatklāja. Taču Latvijas Televīzijai zināms, ka tiesa apmierināja policijas lūgumu Ivanovam piemērot apcietinājumu. Valsts policija izmeklēšanas interesēs nekādus komentārus par Ivanova aizturēšanu nesniedz. Arī advokātes Jurašas birojā iespējamo saistību ar šo lietu nekomentēja. Ivanovs pirms trim gadiem iznāca brīvībā pēc deviņu gadu cietumsoda izciešanas par savas sievas Ellas Ivanovas slepkavības pasūtīšanu. Pašlaik Ivanovs tiek tiesāts par draudiem nogalināt savu māsu un viņas vīru, atgādina Latvijas Televīzija. LETA 2018. gada vēstīja, ka par savas sievas slepkavību notiesātais Ivanovs ir vērsies Eiropas Cilvēktiesību tiesā, lūdzot tiesu atzīt, ka pret viņu veiktās izmeklēšanas darbības ir bijušas pretlikumīgas un Latvijas tiesā pret viņu izmantoti nelikumīgi iegūti pierādījumi.", "link": "https://www.delfi.lv/161/criminal/52157127/aizdomas-par-slepkavibas-organizesanu-apcietinats-uznemejs-igors-ivanovs-zino-latvijas-televizija"},
{"title": "Pirmdien ceļu satiksmes negadījumos cietuši četri gājēji", "category": "Kriminālziņas", "body": "Aizvadītajā diennaktī ceļu satiksmes negadījumos Latvijā cietuši četri gājēji un viens velosipēda vadītājs, liecina  Valsts policijas  (VP) diennakts statistika. Kopumā pirmdien uz Latvijas ceļiem reģistrēta 101 avārija. Kopumā ceļu satiksmes jomā pieņemti 340 administratīvo pārkāpumu lēmumi, tostarp 146 par ātruma pārsniegšanu, pieci par automašīnas vadīšanu alkohola reibumā un pieci par agresīvu braukšanu.", "link": "https://www.delfi.lv/161/criminal/52711585/pirmdien-celu-satiksmes-negadijumos-cietusi-cetri-gajeji"},
{"title": "Ceturtdien avārijās cietuši četri gājēji, trīs elektroskrejriteņu vadītāji un divi velosipēdisti", "category": "Kriminālziņas", "body": "izvadītajā diennaktī valstī reģistrēti 120 ceļu satiksmes negadījumi, tajos cietuši 18 cilvēki, tostarp četri gājēji, trīs elektroskrejriteņu vadītāji un divi velosipēdisti, liecina  Valsts policijas  (VP) apkopotā statistika. Kopumā ceļu satiksmes jomā pieņemti 377 administratīvo pārkāpumu lēmumi, tajā skaitā 178 par ātruma pārsniegšanu, trīs par automašīnas vadīšanu alkohola reibumā un četri par agresīvu braukšanu. Visi agresīvi braucošie autovadītāji sodīti Rīgas reģionā.", "link": "https://www.delfi.lv/161/criminal/54699290/ceturtdien-avarijas-cietusi-cetri-gajeji-tris-elektroskrejritenu-vaditaji-un-divi-velosipedisti"},
{"title": "Policija oktobrī uzsākusi 55 administratīvā pārkāpuma procesus par pašizolācijas neievērošanu", "category": "Kriminālziņas", "body": "Tāpat uzsākti 24 administratīvā pārkāpuma procesi par citu Ministru kabineta noteikumu Nr. 360 neievērošanu – darba laika turpināšanu izklaides vietās pēc pulksten 24.00. Uzsākti astoņi administratīvā pārkāpuma procesi par elektroniskās anketas neaizpildīšanu informācijas sistēmā covidpass.lv un viens process par distancēšanās prasību neievērošanu. Šajā laika posmā VP, ar mērķi konstatēt iespējamos pulcēšanās pārkāpumus, ir veikusi 3120 preventīvās pārbaudes, no kurām 1941 pārbaude veikta sabiedriskās ēdināšanas vietās. Pārbaudot personas, kuras pēdējo desmit dienu laikā ir ieceļojušas no ārzemēm un ievēro pašiziolāciju,  Valsts policija  ir veikusi 11 355 telefona zvanus, 1470 izbraukumus un reaģējusi uz desmit izsaukumiem. VP piebilda, ka līdz 18. oktobrim aktīvā policijas kontrolē atradās aptuveni 8 000 personas, kurām, atgriežoties no valstīm ar augstu Covid-19 saslimstību, ir obligāti jāievēro pašizolācijas prasības. Tomēr jānorāda, ka šis skaitlis katru dienu mainās. Likumsargi arī atgādināja, ka ievērojot noteiktos ierobežojumus un drošības pasākumus, iedzīvotāji var pasargāt ne tikai sevi, bet arī savus tuviniekus un apkārtējos cilvēkus. Šobrīd Latvijā saslimstība ar  Covid-19  strauji pieaug, tāpēc ir īpaši būtiski ievērot noteiktos ierobežojumus un drošības pasākumus, lai slimības izplatību mazinātu. No 12. oktobra visiem, kas ieceļo Latvijā gan ar privāto transportlīdzekli, gan izmantojot pasažieru pārvadātāju pakalpojumus, obligāti jāaizpilda elektroniskā anketa vietnē covidpass.lv. Anketas ir iespējams aizpildīt no jebkuras viedierīces, un to aizpildīšana ieceļotājiem ir jāveic ne agrāk kā 48 stundas pirms Latvijas robežas šķērsošanas.", "link": "https://www.delfi.lv/161/criminal/52582695/policija-oktobri-uzsakusi-55-administrativa-parkapuma-procesus-par-pasizolacijas-neieverosanu"},
{"title": "Ādažu bāzē aizturētajiem Krievijas pilsoņiem liegts izbraukt no valsts", "category": "Kriminālziņas", "body": "Prokuratūras preses sekretāre Aiga Eiduka teica, ka abiem piemērots drošības līdzeklis - nodošana policijas uzraudzībā un aizliegums izbraukt no valsts. To apstiprināja arī abu vīriešu advokāte Imma Jansone. Advokāte arī norādīja, ka, kamēr nav noformēta uzturēšanās atļauja, tikmēr vīriešiem reizi nedēļā jāatzīmējas arī Valsts robežsardzē. Jansone pastāstīja, ka viņi pašlaik mitinās Krievijas vēstniecības dzīvoklī, kurš gan neatrodas Krievijas vēstniecības telpās Antonijas ielā. \"Dzīvesvietas maniem klientiem Latvijā nav un vēstniecība viņiem sagādāja dzīvesvietu. Mēs palūdzām un vēstniecība nāca pretim, jo vēstniecībai ir speciāls dzīvoklis,\" uzsvēra Jansone. Prokuratūra apsūdzību vīriešiem varētu uzrādīt otrdien, 13. oktobrī. Pagaidām nav zināms, cik ilgu laiku prasīs tiesas process krimināllietas izskatīšanā. \"Gaidīsim apsūdzību un tad varēsim iepazīties ar lietas materiāliem un sākt tālāk strādāt. Cerēsim, ka nebūs ilgi jāgaida tiesas process\", norādīja advokāte. Rīgas Vidzemes priekšpilsētas tiesa šonedēļ nolēma no apcietinājuma atbrīvot abus huligānismā vainotos Krievijas pilsoņus. Kurkins pēc tiesas lēmuma žurnālistiem teica, ka Ādažos notikušais bija kultūrpolitiska, miermīlīga akcija, ko viņi centās īstenot toreiz Ādažu bāzē, uzsverot, ka pavisam noteikti sevi neuzskata par huligānu. \"Jā, atzīstam administratīvu pārkāpumu, bet ne huligānismu,\" iepriekš skaidroja Kurkins. Nesen  Drošības policija  (DP) lūdza prokuratūrai abiem kaimiņvalsts pilsoņiem uzrādīt apsūdzības par personu grupā izdarītu huligānismu, savukārt pret Latvijas iedzīvotāju un prokrievisko aktīvistu Vladimiru Lindermanu - par šī huligānisma atbalstīšanu. Prokuratūra pagaidām nav izlēmusi, vai trijotnei uzrādīt apsūdzības. DP veiktajā pirmstiesas izmeklēšanā noskaidrots, ka abi Krievijas pilsoņi, veicot iepriekšēju gatavošanos, 2015. gada jūnijā nelikumīgi iekļuva NBS militārajā objektā Ādažos. Kriminālprocesā iegūtie pierādījumi arī liecinot, ka šī noziedzīgā nodarījuma plānošanā un izdarīšanā Krievijas pilsoņiem atbalstu sniedza Latvijas iedzīvotājs. Popko un Kurkinu DP sākotnēji turēja aizdomās par spiegošanu un par mēģinājumu veikt teroristiskas darbības, ja tās izdarījusi personu grupa pēc iepriekšējas vienošanās, taču vēlāk viņu veiktās darbības tika pārkvalificētas par huligānismu personu grupā. Pēc Krievijas pilsoņu apcietināšanas sekoja arī Lindermana aizturēšana, kuram DP noteica aizdomās turētā statusu. Aizturēšanas brīdī Ādažos pie Krievijas pilsoņiem tika atrastas skrejlapas angļu valodā. Atbildību par notikušo uzņēmās kādreizējās neofašistiskās Krievijas Nacionālboļševiku partijas (NBP) pēctece - partija \"Cita Krievija\". Personas tika aizturētas ierindas laukumā netālu no vietas, kur tās ar kāpņu palīdzību bija pārlēkušas bāzes žogam, lai nesankcionēti iekļūtu bāzes teritorijā. Nacionālboļševiku izplatītajos fotoattēlos redzams, ka viņi žogu šķērsojuši, turot rokās lielu karogu Georga lentes krāsās. Bāzē šīs personas bija paspējušas uzkavēties neilgu laiku, tāpēc neesot paspējušas izplatīt skrejlapas. Incidents notika laikā, kad Ādažos sākās starptautiskās mācības \"Saber Strike 2015\".", "link": "https://www.delfi.lv/161/criminal/46569897/adazu-baze-aizturetajiem-krievijas-pilsoniem-liegts-izbraukt-no-valsts"},
{"title": "Jēkabpilī smagas traumas guvis uz gājēju pārejas notriekts mazgadīgs zēns ar elektroskrejriteni", "category": "Kriminālziņas", "body": "Pirmdien Jēkabpilī, šķērsojot ielu pa gājēju pāreju uz elektroskrejriteņa, Jēkabpilī smagas traumas guvis mazgadīgs zēns, kuram uzbraukusi automašīna, informēja  Valsts policijas  Zemgales reģiona pārvaldes pārstāve Dace Kalniņa. Negadījumā bija iesaistīta automašīnu \"Volvo XC90\", kuras vadītājs brauca pa Vienības ielu. Uz gājēju pārejas pie Kena parka notika sadursme ar 11 gadus vecu zēnu, kurš šķērsoja ielu, braucot uz elektroskrejriteņa. Mazgadīgais puika negadījumā guva smagus miesas bojājumus un tika nogādāts ārstniecības iestādē. Policijā par notikušo sākts kriminālprocess. Līdz šim Valsts policijas darbinieku rīcībā esošā informācija liecina, ka 2011.gadā dzimušais zēns, izbraucot no Kena parka, ar skrejriteni šķērsoja Vienības ielu pa gājēju pāreju, nepārliecinoties, ka apkārtējo transportlīdzekļu vadītāji viņu ir pamanījuši. Savukārt automašīnas \"Volvo XC90\" vadītājs apgalvo, ka, braucot pa Vienības ielu, gājēju pārejas tuvumā nav manījis nevienu personu, kad pēkšņi sajutis triecienu pa automašīnas priekšējo sānu daļu. Pārbaudes laikā likumsargi automašīnas vadītājam nekonstatēja alkohola reibumu. Policijā par notikušo sākts kriminālprocess pēc Krimināllikuma 260.panta otrās daļas par ceļu satiksmes noteikumu pārkāpšanu, ja to izdarījusi persona, kas vada transportlīdzekli, un ja tās rezultātā cietušajam nodarīts smags miesas bojājums. Likumsargi turpina izmeklēšanu un notikušā apstākļu skaidrošanu, kā arī ir pieprasīti videomateriāli un autotehniskā ekspertīze. Valsts policija vērš uzmanību, ka piedalīšanas satiksmē ar elektroskrejriteni ir atļauta no 14 gadu vecuma, ja ir velosipēda vai citas kategorijas transportlīdzekļa vadītāja apliecība. Policija aicina vecākus regulāri atgādināt bērniem ceļu satiksmes noteikumus, kā arī transportlīdzekļu vadītājus būt uzmanīgiem un atbildīgiem pret satiksmes drošību, it īpaši uzmanoties gan pie gājēju pārejām, gan arī sabiedrisko transportlīdzekļu pieturvietās, pie mācību iestādēm un citur, kur bērni šķērso braucamās daļas.", "link": "https://www.delfi.lv/161/criminal/54691536/jekabpili-smagas-traumas-guvis-uz-gajeju-parejas-notriekts-mazgadigs-zens-ar-elektroskrejriteni"},
{"title": "Policija Rīgā pēc GPS datiem notver divus elektroskrejriteņu zagļus", "category": "Kriminālziņas", "body": "Maija izskaņā  Valsts policija  (VP) Rīgā aizturēja kādu vīrieti un sievieti, kuri nozaguši nomas elektroskrejriteni. Zagļu automašīnas bagāžniekā atrasts ne tikai skrejritenis, bet arī detaļas no citiem elektroskrejriteņiem, portāls \"Delfi\" uzzināja policijā. Policijā tika saņemts izsaukums par to, ka Jūrkalnes ielā Rīgā nozagts elektriskais skrejritenis. Likumsargi izbrauca uz notikuma vietu, kur kādas firmas darbinieki pastāstījuši, ka elektriskajam skrejritenim nav reģistrēts vadītājs, savukārt GPS izsekošanas dati liecina, ka skrejritenis ļoti ātri pārvietojas. Policisti noskaidroja, ka skrejritenis atrodas kādā \"BMW\" markas automašīnā, tāpēc informācija nodota VP Ceļu policijas ekipāžām. Meklētā automašīna pēc neilga brīža tika atrasta Rīgā, Lielirbes ielā pie kāda lielveikala. Pārbaudot automašīnu, likumsargi tās bagāžniekā atrada ne vien nozagto elektrisko skrejriteni, bet arī dažādas detaļas no citiem, iespējams, zagtiem skrejriteņiem. Saistībā ar notikušo policisti aizturēja 1961. gadā dzimušu vīrieti un 1981. gadā dzimušu sievieti. Abas personas jau iepriekš nonākušas policijas redzeslokā un savu vainu elektriskā skrejriteņa zādzībā atzina. Turpmākās izmeklēšanas laikā policisti noskaidroja, ka vīrietis un sieviete arī iepriekš bija nozaguši citu elektrisko skrejriteni, kuru jau pārdevuši kādai tirdzniecības vietai. Par šo gadījumu VP Zemgales iecirknī uzsākts kriminālprocess pēc Krimināllikuma 175. panta pirmās daļas – par svešas kustamas mantas slepenu vai atklātu nolaupīšanu. Par šādu noziegumu soda ar brīvības atņemšanu uz laiku līdz diviem gadiem vai ar īslaicīgu brīvības atņemšanu, vai ar probācijas uzraudzību, vai ar sabiedrisko darbu, vai ar naudas sodu.", "link": "https://www.delfi.lv/161/criminal/54426090/policija-riga-pec-gps-datiem-notver-divus-elektroskrejritenu-zaglus"},
{"title": "Video: Policija lūdz atpazīt Barona ielas vārtu apķēpātāju", "category": "Kriminālziņas", "body": "Šā gada 1. jūlijā video redzamā persona Krišjāņa Barona ielā 98 ar melnas krāsas flakonu apzīmēja bīdāmos teritorijas vārtus, portālu \"Delfi\" informēja  Rīgas pašvaldības policijas  (RPP) pārstāve Ērika Verze. Kā norāda RPP, tā saņēmusi teritorijas īpašnieka iesniegumu, tādēļ nepieciešams identificēt personu. Vīrieša atpazīšanas gadījumā policija lūdz zvanīt pa tālruni 110 vai 67181204.", "link": "https://www.delfi.lv/161/criminal/54587514/video-policija-ludz-atpazit-barona-ielas-vartu-apkepataju"},
{"title": "Divās nedēļās fiksē 41 drona lidināšanas pārkāpumu", "category": "Kriminālziņas", "body": "Laikā no šā gada jūlija sākuma RPP darbinieki sākuši kontrolēt bezpilota gaisa kuģu (dronu) lidojumus gaisa telpā. Biežāk izplatītie policijas konstatētie pārkāpumi ir lidošana augstumā virs 120 metriem, bezpilota lidaparāta nemarķēšana, drona vadīšana ārpus pilota redzamības zonas, kā arī lidošana bez obligātās civiltiesiskās apdrošināšanas. RPP bezpilota gaisa kuģu lidojumus kontrolē ar speciālas iekārtas palīdzību, kas nosaka drona atrašanās vietu, augstumu un pārvietošanās ātrumu. Šīs iekārtas mērķis ir pārvaldīt gaisa telpu, lai, veicot lidojumus ar bezpilota gaisa kuģiem, tālvadības pilota vai tehniskās kļūmes dēļ neciestu trešās personas. Piemēram, kontroli zaudējis vai krītošs bezpilota gaisa kuģis var savainot cilvēkus vai sabojāt citai personai piederošu īpašumu, savukārt, ja drons tiek pacelts pārāk lielā augstumā, tas var radīt draudus aviosatiksmei. Tādēļ  Rīgas pašvaldības policija  sadarbībā ar Civilās aviācijas aģentūru uzsākusi bezpilota lidaparātu kontroli Rīgas gaisa telpā. RPP atgādina, ka maksimālais atļautais lidojumu augstums bezpilota lidaparātiem atvērtās kategorijas ietvaros ir 120 metri, ko mēra no zemes vai ūdens virsmas (nevis pacelšanās vietas). Taču pirms lidojuma nepieciešams pārliecināties, vai konkrētajā vietā nav noteikts cits maksimālā lidojuma augstuma ierobežojums, jo atsevišķās teritorijās maksimālais atļautais lidojuma augstums samazinās līdz 50 metriem. Lai tālvadības pilotiem atvieglotu informācijas iegūšanu par noteiktās teritorijas ierobežojumiem, AS \" Latvijas gaisa satiksme \"  tīmekļvietnē  ir publicējusi interaktīvu karti, kas pielāgota dronu lietotājiem, atzīmē RPP.", "link": "https://www.delfi.lv/161/criminal/54592554/divas-nedelas-fikse-41-drona-lidinasanas-parkapumu"},
{"title": "Ķengaragā trīs jaunieši demolē miskastes; dusmīgākajam konstatē 3,2 promiles", "category": "Kriminālziņas", "body": "Piektdien, neilgi pēc plkst.2 naktī  Rīgas pašvaldības policija  saņēma izsaukumu no kāda aculiecinieka, kurš skaidroja, ka vairāki jaunieši Ķengaragā demolē atkritumu konteinerus un apkārt mētā stikla pudeles. Uz notikuma vietu tika norīkota tuvākā Rīgas pašvaldības policijas Latgales pārvaldes ekipāža un razbainieki notverti. Ierodoties notikuma vietā, kārtības sargi konstatēja, ka ir apgāzti divi atkritumu konteineri un izmētātas vairākas pudeles. Tāpat notikuma vietā atradāt izsaucējs, kurš atkārtoti skaidroja situāciju. Apsekojot tuvāko apkārtni, pamanītas vairākas personas, kuras, ieraugot policijas ekipāžu, sāka bēgt. Likumsargiem un izsaucējam, kurš pārvietojās ar riteni, izdevās noķert vienu no jauniešiem, kurš bija agresīvs un mēģināja provocēt izsaucēju. Noskaidrots, ka puisim ir 17 gadi, tāpat bija redzams, ka aizturētais ir stiprā alkohola reibumā. Nedaudz vēlāk kārtības sargi pamanīja vēl vienu jaunieti, kurš slēpās aiz blakus esošās mājas. Policijas darbiniekiem izdevās noķert arī viņu. Noskaidrots, ka zēnam ir 13 gadi. Mazgadīgais puisis uzvedās bravūrīgi, lamājās un policijas darbiniekus neuztvēra nopietni. Likumsargi abus jauniešus iesēdināja operatīvajā transportlīdzeklī un turpināja tuvākās teritorijas apsekošanu. Izsaucējam izdevās panākt arī meiteni, kura atradās jauniešu kompānijā un mēģināja aizbēgt. Noskaidrots, ka aizturētajai ir 16 gadi. Visas trīs personas tika nogādātas policijas iecirknī. Aizturētie puiši joprojām bija agresīvi – 17 gadīgais jaunietis pretojās policijas darbiniekiem, savukārt 13 gadīgais uzvedās bravūrīgi un lamājās. Vēlāk visiem jauniešiem tika izmērīta alkohola koncentrācija izelpā. Noskaidrots, ka 17 gadīgajam jaunietim ir 3,2 promiles, 13 gadīgajam ir 0,82 promiles un 16 gadīgajai meitenei ir 2,19 promiles. Kārtības sargi izsauca Neatliekamās medicīniskās palīdzības dienesta (NMPD) brigādi, kura secināja, ka abus nepilngadīgos puišus nepieciešams hospitalizēt. Tāpat policija informēja visu nepilngadīgo personu vecākus par notikušo situāciju. Par jauniešu rīcību uzsākti divi administratīvo pārkāpumu procesi, savukārt vecāku atbildība tiks vērtēta atsevišķi.", "link": "https://www.delfi.lv/161/criminal/54591712/kengaraga-tris-jauniesi-demole-miskastes-dusmigakajam-konstate-3-2-promiles"},
{"title": "Prokuratūrai nodod lietu par vīrieša slepkavību Ventspilī", "category": "Kriminālziņas", "body": "Pagājušā gada 21.decembrī kādā no daudzdzīvokļu nama dzīvokļiem Ventspilī tika atrasts vīrieša līķis ar vardarbīgas nāves pazīmēm – durtu brūci krūškurvī.  Valsts policija  notikuma vietā uz aizdomu pamata par noziedzīga nodarījuma izdarīšanu aizturēja 1967. gadā dzimušu sievieti. Izmeklēšanā noskaidrots, ka kopīgas iedzeršanas laikā izcēlies konflikts, kurā sieviete ar nazi vienreiz iedūrusi vīrietim krūškurvī, trāpot tieši sirdī. Aizturētā sieviete ir ventspilniece, kura jau iepriekš nonākusi policijas redzeslokā. Pēdējo reizi sieviete tiesāta pirms aptuveni 15 gadiem arī par slepkavību, kas izdarīta citā reģionā Latvijā. Patlaban viņai piemērots drošības līdzeklis – apcietinājums. Valsts policijā par notikušo tika sākts kriminālprocess par slepkavību. Valsts policijas vērtējumā izmeklēšana šobrīd ir pabeigta, un kriminālprocess nodots prokuratūrai kriminālvajāšanas sākšanai. Krimināllikums par šādu noziegumu paredz sodīt ar mūža ieslodzījumu vai ar brīvības atņemšanu uz laiku no pieciem līdz 20 gadiem un ar probācijas uzraudzību uz laiku līdz trim gadiem.", "link": "https://www.delfi.lv/161/criminal/50907193/prokuraturai-nodod-lietu-par-viriesa-slepkavibu-ventspili"},
{"title": "Liepājā aizdomās par nelikumīgu alkohola realizāciju aiztur personu grupu", "category": "Kriminālziņas", "body": "Kratīšanās vairākos īpašumos Liepājā un tās apkārtnē izņemti aptuveni 5530 litri nelegālā alkohola, no kuriem 3480 litri ir brāga, bet 2050 litri – kandža. Tāpat izņemti trīs kandžas tecināšanas aparāti, 213 kilogrami rauga, cukura, divas gāzes pistoles, viens šaujamierocim līdzīgs priekšmets, 311 cigaretes bez Latvijas akcīzes markām un aptuveni 500 eiro skaidrā naudā. Valsts policijā par notikušo sākti kriminālprocesi par nelegāli izgatavotu vai viltotu alkoholisko dzērienu vai spirtu saturošu šķidrumu, kuri nav alkoholiskie dzērieni, realizāciju personu grupā pēc iepriekšējas vienošanās, kā arī par nelikumīgu alkoholisko dzērienu izgatavošanu, glabāšanu vai pārvietošanu, ja tā izdarīta ievērojamā apmērā un ja to izdarījusi personu grupa pēc iepriekšējas vienošanās. Valsts policija  aizturējusi septiņas personas, to vidū ir pieci vīrieši vecumā no 26 līdz 55 gadiem un divas sievietes, 49 un 69 gadus vecas. Trīs aizturētās personas jau iepriekš ir nonākušas policijas redzeslokā par noziedzīgiem nodarījumiem un administratīviem pārkāpumiem akcīzes preču nelikumīgas aprites jomā. Vienai no personām tiesa piemērojusi drošības līdzekli – apcietinājumu. Kriminālprocesā turpinās pirmstiesas izmeklēšana.", "link": "https://www.delfi.lv/161/criminal/50903373/liepaja-aizdomas-par-nelikumigu-alkohola-realizaciju-aiztur-personu-grupu"},
{"title": "Aizkraukles skolā četri skolēni, iespējams, lietojuši narkotiskās vielas", "category": "Kriminālziņas", "body": "Pirmdien, 2. novembrī, policisti sadarbībā ar kinologu un dienesta suni veica pārbaudi Aizkraukles izglītības iestādē. Aizdomās par narkotisko un psihotropo vielu lietošanu uz medicīnas iestādi tika nogādāti četri skolēni, portālu \"Delfi\" informēja  Valsts policijas  (VP) pārstāve Dace Kalniņa. Papildus tam tika konstatēts, ka divi nepilngadīgie pie sevis glabā cigarešu paciņas un viens – divas cigarešu tinamās ierīces un ietinamos papīrus ar filtru. Policijā pārbaudes rezultātā kopumā tika uzsākti septiņi administratīvā pārkāpuma procesi. Šobrīd tiek gaidīti ķīmiski – toksikoloģiskās izmeklēšanas rezultāti. Pamatojoties uz Narkotisko un psihotropo vielu un zāļu, kā arī prekursoru likumīgās aprites likuma 48. panta pirmo daļu par narkotisko vai psihotropo vielu neatļautu iegādāšanos vai glabāšanu nelielā apmērā, vai par narkotisko vai psihotropo vielu neatļautu lietošanu, piemēro brīdinājumu vai naudas sodu no 50 līdz 280 eiro. Tāpat pārbaudes laikā policisti konstatēja, ka viens jaunietis pie sevis glabā cigarešu tinamās ierīces \"Superboy\" un \"Atomic\" un 15 cigarešu ietinamos papīrus ar filtru, bet divas nepilngadīgas personas pie sevis glabāja cigarešu paciņas, tādējādi pārkāpjot Bērnu tiesību aizsardzības likuma 48. panta pirmo daļu, kas nosaka, ka bērns nedrīkst smēķēt, lietot bezdūmu tabakas izstrādājumus, glabāt tabakas izstrādājumus, augu smēķēšanas produktus, elektroniskās smēķēšanas ierīces un to uzpildes tvertnes. Visos minētajos gadījumos arī tika uzsākti administratīvā pārkāpuma procesi. Pamatojoties uz Bērnu tiesību aizsardzības likuma 78. panta otrās daļas par tabakas izstrādājumu, augu smēķēšanas produktu, elektronisko smēķēšanas ierīču vai to uzpildes tvertņu iegādāšanos vai glabāšanu, ja to izdarījis bērns, piemēro brīdinājumu vai naudas sodu līdz 15 eiro.", "link": "https://www.delfi.lv/161/criminal/52623569/aizkraukles-skola-cetri-skoleni-iespejams-lietojusi-narkotiskas-vielas"},
{"title": "Purvciemā aiztur autovadītāju 2,84 promiļu reibumā", "category": "Kriminālziņas", "body": "13. martā pulksten 1.42 Rīgas pašvaldības policisti Purvciemā ievērojuši no ceļa braucamās daļas aizslīdējušas automašīnas riepu nospiedumus. Likumsargi, sekojot sniegā atstātajām pēdām, pamanījuši \"Volkswagen\" markas transportlīdzekli, kas atkal uzbraucis uz ceļa braucamās daļas un strauji palielinājis ātrumu. Izmantojot gaismas un skaņas signālus, pašvaldības policisti automašīnu apturējuši. Policisti, pieejot pie transportlīdzekļa, konstatējuši, ka pie stūres sēž sieviete, bet pasažiera vietā - vīrietis. Neskatoties uz norādījumiem noslāpēt transportlīdzekli, sieviete sākusi braukt. Dāma ar atvērtām automašīnas durvīm nobraukusi pāris metrus, taču turpat viņas spēkrats arī noslāpis. Atkārtoti pieejot pie automašīnas, transportlīdzeklis noslāpēts un atslēgas izņemtas no aizdedzes. Vīrietis uzreiz izkāpis no automašīnas un uzsācis sarunu ar policistiem, skaidrojot, ka tonakt nolēmis satikt bijušo sievu. Naksnīgā brauciena laikā abi esot tikai nedaudz iedzēruši alu, tāpēc uzstājīgi likumsargiem lūdza bijušo sievu atbrīvot. Sievietes bijušajam dzīvesbiedram lūgts pamest notikuma vietu. Uz adresi izsaukti  Valsts policijas  darbinieki, kuriem sieviete vairākkārtīgi atteikusies pareizi veikt alkohola koncentrācijas pārbaudi izelpā. Autovadītāja pārbaužu laikā gaisu vilka uz iekšu, kā arī neizpildīja citus likumsargu norādījumus. Sieviete brīdināta, ka neizdevušās alkohola pārbaudes gadījumā būs jādodas uz Rīgas psihiatrijas un narkoloģijas centru, kur alkohola reibums tik un tā tiks noteikts. Ārstniecības iestādē, atkārtoti piedāvājot autovadītājai veikt alkohola koncentrācijas pārbaudi, viņa iepūtusi alkometrā. Testā laikā noskaidrots, ka autovadītāja ir 2,84 promiļu reibumā. Pārkāpēja nogādāta atpakaļ notikuma vietā, kur nodota Valsts policijas darbiniekiem turpmāko procesuālo darbību veikšanai.", "link": "https://www.delfi.lv/161/criminal/50909375/purvciema-aiztur-autovaditaju-2-84-promilu-reibuma"},
{"title": "Šoruden notikuši trīs mežacūku uzbrukumi medniekiem un dzinējiem", "category": "Kriminālziņas", "body": "Šī gada medību sezonā konstatēti jau trīs gadījumi, kad ievainotas mežacūkas uzbrukušas dzinējmedību dalībniekiem – medniekiem vai dzinējiem, tos savainojot.  Valsts meža dienests  (VMD) atgādina, ka, izsekojot ievainotu dzīvnieku, medniekiem jābūt īpaši piesardzīgiem, portālu \"Delfi\" informēja dienestā. Pēdējo desmit gadu laikā konstatēti deviņi ievainotu mežacūku uzbrukumi medību dalībniekiem, no tiem trīs notikuši šajā medību sezonā. Neviens no uzbrukumiem nav bijis letāls. Pirmais negadījums tika konstatēts oktobrī  Krāslavas  novadā, tajā cietis dzinējs, otrais noticis  Rēzeknes  novadā novembra vidū, kad ievainota dzīvnieka uzbrukumā savainojumus guva mednieks. Portāls \"Delfi\" jau vēstīja par  pagājušās nedēļas izskaņā notikušo negadījumu , kurā mednieks ar suņiem izsekoja ievainotu pieaugušu meža kuili, kura uzbrukumā guva samērā nopietnus savainojumus. Tā kā medību vadītājs par šo negadījumu neziņoja laicīgi, VMD pašlaik apkopo informāciju, lai varētu sastādīt aktu par medībās notikušu nelaimes gadījumu, kam visticamāk sekos administratīvais process. VMD aicina medniekus nebūt pārgalvīgiem un, izsekojot ievainotu dzīvnieku, ievērot drošības prasības. \"Vienmēr ir jāatceras, ka savainots dzīvnieks kļūst agresīvs un var uzbrukt medniekam, kurš to izseko. Būtiski ievērot, ka bez medību vadītāja atļaujas ievainotam dzīvniekam sekot ir aizliegts. Suņa aprietam ievainotam dzīvniekam drīkst tuvoties tikai viens vai divi mednieki, kurus norīkojis medību vadītājs. Pēc šāviena pie krituša aļņa, staltbrieža, mežacūkas, stirnas vai vilka drīkst pieiet tikai ar pielādētu ieroci, tuvojoties dzīvniekam no mugurpuses,\" aicina VMD. Tāpat dienests atgādina, ka medību vadītājiem ir jāatceras, ka saskaņā ar noteikumiem par medībās notikušu nelaimes gadījumu, kas saistīts ar šaujamieroču vai medību rīku izmantošanu vai dzīvnieka uzbrukumu, nekavējoties ir jāziņo Valsts meža dienestam un  Valsts policijai .", "link": "https://www.delfi.lv/161/criminal/54968432/soruden-notikusi-tris-mezacuku-uzbrukumi-medniekiem-un-dzinejiem"},
{"title": "Sāk izmeklēšanu par augstas policijas amatpersonas iespējamu iesaisti noziegumā", "category": "Kriminālziņas", "body": "Iekšējās drošības birojs  (IDB) sācis izmeklēšanu par kādas augsta ranga  Valsts policijas  amatpersonas iespējamu iesaisti noziedzīgā nodarījumā, noskaidroja aģentūra LETA. Izmeklēšana sākta pēc kāda nelaimes gadījuma medībās, taču no tiesībsargu oficiāli sniegtās informācijas nav skaidrs, vai IDB veiktā izmeklēšana notiek par nelaimes gadījuma apstākļiem, vai arī tās laikā tiek pārbaudīti kādi citi fakti. Valsts policijas Sabiedrisko attiecību nodaļā apstiprināja, ka nedēļas nogalē medībās Ropažu novada Stopiņu pagasta mežā nelaimes gadījumā gājis bojā cilvēks, un patlaban izmeklēšanā tiek noskaidroti notikušā apstākļi. Sākotnējā informācija liecinot, ka medības apmeklējusi arī policijas amatpersona, tāpēc izmeklēšana nodota pēc piekritības IDB. Savukārt uz lūgumu apstiprināt, vai IDB lietvedībā ir kriminālprocess par medībām, kurās iesaistīta policijas amatpersona, IDB apliecināja, ka biroja lietvedībā atrodas kriminālprocess, kurā tiek izmeklēta \"augsta ranga Valsts policijas amatpersonas\" iespējama iesaiste noziedzīgā nodarījumā, tomēr izmeklēšanas interesēs plašākus komentārus birojs nevarot sniegt. Valsts policija norāda, ka tās rīcībā nav nekādu detalizētu ziņu par notikušā apstākļiem, līdz ar to nevar komentēt policijas amatpersonas iespējamo saistību ar notikušo. Policija aicina atturēties no pārsteidzīgu secinājumu izdarīšanas un ļaut izmeklēšanai noskaidrot precīzus notikušā apstākļus. Valsts meža dienesta (VMD) Medību daļas vadītājs Valters Lūsis norādīja, ka dienestā nav saņemta informācija par nelaimes gadījumu, tāpēc komentāru sniegt nav iespējams. Kā informēja  Ropažu novads  domes priekšsēdētājas pirmais vietnieks, kura kompetencē ir arī medību jautājumi, Ainārs Vaičulens (LA), traģiskais negadījums noticis 26. novembrī laikā no pulksten 23 līdz 23.30 individuālās medībās, kad trīs mednieki katrs savā tornī, kas atradušies 200 – 400 metru attālumā, gaidījuši dzīvnieku. Vaičulenam sākotnējā informācija bijusi par to, ka kādam no medniekiem tornī kļuvis slikti un viņš miris, taču vēlāk noskaidrojies, ka medniekam tomēr bijusi šauta brūce. LETA rīcībā esošā informācija liecina, ka medībās dzīvību zaudējis uzņēmējs Jānis Garkalns. \"Firmas.lv\" informācija liecina, ka Garkalns ir īpašnieks Stopiņu novada Ulbrokā reģistrētajam apsardzes uzņēmumam \"Alabais\". Tāpat viņš un kādreizējā Rīgas reģiona kriminālpolicijas priekšnieka Andreja Sozinova dēls Ričards Sozinovs ir īpašnieki drošības sistēmu uzņēmumam \"Shield Security Group\".", "link": "https://www.delfi.lv/161/criminal/54992178/sak-izmeklesanu-par-augstas-policijas-amatpersonas-iespejamu-iesaisti-nozieguma"},
{"title": "Dusmās par dejotprasmes apsmiešanu Kursīšu pagastā aizdedzina māju", "category": "Kriminālziņas", "body": "Valsts policija  (VP) Kurzemē atklājusi divus tīšas dedzināšanas gadījumus, portālu \"Delfi\" informēja VP pārstāve Madara Šeršņova. Pagājušā gada 16. decembrī Valsts policijā saņemta informācija par to, ka  Saldus  novadā, Kursīšu pagastā deg dzīvojamā māja. Valsts policijā par notikušo tika uzsākts kriminālprocess par svešas mantas tīšu iznīcināšanu vai bojāšanu, ja tā izdarīta ar dedzināšanu vai citādā vispārbīstamā veidā vai ja tā izdarīta lielā apmērā, norāda likumsargi. Pēc pāris dienām Valsts policija uz aizdomu pamata par noziedzīga nodarījuma izdarīšanu aizturēja 1995. gadā dzimušu vīrieti un viņš tika atzīts par aizdomās turēto noziedzīga nodarījuma izdarīšanā. Pirmstiesas izmeklēšanas laikā noskaidrots, ka naktī uz 16. decembri Kursīšu pagastā notika balle. Pasākuma laikā tika lietoti alkoholiskie dzērieni un kāds vīrietis, neapzinoties savu rīcību, apsmēja 1995.gadā dzimuša vīrieša dejotprasmi, kas vīrieti aizvainoja un sadusmoja. 1995. gadā dzimušais vīrietis, būdams alkoholisko dzērienu ietekmē un dusmu vadīts, tīši aizdedzināja otra vīrieša dzīvojamo māju Kursīšu pagastā, kā rezultātā izcēlās ugunsgrēks. Ar savām darbībām 1995.gadā dzimušais vīrietis ir nodarījis mantisko kaitējumu aptuveni 2180 eiro apmērā, informē policija. Vīrietis savu vainu noziedzīga nodarījuma izdarīšanā atzīst un jau iepriekš ir nonācis policijas redzeslokā. Par šādu noziegumu soda ar brīvības atņemšanu uz laiku līdz desmit gadiem un ar probācijas uzraudzību uz laiku līdz trim gadiem vai bez tās. Otra kriminālprocesa izmeklēšanu pabeidza Talsu iecirkņa Kriminālpolicijas nodaļas amatpersonas, arī par tīšu dedzināšanu Talsu novadā, Laucienes pagastā. Pagājušā gada jūlijā Valsts policijā saņemta informācija par to, ka Laucienes pagastā deg kāda īpašuma grīda, informē VP. Likumsargi par notikušo uzsāka kriminālprocesu, kurā noskaidrots, ka kāds vīrietis, būdams alkohola reibumā, tīši ar sērkociņiem aizdedzinājis virtuves telpā uz grīdas esošās plastmasas pudeles, izraisot ugunsgrēku, tādējādi radot 60 eiro lielus materiālos zaudējumus. Uz aizdomu pamata par noziedzīga nodarījuma izdarīšanu Valsts policija aizturēja 1973.gadā dzimušu vīrieti, kurš jau iepriekš ir nonācis policijas redzeslokā un ticis sodīts. Vīrietim ir piemērots ar brīvības atņemšanu nesaistīts drošības līdzeklis. Par šādu noziegumu soda ar brīvības atņemšanu uz laiku līdz desmit gadiem un ar probācijas uzraudzību uz laiku līdz trim gadiem vai bez tās. Soda apmēru noteiks tiesa.", "link": "https://www.delfi.lv/161/criminal/50770877/dusmas-par-dejotprasmes-apsmiesanu-kursisu-pagasta-aizdedzina-maju"},
{"title": "Pirmdien Latgalē ceļu satiksmes negadījumos cietuši četri cilvēki", "category": "Kriminālziņas", "body": "Aizvadītajā diennaktī Latgalē notikuši trīs ceļu satiksmes negadījumi, kuros kopumā cietuši četri cilvēki, portālu \"Delfi\" informēja  Valsts policijas  pārstāve Lāsma Kursīte. 2. novembra vakarā Rēzeknes novadā, Vērēmu pagastā notika ceļu satiksmes negadījums, kurā 1983. gadā dzimis vīrietis, vadot transportlīdzekli \"Volvo\" \"V70\", uzbrauca 1986. gadā dzimušam gājējam, kurš diennakts tumšajā laikā pārvietojās pa ceļa braucamo daļu bez atstarojošiem elementiem. Cietušais gājējs ar dažādām traumām tika nogādāts tuvākajā medicīnas iestādē. Policija skaidro notikušā apstākļus un ir uzsākts kriminālprocess. Savukārt Robežnieku pagastā notika ceļu satiksmes negadījums, kurā 1963. gadā dzimis vīrietis netika galā ar transportlīdzekļa vadību, kā rezultātā apgāzās. Autovadītājs ar dažādiem sasitumiem tika nogādāts tuvākajā medicīnas iestādē. Šobrīd policija skaidro notikušā apstākļus. Rēzeknē, Maskavas un Atbrīvošanas alejas ielu krustojumā notika sadursme starp transportlīdzekli \"Volvo\" \"V70\" un transportlīdzekli \"Volvo\" \"S80\". Viens no autovadītājiem un pasažiere nogādāti slimnīcā. Šobrīd policija skaidro notikušā apstākļus.", "link": "https://www.delfi.lv/161/criminal/52624418/pirmdien-latgale-celu-satiksmes-negadijumos-cietusi-cetri-cilveki"},
{"title": "IDB rosina prokuratūrai uzrādīt apsūdzības par iespējamām nelikumībām policijas formastērpu iepirkumā", "category": "Kriminālziņas", "body": "Iekšējās drošības birojs  (IDB) rosinājis prokuratūrai uzrādīt apsūdzības trim  Valsts policijas  (VP) amatpersonām un četrām privātpersonām par prettiesisku vienam pretendentam izdevīgu noteikumu nodrošināšanu policijas formastērpu iepirkumā, noskaidroja aģentūra LETA. LETA jau rakstīja, ka šajā lietā iesaistīts toreizējais VP Galvenās kārtības policijas pārvaldes priekšnieku  Normunds Krapsis , kurš nesen devies izdienas pensijā. Tāpat iesaistīta toreizējā VP Galvenās administratīvās pārvaldes priekšnieces Renāte Fila-Roķe. Viņa patlaban ir Galvenās administratīvās pārvaldes priekšnieka vietniece. TV3 raidījums \"Nekā personīga\" iepriekš vēstīja, ka starp aizdomās turētajiem esot arī militārā ekipējuma ražošanas uzņēmuma SIA \"SRC Brasa\" valdes loceklis Kristiāns Brēdermanis un modes mākslinieks Bruno Birmanis. IDB šorīt paziņojumā presei vēsta, ka Rīgas tiesas apgabala prokuratūrai rosināts sākt kriminālvajāšanu pret trim VP amatpersonām, kuras ļaunprātīgi izmantoja dienesta stāvokli, kā arī četrām privātpersonām par minēto amatpersonu pretlikumīgo darbību atbalstīšanu. IDB uzskata, ka amatpersonas ar privātpersonu atbalstu panāca vienam pretendentam izdevīgu prettiesisku priekšrocību nodrošināšanu Valsts policijas iepirkumā par kopējo summu vairāku miljonu eiro apmērā. Vienlaikus tika noskaidrots, ka viena no VP amatpersonām pretendentam izpauda ar plānoto iepirkumu saistītas neizpaužamas ziņas, tādējādi gan ierobežojot brīvas konkurences iespējamību iepirkumā, gan kaitējot VP interesēm. Pret trim amatpersonām rosināts sākt kriminālvajāšanu par dienesta stāvokļa ļaunprātīga izmantošanu. Pret vienu no šīm amatpersonām arī rosināts uzrādīt apsūdzību par neizpaužamu ziņu izpaušanu. LETA jau pagājušajā nedēļā ziņoja, ka citā lietā IDB rosināja kriminālvajāšanu pret Krapsi un vēl vienu toreizējo VP amatpersonu par dienesta stāvokļa ļaunprātīgu izmantošanu. Šī lieta saistīta ar 2018.gadā organizētu iepirkumu par rokas videoradaru iegādi. IDB uzskata, ka izsludinot iepirkumu, pirms iepirkuma konkursa izsludināšanas abas minētās policijas amatpersonas, būdamas vadošos amatos, sagatavojušas vienam pretendentam pielāgotu iepirkuma tehnisko specifikāciju. Turklāt viena no amatpersonām pretendentam izpauda ar plānoto iepirkumu saistītas neizpaužamas ziņas. Šī amatpersona gan nav Krapsis. Krapsis iepriekš žurnālistiem kategoriski noliedza jebkādu saistību ar, iespējams, pieļautajiem likumpārkāpumiem.", "link": "https://www.delfi.lv/161/criminal/53368815/idb-rosina-prokuraturai-uzradit-apsudzibas-par-iespejamam-nelikumibam-policijas-formasterpu-iepirkuma"},
{"title": "Ceturtdien avārijās Latvijā cietuši 20 cilvēki, tostarp astoņi velosipēdisti", "category": "Kriminālziņas", "body": "Visvairāk cilvēku avārijās cietuši Rīgas reģionā – 11, no kuriem viens gājējs un četri velosipēdisti. Vidzemes reģionā cietuši pieci cilvēki, no kuriem trīs – velosipēda vadītāji. Vēl viens velosipēdists un divi gājēji iekļuvuši ceļu satiksmes negadījumā Zemgales reģionā. Kopumā ceļu satiksmes jomā pieņemti 407 administratīvo pārkāpumu lēmumi, tajā skaitā 180 par ātruma pārsniegšanu, deviņi par automašīnas vadīšanu alkohola reibumā un četri par agresīvo braukšanu, liecina VP apkopotā statistika. Četrus dzērājšoferus policija pieķērusi galvaspilsētā un tās apkārtnē, divus – Vidzemē, bet pa vienam – Zemgalē, Kurzemē un Latgalē.", "link": "https://www.delfi.lv/161/criminal/53373359/ceturtdien-avarijas-latvija-cietusi-20-cilveki-tostarp-astoni-velosipedisti"},
{"title": "Jelgavā policija neitralizē pašgatavotu spridzekli", "category": "Kriminālziņas", "body": "Otrdien, 23. augustā, Jelgavā kāda sieviete konstatēja, ka pie viņas mašīnas riepas ir piestiprināts kaprona diegs, kura otrs gals piesiets atkritumu konteinerā ievietotam improvizētam, iespējams, sprādzienbīstamam priekšmetam, kuram ir ar vilces spēku darbināms palaišanas mehānisms, portāls \"Delfi\" uzzināja  Valsts policija  (VP). Policijā atzīmēja, ka tajā pašā dienā VP operatīvi noskaidroja personu, kas ierīci uzstādīja, un viņu aizturēja. Aizdomās turētajam tika piemērots drošības līdzeklis – apcietinājums. Kriminālprocesā turpinās izmeklēšana. VP norādīja, ka 23. augustā pulksten 12.30 Jelgavā, Pētera ielā, 1987. gadā dzimusi sieviete konstatēja, ka pie viņas automašīnas riepas diska atrodas piestiprināts kaprona diegs. Pārbaudot, ar ko diegs ir savienots otrā galā, sieviete atkritumu konteinerā konstatēja pašizgatavotu, iespējams, sprādzienbīstamu priekšmetu ar vilces spēku darbināmu palaišanas mehānismu. Sieviete nekavējoties sazinājās ar Valsts policiju un uz notikuma vietu tika izsaukta arī pretterorisma vienība \"Omega\", kuras sapieri pašdarināto priekšmetu neitralizēja un izveidoja par derīgu tālākai transportēšanai. Šobrīd tiek gaidīts eksperta slēdziens, vai improvizētais, iespējamais sprādzienbīstamais priekšmets ir nopietns apdraudējums sabiedrībai. Tajā pašā dienā īsi pirms pusnakts aizdomās par šo noziedzīgo nodarījumu Valsts policijas Zemgales reģiona pārvaldes Jelgavas iecirkņa Kriminālpolicijas nodaļas darbinieki veiksmīgā sadarbībā ar Kriminālpolicijas biroja amatpersonām aizturēja 1977. gadā dzimušu vīrieti, kurš nenoliedza savu vainu, iespējamā sprādzienbīstamā priekšmeta izgatavošanā. Kratīšanas laikā vīrieša dzīvesvietā tika atrasts un izņemts ierocim līdzīgs priekšmets, kas, iespējams, var radīt apdraudējumu sabiedrībai, veselībai un dzīvībai. Kriminālprocesā izņemtajam priekšmetam ir nozīmētas ekspertīzes. 25. augustā Zemgales rajona tiesa vīrietim piemēroja drošības līdzekli – apcietinājumu. Lai noskaidrotu visus notikušā apstākļus, izmeklēšana turpinās. Kriminālprocess sākts pēc Krimināllikuma 117. panta trešā punkta un 15. panta trešās daļas par sagatavošanos slepkavībai vairāku personu dzīvībai bīstamā veidā. Krimināllikums par šādu nodarījumu kā sodu paredz līdz pat mūža ieslodzījumam.", "link": "https://www.delfi.lv/161/criminal/54694182/jelgava-policija-neitralize-pasgatavotu-spridzekli"},
{"title": "Trešdien ceļu satiksmes negadījumos Latvijā cietuši 12 cilvēki", "category": "Kriminālziņas", "body": "Tāpat Latvijā pieķerti trīs šoferi, kas pie stūres sēdušies alkohola žvingulī, bet viens cilvēks spēkratu stūrēja narkotisko vielu reibumā. Valstī sastādīti arī 210 administratīvā pārkāpuma protokoli par atļautā braukšanas ātruma pārsniegšanu. Latvijā reģistrēta arī viena automašīnas zādzība, trīs zādzības no mājokļiem, kā arī divas velosipēdu zādzības.", "link": "https://www.delfi.lv/161/criminal/54695704/tresdien-celu-satiksmes-negadijumos-latvija-cietusi-12-cilveki"},
{"title": "Bauskas novadā gājusi bojā pļaujmašīnā ierauta sieviete", "category": "Kriminālziņas", "body": "Trešdien  Bauskas  novadā gājusi bojā sieviete, kura ierauta traktora pļaujmašīnā, informēja  Valsts policijas   Zemgales  reģiona pārvaldes vecākā speciāliste Dace Kalniņa. Kā liecina sākotnējā informācija, Gailīšu pagastā ap pulksten 12.40 notika traģisks nelaimes gadījums - vīrietim ar traktortehniku pļaujot zāli ceļa nomalē, pļaušanas mehānismā tika ierauta 1958. gadā dzimusi sieviete, kura notikuma vietā gāja bojā. Policijā par notikušo sākts kriminālprocess pēc Krimināllikuma XIII nodaļas par noziedzīgu nodarījumu pret personas veselību un turpinās izmeklēšana, lai noskaidrotu precīzus notikušā apstākļus.", "link": "https://www.delfi.lv/161/criminal/54501796/bauskas-novada-gajusi-boja-plaujmasina-ierauta-sieviete"},
{"title": "Svētdien ceļu satiksmē cietis 21 cilvēks", "category": "Kriminālziņas", "body": "Pagājušajā diennaktī valstī reģistrēti 132 ceļu satiksmes negadījumi, kuros cietis 21 cilvēks, portālu \"Delfi\" informēja  Valsts policijas  (VP) pārstāve Krista Andersone. Kopumā ceļu satiksmes jomā pieņemti 453 administratīvo pārkāpumu lēmumi, tajā skaitā 254 par ātruma pārsniegšanu un 15 par automašīnas vadīšanu alkohola reibumā, un viens par agresīvu braukšanu. VP apkopotā statistika liecina, ka aizvadītajā diennaktī notikušas 12 velosipēdu zādzības un piecas zādzības no mājokļiem.", "link": "https://www.delfi.lv/161/criminal/52594761/svetdien-celu-satiksme-cietis-21-cilveks"},
{"title": "Par zirga nobendēšanu Jelgavas pusē tiesās sievieti", "category": "Kriminālziņas", "body": "Otrdien,  6. jūnijā Zemgales rajona tiesā Jelgavā skatīs krimināllietu, kur par cietsirdīgu izturēšanos pret dzīvnieku apsūdzēta kāda sieviete. Dzīvnieku aizsardzības biedrība norāda, ka viņas darbību rezultātā mokošā nāvē bojā gāja zirgs, portālu \"Delfi\" informēja biedrība \"Ķepu-ķepā\". \"Šie notikumi aizsākās 2019. gada sākumā, kad no mums tika adoptēti divi zirgi, viens no tiem – Palmēra. Sākumā viss likās fantastiski: sajūsma, adopcija, laimīgais stāsts TV raidījumā \" Ķepa uz sirds \", adoptētājas pateicība mums socītklos. Līdz 2022. gada 4. augustā saņēmu telefona zvanu ar lūgumu ļaut zirgu eitanizēt. Aizbraucot notikuma vietā pavērās baisa aina: Palmēra guļ un nav spējīga piecelties, vetārsti piesaista PVD, jo bezsaimnieka klātbūtnes eitanāzija nav iespējama. Savukārt mēs zvanām  Valsts policijai ,\" paziņojumā medijiem norāda organizācijas vadītāja Gundega Bidere. Viņa norāda, ka zirga saimniece tajā laikā devusies svētceļojumā uz Aglonu. \"Kā noskaidrojās, zirgs trīs mēnešus mocījies ar smagām veselības problēmām, taču saimnieces cietsirdības un nolaidības dēļ dzīvniekam netika sniegta atbilstoša veterināri medicīniskā palīdzība, dzīvnieks netika pienācīgi kopts. Tā vietā cilvēks, kurš strādājis par skolotāju, atļāvās mierīgi noskatīties, kā zirgs lēni un mokoši iet bojā,\" pauž Bidere. Dzīvnieku aizstāvju organizācija uzsver, ka šī izmeklēšana bijusi ilga un smaga, atklājot vēl vairākas cietsirdīgas izturēšanās epizodes un parādot, cik tālu gatavi iet cilvēki, mēģinot no patversmes teritorijas izzagt vēl dzīvo zirgu, kā dēļ atkal nācies piesaistīt policiju. Tiesu kalendārā pieejamā informācija liecina, ka otrdien, 6. jūnijā pulksten 10 Zemgales rajona tiesā notiks atklāta sēde, kurā par cietsirdīgu izturēšanos pret dzīvnieku, kuras rezultātā tas gājis bojā vai sakropļots, ir apsūdzēta kāda sieviete vārdā Olvija Paukšte. \"Ķepu-ķepā\" aicina noteikt reālu cietumsodu dzīvnieku mocītājiem un spīdzinātājiem, norāda pati organizācija. Šobrīd Krimināllikuma 230. panta 1. daļa nosaka, ka par cietsirdīgu izturēšanos pret dzīvnieku, kuras rezultātā tas gājis bojā vai sakropļots, vai par dzīvnieka spīdzināšanu soda ar brīvības atņemšanu uz laiku līdz trim gadiem vai ar īslaicīgu brīvības atņemšanu, vai ar probācijas uzraudzību, vai ar sabiedrisko darbu, vai ar naudas sodu, atņemot tiesības uz noteiktu vai visu sugu dzīvnieku turēšanu uz laiku līdz trim gadiem. Organizācijas pārstāvji norāda, ka būtu nepieciešams pievienot pantam trešo daļu, kas paredz sankciju par dzīvnieka nogalināšanu vai par dzīvnieka spīdzināšanu, kā rezultātā tas gājis bojā vai sakropļots, nosakot to kā brīvības atņemšanas sodu ar minimālo soda laiku – trīs mēneši. Tāpat \"Ķepu-ķepā\" aicina uz piketu pirms tiesa sēdes: \"Draugi, ir pienācis tas brīdis, kad man jālūdz jūsu atbalsts – jālūdz, lai atbraucat un nostājaties plecu pie pleca. Šoreiz nevis jūs lūdzat mani glābt kādu dzīvnieku, bet es lūdzu jūs izbrīvēt laiku un ierasties. Būsim disciplinēti un klusi, bez bļaušanas, kliegšanas un skaļiem izsaucieniem,\" pauž organizācijas pārstāve Bidere, aicinot cilvēkus iestāties par dzīvnieku tiesībām.", "link": "https://www.delfi.lv/161/criminal/55626078/par-zirga-nobendesanu-jelgavas-puse-tiesas-sievieti"},
{"title": "Laikraksts: Ivanovs uzkūdījis uz savas sievas slepkavību", "category": "Kriminālziņas", "body": "Laikraksts ziņo, ka par nevainīgiem atzīti Ivanovu ģimenes šoferis un miesassargs Arvīds Vilcāns, kā arī Sergejs Davidovičs. Pēdējais savulaik bija apcietināts spirta rūpnieka Daiņa Peimaņa slepkavības lietā, taču atbrīvots pierādījumu trūkuma dēļ. Uz Ivanovas slepkavību Ivanovs uzkūdījis savu biznesa partneri Vitāliju Mamedovu, kurš attiecīgi sameklējis par slepkavības izdarīšanu tagad apsūdzēto Ludvigu  Antonovu, ziņo Db. Noziegumā piedalījies arī Ivanovs, iemidzinot abus suņus, kas sargāja Ivanovu ģimenes māju Garkalnes pagastā. Pēc tam Ivanovs aizbraucis uz Krieviju. Tad noziegumā iesaistījies Asifs Handžanovs - ar automašīnu aizvedis Antonovu gandrīz līdz Ivanovu ģimenes mājai. Tur Antonovs sagaidījis Vilcāna vadīto automašīnu un nošāvis atbraukušo Ivanovu. Pēc tam Antonovs devies uz iepriekš saskaņotu tikšanos netālajā degvielas uzpildes stacijā. Tur Handžanovam vajadzēja sagaidīt Antonovu, lai aizvestu uz Rīgu. Tomēr Handžanovs neieradies, un Antonovs devies prom uz mežu, kur viņu drīz vien aizturēja policija. Apmēram tā, pēc izmeklētāju domām, varēja notikt Ivanovas slepkavība.", "link": "https://www.delfi.lv/161/criminal/22083229/laikraksts-ivanovs-uzkudijis-uz-savas-sievas-slepkavibu"},
{"title": "Ivanovas slepkavības lietā apsūdzētie lūdz attaisnojošu spriedumu", "category": "Kriminālziņas", "body": "Piektdien tiesa uz uzklausīja apsūdzēto pēdējos vārdus. Visi četri lietā apsūdzētie savos izteikumos bija īsi. Ludvigs Antonovs, kuru apsūdz slepkavībā, tiesai sacīja, ka nav vainīgs šajā noziegumā. Viņš lūdza tiesu viņu nesodīt par slepkavību, jo nav to pastrādājis. Nogalinātās vīrs, uzņēmējs Igors Ivanovs tiesai lūdza \"tikai vienu - objektīvu spriedumu.\" Pēdējā vārdā īss bija arī Vitālijs Mamedovs, kurš noliedz savu vainu un lūdza tiesu viņu attaisnot. Arī Asifs Handžanovs tiesai lūdza taisnīgu spriedumu. Piektdien ar apsūdzēto pēdējo vārdu uzklausīšanu beidzās lietas izskatīšana pēc būtības un tiesa devās rakstīt spriedumu, kuru paziņos nākamajā nedēļā. Noklausīties apsūdzēto pēdējo vārdu piektdien uz tiesu bija ieradušies arī viņu tuvinieki, kuri izteica atbalstu apsūdzētajiem.  Portāls \"Delfi\" jau rakstīja, ka Ivanovu, kurš apsūdzēts par uzkūdīšanu mantkārīgos nolūkos veikt savas sievas slepkavību un par citiem noziegumiem, prokurore Ieva Paeglīte lūdza sodīt ar 17 gadu cietumsodu, piemērojot viņam arī mantas konfiskāciju un policijas kontroli uz trim gadiem. Antonovam tiesu debatēs prokurore lūdza piemērot 18 gadu cietumsodu ar mantas konfiskāciju un policijas kontroli uz trim gadiem. Mamedovam, kuru apsūdz par slepkavības mantkārīgā nolūkā organizēšanu un atbalstīšanu, prokuratūra lūdza 15 gadu cietumsodu ar mantas konfiskāciju un policijas kontroli uz trim gadiem, bet Handžanovam, kuru apsūdz slepkavības atbalstīšanā mantkārīgos nolūkos, prokuratūra lūdza piemērot 13 gadu cietumsodu ar policijas kontroli uz trim gadiem. Savukārt apsūdzētie un viņu aizstāvji kategoriski noraida izvirzītās apsūdzības. Ellu Ivanovu viņas mājas pagalmā Rīgas rajona Garkalnes pagasta Priedkalnē nošāva 2008.gada 7.janvārī.", "link": "https://www.delfi.lv/161/criminal/28781501/ivanovas-slepkavibas-lieta-apsudzetie-ludz-attaisnojosu-spriedumu"},
{"title": "Notiesātā uzņēmēja Ivanova intereses pārstāvošais policists Teļnovs tiek tiesāts par narkotiku noziegumiem", "category": "Kriminālziņas", "body": "Kā informēja VP preses pārstāvis Dairis Anučins, amatpersona ar šādu vārdu un uzvārdu jau 2011.gada decembrī tika atstādināta no dienesta pienākumu pildīšanas VP, līdz ar to faktiski jau gandrīz piecus gadus šī amatpersona dienesta pienākumus policijā nepilda. Atstādināšanas iemeslus VP nekomentēja. Attiecībā uz amatu savienošanu, veicot publicētās informācijas pārbaudi, konstatēts, ka amatpersona nav saņēmusi vadības atļauju amatu savienošanai minētajos uzņēmumos. Atbilstoši likumam šāda situācija nav pieļaujama, pat neskatoties uz to, ka amatpersona faktiski nekādus darba pienākumus policijā neveic. Tādēļ saistībā ar neatļautu amatu savienošanu ir uzsākta pārbaude, kurā tiks detalizēti pārbaudīta arī amatpersonas deklarācijās norādītā informācija. Aģentūras LETA rīcībā esošā informācija liecina, ka Teļnovs no amata ticis atstādināts, jo viņam savulaik tika uzrādīta apsūdzība saistībā ar noziegumiem ar narkotikām. Kā liecina ieraksts Tiesu kalendārā, Rīgas apgabaltiesā novembrī apelācijas kārtībā tiks izskatīta krimināllieta, kur viens no apsūdzētajiem pēc Krimināllikuma 253.1 panta - par narkotisko un psihotropo vielu neatļautu izgatavošanu, iegādāšanos, glabāšanu, pārvadāšanu un pārsūtīšanu realizācijas nolūkā un neatļautu realizēšanu - ir Teļnovs. Kā ziņots, 18.oktobrī Rīgas pilsētas  Latgales  priekšpilsētas tiesa lems,  vai elektroniskajā uzraudzībā pirms laika atbrīvot Ivanovu , iepriekš ziņoja laikraksts \"Diena\". Ivanovs Centrālcietumā nosēdējis jau divas trešdaļas no 12 gadu cietumsoda par savas sievas Ellas Ivanovas slepkavības organizēšanu. Notiesātais paudis vēlmi ar tā dēvēto elektronisko aproci ap kāju iemitināties tajā pašā Baltezera namā, kurā 2008.gada janvārī tika nošauta viņa sieva, \"Diena\" noskaidroja Valsts probācijas dienestā (VPD). Pēc laikraksta rīcībā esošās informācijas, VP,  Ieslodzījuma vietu pārvalde  un VPD rīkojuši kopīgas sanāksmes, lai lemtu, ko darīt gadījumā, ja tiesa apmierinātu Ivanova lūgumu un viņš pirms laika izkļūtu no cietuma elektroniskajā uzraudzībā. Tiesībsargiem esot bažas, ka Ivanova atbrīvošana var radīt negatīvas sekas. Kā norāda laikraksts, cietumā mītošā Ivanova uzņēmumi pēdējos gados nav nesuši peļņu, taču tiem saglabājušies dažādi vērtīgi aktīvi, piemēram, zemes īpašumi Garkalnē. Ivanova intereses vairākos uzņēmumos pēdējos gados pārstāv Teļnovs. Viņš ir vienīgais valdes loceklis Ivanova vecākajai meitai Valērijai pārrakstītajā uzņēmumā \"Mangaļsalas nams\", likvidators citā Ivanovai pārrakstītajā uzņēmumā \"Vīlandes 18\", kā arī vienīgais valdes loceklis Ivanovam piederošajā SIA \"Raudas īpašumi\". Teļnovs savās valsts amatpersonas deklarācijās nenorāda ienākumus par darbību šajos uzņēmumos un Ivanova interešu pārstāvību. Kā ziņots, Augstākās tiesas Senāts Ivanovas slepkavības krimināllietā apsūdzētajam nelaiķes vīram Ivanovam piesprieda brīvības atņemšanu uz 12 gadiem un sešiem mēnešiem, Ludvigam Antonovam - 14 gadu un sešu mēnešu brīvības atņemšanu, savukārt Vitālijam Mamedovam - brīvības atņemšanu uz desmit gadiem un sešiem mēnešiem. Gan Ivanovam, gan Antonovam, gan Mamedovam saskaņā ar Senāta lēmumu noteikta arī policijas kontrole uz trim gadiem. Ivanova savas privātmājas pagalmā Rīgas rajona Garkalnes pagasta Priedkalnē tika nošauta naktī uz 2008.gada 7.janvāri. Prokuratūra vēlāk cēla apsūdzības četriem vīriešiem - nelaiķes vīram Ivanovam, Antonovam, Mamedovam un Asifam Handžanovam, kurš tika attaisnots. Prokuratūras ieskatā ideja nogalināt savu sievu radusies Ivanovam, noziegumu izplānojis Mamedovs, bet izpildījis Antonovs, savukārt Handžanovs šo slepkavību atbalstījis, ar automašīnu aizvedot Antonovu uz nozieguma vietu. Neviens no apsūdzētajiem neatzina savu līdzdalību Ivanovas slepkavībā.", "link": "https://www.delfi.lv/161/criminal/47828377/notiesata-uznemeja-ivanova-intereses-parstavosais-policists-telnovs-tiek-tiesats-par-narkotiku-noziegumiem"},
{"title": "Piektdien ceļu satiksmes negadījumos Latvijā cietuši 22 cilvēki", "category": "Kriminālziņas", "body": "Visvairāk cietušo ir Rīgas reģionā, kur satiksmes negadījumos traumas guvuši 15 cilvēki, savukārt Zemgales reģionā cietušas trīs personas, savukārt Kurzemes un Latgales reģionos - katrā pa divām personām. Ceļu satiksmes jomā pavisam pieņemti 353 administratīvo pārkāpumu lēmumi. No tiem 178 gadījumos – par ātruma pārsniegšanu, trīs gadījumos – par agresīvu braukšanu. Savukārt par transportlīdzekļa vadīšanu alkohola reibumā uzsākti trīs administratīvo pārkāpumu procesi un pieci kriminālprocesi. Aizvadītajā diennaktī  Valsts policija  arī Rīgas reģionā reģistrējusi divus laupīšanas gadījumus. Savukārt Latgales reģionā notikušas divas, bet Rīgas un Vidzemes reģionā - pa vienai zādzībai.", "link": "https://www.delfi.lv/161/criminal/55627672/piektdien-celu-satiksmes-negadijumos-latvija-cietusi-22-cilveki"},
{"title": "Valsts policija meklē bezvēsts pazudušo Nataliu Radinu", "category": "Kriminālziņas", "body": "Kā norāda VP, sieviete no savas dzīvesvietas Rīgā, Malēju ielā izgājusi 31. maijā, un līdz šim brīdim nav atgriezusies mājās. Valsts policija  aicina aplūkot sievietes fotogrāfiju un atsaukties ikvienu, kurš zina viņas iespējamo atrašanās vietu, zvanot pa tālruņa numuru 67086800 vai 110!", "link": "https://www.delfi.lv/161/criminal/55628100/valsts-policija-mekle-bezvests-pazuduso-nataliu-radinu"},
{"title": "Izmantojot helikopteru un speclīdzekļus, Maltas pagastā notver astoņus imigrantus", "category": "Kriminālziņas", "body": "Kā informēja Valsts policijā, piektdien ap pulksten 12 Krāslavas novadā, Dagdā  Valsts policijas  darbinieki prasīja apturēt kādu automašīnu, lai pārbaudītu tajā esošās personas. Taču automašīnas vadītājs,  Sīrijas  pilsonis, nepakļāvās policijas darbinieku prasībām apturēt automašīnu un uzsāka bēgšanu. Pulksten 12.50 Rēzeknes novadā, Maltā Valsts policijas darbinieki, pielietojot autoriepu deformācijas ierīci, apturēja minēto transportlīdzekli. Automašīnā atradās astoņi imigranti. No tiem septiņi Sīrijas pilsoņi un viens Gvinejas pilsonis. Visas personas nodotas  Valsts robežsardzei . Novērošanā no gaisa tika iesaistīts Valsts robežsardzes helikopters, personu aizturēšanā piedalījās arī Valsts robežsardzes speciālo operāciju dienesta \"Sigma\" amatpersonas. Valsts robežsardzē saistībā ar notikušo ir uzsākts kriminālprocess.", "link": "https://www.delfi.lv/161/criminal/55628292/izmantojot-helikopteru-un-speclidzeklus-maltas-pagasta-notver-astonus-imigrantus"},
{"title": "Sestdien VUGD dzēsis kūdru, pļavu, mežu un dīvānu", "category": "Kriminālziņas", "body": "Jēkabpils novada Krustpils pagastā sestdien, 2.jūnijā, degusi kūdra, pļava un mežs divu hektāru platībā, kuru dzēšanā tika iesaistīti desmit ugunsdzēsēju, informēja Valsts ugunsdzēsības un glābšanas dienestā ( VUGD ). Tāpat sestdien plkst.17.19 ugunsdzēsēji saņēmuši izsaukumu uz Dārzu ielu Rēzeknē, kur četrstāvu dzīvojamā mājā otrā stāva dzīvoklī dega dīvāns četru kvadrātmetru (m2) platībā. No ēkas evakuēti 14 cilvēki un plkst.17.51 darbs notikuma vietā pabeigts. Kopumā aizvadītajā diennaktī VUGD saņēma 58 izsaukumus - 31 uz ugunsgrēku dzēšanu, tostarp četrus uz meža ugunsgrēkiem, 19 uz glābšanas darbiem, bet astoņi izsaukumi bija maldinājumi.", "link": "https://www.delfi.lv/161/criminal/55628764/sestdien-vugd-dzesis-kudru-plavu-mezu-un-divanu"},
{"title": "Svētdien Latvijā reģistrētas 108 avārijas; cietuši 20 cilvēki", "category": "Kriminālziņas", "body": "Visvairāk negadījumu – 60 – reģistrēti Rīgas reģionā, 15 – Latgalē, 12 – Kurzemē, 11 – Vidzemē un 10 negadījumi reģistrēti Zemgalē. Avārijās Rīgas reģionā cietuši 15 cilvēki, no viņiem četri bijuši velosipēdisti un divi – elektrisko skrejriteņu vadītāji, avārijās Kurzemē cietuši divi cilvēki, no viņiem viens bijis elektriskā skrejriteņa vadītājs, bet viens no diviem Latgalē avārijās cietušajiem bijis gājējs. Kopumā ceļu satiksmes jomā pieņemti 382 administratīvo pārkāpumu lēmumi, tajā skaitā 179 par ātruma pārsniegšanu, 17 par automašīnas vadīšanu alkohola reibumā un viens narkotisko vielu iespaidā.", "link": "https://www.delfi.lv/161/criminal/54424146/svetdien-latvija-registretas-108-avarijas-cietusi-20-cilveki"},
{"title": "Video: Policija lūdz atpazīt Rīgas apstādījumu postītāju", "category": "Kriminālziņas", "body": "Rīgas pašvaldības policija  (RPP) lūdz atpazīt likumpārkāpēju – video redzamo vīrieti, kurš pie  Veselības inspekcijas  galvenās ieejas Klijānu ielā 7 sabojāja apstādījumus, izraujot ziedus no betona puķu poda, portālu \"Delfi\" informēja RPP pārstāve Ērika Verze. Policijā uzsākts administratīvā pārkāpuma process, tādēļ nepieciešams identificēt pārkāpēju. \"Ja atpazīsti video redzamo vīrieti, lūdzam zvanīt pa tālruni 110 vai 67181204,\" norāda RPP pārstāve.", "link": "https://www.delfi.lv/161/criminal/54584760/video-policija-ludz-atpazit-rigas-apstadijumu-postitaju"},
{"title": "Vaives pagastā, 'Opel' automašīnai nobraucot no ceļa, mirst vīrietis", "category": "Kriminālziņas", "body": "Pēc policijā skaidrotā, sestdienas rītā pagaidām nenoskaidrotu iemeslu dēļ automašīna \" Opel \" nobraukusi no ceļa braucamās daļas un apgāzusies. Ceļu satiksmes negadījuma vietā no gūtajām traumām mirs viens vīrietis, bet cits vīrietis ar traumām nogādāts ārstniecības iestādē. Policija vēl skaidro, kurš no abiem minētajiem vīriešiem vadījis automašīnu. Kopumā Latvijā pagājušajā diennaktī reģistrēti 103 ceļu satiksmes negadījumi, un tajos cieta 14 cilvēki un viena persona gāja bojā. Starp pagājušajā diennaktī ceļu satiksmes negadījums cietušajiem bija četri gājēji un divi velosipēdisti. Rīgas reģionā pagājušajā diennaktī reģistrēti kopumā 50 ceļu satiksmes negadījumi. Negadījumos Rīgā un tās apkaimē cietuši trīs cilvēki, tostarp viens gājējs. Latgales reģionā pagājušajā diennaktī reģistrēti 19 ceļu satiksmes negadījumi, kuros cietuši seši cilvēki, tostarp viens gājējs un divi velosipēdisti, Zemgalē reģistrēti 14 ceļu satiksmes negadījumi, kuros nav bijis cietušo, Vidzemē fiksēti 11 ceļu satiksmes negadījumu, kuros cietuši trīs cilvēki, tostarp viens gājējs, bet Latgales reģionā bijuši deviņi ceļu satiksmes negadījumi, kuros cietuši divi cilvēki, tostarp viens gājējs.", "link": "https://www.delfi.lv/161/criminal/55628922/vaives-pagasta-opel-automasinai-nobraucot-no-cela-mirst-virietis"},
{"title": "Foto: Uz Latvijas-Baltkrievijas robežas izņem 100 000 kontrabandas cigarešu", "category": "Kriminālziņas", "body": "Krāslavas  novadā robežsargi pārtrauca cigarešu nelikumīgu pārvietošanu pāri Latvijas- Baltkrievijas  valsts robežai, portālu \"Delfi\" informēja robežsardzē. Par minēto faktu uzsākts kriminālprocess pēc krimināllikuma 190. panta 3. daļas. Krimināllikums par šādu pārkāpumu paredz sodu ar brīvības atņemšanu uz laiku līdz desmit gadiem, konfiscējot mantu vai bez mantas konfiskācijas, un ar probācijas uzraudzību uz laiku līdz trim gadiem vai bez tās, atņemot tiesības uz noteiktu vai visu veidu komercdarbību vai uz noteiktu nodarbošanos vai tiesības ieņemt noteiktu amatu uz laiku līdz pieciem gadiem.", "link": "https://www.delfi.lv/161/criminal/55624414/foto-uz-latvijas-baltkrievijas-robezas-iznem-100-000-kontrabandas-cigaresu"},
{"title": "Svētdien ceļu satiksmē pieķerti astoņi dzērājšoferi", "category": "Kriminālziņas", "body": "Kopumā ceļu satiksmes jomā pieņemti 429 administratīvo pārkāpumu lēmumi, tajā skaitā 226 par ātruma pārsniegšanu. Savukārt par transportlīdzekļa vadīšanu alkohola reibumā uzsākti trīs administratīvo pārkāpumu procesi un pieci kriminālprocesi. Trim dzērājšoferiem spēkrats tiks konfiscēts, bet diviem tiks piedzīta tā vērtība.", "link": "https://www.delfi.lv/161/criminal/55630236/svetdien-celu-satiksme-piekerti-astoni-dzerajsoferi"},
{"title": "Par suņa apčurāšanu un mazgadīgo pavešanu netiklībā aiztur vīrieti", "category": "Kriminālziņas", "body": "Tiesa pagājušajā nedēļā pēc  Valsts policijas  (VP) lūguma piemērojusi apcietinājumu kādam vīrietim, kurš tiek turēts aizdomās par suņa apčurāšanu un mazgadīgo pavešanu netiklībā. Sociālajos tīklos bijis ievietots video, kurā redzams, ka vīrietis apčurā vannā esošu suni. VP pārstāve Gita Gžibovska apliecināja, ka saistībā ar šīm vīrieša darbībām sākts kriminālprocess par dzīvnieka spīdzināšanu. Tāpat kriminālprocesā izmeklēs iespējamu mazgadīgo pavešanu netiklībā, jo policijas rīcībā esošā informācija liecina, ka vīrietis bērniem demonstrējis seksuāla rakstura video. Kriminālprocess sākts arī par tādu pornogrāfiska rakstura materiālu apriti, kas satur cilvēka seksuālas darbības ar dzīvnieku.", "link": "https://www.delfi.lv/161/criminal/55631314/par-suna-apcurasanu-un-mazgadigo-pavesanu-netikliba-aiztur-virieti"},
{"title": "Robežsardze pirmdien pieķērusi 30 likumpārkāpējus", "category": "Kriminālziņas", "body": "Uz ārējām robežām un valsts iekšienē  aizvadītajā diennaktī  Valsts robežsardzes  amatpersonas konstatēja 30 likumpārkāpējus, portālu \"Delfi\" informēja robežsardzē. Kā ziņoja robežsardzē, uz ārējām robežām konstatēti 17 robežpārkāpēji, tajā skaitā konstatēts viens ārzemnieks ar viltotiem dokumentiem. Lidostas  „Rīga\" robežkontroles punktā konstatēts viens Argentīnas pilsonis, kurš robežsargiem uzrādīja viltotu Argentīnas pilsoņa pasi. Par viltotu dokumentu izmantošanu uzsākts kriminālprocess. Kriminālprocesa ietvaros viltotais dokuments izņemts, norāda robežsardzē. Savukārt Grebņevas,  Terehovas , Pāternieku, Silenes un lidostas „Rīga\" robežkontroles punktā ieceļošana Latvijā liegta vienam Baltkrievijas, vienam Ukrainas un vienam Krievijas pilsonim, jo ārzemniekiem nebija derīgas vīzas vai uzturēšanās atļaujas. Vēl diviem Krievijas un diviem Ukrainas pilsoņiem ieceļošana Latvijā liegta drošības apsvērumu dēļ. Personas atgrieztas uz izceļošanas valsti. Terehovas un Lidostas „Rīga\" robežkontroles punktā konstatēti trīs Uzbekistānas pilsoņi un viens Ukrainas pilsonis, kuri bija pārkāpuši uzturēšanās nosacījumus (pārsniegts bezvīzu režīma noteiktais uzturēšanās laiks, nav derīgas vīzas vai uzturēšanās atļaujas)  Šengenas zonas  valstīs. Personas sauktas pie administratīvās atbildības. Veicot imigrācijas kontroles pasākumus valsts iekšienē, ieceļošanas vai uzturēšanās noteikumu pārkāpumi konstatēti divām personām – vienam Armēnijas un vienam Azerbaidžānas pilsonim. Par pārkāpumiem transportlīdzekļu un kuģošanas līdzekļu ekspluatācijas jomā Valsts robežsardzes amatpersonas saukušas pie administratīvās atbildības vai liegušas šķērsot robežu 11 personām – diviem Baltkrievijas, diviem Latvijas, diviem Ukrainas, vienam Krievijas, vienam Kazahstānas, vienam Kirgizstānas, vienam Moldovas un vienam Uzbekistānas pilsonim, ziņoja robežsardzē. No nelikumīgas Latvijas – Baltkrievijas valsts robežas šķērsošanas šogad atturēti 3709 cilvēki. Šogad humānu apsvērumu dēļ uzņemti 185 cilvēki, norāda robežsardzē.", "link": "https://www.delfi.lv/161/criminal/55634142/robezsardze-pirmdien-piekerusi-30-likumparkapejus"},
{"title": "'Ferrari' šoferim par mēģinājumu piekukuļot ceļu policistu piespriež naudas sodu", "category": "Kriminālziņas", "body": "Rīgas pilsētas tiesa Latgales priekšpilsētā 2.jūnijā par kukuļa došanu ceļu policistam automašīnas \" Ferrari \" šoferis sodīts ar naudas sodu 9300 eiro apmērā, skaidroja tiesā. Publiski pieejamā informācija liecina, ka apsūdzētais ir uzņēmējs Eduards Slobins. Tiesā informē, ka starp prokuroru un Slobiņu tika noslēgta vienošanās. Saskaņā ar apsūdzību policijas darbinieki apturēja vīrieša vadīto \"Ferrari\" automašīnu par atļautā braukšanas ātruma pārsniegšanu, proti, vietā, kur atļautais maksimālais braukšanas ātrums ir 50 kilometri stundā (km/h), vīrietis automašīnu vadīja ar 120 km/h. Likumsargi lūdza uzrādīt transportlīdzekļa vadītāja apliecību un tā reģistrācijas apliecību. Slobins pieprasīto dokumentu vietā likumsargam deva ne mazāk kā divas 50 eiro banknotes, lai viņš nepieņemtu lēmumu par administratīvā pārkāpuma procesa uzsākšanu un soda piemērošanu, liecina apsūdzība. Prokurors vīrieti saucis pie kriminālatbildības par kukuļa, tas ir, materiālu vērtību, došanu personiski valsts amatpersonai, lai tā, izmantojot savu dienesta stāvokli, neizdarītu kādu darbību, un nodotais kukulis bija domāts šai valsts amatpersonai. Krimināllikumā par šāda noziedzīga nodarījuma izdarīšanu paredzēta brīvības atņemšana līdz pieciem gadiem, īslaicīga brīvības atņemšana, probācijas uzraudzība, sabiedriskais darbs vai naudas sods, sākot no desmit minimālajām mēnešalgām, kas šobrīd ir 5000 eiro, bet no nākamā gada sākuma palielināsies līdz 6200 eiro. Latvijas Televīzijas  raidījums \"De facto\" rudenī vēstīja, ka Slobins ir saistīts ar investīciju platformas \" Envestio \" bankrota lietu. Slobinam piederoši uzņēmumi kopumā no \"Envestio\" esot saņēmuši ap 3,5 miljoniem eiro.", "link": "https://www.delfi.lv/161/criminal/55632608/ferrari-soferim-par-meginajumu-piekukulot-celu-policistu-piespriez-naudas-sodu"},
{"title": "Otrdien ceļu satiksmē bojā gājis viens cilvēks; vēl seši cietuši", "category": "Kriminālziņas", "body": "Aizvadītajā diennaktī valstī reģistrētas 93 avārijas, kurās cietuši seši cilvēki un viens gājis bojā, liecina  Valsts policijas  (VP) apkopotā statistika. Avārija ar bojāgājušo notika Kurzemes reģionā. Kopumā ceļu satiksmes jomā pieņemti 325 administratīvo pārkāpumu lēmums, tajā skaitā 96 par ātruma pārsniegšanu, trīs par automašīnas vadīšanu alkohola reibumā, divi par automašīnas vadīšanu narkotisko vielu iespaidā un pieci par agresīvu braukšanu. Divi dzērājšoferi sodīti Rīgas reģionā un viens – Kurzemē. Abi cilvēki, kas pie stūres sēdušies narkotisko vielu ietekmē sodīti Rīgā, liecina policijas apkopotā statistika.", "link": "https://www.delfi.lv/161/criminal/54967950/otrdien-celu-satiksme-boja-gajis-viens-cilveks-vel-sesi-cietusi"},
{"title": "Bijušo augsta ranga policistu lūdz apsūdzēt par cilvēka nonāvēšanu medību laikā", "category": "Kriminālziņas", "body": "Iekšējās drošības birojs  (IDB) šī gada maija beigās Noziedzīgu nodarījumu valsts institūciju dienestā izmeklēšanas prokuratūrai nosūtījis kriminālprocesu kriminālvajāšanas uzsākšanai pret bijušo augsta ranga  Valsts policijas  amatpersonu Juri Šulti par personas nonāvēšanu medību laikā, noskaidroja portāls \"Delfi\". Pirmstiesas izmeklēšanas gaitā IDB guva pierādījumus tam, ka Valsts policijas amatpersona 2022. gada rudenī notikušu medību laikā no sev piederošā medību ieroča izdarīja šāvienu un trāpīja personai, kura no gūtajiem ievainojumiem gāja bojā. Pirmstiesas izmeklēšanas laikā bijušajai Valsts policijas amatpersonai piemērots ar brīvības atņemšanu nesaistīts drošības līdzeklis. Iekšējās drošības birojs vērš uzmanību, ka, nosūtot krimināllietas materiālus Noziedzīgu nodarījumu valsts institūciju dienestā izmeklēšanas prokuratūrai, ir noslēdzis pirmstiesas izmeklēšanu un prokuratūra kā procesa virzītāja lemj par krimināllietas turpmāko virzību. Jau vēstīts, ka Ropažu novads domes priekšsēdētājas pirmais vietnieks, kura kompetencē ir arī medību jautājumi, Ainārs Vaičulens (LA) pērn informēja,  traģiskais negadījums noticis 26. novembrī laikā no pulksten 23 līdz 23.30 individuālās medībās , kad trīs mednieki katrs savā tornī, kas atradušies 200 – 400 metru attālumā, gaidījuši dzīvnieku. Vaičulenam sākotnējā informācija bijusi par to, ka kādam no medniekiem tornī kļuvis slikti un viņš miris, taču vēlāk noskaidrojies, ka medniekam tomēr bijusi šauta brūce. Aģentūras LETA rīcībā esošā informācija liecina, ka medībās dzīvību zaudējis uzņēmējs Jānis Garkalns. \"Firmas.lv\" informācija liecina, ka Garkalns ir īpašnieks Stopiņu novada Ulbrokā reģistrētajam apsardzes uzņēmumam \"Alabais\". Tāpat viņš un kādreizējā Rīgas reģiona kriminālpolicijas priekšnieka Andreja Sozinova dēls Ričards Sozinovs ir īpašnieki drošības sistēmu uzņēmumam \"Shield Security Group\".", "link": "https://www.delfi.lv/161/criminal/55634220/bijuso-augsta-ranga-policistu-ludz-apsudzet-par-cilveka-nonavesanu-medibu-laika"},
{"title": "Agresīvs vīrietis aizdedzina automašīnu un pretojas policistiem", "category": "Kriminālziņas", "body": "Otrdien, 17. jūlijā, ap pulksten 17  Valsts policijas  Rīgas Latgales iecirknis saņēmis izsaukumu uz kādu daudzdzīvokļu māju pagalmu Grīziņkalnā, kur vīrietis aizdedzinājis automašīnu, noskatījies no malas, kā tā deg un pēcāk mēģinājis pamest notikuma vietu, informē policijā. Automašīnas īpašnieks bija novietojis spēkratu pie sava nama un devies uz dzīvokli. Pēkšņi viņam pie durvīm piezvanījis kaimiņš un paziņojis, ka viņa automašīna degot. Izskrienot no dzīvokļa ārā, vīrietis konstatējis, ka viņa transportlīdzeklis ir dedzis, taču atsaucīgie garāmgājēji to jau nodzēsuši. Daži iedzīvotāji sākuši viņam stāstīt, ka redzējuši vīrieti, kurš pienācis pie spēkrata un aplējis to ar nezināmu šķidrumu, pēc kā mašīna aizdegusies. Kamēr automašīnas īpašnieks mēģinājis noskaidrot notikušā apstākļus, divi citi vīrieši pamanījuši iespējamo vainīgo sēžam otrā ielas pusē un noraugāmies uz notiekošo. Vīrieši mēģinājuši aizturēt vaininieku, taču viņš izvilcis nazi, sācis ar to vicināties un skrējis prom no notikuma vietas. Nenobīstoties no agresīvi noskaņotās personas, vīrieši metušies viņam pakaļ. Tikmēr aculiecinieki piezvanījuši Valsts policijai un ziņojuši par notikušo. Drīz vien notikuma vietā ieradušies Speciālo uzdevumu bataljona policisti, kuri arī mēģināja aizturēt iespējamo vainīgo. Vaininieks tā vietā, lai izpildītu policijas darbinieku prasības, turpinājis skriet prom, pa ceļam aplejot ar nezināmas izcelsmes šķidrumu, kas pēc smaržas atgādinājis degšķidrumu, policijas automašīnu un vienu no policijas darbiniekiem. Lai agresīvo vīrieti varētu aizturēt, likumsargiem nācies pielietot speciālos līdzekļus. 38 gadus vecais aizturētais vīrietis iepriekš nav nonācis policijas redzeslokā. Aizturēšanas brīdī policistiem radušās aizdomas, ka vīrietis atrodas apreibinošo vielu ietekmē, tāpēc nogādājuši viņu medicīnas iestādē ekspertīzes veikšanai. Saistībā ar notikušo sākts kriminālprocess par svešas mantas tīšu iznīcināšanu vai bojāšanu, ja tā izdarīta ar dedzināšanu. Par šādu noziegumu soda ar brīvības atņemšanu uz laiku līdz desmit gadiem un ar probācijas uzraudzību uz laiku līdz trim gadiem vai bez tās. Tāpat vīrietis var tikt saukts pie atbildības par pretošanos policijas darbinieku likumīgajām prasībām. Izmeklēšana kriminālprocesā turpinās un tiek skaidroti notikušā apstākļi. Valsts policija izsaka pateicību atsaucīgajiem iedzīvotājiem, kuri nebija vienaldzīgi un palīdzēja gan automašīnas īpašniekam, gan policijas darbiniekiem.", "link": "https://www.delfi.lv/161/criminal/50224519/agresivs-virietis-aizdedzina-automasinu-un-pretojas-policistiem"},
{"title": "Dzīvojamās mājas ugunsgrēkā Rīgā gājuši bojā četri cilvēki", "category": "Kriminālziņas", "body": "Nedēļas laikā ugunsgrēkos dzīvību zaudējuši 12 cilvēki, no tiem četri gājuši bojā šonakt, izceļoties ugunsgrēkam dzīvojamā mājā Rīgā, pastāstīja Valsts ugunsdzēsības un glābšanas dienesta ( VUGD ) pārstāve Inta Palkavniece. Šonakt īsi pēc pusnakts dienests saņēma izsaukumu uz kādu dzīvojamo māju Rīgā, kur ar atklātu liesmu dega otrā stāva dzīvoklis un bēniņi 120 kvadrātmetru platībā. Glābēji no piedūmotās ēkas evakuēja sešus cilvēkus, bet četri cilvēki ugunsnelaimē gāja bojā. Savukārt piektdien pa dienu saņemts izsaukums uz Engures novadu, kur ar atklātu liesmu 320 kvadrātmetru platībā dega dzīvojamajā māja. Ugunsgrēkā cieta viens cilvēks, kurš tika nodots mediķiem. Palkavniece norādīja, ka šogad kopumā ugunsnelaimēs gājuši bojā 63 cilvēki. Turklāt vairumā gadījumu tās saistāmas tieši ar cilvēku neapdomību, piemēram, neuzmanīgu smēķēšanu telpās, neuzmanīgu sveču dedzināšanu, bojātu apkures ierīču lietošanu vai degtspējīgu priekšmetu novietošanu pie krāsns. \"Lai pasargātu savu dzīvību un īpašumu, nav nepieciešami lieli finansiālie ieguldījumi, bet gan atbildība un zināšanas, ikdienā ievērojot ugunsdrošības prasības,\" uzsvēra dienesta pārstāve. Tāpēc VUGD aicina parūpēties par sevi un saviem līdzcilvēkiem, ievērojot vairākus drošības padomus, tai skaitā iztīrīt dūmvadus, pārbaudīt apkures ierīču stāvokli un pie tām nenovietot viegli degtspējīgus priekšmetus. Tāpat ir jāpārliecinās, ka krāsns durtiņas ir aiztaisītas. Speciālisti arī aicina, gatavojot ēdienu, neatstāt to bez uzraudzības, nelietot bojātas elektroierīces, nesmēķēt telpās un uzstādīt mājoklī dūmu detektoru, kas laikus brīdinātu par izcēlušos ugunsgrēku. Ja tomēr ir izcēlies ugunsgrēks vai radies cits apdraudējums un nepieciešama operatīvo dienestu palīdzība, nekavējoties jāzvana uz vienoto ārkārtas palīdzības izsaukumu numuru 112, atgādina VUGD.", "link": "https://www.delfi.lv/161/criminal/50549327/dzivojamas-majas-ugunsgreka-riga-gajusi-boja-cetri-cilveki"},
{"title": "Kriminālprocesā par ugunsgrēku Siguļu baznīcā aizturēto nav", "category": "Kriminālziņas", "body": "Valsts policija  jau gadu izmeklē kriminālprocesu par ugunsgrēku Siguļu baznīcā, un līdz šim brīdim aizturēto personu nav, portāls \"Delfi\" uzzināja Valsts policijā. Policijas preses pārstāve Gita Gžibovska norādīja, ka lietā turpinās izmeklēšana. Patlaban izmeklēšanas interesēs policija plašāku informāciju nesniedz. Portāls \"Delfi\" jau vēstīja, ka pērn 10. decembra naktī liesmas nopostījušas  Carnikavas  novada Siguļos esošo dievnamu.  Valsts policija  saistībā ar šo ugunsgrēku  sākusi kriminālprocesu par svešas mantas tīšu iznīcināšanu vai bojāšanu . Ādažu evaņģēliski luteriskā draudzes pārstāve Marta Romanova-Jēkabsone portālu \"Delfi\" atgādināja, ka toreiz nodega gandrīz pilnīgi restaurētais 300 gadu senais Carnikavas koka dievnams Siguļu kalnā. Draudzes pārstāve norāda, ka policijas izmeklēšanā tā arī nav izdevies noskaidrot iemeslus, kas notika tajās dienās, kamēr restauratori bija prom. \"Netika atrasti arī tehniski aizdegšanās iemesli, bet aizdomas par ļaunprātību paliek tikai aizdomas,\" liecina Romanovas-Jēkabsones sniegtā informācija. Jaunās baznīcas uzcelšanai šobrīd kopā saziedoti vairāk kā 26 tūkstoši eiro. Sagatavošanās darbi dievnama uzcelšanai notiek un, pēc draudzes pārstāves teiktā, ir zināms, ka jaunā baznīca nebūs tajā pašā vietā, kur atradās vecā koka Siguļu baznīca. Tas saistīts ar to, ka novada centrs vēsturiski ir pārvietojies uz tagadējo Carnikavu, un baznīcai jauno vietu vajadzētu atrast novada centrā. Šo ieceri atbalstot gan LELB Virsvalde, gan novada ļaudis un draudzes cilvēki. Patlaban draudze ir lēmumu pieņemšanas procesa noslēgumā, kur precīzi celt jauno baznīcu. Ir izvērtēti vairāki varianti, iespējamās izmaksas, kā arī citi būvniecības tehniskie aspekti potenciālajās vietās. Krimināllikuma 185. panta 2. daļa par svešas mantas tīšu iznīcināšanu vai bojāšanu, ja tā izdarīta ar dedzināšanu vai citādā vispārbīstamā veidā vai ja tā izdarīta lielā apmērā, vai ja tās rezultātā vainīgā neuzmanības dēļ iestājusies cilvēka nāve vai izraisītas citas smagas sekas, soda ar brīvības atņemšanu uz laiku līdz desmit gadiem un ar probācijas uzraudzību uz laiku līdz trim gadiem vai bez tās.", "link": "https://www.delfi.lv/161/criminal/50658257/kriminalprocesa-par-ugunsgreku-sigulu-baznica-aiztureto-nav"},
{"title": "Pēc veikala apzagšanas iereibis vīrietis bez tiesībām mēģina ar auto bēgt no policijas", "category": "Kriminālziņas", "body": "Svētdien, 4. jūlijā, pulksten 4  Valsts policija  (VP) saņēma informāciju, ka Jūrkalnē kādam veikalam izsisti logi, tajā nozagts alkohols un cigaretes, bet vaininieki pēc tam ar auto devušies prom, portāls \"Delfi\" uzzināja Valsts policijā (VP). Notikušo redzēja aculiecinieki, kuri arī informēja policiju, norādot automašīnu, ar kuru zagļi aizbraukuši. VP Kurzemes reģiona pārvaldes Satiksmes uzraudzības rotas amatpersonas pēc informācijas saņemšanas steidzās apturēt automašīnu, taču tās vadītājs nepakļāvās prasībām apstāties un palielināja braukšanas ātrumu. Pakaļdzīšanās rezultātā policistiem transportlīdzekli izdevās apturēt. Kārtības sargi noskaidroja, ka automašīnas vadītājs pie stūres atradies 1,06 promiļu reibumā un bez noteiktā kārtībā iegūtām transportlīdzekļa vadīšanas tiesībām. Abi vīrieši jau iepriekš nonākuši policijas redzeslokā, kā arī sodīti par mantiska rakstura noziedzīgiem nodarījumiem. Šobrīd vīriešiem ir piemērots ar brīvības atņemšanu nesaistīts drošības līdzeklis. VP Kurzemes reģiona pārvaldes Ventspils iecirknī par notikušo ir uzsākti kriminālprocesi par zādzību, ja tā izdarīta, iekļūstot telpā, kā arī par transportlīdzekļa vadīšanu, atdoties alkoholisko dzērienu ietekmē. Tāpat ir uzsākts administratīvā pārkāpuma process par nepakļaušanos personas, kura ir pilnvarota pārbaudīt transportlīdzekļa vadītāja dokumentus, atkārtotai vai vairākkārtējai prasībai apturēt transportlīdzekli, proti, par bēgšanu.", "link": "https://www.delfi.lv/161/criminal/53366733/pec-veikala-apzagsanas-iereibis-virietis-bez-tiesibam-megina-ar-auto-begt-no-policijas"},
{"title": "Vīrietis Vecrīgā izsit logu mašīnai ar Ukrainas numurzīmēm un vēlāk uzbrūk policistam", "category": "Kriminālziņas", "body": "Sestdien pēc diviem naktī kāds  Krievijas  valstspiederīgais, būdams acīmredzamā alkohola reibumā, Vecrīgā izsita logu mašīnai ar  Ukrainas  numurzīmēm, kā arī vēlāk policijas iecirknī uzbruka likumsargam, portāls \"Delfi\" uzzināja Valsts policijā (VP). Loga izsišanas brīdī automašīnā atradās autovadītājs, kam tā nodota lietošanā. Savukārt mašīnas īpašniece – Ukrainas pilsone – šobrīd atrodas ārvalstīs. Automašīnas vadītājs uzreiz izsauca policiju, kas, ierodoties notikuma vietā, aizturēja ļaundari. Policija piemin, ka aizturētais vīrietis ir Krievijas valstspiederīgais, un sākotnēji viņš policistiem atteicās izpaust savus personas datus. Turklāt aizturēšanas brīdī viņš atradās acīmredzamā alkohola reibumā, taču no ekspertīzes veikšanas atteicās. Aizdomās turētais vīrietis tika nogādāts VP Centra iecirknī. Brīdī, kad policijas darbinieks ienāca aizturēšanas telpā, lai no aizturētā drošības nolūkos paņemtu kurpju šņores un siksnu, viņš uzbruka policistam, iesitot ar dūri. Saistībā ar notikušo ir uzsākts kriminālprocess pēc Krimināllikuma 269. panta pirmās daļas – par uzbrukumu varas pārstāvim vai citai valsts amatpersonai sakarā ar tās likumisku dienesta darbību. Par šādu noziegumu likumā paredzēta brīvības atņemšana uz laiku līdz pieciem gadiem vai īslaicīga brīvības atņemšana, vai probācijas uzraudzība, vai sabiedriskais darbs, vai naudas sods. Tāpat pret vīrieti uzsākts administratīvais process par personas datu slēpšanu. Saistībā ar mašīnas stikla izsišanu ir uzsākta resoriskā pārbaude. Lai uzsāktu kriminālprocesu, nepieciešams saņemt iesniegumu no automašīnas īpašnieces. Tāpat policija vērtēs iespējamas naida nozieguma pazīmes. Šobrīd aizturētais apgalvo, ka notikušo neatceras. Pirmdien, 29. augustā, aizturētajam vīrietim tika piemērots drošības līdzeklis – apcietinājums.", "link": "https://www.delfi.lv/161/criminal/54690726/virietis-vecriga-izsit-logu-masinai-ar-ukrainas-numurzimem-un-velak-uzbruk-policistam"},
{"title": "Otrdien avārijās uz Latvijas ceļiem cietuši 11 cilvēki", "category": "Kriminālziņas", "body": "Kopumā ceļu satiksmes jomā pieņemti 365 administratīvo pārkāpumu lēmumi, tajā skaitā 182 par ātruma pārsniegšanu, astoņi par automašīnas vadīšanu alkohola reibumā un trīs par agresīvu braukšanu. Visvairāk dzērājšoferu – četri – pieķerti Kurzemē, divi sodīti Rīgā, un pa vienam Vidzemē un Zemgalē, liecina VP apkopotā statistika.", "link": "https://www.delfi.lv/161/criminal/54692222/otrdien-avarijas-uz-latvijas-celiem-cietusi-11-cilveki"},
{"title": "Izdarot brīdinājuma šāvienus, pakaļdzīšanās laikā policisti aiztur Lietuvas pilsoni; uzsākti 11 administratīvie procesi", "category": "Kriminālziņas", "body": "Trešdien, 7. jūlijā,  Valsts policijas  (VP)  Latgales  reģiona pārvaldes darbinieki aizturēja autovadītāju, kurš bija uzsācis bēgšanu. Par virkni likumpārkāpumu vīrietim draud administratīvā atbildība, portāls \"Delfi\" uzzināja VP. Kārtības sargi norādīja, ka 7. jūlijā pulksten 20.46 VP Latgales reģiona pārvaldes amatpersonas saņēma informāciju par transportlīdzekli \"VW Passat\", kurš Sventes pagastā bija uzbraucis šķērslim un neziņojot par notikušo policijai, turpinājis kustību. Pēc neilga laika minētā automašīna Ilūkstē tika sastapta, taču pamanot VP dienesta automašīnu, autovadītājs uzsāka bēgšanu. Lai notvertu likumpārkāpēju tika iesaistīti arī citi VP Latgales pārvaldes dežūrējošie norīkojumi, kā arī VP Speciālo uzdevumu bataljons, taču neskatoties uz to autovadītājs ignorēja prasību apstāties. Pakaļdzīšanās laikā minētais transportlīdzeklis veica virkni ceļu satiksmes noteikumu pārkāpumu tādā veidā apdraudot arī pārējos ceļu satiksmes dalībniekus, izraisot bīstamas avārijas situācijas. Lai pēc iespējas ātrāk novērstu bīstamo situāciju, tika pieņemts lēmums raidīt brīdinājuma šāvienu gaisā un mērķtiecīgu šāvienu transportlīdzekļa virzienā, taču arī tas neapturēja agresīvā braucēja bezatbildīgo rīcību, kā rezultātā pakaļdzīšanās turpinājās. Ap pulksten 20.58 transportlīdzeklis tika apturēts Kalkūnes pagastā. Gan transportlīdzekļa vadītājs – 1982. gadā dzimis Lietuvas republikas pilsonis, gan pasažieris – 1984. gadā dzimis Lietuvas republikas pilsonis nepakļāvās policijas likumīgajām prasībām izkāpt no automašīnas. Transportlīdzekļa vadītājam ir nozīmētas nepieciešamās ekspertīzes lai noteiktu vai vīrietis pie auto stūres nebija sēdies apreibinošo vielu ietekmē. Par ceļu satiksmes noteikumu pārkāpumiem, pret transportlīdzekļa vadītāju, ir uzsākti 11 administratīvo pārkāpumu procesi. Gan transportlīdzekļa vadītājam, gan pasažierim nāksies atbildēt par savu rīcību saistībā ar nepakļaušanos policijas likumīgajām prasībām, kā arī par to, ka abas personas pēc iebraukšanas Latvijas republikas teritorijā nebija reģistrējušās \"Covidpass.lv\" sistēmā.", "link": "https://www.delfi.lv/161/criminal/53371019/izdarot-bridinajuma-savienus-pakaldzisanas-laika-policisti-aiztur-lietuvas-pilsoni-uzsakti-11-administrativie-procesi"},
{"title": "Jaunietis mēģina nozagt 1500 eiro vērtu papagaili; viņu notver", "category": "Kriminālziņas", "body": "Trešdien, 21. oktobrī,  Valsts policija  (VP) aizturēja jaunieti, kurš kādā tirdzniecības vietā Rīgā, centās nozagt 1500 eiro vērtu Kakadu papagaili, portāls \"Delfi\" uzzināja policijā. Sākotnēji vīrietis bija ieradies tirdzniecības vietā un palūdzis pārdevējai, lai ievieto papagaili kastē, jo vēlas to iegādāties. Kad papagailis tika ievietots transportējamajā kastē, pārdevēja to nesa uz kasi, lai vīrietis varētu par to norēķināties. Atrodoties netālu no kases, vīrietis piedāvāja pārdevējai palīdzēt panest šo kasti, jo papagailis esot liels. Tiklīdz vīrietis bija paņēmis kasti ar papagaili, tas metās uz izeju un skrēja ārā no veikala. Pārdevējas nekavējoties izsauca palīdzību. 2002. gadā dzimušais vīrietis tālu netika, jo veikala stāvlaukumā to apturēja apsargi. Papagailis tika atdots veikalam, bet notikuma vietā ieradās policijas darbinieki un vīrieti nogādāja iecirknī. Šobrīd persona atrodas īslaicīgās aizturēšanas vietā. Aizturētais skaidro, ka nav gribējis papagaili zagt, bet ir filmējis izjokošanas video. Patlaban šādu informāciju likumsargi nevar apstiprināt, jo nav informācijas par personu, kura, iespējams, ir piedalījusies video tapšanā. Persona jau iepriekš ir nonākusi policijas redzeslokā par mantiskiem noziegumiem. Par notikušo ir uzsākts kriminālprocess pēc Krimināllikuma 175. panta pirmās daļas, proti, par svešas kustamas mantas atklātu nolaupīšanu, jeb zādzību. Par šādu noziegumu likums kā sodu paredz piemērot brīvības atņemšanu uz laiku līdz diviem gadiem vai īslaicīgu brīvības atņemšanu, vai piespiedu darbu, vai naudas sodu.", "link": "https://www.delfi.lv/161/criminal/52591635/jaunietis-megina-nozagt-1500-eiro-vertu-papagaili-vinu-notver"},
{"title": "Sākts kriminālprocess pret jaunieti, kurš Sedā uzbrucis policistei", "category": "Kriminālziņas", "body": "Pēc tam, kad jaunietis policisti nogrūda, viņa guva miesas bojājumus un vērsās medicīnas iestādē. Uzbrukums notika dienesta pienākumu pildīšanas laikā un policijas amatpersona bija tērpta formas tērpā, tādēļ uzbrucējs apzinājās, ka viņa priekšā ir policists, preses paziņojumā medijiem raksta VP. 2004. gadā dzimušais jaunietis tika aizturēts. Policijā par notikušo sākts kriminālprocess un notiek izmeklēšana. Policiste pie jauniešiem devās pēc tam, kad saņēma izsaukumu, ka Sedā jaunieši lieto alkoholu un trokšņo, traucējot apkārtējo iedzīvotāju nakts mieru. VP atgādina, ka par pretošanos varas pārstāvim vai mērķtiecīgu uzbrukumu varas pārstāvim vai citai valsts amatpersonai, kad tās pilda dienesta pienākumus, ir paredzēta kriminālatbildība un sods par šādiem pārkāpumiem ir bargs – tai skaitā, brīvības atņemšana.", "link": "https://www.delfi.lv/161/criminal/53369773/sakts-kriminalprocess-pret-jaunieti-kurs-seda-uzbrucis-policistei"},
{"title": "Avārijā Ventspils novadā gājusi bojā 'Ford' pasažiere; vadītājs bijis alkohola reibumā", "category": "Kriminālziņas", "body": "Agrā otrdienas, 6. jūnija, rītā jūras krastā  Ventspils  novadā avarējusi automašīna, kur viena no pasažierēm gājusi bojā, portāls \"Delfi\" noskaidroja Valsts policijā (VP). Kā skaidroja VP, izsaukums uz Ventspils novada Tārgales pagastu saņemts ap pulksten 4.10, kur tika ziņots, ka jūras krastā avarējusi automašīna \"Ford Explorer\". Negadījumā cieta automašīnas pasažiere, bet otra pasažiere gāja bojā. Veicot alkohola pārbaudi transportlīdzekļa vadītāja izelpā, konstatēts, ka viņš atradies alkohola reibumā. Viņa izelpā konstatētas 1,56 promiles alkohola, norāda policijā. Valsts policijā par notikušo ir uzsākts kriminālprocess un tiek skaidroti precīzi negadījuma iemesli. Kā liecina policijas apkopotā statistika, aizvadītajā diennaktī pieķerti 15 autovadītāji, kas pie spēkrata stūres bija sēdušies alkohola reibumā. Par transportlīdzekļa vadīšanu alkohola reibumā uzsākti četri administratīvo pārkāpumu procesi un 11 kriminālprocesi. Pieci kriminālprocesi uzsākti Rīgā un tās apkārtnē, trīs – Zemgalē, divi – Latgalē, bet vēl viens – Vidzemē. Administratīvā atbildība piemērota diviem autovadītājiem Latgalē, bet pa vienam – Kurzemē un Rīgā. Trim autovadītājiem spēkrati konfiscēti, bet no astoņiem tiks piedzīta to vērtība. Aizvadītajā diennaktī valstī reģistrēti 110 ceļu satiksmes negadījumi, tajos cietušas 14 personas un viena gājusi bojā. Kopumā ceļu satiksmes jomā pieņemti 469 administratīvo pārkāpumu lēmumi, tajā skaitā 191 par ātruma pārsniegšanu un seši par agresīvu braukšanu.", "link": "https://www.delfi.lv/161/criminal/55634432/avarija-ventspils-novada-gajusi-boja-ford-pasaziere-vaditajs-bijis-alkohola-reibuma"},
{"title": "'Neticēju, ka tas ir tas pats zirgs' – par dzīvnieka nobendēšanu sāk tiesāt sievieti", "category": "Kriminālziņas", "body": "Jelgavas Bidere ir dzīvnieku aizsardzības biedrības \"Ķepu-ķepā\" vadītāja, kura pirms pāris gadiem no kādiem īpašniekiem, kas nerūpējās par dzīvniekiem, iegādājās baltu zirgu vārdā Palmēra. Zirgam bija veselības problēmas, tostarp limfangīts, tomēr veselību izdevās savest kārtībā un tas nonāca pie vienas no patversmes toreizējajām darbiniecēm – Olvijas Paukštes. Kā tiesas sēdē norādīja pati Bidere, toreiz Paukšte izrādījusi interesi un rūpes par zirgiem, un nekas neliecināja par ko nepieņemamu.", "link": "https://www.delfi.lv/161/criminal/55635334/neticeju-ka-tas-ir-tas-pats-zirgs-par-dzivnieka-nobendesanu-sak-tiesat-sievieti"},
{"title": "AT uzņēmējas Ellas Ivanovas slepkavības lietā spriedumu nemaina", "category": "Kriminālziņas", "body": "AT atstāja spēkā negrozītu Rīgas apgabaltiesas spriedumu daļā par apsūdzēto vainu un noteiktajiem sodiem, proti, AT nolēma cietumā paturēt Igoru Ivanovu, Ludvigu Antonovu un Vitāliju Mamedovu. Spēkā paliek arī lēmums par ceturtā apsūdzētā Asifa Handžanova attaisnošanu. Savukārt tiesa atcēla pirmās instances tiesas spriedumu daļā par kaitējuma kompensācijas nenoteikšanu cietušajām. Apelācijas distance nosprieda piedzīt no apsūdzētajiem Igora Ivanova, Vitālija Mamedova un Ludviga par labu Igora Ivanova divām meitām morālā kaitējuma kompensāciju 100 000 latus katrai.  Apsūdzēto advokāti spriedumu piektdien komentēt nevēlējās, sakot - par pārsūdzību lems pēc iepazīšanās ar pilnu tā tekstu. Taču, ņemot vērā to, ka arī apelācijas tiesu instancē uz apsūdzēto sola sēdošie vainu neatzina, AT spriedums tiks pārsūdzēts.  Advokāts Ainārs Leičenko, kurš tiesā pārstāvēja Ivanovu meitas, AT lēmumu bērniem tomēr pietiesāt kompensāciju par uzvaru nedēvēja, sakot – nauda māti meitām neatdos. Advokāts gan tālāk tiesāties negrasās, lai gan bija lūdzis klientēm izmaksāt kompensāciju 300 000 latu apmērā. Jautāts, vai bērni cietumā apciemo tēvu, Leičenko portālam \"Delfi\" atzina, ka vecākā, jau pilngadību sasniegusī meita cietumā pie Ivanova viesojusies.  Piektdien tiesā pulcējās arī apsūdzēto tuvinieki, no vēroja portāls \"Delfi\".  Pilns AT Krimināllietu tiesu palātas spriedums būs pieejams 2.janvārī un tad desmit dienu laikā to varēs pārsūdzēt Senātā. Kā ziņots,  Rīgas apgabaltiesas  2009.gada 30.decembrī trim Ivanovas slepkavības krimināllietā apsūdzētajiem vīriešiem - nelaiķes vīram Igoram Ivanovam, Ludvigam Antonovam un Vitālijam Mamedovam -  piesprieda reālus cietumsodus , savukārt Asifu Handžanovs attaisnota. Ivanovam, kurš tika apsūdzēts par uzkūdīšanu mantkārīgos nolūkos veikt savas sievas Ellas slepkavību un par citiem noziegumiem, pirmās instances tiesa piesprieda 13 gadu cietumsodu ar mantas konfiskāciju un policijas kontroli uz trim gadiem. Apsūdzības daļā par uzkūdīšanu veikt sievas slepkavību Ivanovs tika atzīts par vainīgu, taču pēc Krimināllikuma pantiem par dokumentu viltošanu un apzināti nepatiesa ziņojuma sniegšanu tiesa viņu attaisnoja. Par Ellas Ivanovas slepkavības izpildīšanu apsūdzētajam Antonovam apgabaltiesa piesprieda 15 gadu cietumsodu ar mantas konfiskāciju un policijas kontroli uz trim gadiem. Tiesa gan pārkvalificēja Antonovam inkriminētās darbības, jo uzskatīja, ka nav pierādīts viņa nodoms izdarīt divu personu slepkavību. Antonovi pirmā tiesu instance atzina par vainīgu arī par šaujamieroču neatļautu iegādāšanos un glabāšanu.  1969.gadā dzimušajam Vitālijam Mamedovam, kuram apsūdzība tika uzrādīta par slepkavības mantkārīgā nolūkā organizēšanu un atbalstīšanu, tiesa piesprieda 11 gadu reālu brīvības atņemšanu ar mantas konfiskāciju un policijas kontroli uz trim gadiem. Savukārt Handžanovs, kurš bija apsūdzēts par slepkavības mantkārīgos nolūkos atbalstīšanu, tika attaisnots.  Par pirmās instances spriedumu apelācijas sūdzības iesniedza apsūdzēto aizstāvji, bet protestu iesniegusi prokuratūra. Tāpat pirmās instances tiesa nolēma solidāri no Antonova, Ivanova un Mamedova piedzīt morālā kaitējuma kompensāciju 100 000 latu apmērā par labu Ellas Ivanovas mātei. Neviens no apsūdzētajiem savu  vainu notikušajā Rīgas apgabaltiesā neatzina. Ella Ivanova savas privātmājas pagalmā Rīgas rajona Garkalnes pagasta Priedkalnē tika nošauta naktī uz 2008.gada 7.janvāri.", "link": "https://www.delfi.lv/161/criminal/42906068/at-uznemejas-ellas-ivanovas-slepkavibas-lieta-spriedumu-nemaina"},
{"title": "Rīgā septiņu Valsts policijas iecirkņu vietā būs trīs pārvaldes", "category": "Kriminālziņas", "body": "Turpinot īstenot  Valsts policijas  strukturālās reformas, veikta visu Valsts policijas Rīgas reģiona pārvaldes iecirkņu restrukturizācija un līdz šim ierasto septiņu Rīgas pilsētas iecirkņu vietā būs trīs pārvaldes, informēja policija. Līdz šim Valsts policijas Rīgas reģiona pārvaldē – Rīgas pilsētā – bija septiņi iecirkņi, kuri šobrīd turpina darbu trīs pārvaldēs. Līdzšinējie Rīgas Kurzemes iecirknis un Rīgas Zemgales iecirknis, kuru lokācija bija Pārdaugavā, apvienoti Rīgas Pārdaugavas pārvaldē, savukārt Rīgas Latgales iecirknis, Rīgas Ķengaraga iecirknis un Rīgas Centra iecirknis apvienoti Rīgas Austrumu pārvaldē, tikmēr Rīgas Ziemeļu un Rīgas Teikas iecirknis – Rīgas Ziemeļu pārvaldē. Jau iepriekš ziņots, ka šādas pārmaiņas šogad veiktas arī Pierīgas iecirkņos, kuri jau divus mēnešus strādā jaunās struktūrās - Pierīgas Dienvidu iecirknī, Pierīgas Ziemeļu iecirknī, Pierīgas Austrumu iecirknī un darbu turpina Jūrmalas un Lidosta \" Rīga \" iecirkņi. Līdz ar Rīgas reģiona pārvaldes iecirkņu restrukturizāciju pārmaiņas ir īstenotas, sekojot vienotam modelim visā valstī. Šobrīd Valsts policijas darbinieki nu jau visos iecirkņos Latvijā strādā jaunā struktūrā, taču pārmaiņas vēl ir procesā arī Rīgas reģiona pārvaldes Kārtības policijas pārvaldē un citās Valsts policijas galvenajās pārvaldēs. Patlaban līdz šim ierastās iecirkņu ēku atrašanās vietas pilsētā nemainīsies. Iecirkņu apvienošana ir viena no redzamākajām Valsts policijas strukturālo pārmaiņu sadaļām un tās būtiski maina iecirkņu darba organizāciju. Galvenās pārmaiņas ir vadīšanas pieejā – tiek samazināts vadītāju skaits un ieviests grupu vadības princips ar trim virzieniem, kas ir reaģēšana, izmeklēšana un prevencija. Tas savukārt nozīmē, ka mazinās sadrumstalotība un darbinieki ir spējīgi reaģēt uz daudzveidīgiem notikumiem lielākā teritorijā.", "link": "https://www.delfi.lv/161/criminal/55636798/riga-septinu-valsts-policijas-iecirknu-vieta-bus-tris-parvaldes"},
{"title": "Aizvadītajā diennaktī valstī ceļu satiksmes negadījumos cietušas 20 personas", "category": "Kriminālziņas", "body": "Aizvadītajā diennaktī valstī reģistrēti 140 ceļu satiksmes negadījumi, tajos cietušas 20 personas, portālu \"Delfi\" informēja  Valsts policija . Kopumā ceļu satiksmes jomā pieņemti 395 administratīvo pārkāpumu lēmumi, tajā skaitā 189 par ātruma pārsniegšanu un divi par agresīvu braukšanu. Savukārt par transportlīdzekļa vadīšanu alkohola reibumā uzsākti deviņi kriminālprocesi.", "link": "https://www.delfi.lv/161/criminal/55638110/aizvaditaja-diennakti-valsti-celu-satiksmes-negadijumos-cietusas-20-personas"},
{"title": "Aizvadītajā diennaktī VUGD saņēmis 67 izsaukumus", "category": "Kriminālziņas", "body": "Aizvadītajā diennaktī, laika posmā no šī gada 6. jūnija pulksten 6.30 līdz 7. jūnija pulksten 6.30, Valsts ugunsdzēsības un glābšanas dienests ( VUGD ) saņēma 67 izsaukumus – 28 uz ugunsgrēku dzēšanu, tai skaitā deviņus uz meža ugunsgrēku dzēšanu, 25 uz glābšanas darbiem, bet 14 izsaukumi bija maldinājumi, portālu \"Delfi\" informēja VUGD. Pēc trijiem pēcpusdienā ugunsdzēsēji glābēji devās uz Liepāju, kur no ūdenstilpes izcēla bojāgājušo, kuru nodeva Valsts policijas amatpersonām. Pulksten 10.13 VUGD saņēma izsaukumu uz Valmieras novada Valmieru, kur trīsstāvu sabiedriskās ēkas pagrabā, elektrības sadales skapī dega vadi 0,01 m2 platībā. Pirms ugunsdzēsēju glābēju ierašanās no ēkas evakuējās divi cilvēki. Degšana tika likvidēta pirms VUGD ierašanās. Pulksten 08.58 tika saņemts izsaukums uz Ādažu novada Ādažu pagastu, kur vienstāva dzīvojamās mājas dūmvadā dega sodrēji 10 m2 platībā. Pirms ugunsdzēsēju glābēju ierašanās no mājas evakuējās divi cilvēki. Plkst. 13.00 darbs notikuma vietā noslēdzās. Aizvadītajā diennaktī ugunsdzēsēji glābēji steidzās arī uz izsaukumiem, kuros dega saimniecības ēkas, šķūnis, ēkas siena, dārza māja, nojume un malka, vieglās automašīnas, riepas, meža zemsedze, koki, kūdra, niedres, sausā zāle, papeļu pūkas un piecos gadījumos atkritumi.", "link": "https://www.delfi.lv/161/criminal/55638160/aizvaditaja-diennakti-vugd-sanemis-67-izsaukumus"},
{"title": "VDD 'Baltijas antifašistiem' inkriminē noziedzīgas organizācijas vadīšanu", "category": "Kriminālziņas", "body": "Valsts drošības dienests  (VDD) \" Baltijas  antifašistu\" krimināllietā, izvērtējot izmeklēšanas gaitā iegūto informāciju, ir mainījis noziedzīgā nodarījuma kvalifikāciju uz smagāku. Personu apvienībai, kas izvērsa pretvalstiskas aktivitātes, izmantojot ziņojumapmaiņas platformu \" Telegram \", ir inkriminēta noziedzīgas organizācijas vadīšana un piedalīšanās šādas organizācijas izdarītajos noziegumos, portālu \"Delfi\" informēja dienestā. Atbildība par šādu noziedzīgu nodarījumu ir paredzēta Krimināllikuma 89.1 panta otrajā daļā. Šo kriminālprocesu VDD uzsāka pērn 28. novembrī saistībā ar pretvalstiskām aktivitātēm un agresorvalsts  Krievijas  interešu atbalstīšanu, izmantojot ziņojumapmaiņas platformā \"Telegram\" izveidotu kanālu \"Baltijas antifašisti\" (tulkojums no krievu valodas) un citus līdzīga satura kanālus. Tobrīd dienests kriminālprocesu uzsāka saskaņā ar Krimināllikuma 81.1 pantu, tas ir, par palīdzību ārvalstij pret Latviju vērstā darbībā. Patlaban VDD ir mainījis tā dēvēto \"Baltijas antifašistu\" pret Latvijas valsti vērsto noziedzīgo darbību juridisko kvalifikāciju, jo izmeklēšanas gaitā iegūtā informācija liecina, ka noziedzīgās darbības ir veiktas speciāli šim nolūkam izveidotas noziedzīgas organizācijas ietvaros. Saskaņā ar dienesta rīcībā esošo informāciju, minēto noziedzīgo organizāciju 2022. gada novembrī izveidoja vismaz pieci Latvijas valstspiederīgie, savstarpēji vienojoties par sasniedzamajiem mērķiem, kas ietver sevišķi smagu noziegumu izdarīšanu pret Latvijas valsti. Iepriekšplānoto noziedzīgo nodarījumu koordinēšanai organizācija platformā \"Telegram\" izveidoja kanālu \"Baltijas antifašisti\" un vairākus ar to saistītus kanālus. Portāla \"Delfi\" rīcībā esošā informācija liecina, ka viena no organizācijas izveidotājām ir prokremliskā aktīviste Tatjana Andrijeca, kuru  šī gada 6. februārī  VDD aizturēja un  vēlāk paturēja apcietinājumā. Kopš izveides brīža noziedzīgā organizācija šos kanālus mērķtiecīgi un sistemātiski izmanto dažādām pret Latvijas nacionālās drošības interesēm vērstām aktivitātēm, tajā skaitā neizpaužamu ziņu un citu ziņu nelikumīgai vākšanai nolūkā nodot tās Krievijas specdienestiem un citām institūcijām. Noziedzīgās organizācijas veidotajos kanālos regulāri tiek publicēti aicinājumi vākt informāciju par Latvijas valsts amatpersonām, valsts pārvaldes institūciju darbiniekiem, valsts drošības iestāžu darbiniekiem, Latvijas bruņoto spēku amatpersonām,  Ukrainas  pusē karojošajiem Latvijas valstpiederīgajiem, kā arī citām fiziskām un juridiskām personām, kas ar savu darbību vērsušās pret Krievijas agresiju. Tāpat minētajos kanālos regulāri tiek pausts atbalsts Krievijas izvērstajam karam Ukrainā. VDD \"Baltijas antifašistu\" publicētajā saturā ir fiksējis aicinājumus prettiesiski piedalīties Ukrainā notiekošajā karadarbībā, kā arī vākt un nodot finanšu līdzekļus Krievijas karavīriem Ukrainā. Kriminālprocesa ietvaros patlaban trīs personām ir piemērots aizdomās turētā statuss un drošības līdzeklis – apcietinājums. Vēl trīs personām ir piemērots personas, pret kuru uzsākts kriminālprocess, statuss. VDD brīdina, ka par iesaistīšanos noziedzīgās organizācijas \"Baltijas antifašisti\" noziegumos draud kriminālatbildība. Saskaņā ar Krimināllikuma 89.1 panta otro daļu par noziedzīgas organizācijas vadīšanu vai piedalīšanos šādas organizācijas izdarītajos noziegumos var tikt piemērots mūža ieslodzījums vai brīvības atņemšana uz laiku no desmit līdz divdesmit gadiem, konfiscējot mantu vai bez mantas konfiskācijas, un ar probācijas uzraudzību uz laiku līdz trim gadiem.", "link": "https://www.delfi.lv/161/criminal/55639102/vdd-baltijas-antifasistiem-inkrimine-noziedzigas-organizacijas-vadisanu"},
{"title": "Ceturtdien uz Latvijas autoceļiem pieķerti 11 dzērājšoferi", "category": "Kriminālziņas", "body": "Pagājušajā diennaktī  Valsts policija  (VP) par automašīnas vadīšanu kunga dūšā sodījusi 11 autovadītājus, liecina policijas apkopotā statistika. Pieci dzērājšoferi pieķerti Rīgas reģionā, četri Kurzemē, kā arī pa vienam Latgalē un Zemgalē. Tāpat likumsargi sodījuši vienu cilvēku, kas pie stūres sēdies narkotisko vielu ietekmē – šis autovadītājs pie soda ticis Kurzemē, informē policijā. Aizvadītajā diennaktī valstī reģistrēti 116 ceļu satiksmes negadījumi, tajos cietuši deviņi cilvēki. Kopumā ceļu satiksmes jomā pieņemti 358 administratīvo pārkāpumu lēmumi, tajā skaitā 131 par ātruma pārsniegšanu.", "link": "https://www.delfi.lv/161/criminal/54416438/ceturtdien-uz-latvijas-autoceliem-piekerti-11-dzerajsoferi"},
{"title": "Policija bojātā nomas automašīnā atrod aizmigušu nepilngadīgo un marihuānu", "category": "Kriminālziņas", "body": "Svētdien, 24. jūlijā, neilgi pēc pulksten 20.30, patrulējot Juglas apkaimē,  Rīgas pašvaldības policijas  (RPP) Vidzemes pārvaldes darbinieki degvielas uzpildes stacijas \" Viada \" teritorijā pamanīja stāvošu \" CityBee \" transportlīdzekli, kuram bija manāmi virsbūves bojājumi, portālu \"Delfi\" informēja policijā. Pieejot pie stāvošā transportlīdzekļa, policijas darbinieki pamanīja, ka automašīnas logi ir aizsvīduši un tajā var redzēt divus guļošus jauniešus. Turklāt uz vadītāja sēdvietas atradās vairāki plastmasas maisiņi. Likumsargi, pamodinot guļošos jauniešus, stādījās priekšā un izskaidroja policijas ierašanās iemeslu. Palēninātās reakcijas dēļ bija redzams, ka personas ir reibumā, iespējams, narkotisko vielu ietekmē. Priekšējā sēdeklī sēdošā jauniete labprātīgi uzrādīja savas somiņas saturu, kurā kārtības sargi pamanīja augu izcelsmes vielu. 17 gadus vecā jauniete skaidroja, ka kopumā viņai esot bijuši aptuveni 10 grami marihuānas, taču šobrīd palikuši nepilni pieci grami. Notikuma vietā neizdevās sastapt transportlīdzekļa vadītāju, kurš sen jau bija devies projām. Turklāt mašīnai bija vairāki virsbūves bojājumi – sasists aizmugurējais spārns un sāna spogulis, norāda policijā. Ņemot vērā notikuma apstākļus, tika izsaukta  Valsts policijas  ekipāža, kura pārņēma turpmāko darbu, ziņo RPP.", "link": "https://www.delfi.lv/161/criminal/54577846/policija-bojata-nomas-automasina-atrod-aizmigusu-nepilngadigo-un-marihuanu"},
{"title": "Par nāvējošu velosipēdista notriekšanu dzērumā rosina apcietināt VUGD darbinieku", "category": "Kriminālziņas", "body": "Iekšējās drošības birojs  (IDB) no  Valsts policijas   Latgales  reģiona pārvaldes pārņēmis pirmstiesas izmeklēšanu kriminālprocesā, kurā policija aizturēja Valsts ugunsdzēsības un glābšanas dienesta ( VUGD ) amatpersonu aizdomās par ceļu satiksmes negadījuma izraisīšanu ārpus dienesta pienākumu pildīšanas laika, vadot transportlīdzekli alkohola ietekmē, kā rezultātā dzīvību zaudēja velosipēda vadītājs, portālu \"Delfi\" informēja IDB. Birojs atzīmē, ka VUGD darbinieks pēc notikušā pameta ceļu satiksmes negadījuma vietu, neziņojot par notikušo policijai un neizsauca neatliekamo medicīnisko palīdzību. Saistībā ar notikušo tika uzsākts kriminālprocess pēc Krimināllikuma 262. panta ceturtās daļas – par ceļu satiksmes noteikumu vai transportlīdzekļu ekspluatācijas noteikumu pārkāpšanu, ja to izdarījusi persona, kas vada transportlīdzekli alkohola ietekmē, un ja tās rezultātā izraisīta cilvēka nāve. Noziedzīgajā nodarījumā iesaistītajai VUGD amatpersonai pēc IDB ierosinājuma tiesa piemēroja ar brīvības atņemšanu saistītu drošības līdzekli – apcietinājumu. Izmeklēšanas interesēs šobrīd papildu informācija netiek sniegta. Iekšējās drošības birojs atgādina, ka nevienu personu nevar uzskatīt par vainīgu noziedzīga nodarījuma izdarīšanā, kamēr tās vaina nav pierādīta Kriminālprocesa likumā paredzētajā kārtībā.", "link": "https://www.delfi.lv/161/criminal/54416496/par-navejosu-velosipedista-notrieksanu-dzeruma-rosina-apcietinat-vugd-darbinieku"},
{"title": "Slepkavība Jēkabpilī: Stukāns pārmet upura advokātei palīdzības nelūgšanu viņam", "category": "Kriminālziņas", "body": "Jēkabpils  novadā nogalinātās sievietes advokāte nebija izsmēlusi visas savas iespējas, lai palīdzētu savai klientei, tostarp nebija vērsusies pie ģenerālprokurora, intervijā žurnālam \"Ieva\" atzinis ģenerālprokurors  Juris Stukāns . Stukāns atzinis, ka nav lasījis vēl tobrīd dzīvās sievietes vēstuli, kurā viņa lūgusi ģenerālprokurora palīdzību. Viņš argumentējis, ka katru gadu Latvijā tiek izdarīti 40 000 noziegumu, bet prokuratūrā uz sodīšanu nonāk apmēram 10 000 lietu, līdz ar to daudzās lietās cilvēki kaut ko rakstot arī ģenerālprokuroram. Ja Stukānam būtu jāizlasa katra vēstule, nekam citam neatrastos laiks. \"Piekrītu, ka tas izklausās slikti. Sievietes advokāte rīkojās ļoti nekorekti, sacīdama, ka ģenerālprokurors nereaģēja,\" uzsvēris Stukāns. Iesniegumi ģenerālprokuroram par lietām, kas ir izmeklēšanas pirmajā līmenī, tiek pārsūtīti attiecīgajai struktūrvienībai - tāds ir organizatoriskais darbs. Ja pirmajā līmenī kaut kas netiek izdarīts, to var pārsūdzēt otrajā līmenī, bet pēc tam, trešajā, ģenerālprokuroram - tad gan Stukāns pats to redzot. Ja viņam rakstot, piemēram, Saeimas deputāts, viņš šādu vēstuli izlasīšot. Ja kādu dokumentu atsūtot ministrs, arī tā nokļūšot pie Stukāna personīgi. Ģenerālprokurors atkārtoti apliecinājis, ka sievietēm, kurām šķiet, ka viņu problēma netiek risināta, nevajadzētu viņam rakstīt, jo diemžēl nevarēšot visas vēstules izlasīt, turklāt šie iesniegumi tāpat nokļūs konkrētajā struktūrvienībā. Stukāns norādījis, ka nav izpētījis visus lietas materiālus, bet viņa pašreizējā izpratnē Jēkabpils gadījumā sieviete izdarījusi visu. Pats galvenais ir tas, ka viņa aizgājusi pie advokātes, taču advokāta pienākums gan bija sniegt kvalitatīvu juridisku palīdzību. Viņš intervijā kritizējis advokātes darbību. Apsūdzētos, cietušos un lieciniekus Stukāns privāti nepieņemot – tas nebūtu iespējams, jo pretējā gadījumā pie viņa kabineta nepārtraukti sēdētu rinda, taču advokātiem Stukāns tikšanos, lai izrunātu kādu lietu, neatsakot nekad. \"Ja advokāte redzēja, ka attiecīgajā struktūrvienībā ir vienaldzība, vajadzēja pieteikties un pie manis atbraukt! Es viņu pieņemtu, runātu un zibenīgi reaģētu – būtu iedziļinājies, izlasījis sievietes vēstuli, tiktu iesaistīti trīs līmeņu prokurori, mēs būtu atraduši atbildes jautājumiem,\" uzsvēris Stukāns. Jau rakstīts, ka 16. aprīlī Jēkabpils novadā sava bērna un mātes acu priekšā tika nogalināta 1983.gadā dzimsi sieviete. Slepkavību pastrādāja viņas bijušais vīrs Rusiņš, kurš mēnešiem ilgi sievietei draudēja un viņu vajāja, par to regulāri tika ziņots policijai, bet sieviete pasargāta netika. Konkrētajā situācijā personai bija 19 kriminālprocesi, no kuriem 18 – par nolēmuma par aizsardzību pret vardarbību nepildīšanu. Portāls \"Delfi\" vēsta, ka letālais uzbrukums aprīlī  nebija pirmā reize , kad Rusiņš uzbruka sievietei ar nazi. Viņas radi stāstījuši, ka uzbrukums noticis arī 2022. gada 18. februārī pie iepirkšanās centra \"Sēlija\". Rusiņš tur sievietei uzbrucis ar nazi, no kā palikušas skrambas no naža griezieniem uz sejas un rokām. Par to Rusiņam piemēroja 500 eiro sodu. Līdzīgas problēmas radušās arī citai Rusiņa bijušajai dzīvesbiedrei, kuru arī viņš pēc izšķiršanās sācis terorizēt. Arī šī sieviete uzsvērusi, ka no tiesībsargiem gaidīto palīdzību īsti nav saņēmusi – viņa rakstījusi iesniegumus policijai, vēstules Valsts prezidentam un tiesībsargam, taču \"tas neko nedeva\". Sieviete pašlaik cenšas neatklāt savu dzīvesvietu, jo baidās, ka \"viens nepareizs solis, un viss būs pagalam\", proti, ka viņa var būt nākamais upuris. Valsts policijas  priekšnieks  Armands Ruks  ir uzdevis sākt dienesta pārbaudi, lai \"pārliecinātos, ka policisti ir rīkojušies atbilstoši normatīvajam regulējumam, pietiekoši aktīvi un profesionāli\". Pārbaudi veic arī prokuratūra. Rusiņu pēc slepkavības policijai nav līdz šim izdevies aizturēt, bet vienlaikus nav izslēgts, ka viņš  izdarījis pašnāvību.", "link": "https://www.delfi.lv/161/criminal/55641326/slepkaviba-jekabpili-stukans-parmet-upura-advokatei-palidzibas-nelugsanu-vinam"},
{"title": "Trešdien avārijās cietuši 16 cilvēki; viens gājis bojā", "category": "Kriminālziņas", "body": "Kopumā ceļu satiksmes jomā pieņemti 359 administratīvo pārkāpumu lēmumi, tajā skaitā 187 par ātruma pārsniegšanu un divi par agresīvu braukšanu. Savukārt par transportlīdzekļa vadīšanu alkohola reibumā uzsākti pieci administratīvo pārkāpumu procesi un septiņi kriminālprocesi. Pieciem dzērājšoferiem spēkrati tiks konfiscēti, bet diviem tiks piedzīta to vērtība.", "link": "https://www.delfi.lv/161/criminal/55642214/tresdien-avarijas-cietusi-16-cilveki-viens-gajis-boja"},
{"title": "Divus 80 gadus vecus vīrus vaino seksuālā vardarbībā pret mazgadīgajiem", "category": "Kriminālziņas", "body": "Šā gada 19. maijā  Valsts policija  (VP) kriminālvajāšanas uzsākšanai nosūtīja divus savā starpā nesaistītus kriminālprocesus par sevišķi smaga seksuāla rakstura noziegumu izdarīšanu pret mazgadīgām personām, no kurām jaunākajai tobrīd bija vien četri gadi, ko izdarījuši divi vīrieši. Pirmajā gadījumā likumsargi izmeklēja 20 gadus vecu noziegumu, savukārt otrajā gadījumā noziegumu, kas izdarīts pirms sešiem gadiem, portālu \"Delfi\" informēja policijā. Abiem aizdomās turētajiem 80 gadus vecajiem vīriešiem piemēroti ar brīvības atņemšanu nesaistīti drošības līdzekļi. 2022. gada 30. jūlijā Valsts policijā tika uzsākts kriminālprocess, pamatojoties uz vienas no cietušām personām iesnieguma. Iesniegumu policijā viņu pamudināja uzrakstīt psihologs, kuru cietusī apmeklēja sakarā ar psiholoģiska rakstura problēmām, kuras bija radušās saistībā ar bērnībā pārdzīvoto seksuālo vardarbību. Veicot izmeklēšanas darbības, likumsargi noskaidroja personu, kura veica seksuāla rakstura noziegumu attiecībā pret iesniedzēju. 1940. gadā dzimušais vīrietis tiek turēts aizdomās par vairākiem noziegumiem, proti, par dzimumsakariem ar 14 gadus vecu personu, kas notika 1992. gadā, par netiklām darbībām ar trim mazgadīgām personām, kas notika vairākkārt laika posmā no 1993. līdz 1999. gadam. Vienu no cietušajām personām vīrietis vairākkārtīgi izvaroja laika posmā no 1993. līdz 1997. gadam. Kopumā par cietušām kriminālprocesā atzītas četras personas, no kurām jaunākajai nozieguma izdarīšanas brīdī bija vien četri gadi. Visas cietušās personas ir aizdomās turētā sievas mazmeitas. Izvērtējot kriminālprocesā pierādītos apstākļus, policija rosināja prokuratūru saukt aizdomās turēto vīrieti pie kriminālatbildības saskaņā ar likumu, kas bija spēkā noziedzīgu nodarījumu izdarīšanas laikā, proti saskaņā ar Latvijas Kriminālkodeksa (likuma redakcijā, kas bija spēkā līdz 1998. gada 11. februārim) 121. panta ceturto daļu, 122. pantu un 123. pantu. Saskaņā ar Kriminālkodeksa 121. panta ceturtās daļas redakciju, kas bija spēkā līdz 1998. gada 30. aprīlim, par mazgadīgas personas izvarošanu bija paredzēta brīvības atņemšana uz laiku no astoņiem līdz 15 gadiem, policijas kontrole līdz trim gadiem vai nāves sods. Par šāda veida noziegumiem, par kuriem to izdarīšanas laikā bija paredzēts nāves sods, kriminālatbildības noilgums neiestājas, kā arī neiestājas kriminālatbildības noilgums par citiem šīs pašas personas izdarītiem noziedzīgiem nodarījumiem, kas izmeklējami kopsakarā ar noziegumu, par kuru bija paredzēts nāves sods. \"Šis gadījums pierāda to, ka tik senus noziegumus ir iespējams izmeklēt un atklāt. Ir ļoti būtiski, ka cilvēki, kuri cietuši no seksuālas vardarbības, arī, ja tas bijis senā pagātnē, neklusē un ziņo par to. Tāpēc aicinām nebaidīties un vērsties policijā pēc palīdzības,\" norāda VP pārstāve Marija Soldatova. Savukārt otrais kriminālprocess, kas tika nosūtīts kriminālvajāšanai, VP uzsākts 2022. gada 2. decembrī, pamatojoties uz psihologa iesniegumu, kurš, sniedzot cietušajai meitenei psiholoģiska rakstura pakalpojumus, uzzināja par seksuālo vardarbību pret meiteni no mātes drauga puses. Izmeklējot notikušo, likumsargi noskaidroja aizdomās turēto personu, kura veica seksuāla rakstura darbības nolūkā apmierināt savu dzimumtieksmi ar mazgadīgu personu laika posmā no 2017. līdz 2020. gadam. Tāpat iespējamais vainīgais 2019. gadā izgatavoja pornogrāfiska rakstura materiālus, iesaistot minēto mazgadīgo personu, un glabāja pornogrāfiska rakstura materiālus, kas satur bērnu pornogrāfiju. Jāpiemin, ka nozieguma izdarīšanas brīdī cietusī persona bija sešus gadus veca. Likumsargi veica kratīšanu aizdomās turētā dzīvesvietā un izņēma portatīvo datoru. Tajā atrada 383 bērnu pornogrāfiju saturošus failus, kuros redzama minētā mazgadīgā persona. Kā arī tika izņemts mobilais telefons, kas piederēja aizdomās turētajam, kurā atrada 73 bērnu pornogrāfiju saturošus failus ar minēto cietušo mazgadīgo personu. Izvērtējot kriminālprocesā pierādītos apstākļus, policija kriminālvajāšanai nosūtīja kriminālprocesu pēc Krimināllikuma 160. panta ceturtās daļas, 166. panta otrās daļas un 166. panta ceturtās daļas attiecībā pret aizturēto 1942. gadā dzimušo vīrieti. Par minētajām darbībām personai, ja tā tiks atzīta par vainīgu, var tikt piemērota brīvības atņemšana uz laiku līdz 15 gadiem, mantas konfiskācija un probācijas uzraudzība uz laiku līdz pieciem gadiem.", "link": "https://www.delfi.lv/161/criminal/55642610/divus-80-gadus-vecus-virus-vaino-seksuala-vardarbiba-pret-mazgadigajiem"},
{"title": "Sāk kriminālprocesu par pusaudzes piekaušanu Grīziņkalnā", "category": "Kriminālziņas", "body": "Valsts policija  sākusi kriminālprocesu par konfliktu starp divām nepilngadīgām jaunietēm un miesas bojājumu iespējamu nodarīšanu, apliecināja policijā. Iespējamais nodarījums noticis Rīgā,  Latgales  priekšpilsētā. Plašāku informāciju izmeklēšanas interesēs policija nevarot sniegt. Piekautās meitenes māte  Latvijas Radio  sacījusi, ka uzbrukums noticis 7. jūnijā. Viņas meita, kura ir 13 gadus veca, vakarā kopā ar draudzeni gājusi uz kādu \" Ghetto Games \" pasākumu Grīziņkalnā, kur uzbrukusi kāda cita, dažus gadus vecāka meitene. Uzbrukums arī esot nofilmēts un šajā video redzams, kā kāda pusaudze otrai uzbrūkošā tonī jautā, kā viņa viņu esot nosaukusi, un pēc tam, kad viņa saņem atbildi, seko sitiens pa galvu. Nākamajā kadrā meitene, kura tika sista, sēž zemē, šņukst un lūdzas piedošanu, bet otra pusaudze atkārto savu jautājumu, tad atkal spēcīgi iesit meitenei pa seju un vēl izsaka draudus.", "link": "https://www.delfi.lv/161/criminal/55644012/sak-kriminalprocesu-par-pusaudzes-piekausanu-grizinkalna"},
{"title": "'Ferrari' šoferi par mēģinājumu piekukuļot ceļu policistu tiesās jūnijā", "category": "Kriminālziņas", "body": "Krimināllietu, kurā par kukuļa došanu ceļu policistam apsūdzēts automašīnas \" Ferrari \" vadītājs, Rīgas pilsētas tiesa Latgales priekšpilsētā plāno turpināt skatīt 2. jūnijā pulksten 10, skaidroja tiesā. Publiski pieejamā informācija liecina, ka apsūdzētais ir uzņēmējs Eduards Slobins. Saskaņā ar apsūdzību policijas darbinieki apturēja vīrieša vadīto \"Ferrari\" automašīnu par atļautā braukšanas ātruma pārsniegšanu, proti, vietā, kur atļautais maksimālais braukšanas ātrums ir 50 kilometri stundā (km/h), vīrietis automašīnu vadīja ar 120 km/h. Likumsargi lūdza uzrādīt transportlīdzekļa vadītāja apliecību un tā reģistrācijas apliecību. Slobins pieprasīto dokumentu vietā likumsargam deva ne mazāk kā divas 50 eiro banknotes, lai viņš nepieņemtu lēmumu par administratīvā pārkāpuma procesa uzsākšanu un soda piemērošanu, liecina apsūdzība. Prokurors vīrieti saucis pie kriminālatbildības par kukuļa, tas ir, materiālu vērtību, došanu personiski valsts amatpersonai, lai tā, izmantojot savu dienesta stāvokli, neizdarītu kādu darbību, un nodotais kukulis bija domāts šai valsts amatpersonai. Krimināllikumā par šāda noziedzīga nodarījuma izdarīšanu paredzēta brīvības atņemšana līdz pieciem gadiem, īslaicīga brīvības atņemšana, probācijas uzraudzība, sabiedriskais darbs vai naudas sods, sākot no desmit minimālajām mēnešalgām, kas šobrīd ir 5000 eiro, bet no nākamā gada sākuma palielināsies līdz 6200 eiro. Slobins savu vainu viņam izvirzītajā apsūdzībā neatzīst. Latvijas Televīzijas  raidījums \"De facto\" rudenī vēstīja, ka Slobins ir saistīts ar investīciju platformas \"Envestio\" bankrota lietu. Slobinam piederoši uzņēmumi kopumā no \"Envestio\" esot saņēmuši ap 3,5 miljoniem eiro.", "link": "https://www.delfi.lv/161/criminal/55446268/ferrari-soferi-par-meginajumu-piekukulot-celu-policistu-tiesas-junija"},
{"title": "Avārijās pirmdien cietuši 19 cilvēki un viens gājis bojā", "category": "Kriminālziņas", "body": "Valsts policija  (VP) pirmdien fiksēja 147 avārijas, kurās kopumā cietuši 19 cilvēki un viens gājis bojā, portālu \"Delfi\" informēja VP. Jau vēstīts, ka sniegotajā pirmdienas rītā ap pulksten 7.40 Rīgā, Granīta ielā notika sadursme starp trīs automašīnām \"Suzuki\", \"Volvo\" un \"Opel\". Pēc policijas rīcībā esošās sākotnējās informācijas bojā gāja automašīnas \"Suzuki\" vadītājs un trīs cilvēki ar gūtajām traumām tika nogādāti slimnīcā. VP par notikušo ir uzsākusi kriminālprocesu un skaidro negadījuma apstākļus. Tāpat pagājušajā diennaktī likumsargi par braukšanu alkohola reibumā sodījusi septiņus autovadītājus – trīs Latgalē, divus Zemgalē, vienu Kurzemes reģionā un vēl vienu – Rīgā. Tāpat galvaspilsētā sodīts autovadītājs, kurš pie stūres sēdies narkotisko vielu reibumā. Kopumā ceļu satiksmes jomā pieņemts 351 administratīvo pārkāpumu lēmums, tajā skaitā 90 par ātruma pārsniegšanu un desmit par agresīvu braukšanu.", "link": "https://www.delfi.lv/161/criminal/54963816/avarijas-pirmdien-cietusi-19-cilveki-un-viens-gajis-boja"},
{"title": "Seksuālā vardarbība ir visbiežāk sastopamā vardarbības forma pret bērniem", "category": "Kriminālziņas", "body": "Jau vairākus gadus Latvijā izplatītākā vardarbības forma, no kuras cieš bērni, ir seksuālā vardarbība. Pēc  Valsts policijas  (VP) datiem 2021. gadā visbiežāk bērni cietuši no noziedzīgiem nodarījumiem pret tikumību un dzimumneaizskaramību – 54,3% gadījumu, kas ir par 15,7% vairāk, salīdzinot ar 2020. gadu, portālam \"Delfi\" sacīja Tiesībsarga biroja pārstāvis Edgars Lākutis. Arī 2022. gada sešos mēnešos, visbiežāk bērni cietuši no noziedzīgiem nodarījumiem pret tikumību un dzimumneaizskaramību – 47,6% gadījumu, informē Tiesībsarga birojā, uzsverot, ka tā ir tikai seksuālās vardarbības redzamā daļa. Faktiski cietušo bērnu ir vairāk, jo noziedzīgi nodarījumi, ko pret bērniem izdarījuši bērni līdz 14 gadu vecumam, VP statistikā nav iekļauti. Tādos gadījumos kriminālprocesu neuzsāk. Trešdien, 23. novembrī, Eiropā un Latvijā atzīmē dienu bērnu aizsardzībai no seksuālās vardarbības. Šī iemesla dēļ tiesībsargs atkārtoti aicina vecākus uzstādīt telefonos, planšetēs, datoros un citās ierīcēs satura filtru, kas ierobežo kaitīgu materiālu pieejamību bērniem. Šāda satura izplatība bērnu un pusaudžu vidū nereti rezultējas ar vecumam neatbilstošas seksuālas uzvedības izpausmēm un bērnu izdarītiem pārkāpumiem. \"Lai mazinātu seksuālo vardarbību pret bērniem, jāiemāca viņiem dažādus drošības noteikumus, tostarp drošību virtuālajā vidē un rīcību briesmu gadījumā. Svarīgi ir izglītot arī vecākus par bērnu pasargāšanu, tostarp no kaitīga interneta satura, jo pornogrāfisku materiālu izplatība bērnu un pusaudžu vidū nereti noved arī līdz vecumam neatbilstošas seksuālas uzvedības izpausmēm un bērnu izdarītiem pārkāpumiem,\" uzsver Tiesībsarga biroja Bērnu tiesību nodaļas vadītāja Laila Grāvere. Tiesībsargs jau iepriekš vērsis sabiedrības uzmanību uz to, ka tā ir vecāku atbildība – gādāt, lai bērnam nav pieejams kaitīgs saturs, jo piekļuvi internetam nereti nodrošina tieši vecāki. Kaitīgs saturs ir tāds, kurā attēlota cietsirdīga uzvedība, vardarbība, erotika, pornogrāfija, kā arī tāds, kurš rada draudus bērna garīgajai attīstībai, neatkarīgi no izpausmes veida, pārraidīšanas ierīces un atrašanās vietas. Brīva piekļuve interneta resursiem rada risku, ka bērna uzmanības lokā nonāks arī informācija, kas var radīt kaitējumu viņa harmoniskai attīstībai", "link": "https://www.delfi.lv/161/criminal/54967918/seksuala-vardarbiba-ir-visbiezak-sastopama-vardarbibas-forma-pret-berniem"},
{"title": "Par seksuālu vardarbību pret jaunieti aizturēts tikko no cietuma atbrīvots vīrietis", "category": "Kriminālziņas", "body": "Šī gada 2. jūnijā  Valsts policija  (VP) par sevišķi smaga seksuālā rakstura nozieguma izdarīšanu pret nepilngadīgu personu aizturēja kādu 55 gadus vecu vīrieti. Noskaidrots, ka iespējamais vainīgais vīrietis dienu pirms aizturēšanas bija sekojis cietušajai jaunietei un ar varu veicis seksuāla rakstura darbības ar minēto meiteni. Vīrietis jau iepriekš vairākkārt sodīts par seksuāla rakstura noziegumiem un tikai piecas dienas bijis atbrīvots no apcietinājuma. Par izdarīto vīrietim piemērots drošības līdzeklis – apcietinājums, portālu \"Delfi\" informēja policijā. Izmeklēšana kriminālprocesā turpinās. VP vērsās kāda 16 gadus veca meitene, kura likumsargiem izstāstīja, ka 1. jūnijā pret viņu veikta seksuāla vardarbība, proti, todien ap pulksten 18 jauniete izkāpa no autobusa Valdlaučos un pie viņas piegāja aizdomās turētais. Vīrietis ar spēku turēja meitenes rokas, aizspieda muti, aiztika viņas krūtis un lika viņai parādīt dzimumorgānus, pēc kā viņš pameta notikuma vietu. Aizdomās par šī nozieguma izdarīšanu nākamajā dienā, 2. jūnijā, tika aizturēts 1968. gadā dzimis vīrietis, kurš jau iepriekš vairākkārt sodīts par seksuāla rakstura noziegumu izdarīšanu. Veicot izmeklēšanu kriminālprocesā, tika iegūti pietiekami daudz pierādījumu aizturētās personas atzīšanai par aizdomās turēto saskaņā ar Krimināllikuma 160. panta trešo daļu. Par šādu noziegumu var sodīt ar brīvības atņemšanu uz laiku no trim līdz 12 gadiem un ar probācijas uzraudzību uz laiku līdz pieciem gadiem.", "link": "https://www.delfi.lv/161/criminal/55646248/par-seksualu-vardarbibu-pret-jaunieti-aizturets-tikko-no-cietuma-atbrivots-virietis"},
{"title": "Pirms Latvijas–Baltkrievijas robežas šķērsošanas imigrantiem piedāvāti ieroči, saka Pujāts", "category": "Kriminālziņas", "body": "Iepriekš konstatēti gadījumi, kad  Baltkrievijas  varasiestādes piedāvājušas šaujamieročus nelegālajiem imigrantiem, kas plānojuši šķērsot Baltkrievijas-Latvijas robežu, pastāstīja Latvijas robežsardzes priekšnieks Guntis Pujāts. Baltkrievijas režīma pārstāvji imigrantiem arī mēģinājuši nodot instrukcijas, proti, vērsties pret Latvijas robežas sargātājiem. Imigranti no šaujamieročiem gan atteikušies un patlaban nekādi incidenti ar šaujamieroču izmantošanu pret Latvijas robežsargiem nav konstatēti. Šādi gadījumi konstatēti pagājušā gada nogalē, bet jauni gadījumi pēdējos mēnešos nav konstatēti. \"Protams šādi gadījumi paaugstina riskus, drošības riskus un var rasties eskalācija ar apšaudēm,\" uzsvēra Pujāts. Pujāts arī atgādināja jau iepriekš publiski pausto, ka ir novēroti gadījumi, kad Baltkrievijas varas pārstāvji otrpus robežas bijuši bruņoti ar ieročiem, kas nav raksturīgi ikdienas robežapsardzībā, piemēram, ložmetējiem un snaiperšautenēm. Iestājoties vasarai, pareiza arī izrādījusies Pujāta iepriekš paustā prognoze par pastiprinātu imigrantu pieplūdumu, bet, tuvojoties jūlijā paredzētajam  NATO  samitam, Viļņā ir saskatāmi riski spiediena pieaugumam. \"Dominējoši uz Lietuvu, bet var spiediens pieaugt kopumā uz reģionu. Tas nozīmē ne tikai imigrantus, bet arī cita veida uzbrukumus pret Lietuvu, piemēram, kiberuzbrukumus,\" norādīja Pujāts. Jau ziņots, ka ceturtdien no nelikumīgas Latvijas - Baltkrievijas valsts robežas šķērsošanas atturēti 32 cilvēki, uzzināja Valsts robežsardzē. Savukārt kopumā no nelikumīgas robežas šķērsošanas šogad atturēti 3793 cilvēki. Humānu apsvērumu dēl uzņemti 187 cilvēki. Pērn kopumā novērsti 5286 cilvēku mēģinājumi nelikumīgi šķērsot Latvijas-Baltkrievijas robežu, savukārt 217 cilvēkiem humānu apsvērumu dēļ robežas šķērsošana netika liegta. Valdība 2021. gadā 10.augustā nolēma izsludināt ārkārtējo situāciju  Ludzas  un  Krāslavas  novados, kā arī Daugavpilī. Tā vairākkārt pagarināta, un pēdējais pagarinājums noteikts līdz 10.augustam. Iepriekš vairākkārt ticis debatēts, ka ārkārtējās situācijas vietā pierobežā varētu noteikt kādu citu regulējuma veidu, taču nekādas izmaiņas nav sekojušas. Iekšlietu ministrija  norādījusi, ka Krievijas sāktais un Baltkrievijas atklāti atbalstītais karš pret Ukrainu ir vērtējams kā papildu riska apstāklis un iespējama motivācija Baltkrievijai turpināt centienus destabilizēt situāciju uz valsts robežas ar Latvijas, tas ir, izdarīt spiedienu uz Eiropas Savienību (ES) un NATO. Arī no Lietuvas un Polijas kompetentajām institūcijām joprojām tiekot saņemta informācija par nelikumīgu valsts robežas šķērsošanu no Baltkrievijas teritorijas.", "link": "https://www.delfi.lv/161/criminal/55647660/pirms-latvijas-baltkrievijas-robezas-skersosanas-imigrantiem-piedavati-ieroci-saka-pujats"},
{"title": "Piektdien uz Latvijas ceļiem cietis 21 cilvēks", "category": "Kriminālziņas", "body": "Tāpat pieķerti 11 šoferi, kuri savus spēkratus vadījuši alkohola reibumā, no kuriem deviņiem alkohola koncentrācijas asinīs pārsniedza 1,5 promiles, proti, viņiem iestājās kriminālatbildība. Jāpiebilst, ka tikai viens šāds noziedznieks vadīja savu automašīnu, bet pārējie astoņi stūrēja kāda cita spēkratu. Tāpat sastādīti 242 administratīvā pārkāpuma protokoli par atļautā braukšanas ātruma pārsniegšanu, bet septiņi šoferi sodīti par agresīvu braukšanu.", "link": "https://www.delfi.lv/161/criminal/55649514/piektdien-uz-latvijas-celiem-cietis-21-cilveks"},
{"title": "Otrdien avārijās cietuši seši velosipēdisti", "category": "Kriminālziņas", "body": "No cietušajiem divi bija gājēji, bet seši - velosipēdu vadītāji. Kopumā ceļu satiksmes jomā pieņemti 446 administratīvo pārkāpumu lēmumi, tajā skaitā 176 par ātruma pārsniegšanu, 12 par automašīnas vadīšanu alkohola reibumā, divi par automašīnas vadīšanu narkotisko vielu iespaidā un seši par agresīvo braukšanu.", "link": "https://www.delfi.lv/161/criminal/53364799/otrdien-avarijas-cietusi-sesi-velosipedisti"},
{"title": "Pēc diviem ceļu satiksmes negadījumiem glābēji no automašīnām atbrīvojuši divus cilvēkus", "category": "Kriminālziņas", "body": "Piektdien glābēji pēc diviem ceļu satiksmes negadījumiem no vieglajām automašīnām atbrīvojuši divus cilvēkus, informēja Valsts ugunsdzēsības un glābšanas dienesta ( VUGD ) pārstāvji. Piektdien pēcpusdienā pēc ceļu satiksmes negadījuma Kauņas ielā, Daugavpilī, glābēji vienu cilvēku atbrīvoja no vieglās automašīnas un nodeva Neatliekamās medicīniskās palīdzības dienesta ( NMPD ) mediķiem. Pārējie cilvēki no automašīnām bija izkļuvuši paši saviem spēkiem. Ar absorbenta palīdzību savākts uz ceļa braucamās daļas izlijušais šķidrums. Arī Cēsu novada Līgatnes pagastā pēc ceļu satiksmes negadījuma glābēji no vieglās automašīnas izcēla vienu cilvēku un nogādāja viņu NMPD mediķiem. Aizvadītajā diennaktī VUGD saņēma 81 izsaukumu - 39 uz ugunsgrēku dzēšanu, tai skaitā piecus uz meža ugunsgrēkiem, 28 uz glābšanas darbiem, bet 14 izsaukumi bija maldinājumi.", "link": "https://www.delfi.lv/161/criminal/55649682/pec-diviem-celu-satiksmes-negadijumiem-glabeji-no-automasinam-atbrivojusi-divus-cilvekus"},
{"title": "Video: Ventspils jaunās rodeļu trases atklāšana izvēršas 'ugunīga'", "category": "Kriminālziņas", "body": "Ventspils  jaunās rodeļu trases atklāšana izvērtās nedaudz \"ugunīgāka\", nekā iepriekš plānots, jo trases malā aizdegās zāle, novēroja portāls \"Delfi\". Valsts ugunsdzēsības un glābšanas dienestā ( VUGD ) portālam \"Delfi\" apliecināja, ka dienestā pulksten 11.42 saņemts izsaukums uz rodeļu trasi. Dienestā norādīja, ka iedzīvotājiem izdevies nodzēst ugunsgrēku pirms glābēju ierašanās. Jau ziņots, ka rodeļu trases būvniecība Piedzīvojumu parkā uz slēpošanas kalna \"Lemberga hūte\" nogāzes tika uzsākta pērn 1. jūlijā. Iecere par rodeļa izveidi uz slēpošanas kalna bija lolota jau vairākus gadus, šis bija Ventspils Komunālās pārvaldes sagatavots pašvaldības investīciju projekts, kas tika realizēts ar valsts budžeta līdzfinansējumu 1,6 miljonu eiro apmērā, informē projekta pārstāvji. Ar to kā šī trase izskatījās vien dienu pirms atklāšanas, iespējams iepazīties  šeit .", "link": "https://www.delfi.lv/161/criminal/55649714/video-ventspils-jaunas-rodelu-trases-atklasana-izversas-uguniga"},
{"title": "Sestdien ceļu satiksmes negadījumos cietuši 29 cilvēki", "category": "Kriminālziņas", "body": "Tāpat sastādīti 385 administratīvo pārkāpumu protokoli par dažādiem pārkāpumiem, no kuriem 170 bijuši par atļautā braukšanas ātruma pārsniegšanu. Savukārt 21 šoferis bija nolēmis, ka pie stūres jāsēžas pēc grādīgo dzērienu lietošanas. 11 gadījumos žvingulis bijis tik pamatīgs, ka iestājusies kriminālatbildība, proti, alkohola koncentrācija asinīs pārsniegusi 1,5 promiles. Astoņos gadījumos šie autovadītāji stūrēja svešas automašīnas, bet trīs gadījumos spēkrati tiks konfiscēti. Tāpat valstī reģistrētas trīs zādzības no mājokļiem.", "link": "https://www.delfi.lv/161/criminal/55650786/sestdien-celu-satiksmes-negadijumos-cietusi-29-cilveki"},
{"title": "Krāpšanas apkarotāji pērn pasargājuši 600 miljonus eiro ES nodokļu maksātāju naudas", "category": "Kriminālziņas", "body": "Eiropas  Birojs krāpšanas apkarošanai (OLAF) 2022. gadā pasargāja 600 miljonus eiro  Eiropas Savienības  (ES) nodokļu maksātāju naudas, iesakot ES budžetā atgūt vairāk nekā 426 miljonus eiro, kas zaudēti krāpšanas un pārkāpumu rezultātā, un novēršot vēl 200 miljonu eiro izsaimniekošanu, portālu \"Delfi\" informēja  Eiropas Komisijas  pārstāvniecība Latvijā. Kā norāda komisijā, OLAF arī apturēja vairākas kontrabandas, viltošanas un krāpšanas muitas jomā shēmas, palīdzēja īstenot ES tirdzniecības aizsardzības pasākumus un turpināja izstrādāt politiku, lai novērstu un apkarotu jaunus krāpšanas modeļus. Tāpat kā katru gadu krāpšanas apkarotāji arī izmeklēja aizdomas par ES ierēdņu un iestāžu darbinieku pārkāpumiem. Kopumā OLAF pagājušajā gadā pabeidza izskatīt vairāk nekā 250 lietas. Otrdien publicētajā 2022. gada ziņojumā ir sniegts pārskats par pagājušā gada galvenajām tendencēm un operatīvajiem pasākumiem, sākot ar cīņu pret viltošanu un kontrabandu un beidzot ar ES līdzekļu, tostarp Atveseļošanas un noturības mehānisma, aizsardzību un krāpšanas novēršanas mehānismiem, kuru mērķis ir aizsargāt ES finansiālo palīdzību  Ukrainai .", "link": "https://www.delfi.lv/161/criminal/55639168/krapsanas-apkarotaji-pern-pasargajusi-600-miljonus-eiro-es-nodoklu-maksataju-naudas"},
{"title": "Trešdien 134 avārijās cietuši 15 cilvēki", "category": "Kriminālziņas", "body": "Aizvadītajā diennaktī valstī reģistrēti 134 ceļu satiksmes negadījumi, tajos cietuši 15 cilvēki, portālu \"Delfi\" informēja  Valsts policijas  (VP) pārstāve Krista Andersone. Visvairāk negadījumu – 90 – reģistrēti Rīgas reģionā un tajos cietuši seši cilvēki. Kurzemē reģistrētas 10 avārijas, kurās kopā cietuši četri cilvēki. Vidzemes reģionā reģistrēti desmit negadījumi. Latgales reģionā trešdien notika 13 avārijas, savukārt Kurzemē – 6. Kopumā trešdien valstī reģistrēti 134 ceļu satiksmes negadījumi, tajos cietuši 15 cilvēki. Kopumā ceļu satiksmes jomā pieņemti 439 administratīvo pārkāpumu lēmumi, tajā skaitā 199 par ātruma pārsniegšanu, 13 par automašīnas vadīšanu alkohola reibumā un deviņi par agresīvo braukšanu. Tāpat aizvadītajā dienā reģistrētas deviņas velosipēdu zādzības.", "link": "https://www.delfi.lv/161/criminal/53368415/tresdien-134-avarijas-cietusi-15-cilveki"},
{"title": "Avārijā Ogres novadā bojā gājis motocikla vadītājs", "category": "Kriminālziņas", "body": "Aizvadītajā diennaktī valstī reģistrēti 97 ceļu satiksmes negadījumi, tajos cietušas 25 personas un viena gājusi bojā, portālu \"Delfi\" informēja  Valsts policija . Kā informē policija, avārija ar bojāgājušo notikusi Ogres novada Rembates pagastā, kur ap pulksten 21 notikusi sadursme starp automašīnu \"Ford\" un motociklu \"Yamaha\". Avārijā bojā gāja motocikla vadītājs. Policija turpina skaidrot negadījuma apstākļus. Kopumā ceļu satiksmes jomā pieņemts 351 administratīvo pārkāpumu lēmums, tajā skaitā 203 par ātruma pārsniegšanu un divi par agresīvu braukšanu. Savukārt par transportlīdzekļa vadīšanu alkohola reibumā uzsākti seši administratīvo pārkāpumu procesi un 13 kriminālprocesi.", "link": "https://www.delfi.lv/161/criminal/55651782/avarija-ogres-novada-boja-gajis-motocikla-vaditajs"},
{"title": "Ugunsgrēkos Valmieras novadā un Daugavpilī divi bojāgājušie", "category": "Kriminālziņas", "body": "Nedēļas nogalē  Valsts ugunsdzēsības un glābšanas dienests  ( VUGD ) saņēma 243 izsaukumus, no kuriem 135 bija uz ugunsgrēku dzēšanu. Divos ugunsgrēkos bojā gājuši cilvēki, portālu \"Delfi\" informēja dienestā. Sestdien VUGD saņēma izsaukumu uz Daugavpili, kur piecstāvu dzīvojamās mājas piektajā stāvā dega dzīvoklis. Dzēšanas darbu laikā dzīvoklī atrasts cilvēks, kas bija gājis bojā. No ēkas evakuējās 27 cilvēki. Darbs notikuma vietā noslēdzās pulksten 23.02. Piektdien pusvienpadsmitos no rīta VUGD saņēma informāciju, ka  Valmieras  novada Rencēnu pagastā divstāvu dzīvojamā mājā ir izcēlies ugunsgrēks. Ierodoties notikuma vietā, ugunsdzēsēji konstatēja, ka dzīvojamās mājas pirmā stāva virtuvē deg grīda. Sadūmotajās telpās glābēji atrada cilvēku, kuru iznesa ārā, bet diemžēl veiktie atdzīvināšanas pasākumi bija nesekmīgi un cilvēks ugunsgrēkā bija gājis bojā. Piektdien VUGD saņēma izsaukumu uz Sārnates ielu Ventspilī, kur neapsaimniekotā teritorijā dega skaidas un kūdra 1,5 hektāru platībā. Tāpat piektdien glābēji devās uz  Kandavas  ielu Rīgā, kur divās vietās teritorijā dega atkritumi, mēbeles, koka baļķi un sausā zāle. Ugunsdzēsēji no liesmām nosargāja blakus esošo ēku un autobusu. Piektdien pēcpusdienā pēc ceļu satiksmes negadījuma Kauņas ielā Daugavpilī glābēji vienu cilvēku atbrīvoja no vieglās automašīnas un nodeva  NMPD  mediķiem. Pārējie cilvēki no automašīnām bija izkļuvuši paši saviem spēkiem. Ar absorbenta palīdzību savākts uz ceļa braucamās daļas izlijušais šķidrums. Arī Cēsu novada  Līgatnes  pagastā pēc ceļu satiksmes negadījuma ugunsdzēsēji no vieglās automašīnas izcēla vienu cilvēku un nogādāja viņu līdz NMPD mediķiem. Sestdien pusdivos dienā Talsu novada Rojas pagastā dega vieglā automašīna un meža zemsedze. Ugunsgrēkā cieta viens cilvēks. Sestdienas pievakarē ugunsdzēsēji devās uz Ciemupes ielu Rīgā, kur dega deviņstāvu dzīvojamās mājas jumta terase un jumta konstrukcijas. No ēkas evakuējās 11 cilvēki. Naktī uz svētdienu VUGD saņēma informāciju, ka Maskavas ielā Rīgā ir izcēlies ugunsgrēks. Ierodoties notikuma vietā, konstatēts, ka ar atklātu liesmu deg divstāvu neapsaimniekota ēka un liesmas strauji izplatās uz blakus esošajām ēkām. No blakus esošās mājas evakuēti pieci cilvēki. Svētdien tika saņemts izsaukums uz Rušonu ielu Rīgā, kur piecstāvu dzīvojamās mājas piektā stāva dzīvoklī dega bez uzraudzības atstāts piededzis ēdiens. Ugunsdzēsēji izglāba vienu cilvēku, kurš notikumā cieta un nodeva NMPD darbiniekiem. Tāpat VUGD saņēma informāciju, ka Prūšu ielu Rīgā, kur, saskaņā ar pieteicēja sniegto informāciju, piecstāvu dzīvojamās mājas ceturtajā stāvā bija notikusi eksplozija. No ēkas evakuēti 27 cilvēki un notikumā cieta viens cilvēks, kurš nodots NMPD mediķiem. Svētdien pirms septiņiem vakarā  Kuldīgas  novadā glābēji no dīķa izcēla bojāgājušo, kuru nodeva  Valsts policijas  amatpersonām. Tāpat tika saņemts izsaukums uz  Mārupes  pagastu, kur dega divstāvu dzīvojamās mājas bēniņi un jumts. Glābēji dzēsa vairākus meža ugunsgrēkus: piektdien Augšdaugavas novada Salienas pagastā dega meža zemsedze 2,95 hektāru platība, ugunsdzēsēji meža ugunsgrēka dzēšanas darbos sniedza atbalstu Valsts meža dienesta darbiniekiem; sestdien Ropažu novada Garkalnes pagastā dega meža zemsedze 3000 kvadrātmetru platībā, dzēšanas darbos piedalījās Valsts meža dienesta un Rīgas mežu darbinieki; svētdien Augšdaugavas novada Līksnas pagastā dega meža zemsedze 5800 kvadrātmetru platībā. Kopumā aizvadītajās diennaktīs VUGD saņēma 243 izsaukumus – 135 uz ugunsgrēku dzēšanu, tai skaitā 16 uz meža ugunsgrēku dzēšanu, 74 uz glābšanas darbiem, bet 34 izsaukumi bija maldinājumi.", "link": "https://www.delfi.lv/161/criminal/55651844/ugunsgrekos-valmieras-novada-un-daugavpili-divi-bojagajusie"},
{"title": "Aizturēts iespējamais Ellas Ivanovas slepkava", "category": "Kriminālziņas", "body": "Notiek izmeklēšana. Jau ziņots, ka naktī uz pirmdienu savas mājas pagalmā nogalināta daudzfunkcionālās halles \"Arēna Rīga\" līdzīpašnieka Igora Ivanova dzīvesbiedre Ella Ivanova, kurai arī pašai līdz pagājušā gada jūlijam piederēja halles kapitāldaļas. Uzsākts kriminālprocess par slepkavību pastiprinošos apstākļos.", "link": "https://www.delfi.lv/161/criminal/19951877/aizturets-iespejamais-ellas-ivanovas-slepkava"},
{"title": "Ellas Ivanovas slepkavības lietā apsūdzētie vainu neatzīst", "category": "Kriminālziņas", "body": "Rīgas tiesas apgabala prokuratūras prokurore Ieva Paeglīte piektdien tiesā nolasīja apsūdzības rakstu, un visi apsūdzētie noliedza savu vainu, vien nogalinātās Ellas Ivanovas vīrs, uzņēmējs Igors Ivanovs atzina apsūdzības daļu par dokumentu viltošanu. Lai gan prokurore tiesas sēdes sākumā lūdza lietu izskatīt slēgtā sēdē, tiesa viņas lūgumu noraidīja un lieta tiek skatīta atklāti. Kā pastāstīja Paeglīte, nogalinātās Ellas Ivanovas 39 gadus vecais vīrs Igors Ivanovs šajā lietā apsūdzēts par uzkūdīšanu veikt sievas slepkavību mantkārīgos nolūkos. Viņam apsūdzības uzrādītas pēc Krimināllikuma (KL) 117.panta 9.punkta un 20.panta 3. un 4.daļas - par uzkūdīšanu uz slepkavību, par tās atbalstīšanu un slepkavību pastiprinošos apstākļos, ja tā izdarīta mantkārīgā nolūkā. Minētais likuma pants paredz vainīgās personas sodīt ar mūža ieslodzījumu vai ar brīvības atņemšanu uz laiku no desmit līdz 20 gadiem un ar policijas kontroli uz laiku līdz trim gadiem, konfiscējot mantu. Ivanovam apsūdzība uzrādīta arī pēc 275.panta 1.daļas caur 20.panta 3. un 4.daļu - par dokumenta, kas piešķir tiesības vai atbrīvo no pienākumiem, zīmoga vai spiedoga viltošanu, kā arī par viltota dokumenta, zīmoga vai spiedoga realizēšanu vai izmantošanu. Ivanovs turklāt ir bijis arī šī nozieguma uzkūdītājs un atbalstītājs. Par šo likumpārkāpumu viņš var tikt sodīts ar brīvības atņemšanu uz laiku līdz diviem gadiem vai ar arestu, vai ar piespiedu darbu, vai ar naudas sodu līdz 40 minimālajām mēnešalgām. Tāpat Ivanovam galīgā apsūdzība uzrādīta pēc 298.panta 2.daļas - par apzināti nepatiesu ziņojumu par noziedzīga nodarījuma izdarīšanu nolūkā panākt krimināllietas ierosināšanu pret kādu personu, ja šīs darbības saistītas ar apsūdzību smaga vai sevišķi smaga nozieguma izdarīšanā vai ar neīstu apsūdzības pierādījumu radīšanu vai ja tās izdarītas mantkārīgā nolūkā. Minētais likuma pants paredz sodu brīvības atņemšanu uz laiku līdz pieciem gadiem vai piespiedu darbu, vai naudas sodu līdz 100 minimālajām mēnešalgām. Ivanova sievai Ellai Ivanovai bijušas romantiskas attiecības ar koncertaģentūras \"Queen Of Stage\" direktoru Ojāru Grasmani. Ivanovi īsi pirms sievas nāves bija sagatavojuši šķiršanās dokumentus. Ivanovs pagājušā gada pavasarī atradās apcietinājumā aizdomās par huligānismu un draudu izteikšanu Grasmanim, taču vēlāk tika izlemts, ka šie nodarījumi nebūtu pietiekami smagi, lai viņam piemērotu bargāko drošības līdzekli, tomēr apcietinājumā uzņēmējs tika paturēts saistībā ar savas sievas slepkavības kriminālprocesu. 1957.gadā dzimušajam Ludvigam Antonovam, kurš šajā slepkavības lietā tika aizturēts viens no pirmajiem aizdomās par slepkavības izdarīšanu, apsūdzības uzrādītas pēc KL 118.panta 2.daļas - par slepkavību sevišķi pastiprinošos apstākļos, ja noslepkavotas divas vai vairākas personas. Minētais likuma pants paredz sodu mūža ieslodzījumu vai brīvības atņemšanu uz laiku no 15 līdz 20 gadiem un ar policijas kontroli uz laiku līdz trim gadiem, konfiscējot mantu. Antonovs apsūdzēts arī pēc 15.panta - par mēģinājumu noslepkavot toreiz 50 gadus veco Ivanova šoferi un miesassargu Arvīdu Vilcānu. Kā skaidroja prokurore, Antonovs, izdarot Ivanova sievas slepkavību, bēga prom no notikuma vietas un šāva uz automašīnu, kurā atradās Vilcāns. Šoferim miesas bojājumi gan netika izdarīti, bet Antonovam nāksies atbildēt tiesas priekšā par šo slepkavības mēģinājumu. Tāpat Antonovs apsūdzēts pēc KL 233.panta 2.daļas - par šaujamieroča, šaujamieroča munīcijas, lielas enerģijas pneimatiskā ieroča, sprāgstvielas vai spridzināšanas ietaises izgatavošanu, remontēšanu, iegādāšanos, glabāšanu, nēsāšanu, pārvadāšanu, pārsūtīšanu vai realizēšanu bez attiecīgas atļaujas. Šis likuma pants paredz sodu brīvības atņemšanu uz laiku līdz desmit gadiem vai arestu, atņemot tiesības veikt zināma veida uzņēmējdarbību uz laiku no diviem līdz pieciem gadiem vai bez tā. Ivanova šoferim un biznesa partnerim Vitālijam Mamedovam apsūdzība uzrādīta pēc KL 117.panta 9.punkta caur 20.panta 2. un 4.daļu - par slepkavības mantkārīgā nolūkā organizēšanu un atbalstīšanu. 48 gadus vecajam Asifam Handžanovam apsūdzība uzrādīta pēc KL 117.panta 9.punkta caur 20.panta 4.daļu - par slepkavības mantkārīgos nolūkos atbalstīšanu. Pret Sergeju Davidoviču un Vilcānu, kurš savulaik bija apcietināts arī SIA \"Jaunpagasts plus\" vadītāja Daiņa Peimaņa slepkavības lietā, Ivanovas lietā izmeklēšana ir izbeigta, jo, pēc prokurores teiktā, netika gūti pietiekami pierādījumi, lai minētās personas varētu apsūdzēt šajā slepkavības lietā. Gan Davidovičs, gan Vilcāns no apcietinājuma ir atbrīvoti. Apcietinājumā patlaban atrodas Ivanovs, Antonovs un Mamedovs, savukārt Handžanovam kā drošības līdzeklis ir piemērota policijas uzraudzība. Kā ziņots, Ivanova tika nogalināta ar pieciem šāvieniem naktī uz pagājušā gada 7.janvāri Rīgas rajona Garkalnes pagasta Priedkalnē, savas privātmājas pagalmā.", "link": "https://www.delfi.lv/161/criminal/24946627/ellas-ivanovas-slepkavibas-lieta-apsudzetie-vainu-neatzist"},
{"title": "Notiesā trīs Ivanovas slepkavībā apsūdzētos", "category": "Kriminālziņas", "body": "Nogalinātās vīru, uzņēmēju Igoru Ivanovu tiesa sodīja ar 13 gadu cietumsodu. Vitālijam Mamedovam cietumā būs jāpavada 11 gadi, bet Ludvigam Antonovam - 15 gadi. Bet Asifu Handžanovu tiesa attaisnoja.  Ivanovu notiesāja par uzkūdīšanu izdarīt slepkavību mantkārīgā nolūkā un slepkavības atbalstīšanu mantkārīgā nolūkā. Savukārt par dokumentu viltošanu un nepatiesas informācijas sniegšanu tiesa nogalinātās vīru attaisnoja.  Antonovu tiesa atzina par vainīgu slepkavībā mantkārīgā nolūkā un par neatļautu šaujamieroču iegādāšanos un glabāšanu. Savukārt Mamedovam būs jāizcieš sods par slepkavības mantkārīgā nolūkā atbalstīšanu. Visi apsūdzētie savu vainu noziegumos noliedza un arī pēdējā vārdā tiesai lūdza attaisnojošus spriedumus.  Visiem trim notiesātajiem tiesa nolēma konfiscēt mantu.  Handžanovu, kurš bija apsūdzēts slepkavības mantkārīgā nolūkā atbalstīšanā, tiesa attaisnoja, uzskatot, ka nav pietiekami daudz pierādījumu tam, ka viņš zinājis par noziedzīgo nodomu. Handžanovs bija vienīgais no apsūdzētajiem, kurš lietas izskatīšanas laikā nebija apcietināts. Trešdien tiesa atcēla viņam piemēroto drošības līdzekli - policijas uzraudzību.  Tiesa no notiesātajiem nolēma piedzīt 100 000 latu kompensāciju nogalinātās Ellas Ivanovas mātei.  Lai gan prokurore Ieva Paeglīte portālam \"Delfi\" norādīja, ka plašāk spriedumu komentēt varēs tikai pēc iepazīšanās ar tā pilno tekstu, viņa atzina - \"ir prieks par padarīto darbu.\" Komentāros skopi bija arī apsūdzēto advokāti, kuri tiesas spriesto pirms pilna sprieduma teksta izlasīšanas nekomentēja.  Klausīties tiesas spriedumu pirmspēdējā šī gada dienā bija ieradušies arī apsūdzēto tuvinieki. Tiesas zāle bija tik pilna, ka daudziem pat neatradās vieta, kur apsēsties, novēroja portāls \"Delfi\". Apsūdzēto radinieki uzmanīgi klausījās tiesas teikto un pauda skumjas par bargajiem spriedumiem, sakot, ka tiesa notiesājusi nevainīgos.  Trešdien tiesa nolasīja saīsināto spriedumu, kuru pārsūdzēt varēs pēc pilna sprieduma teksta saņemšanas. Pilns sprieduma teksts gaidāms 14.janvārī.  Portāls \"Delfi\" jau rakstīja, ka Ivanovu, kurš apsūdzēts par uzkūdīšanu mantkārīgos nolūkos veikt savas sievas slepkavību un par citiem noziegumiem, prokurore Ieva Paeglīte lūdza sodīt ar 17 gadu cietumsodu, piemērojot viņam arī mantas konfiskāciju un policijas kontroli uz trim gadiem. Antonovam tiesu debatēs prokurore lūdza piemērot 18 gadu cietumsodu ar mantas konfiskāciju un policijas kontroli uz trim gadiem. Mamedovam, kuru apsūdz par slepkavības mantkārīgā nolūkā organizēšanu un atbalstīšanu, prokuratūra lūdza 15 gadu cietumsodu ar mantas konfiskāciju un policijas kontroli uz trim gadiem, bet Handžanovam, kuru apsūdz slepkavības atbalstīšanā mantkārīgos nolūkos, prokuratūra lūdza piemērot 13 gadu cietumsodu ar policijas kontroli uz trim gadiem. Ellu Ivanovu viņas mājas pagalmā Rīgas rajona Garkalnes pagasta Priedkalnē nošāva 2008.gada 7.janvārī.", "link": "https://www.delfi.lv/161/criminal/28978341/notiesa-tris-ivanovas-slepkaviba-apsudzetos"},
{"title": "Par vardarbību pret bijušo draudzeni atkārtoti aizturēts Siguldas kumeļa slepkava", "category": "Kriminālziņas", "body": "Šogad februārī   Valsts policija  (VP) par cietsirdīgu kumeļa nogalināšanu Siguldā aizturēja trīs vīriešus. Vienam no aizdomās turētajiem tika piemērots drošības līdzeklis apcietinājums. Divus mēnešus vēlāk, kad tika pārskatīts, vai pagarināt minēto drošības līdzekli par dzīvnieka nonāvēšanu, tiesa vīrietim piemēroja apcietinājumu kā sodu citā, iepriekš izdarītā pārkāpumā – tiesas noteiktās pagaidu aizsardzības pret vardarbību neievērošanā, portālu \"Delfi\" informēja VP. Jau vēstīts, ka 13. februārī, Siguldā zirgu saimniecībā atrastas  vardarbīgi sazāģētas kumeļa mirstīgās atliekas  – zirgam mehāniski atdalīta galva un daļa ķermeņa aizvesta. Pāris dienas vēlāk ziņots, ka tiesa pēc policijas ierosinājuma piemērojusi apcietinājumu vienam no trim aizdomās turētajiem –  1982. gadā dzimušajam vīrietim , bet diviem 2006. gadā dzimušajiem pusaudžiem piemēroti ar brīvības atņemšanu nesaistīts drošības līdzekļi. Kā jūnijā informē VP, Neskatoties uz to, ka 1982. gadā dzimušais vīrietis atradās apcietinājumā, viņš zvanīja un sūtīja draudu ziņas bijušajai draudzenei, kā arī sazinājās ar vēl vienu sievieti, lai gan viņš nedrīkstēja ar viņām komunicēt, jo bija noteikts tiesas lēmums par pagaidu aizsardzību pret vardarbību. Dienā, kad viņš tika atbrīvots, policisti vīrieti aizturēja un viņam atkārtoti tika piemērots ar brīvības atņemšanu saistīts drošības līdzeklis. Maijā Valsts policijā vērsās kāda sieviete, kura likumsargus informēja par to, ka viņa saņem draudu ziņas un zvanus no sava bijušā drauga, kurš izcieš sodu par tiesas noteikto pagaidu aizsardzību pret vardarbību pārkāpumu, ko izdarīja 2022. gadā attiecībā pret minēto un vēl vienu sievieti. VP uzsāka kriminālprocesu un ieguva visu nepieciešamo informāciju, lai minēto vīrieti atzītu par aizdomās turēto. Tāpat policisti noskaidroja, ka viņš soda izciešanas laikā, atrodoties apcietinājumā, draudēja ne tikai bijušajai draudzenei, bet sazinājās arī ar otru minēto sievieti, kas nozīmē, ka vīrietis atkārtoti pārkāpa noteikto pagaidu aizsardzību pret vardarbību. Sākotnēji 1982. gadā dzimušajam vīrietim par kumeļa nonāvēšanu tiesa piemēroja drošības līdzekli apcietinājumu. Divus mēnešus vēlāk tiesa mainīja šo drošības līdzekli pret ar brīvības atņemšanu nesaistītu, jo tobrīd stājās spēkā cits tiesas spriedums par soda izciešanu lietā par pagaidu aizsardzību pret vardarbību. Kas nozīmē, ka vīrietis turpināja atrasties apcietinājumā, kuras laikā atkārtoti pārkāpa noteikto pagaidu aizsardzību pret vardarbību. 19. maijā vīrietis no ieslodzījuma vietas tika atbrīvots un likumsargi uzreiz viņu aizturēja par apcietinājuma laikā izdarītajiem noziedzīgajiem nodarījumiem. Divas dienas vēlāk tiesa vīrietim atkārtoti piemēroja drošības līdzekli apcietinājumu. Visi trīs pret vīrieti uzsāktie kriminālprocesi ir apvienoti vienā, un tas kvalificēts pēc Krimināllikuma pēc 230. panta otrās daļas – par cietsirdīgu izturēšanos pret dzīvnieku, kā rezultātā tas gājis bojā, un ja tas izdarīts publiskā vietā vai nepilngadīgā klātbūtnē, vai ja to izdarījusi personu grupa pēc iepriekšējas vienošanās, 172. panta – par nepilngadīgā iesaistīšanu noziedzīgā nodarījumā, 168. 1 panta – par ļaunprātīgu nolēmuma par aizsardzību pret vardarbību nepildīšanu, 132. panta –par draudiem izdarīt slepkavību vai nodarīt smagu miesas bojājumu, ja ir bijis pamats baidīties, ka šie draudi var tikt izpildīti, un 180. panta pirmās daļas – par zādzību, krāpšanu vai piesavināšanos nelielā apmērā. Šobrīd kriminālprocesā turpinās izmeklēšana, taču drīzumā tiks lemts par procesa nosūtīšanu kriminālvajāšanas uzsākšanai, portālu \"Delfi\" informēja VP.", "link": "https://www.delfi.lv/161/criminal/55652254/par-vardarbibu-pret-bijuso-draudzeni-atkartoti-aizturets-siguldas-kumela-slepkava"},
{"title": "Tiesa apcietina prokremlisko aktīvisti Andrijecu", "category": "Kriminālziņas", "body": "Rīgas pilsētas tiesa trešdien kā drošības līdzekli piemērojusi apcietinājumu prokremliskajai aktīvistei Tatjanai Andrijeca, kura saskaņā ar Valsts drošības dienesta (VDD) rīcībā esošo informāciju ir iesaistīta pret Latvijas nacionālās drošības interesēm vērstās aktivitātēs saziņas lietotnē \" Telegram \" izveidotā kanālā \"Baltijas antifašisti\". Andrijecai būs iespēja pārsūdzēt tiesas lēmumu Rīgas apgabaltiesā. Advokāte Imma Jansone apliecināja, ka tiesā piedāvājusi noteikt drošība naudu, taču tiesa bijusi pretējās domās. Tiesas lēmumu plānots pārsūdzēt, norādīja advokāte un piebilda, ka aizstāvamā savu vainu inkriminētajā nodarījumā neatzīst. Jau ziņots, ka aktīviste kopā ar citiem patlaban Krievijā dzīvojošiem Latvijas valstpiederīgajiem VDD 2022. gada 28. novembrī sāktajā kriminālprocesā  tiek turēta aizdomās par palīdzības sniegšanu Krievijai pret Latviju vērstā darbībā, izvēršot sistemātiskus propagandas un ietekmes pasākumus saziņas lietotnē \"Telegram\" . Viņa ir viena no kanāla \"Baltijas antifašisti\" administratoriem un moderatoriem. Andrijeca kopš 2022. gada augusta dzīvoja Krievijā, taču nesen ieradās Latvijā. VDD Andrijecas uzturēšanās vietā veica tiesas sankcionētu kratīšanu, iegūstot dažādus datu nesējus, kuru saturu izvērtēs turpmākās izmeklēšanas gaitā. VDD \"Telegram\" kanālā \"Baltijas antifašisti\" ir konstatējis dažādas pret Latvijas nacionālās drošības interesēm vērstas aktivitātes. Šajā kanālā pastāvīgi tiek slavināta Krievija, tās politiskais režīms, ārpolitika un īstenotā agresija pret Ukrainu. Kanālā tiek publicēti aicinājumi veikt kiberuzbrukumus Latvijas valsts pārvaldes institūcijām un privātā sektora uzņēmumiem. Kanāla sekotāji tiek aicināti vākt informāciju par Latvijas Nacionālo bruņoto spēku un  NATO  sabiedroto spēku infrastruktūru Latvijas teritorijā. Tāpat kanālā tiek apkopota informācija par Latvijas valsts amatpersonām un citām sabiedrībā zināmām personām, kuras savā politiskajā un sabiedriskajā darbībā vēršas pret Krievijas izvērsto karu Ukrainā. Kā apgalvots kanālā, informāciju plānots nodot Krievijas specdienestiem un citām institūcijām, lai pret šīm personām tiktu īstenoti dažādi pasākumi. VDD vērtējumā šo aktivitāšu galvenais mērķis ir atbilstoši Krievijas interesēm ietekmēt sabiedrisko domu un lēmumu pieņemšanas procesu Latvijā, izdarot psiholoģisku spiedienu pret Latvijas amatpersonām un sabiedrību. Jau ziņots, ka kriminālprocesu saistībā ar pretvalstiskām aktivitātēm \"Telegram\" kanālā \"Baltijas antifašisti\" un vairākos līdzīga satura kanālos VDD sācis uz aizdomu pamata par palīdzību ārvalstij pret Latviju vērstā darbībā. Šajos \"Telegram\" kanālos tika apkopota informācija par Latvijas amatpersonām un citām sabiedrībā zināmām personām, kuru darbība esot vērsta pret Krievijas interesēm. Kanālos tika publicēta arī sensitīva rakstura informācija, piemēram, par šo personu iespējamo dzīvesvietu un ģimenes locekļiem. VDD Andrijecu minējis 2021. gada darbības pārskatā, kur teikts, ka 2021. gada otrajā pusē par nereģistrētās organizācijas \"Krievijas tautiešu Latvijā jauniešu padomes\" (KTLJP) vadītāju tika iecelta partijas \" Latvijas Krievu savienība \" (LKS) aktīviste un  Sanktpēterburgas  Valsts universitātes studente Andrijeca, kura, esot jau KTLJP vadītājas amatā, 2021. gada oktobrī apmeklēja Maskavā notikušo 7.Vispasaules Krievijas tautiešu kongresu. Andrijeca regulāri ir piedalījusies LKS un \"tautiešu\" aktīvistu organizētajos publiskajos pasākumos, kuru primārais mērķis bijis Kremļa agresīvās ārpolitikas propagandas vajadzībām nodrošināt priekšstatu par Latvijā it kā notiekošo krievu tautības cilvēku apspiešanu un valdošo \"spiegu māniju\", teikts VDD pārskatā.", "link": "https://www.delfi.lv/161/criminal/55205862/tiesa-apcietina-prokremlisko-aktivisti-andrijecu"},
{"title": "Pa logu izmests televizors un sašautas mēbeles – policija pārtrauc 'TikTok' tiešraidi", "category": "Kriminālziņas", "body": "Pagājušajā nedēļas nogalē policisti, veicot interneta monitoringu, konstatēja, ka kāds liepājnieks sociālā medija \" TikTok \" tiešsaistē translēja video, kurā redzams, kā viņš, atrodoties dzīvoklī ar vēl kādu cilvēku, pielieto pneimatisko ieroci. Kopumā pret vīrieti sākti trīs administratīvā pārkāpuma procesi, portālam \"Delfi\" norādīja  Valsts policijas  (VP) pārstāve Madara Šeršņova. 29. maijā VP, veicot interneta monitoringu vietnē \"TikTok\" konstatēja, ka kāds vīrietis tiešsaistē translēja video, kur pielietoja pneimatisko ieroci, šaujot ar to pa mēbelēm. Likumsargi identificēja vīrieti, uzzināja viņa dzīvesvietu un devās uz adresi Liepājā, Zaļās birzs mikrorajonā. VP informāciju nodeva arī pašvaldības policijai, jo šis vīrietis no daudzdzīvokļu mājas piektā stāva loga izmeta televizoru un gatavojās mest ārā ledusskapi. Likumsargi ieradās notikuma vietā un daudzdzīvokļu mājas pagalmā pamanīja lauskas no televizora, savukārt pie kāpņutelpas ieejas atradās televizors. Policisti devās uz dzīvokli, kur notika nekārtības un pārtrauca likumpārkāpumus. Vīrietis, kurš bija izmantojis pneimatisko ieroci, skaidroja, ka ieroci iegādājies, lai savā brīvajā laikā šautu pa bundžām un mērķiem, taču šoreiz viņš izdomājis interneta tiešraidē demonstrēt, kā viņš dzīvoklī šauj pa savu datora monitoru un noliktiem mērķiem. Vīrietis atradās alkohola reibumā un dzīvoklī atradās vēl viena persona, tādējādi ar savām darbībām viņš apdraudēja ne tikai sevi, bet arī citus. Veicot alkohola pārbaudi vīrieša izelpā, konstatēts, ka viņš atradies 2,13 promiļu reibumā. Par notikušo policija uzsāka administratīvo pārkāpumu procesus pret abām personām par sīko huligānismu, jo abi cilvēki no dzīvokļa balkona izmeta vairākus priekšmetus, tādejādi apdraudot iedzīvotāju drošību. Pret pneimatiskā ieroča īpašnieku uzsākts administratīvā pārkāpuma process par pneimatiskā ieroča izmantošanu, ja izelpotā gaisa vai asins pārbaudē konstatētā alkohola koncentrācija asinīs pārsniedz 0,5 promiles. Tāpat likumsargi notikuma vietā vīrietim konfiscēja pneimatisko ieroci un skrotis. Par sīko huligānismu un ieroča izmantošanu, atrodoties alkohola reibumā vīrietim piemērots naudas sods – 1445 eiro. Savukārt  Liepājas  pilsētas Pašvaldības policija uzsāka administratīvā pārkāpuma procesu par atkritumu izmešanu tam neparedzētā un nepiemērotā vietā. Saskaņā ar Atkritumu apsaimniekošanas likumu, par šādu pārkāpumu tiek piemērots brīdinājums vai naudas sods fiziskai personai no 50 līdz 750 eiro, bet juridiskai personai – no 250 līdz 1500 eiro.", "link": "https://www.delfi.lv/161/criminal/54412994/pa-logu-izmests-televizors-un-sasautas-mebeles-policija-partrauc-tiktok-tiesraidi"},
{"title": "Foto: Pie vīriešiem Valmierā izņem septiņus šaujamieročus un 84 patronas", "category": "Kriminālziņas", "body": "Valsts policija  (VP), veicot sankcionētu kratīšanu sešās dzīvesvietās  Valmieras  novadā, pie diviem vīriešiem atrada septiņus šaujamieročus un 84 patronas, portālu \"Delfi\" informēja VP pārstāve Ieva Ploriņa. Veicot sankcionētu kratīšanu, atrasti un izņemti septiņi šaujamieročiem līdzīgi priekšmeti un 84 patronas. Aizdomās par noziedzīgā nodarījuma izdarīšanu aizturēti 1963. gadā un 2000. gadā dzimuši vīrieši, kuri jau iepriekš bija nonākuši policijas redzeslokā saistībā ar nelikumīgu šaujamieroču un munīcijas glabāšanu. Pret abiem vīriešiem uzsākts kriminālprocess pēc Krimināllikuma 233. panta otrās daļas par šaujamieroča, šaujamieroča būtisko sastāvdaļu, šaujamieroča munīcijas, lielas enerģijas pneimatiskā ieroča, sprāgstvielas vai spridzināšanas ietaises izgatavošanu, remontēšanu, iegādāšanos, glabāšanu, nēsāšanu, pārvadāšanu, pārsūtīšanu vai realizēšanu bez attiecīgas atļaujas. Krimināllikuma 233. panta otrā daļa paredz sodu ar brīvības atņemšanu uz laiku līdz trim gadiem vai ar īslaicīgu brīvības atņemšanu, vai ar probācijas uzraudzību, vai ar sabiedrisko darbu, vai ar naudas sodu. Kratīšanas laikā izņemtie šaujamieročiem līdzīgie priekšmeti un munīcija nosūtīti ekspertīzes veikšanai. Kriminālprocesā turpinās pirmstiesas izmeklēšana.", "link": "https://www.delfi.lv/161/criminal/54414456/foto-pie-viriesiem-valmiera-iznem-septinus-saujamierocus-un-84-patronas"},
{"title": "Aizdomās par ļaunprātīgu dedzināšanu Kuldīgā aizturēts vīrietis", "category": "Kriminālziņas", "body": "Kuldīgas  iecirkņa likumsargi ir uzsākuši kriminālprocesu par ļaunprātīgu dedzināšanu un uz aizdomu pamata aizturēts jau iepriekš policijas redzeslokā nonācis vīrietis. Naktī no 24. uz 25.jūniju Valsts policijā tika saņemta informācija no Valsts ugunsdzēsības un glābšanas dienesta par to, ka Kuldīgā, Baznīcas ielā deg šķūnis. Ierodoties notikuma vietā, tika konstatēts, ka šķūnis ir nodedzis pilnībā. Veicot sākotnējās darbības un notikuma vietas apskati, konstatēts, ka notikusi ļaunprātīga dedzināšana. Kuldīgas iecirknī par notikušo tika uzsākts kriminālprocess un nozīmētas ekspertīzes. Veicot izmeklēšanas darbības, tika noskaidrota iespējamā vainīgā persona – kāds jau policijas redzeslokā nonācis vīrietis. Uz aizdomu pamata par noziedzīga nodarījuma izdarīšanu 11. jūlijā policisti veica vīrieša aizturēšanu, savukārt 13. jūlijā devās uz tiesu lūgt piemērot vīrietim drošības līdzekli – apcietinājumu, kas ir stājies spēkā. Vīrietis iepriekš ir nonācis policijas redzeslokā par mantiska rakstura noziedzīgu nodarījumu izdarīšanu un pagājušajā gadā atbrīvojās no ieslodzījuma vietas. Valsts policijas  Kuldīgas iecirkņa Kriminālpolicijas nodaļas amatpersonas turpina pirmstiesas izmeklēšanu uzsāktajā kriminālprocesā par svešas mantas tīšu iznīcināšanu vai bojāšanu, ja tā izdarīta ar dedzināšanu. Saskaņā ar Krimināllikumu, par šādu noziedzīgu nodarījumu soda ar brīvības atņemšanu uz laiku līdz desmit gadiem un ar probācijas uzraudzību uz laiku līdz trim gadiem vai bez tās. Valsts policija atgādina, ka neviena persona netiek uzskatīta par vainīgu, kamēr tās vaina noziedzīga nodarījuma izdarīšanā netiek pierādīta likumā noteiktajā kārtībā.", "link": "https://www.delfi.lv/161/criminal/54573118/aizdomas-par-launpratigu-dedzinasanu-kuldiga-aizturets-virietis"},
{"title": "Policija meklē 'Ceļojumzinis' klientus, kam nav atmaksāti avansi", "category": "Kriminālziņas", "body": "Saskaņā ar izmeklēšanā iegūtajām ziņām no minētajām SIA \"Ceļojumzinis\" darbībām ir cietis ievērojams skaits cilvēku, tādēļ VP aicina atsaukties ikvienu cietušo. Valsts policija  aicina atsaukties ikvienu personu, kura no SIA \"Ceļojumzinis\" puses nav saņēmusi solīto un apmaksāto pakalpojumu, iesniegumu adresējot VP Rīgas reģiona pārvaldes 3. biroja 3. nodaļai. Policija vērš uzmanību, ka  Patērētāju tiesību aizsardzības centrs  ( PTAC ) jau bija izplatījis paziņojumu par tūrisma aģenta licences apturēšanu SIA \"Ceļojumzinis\" un aicinājis cilvēkus būt uzmanīgiem, veicot komplekso tūrisma ceļojumu rezervācijas, pārliecināties PTAC tūrisma operatoru un aģentu datu bāzē, vai attiecīgais tūrisma aģents ir pilnvarots pārstāvēt tūrisma operatoru, kura vārdā ir noslēgts līgums, un lūgt tūrisma operatora apliecinājumu par rezervācijas spēkā esamību un naudas saņemšanas apliecinājumu.", "link": "https://www.delfi.lv/161/criminal/54414654/policija-mekle-celojumzinis-klientus-kam-nav-atmaksati-avansi"},
{"title": "Pabeigta izmeklēšana par tēva noduršanu Ķengaragā; slepkavam konstatē psihisku saslimšanu", "category": "Kriminālziņas", "body": "Valsts policija  (VP) pabeidza izmeklēšanu kriminālprocesā par vīrieša slepkavību, kas tika izdarīta šā gada februāra beigās Rīgā, Ķengaragā. Kriminālprocesa materiāli nodoti Rīgas Austrumu prokuratūrai, ierosinot turpināt procesu medicīniska rakstura piespiedu līdzekļu noteikšanai, portāls \"Delfi\" uzzināja policijā. Izmeklēšanas laikā iegūtā informācija liecina, ka noziegumu izdarījis bojāgājušā dēls sadzīviska konflikta laikā. Vīrietim piemērots drošības līdzeklis – apcietinājums. Šī gada 22. februāra vakarā policija saņēma izsaukumu uz Mazo Lubānas ielu, kur sadzīviska konflikta laikā dēls, astoņas reizes iedurot ar nazi krūškurvī, galvas apvidū un kreisā apakšdelma apvidū savam tēvam, viņu nogalināja. Ierodoties notikuma vietā, policisti aizturēja iespējamo vainīgo personu – 1979. gadā dzimušu vīrieti. Kriminālprocess ir kvalificēts pēc Krimināllikuma 116. pantā paredzēta noziedzīga nodarījuma sastāva pazīmēm – par citas personas tīšu prettiesisku nonāvēšanu. Par šāda nozieguma izdarīšanu ir paredzēts mūža ieslodzījums vai brīvības atņemšana uz laiku no pieciem līdz divdesmit gadiem un probācijas uzraudzība uz laiku līdz trim gadiem. Kriminālprocesa ietvaros aizdomās turētajam vīrietim tika noteikta kompleksā tiesu psihiatriskā un tiesu psiholoģiskā ekspertīze. Ekspertīzes rezultātā tika konstatēts, ka noziedzīgā nodarījuma izdarīšanas brīdi vīrietis slimoja un pašreiz slimo ar psihisku slimību, un viņš nevarēja apzināties savas darbības un tās vadīt, līdz ar to persona ir jāuzskata par nepieskaitāmu inkriminētajā nodarījumā. 24. februārī vīrietim tika piemērots drošības līdzeklis – apcietinājums, un viņš joprojām atrodas ieslodzījuma vietā. Ņemot vērā to, ka ir konstatēts medicīniska rakstura piespiedu līdzekļu noteikšanas pamats, šā gada 27. maijā Valsts policijas Rīgas reģiona pārvaldes Kriminālpolicijas pārvaldes 1. biroja 1. nodaļas darbinieki kriminālprocesā pabeidza izmeklēšanu un nodeva to Rīgas Austrumu prokuratūrai, ierosinot turpināt procesu medicīniska rakstura piespiedu līdzekļu noteikšanai.", "link": "https://www.delfi.lv/161/criminal/54415488/pabeigta-izmeklesana-par-teva-nodursanu-kengaraga-slepkavam-konstate-psihisku-saslimsanu"},
{"title": "VDD aizturējis PSRS pieminekļu 'nakts sardzes' dalībnieku Aleksandru Žgunu", "category": "Kriminālziņas", "body": "Valsts drošības dienests  (VDD) pirmdien aizturējis Aleksandru Žgunu, kurš pērn aktīvi piedalījies dažādu PSRS atstāto pieminekļu \"nakts sardzēs\", kuras organizēja partija \"Latvijas krievu savienība\" (LKS), liecina ziņotais dažādos \"Telegram\" kanālos, kā arī \"Delfi\" rīcībā esošā informācija. Šobrīd nav zināms kādi Krimināllikuma panti Žgunam tiek inkriminēti. Žguna darbības dažādos sociālajos tīklos skaidri norādījušas uz viņa atbalstu  Krievijas  īstenotajam iebrukumam, piemēram, salīdzinot  Ukrainas  aizstāvjus ar nacistiskās Vācijas karavīriem. Žguns arī manīts dažādās protesta akcijās, piemēram, protestējot pret Aleksandra Gapoņenko apcietināšanu. Jāatzīmē, ka viena no LKS organizētās \"nakts sardzes\" redzamākajām aktīvistēm bija  Tatjana Andrijeca, kuru VDD aizturēja februārī . Cita biedrība ar nosaukumu \"Nakts sardze\" īpašu atpazīstamību iemantoja 2007. gadā, kad tā iesaistījās nekārtību organizēšanā Tallinā, protestējot pret plāniem pārvietot pieminekli 2. Pasaules karā kritušajiem karavīriem – bronzas Aļošu – uz citu vietu.", "link": "https://www.delfi.lv/161/criminal/55400090/vdd-aizturejis-psrs-piemineklu-nakts-sardzes-dalibnieku-aleksandru-zgunu"},
{"title": "Tiesa patur apcietinājumā 'Kremļa lakstīgalu' Andrijecu", "category": "Kriminālziņas", "body": "Šī gada  6. februārī Andrijecu aizturēja Valsts drošības dienests  (VDD). Dienests, neminot personas vārdu, toreiz izplatīja preses paziņojumu, kurā norādīja, ka Andrijeca ir iesaistīta pret Latvijas nacionālās drošības interesēm vērstās aktivitātēs saziņas lietotnē \" Telegram \" izveidotā kanālā \"Baltijas antifašisti\". Jāpiebilst, ka kopš Andrijecas aizturēšanas viņa regulāri tiek izmantota dažādu Kremļa propagandas materiālu radīšanā. Piemēram, dažādos \"Telegram\" kanālos regulāri tiek publicētas viņas vēstules no cietuma, kā arī tiek pārraidīti aicinājumi iestāties pret viņas atrašanos apcietinājumā. Andrijeca 14. Saeimas vēlēšanās kandidēja no \" Latvijas Krievu savienības \" saraksta. Informācijā Centrālajai Vēlēšanu komisijai viņa norādījusi, ka dzimusi 2000. gadā un beigusi Rīgas Juglas vidusskolu. Kā savu nodarbošanos norādījusi students. Viņai arī pieder dzīvoklis Zilupē. Andrijecas \"Facebook\" profilā redzams, ka viņa aktīvi publicējusi materiālus, kuros attaisnots Krievijas vardarbīgais iebrukums Ukrainā. Aktīviste kopā ar citiem patlaban Krievijā dzīvojošiem Latvijas valstpiederīgajiem VDD 2022. gada 28. novembrī uzsākta kriminālprocesa ietvaros tiek turēta aizdomās par palīdzības sniegšanu agresorvalstij Krievijai pret Latvijas Republiku vērstā darbībā, izvēršot sistemātiskus propagandas un ietekmes pasākumus saziņas lietotnē \"Telegram\". Aizturētā persona ir viena no kanāla \"Baltijas antifašisti\" administratoriem un moderatoriem. Persona kopš 2022. gada augusta dzīvoja Krievijā, taču nesen ieradās Latvijā. VDD personas uzturēšanās vietā veica tiesas sankcionētu kratīšanu, iegūstot dažādus datu nesējus, kuru saturu izvērtēs turpmākās izmeklēšanas gaitā. Tuvākajā laikā tiks lemts par procesuālā statusa un drošības līdzekļa piemērošanu aizturētajai personai. VDD \"Telegram\" kanālā \"Baltijas antifašisti\" ir fiksējis dažādas pret Latvijas nacionālās drošības interesēm vērstas aktivitātes. Šajā kanālā pastāvīgi tiek slavināta Krievija, tās politiskais režīms, ārpolitika un īstenotā agresija pret Ukrainu. Kanālā tiek publicēti aicinājumi veikt kiberuzbrukumus Latvijas valsts pārvaldes institūcijām un privātā sektora uzņēmumiem. Kanāla sekotāji tiek aicināti vākt informāciju par Latvijas Nacionālo bruņoto spēku un  NATO  sabiedroto spēku infrastruktūru Latvijas teritorijā. Tāpat kanālā tiek apkopota informācija par Latvijas valsts amatpersonām un citām sabiedrībā zināmām personām, kuras savā politiskajā un sabiedriskajā darbībā vēršas pret Krievijas izvērsto karu Ukrainā. Kā apgalvots kanālā, informāciju plānots nodot Krievijas specdienestiem un citām institūcijām, lai pret šīm personām tiktu īstenoti dažādi pasākumi. VDD vērtējumā šo aktivitāšu galvenais mērķis ir atbilstoši Krievijas interesēm ietekmēt sabiedrisko domu un lēmumu pieņemšanas procesu Latvijā, izdarot psiholoģisku spiedienu pret Latvijas amatpersonām un sabiedrību. Kā jau iepriekš ziņots, kriminālprocesu saistībā ar pretvalstiskām aktivitātēm \"Telegram\" kanālā \"Baltijas antifašisti\" un  vairākos līdzīga satura kanālos VDD uzsācis uz aizdomu pamata par Krimināllikuma 81.1 pantā paredzēto noziedzīgo nodarījumu, t.i., palīdzību ārvalstij pret Latvijas Republiku vērstā darbībā. Par šādu noziegumu draud līdz pieciem gadiem ilgs cietumsods.", "link": "https://www.delfi.lv/161/criminal/55404862/tiesa-patur-apcietinajuma-kremla-lakstigalu-andrijecu"},
{"title": "Ar 225 km/h bēgošu 'BMW' šoferi Pierīgā policija notver vien Ventspils pusē", "category": "Kriminālziņas", "body": "Šī gada 11. februārī  Valsts policija , veicot satiksmes uzraudzību ar netrafarēto transportlīdzekli \"Volkswagen Tiguan\", Pierīgā konstatēja kādu \"BMW\" markas automašīnas vadītāju, kurš vairākkārt pārsniedza atļauto braukšanas ātrumu un bēga no likumsargiem. Policisti autovadītāju apturēja Ventspils pusē, portālu \"Delfi\" informēja VP. 11. februāra vakarā uz autoceļa Rīga-Jūrmala-Ventspils VP Speciālo uzdevumu nodaļas darbinieku uzmanību piesaistīja kāds \"BMW\" markas transportlīdzeklis, kura vadītājs apsteidza policijas ekipāžu un viņa tālākais braukšanas stils, cenšoties apsteigt citus transportlīdzekļus, bija steidzīgs un teju balansēja uz pārkāpumu robežas. Ņemot vērā braucēja aizdomīgo un nepārliecinošo rīcību uz ceļa, likumsargi automašīnai pievērsa pastiprinātu uzmanību un vēroja tālākās darbības, nolūkā nepieļaut pārkāpumus. VP norāda, ka automašīnas \"BMW\" vadītājs uz īsu brīdi piestāja degvielas uzpildes stacijā, pēc kā turpināja ceļu, sākot manāmi pārsniegt atļauto braukšanas ātrumu. Izbraucot no Spuņciema, \"BMW\" vadītājs neievēroja arī ceļa apzīmējumu – baltu nepārtrauktu līniju, apdzenot priekšā braucošu transportlīdzekli, un paātrinot braukšanas ātrumu līdz 144 km/h. Likumsargi pietuvojās transportlīdzeklim, lai to apturētu, bet \"BMW\" ātrums turpināja pieaugt. Pamanot policijas automašīnas speciālos gaismas signālus, \"BMW\" vadītājs paātrināja braukšanas ātrumu līdz 225 km/h un uzsāka bēgšanu, kuras laikā veica arī pārgalvīgus manevrus un apdraudēja pretim braucošos satiksmes dalībniekus. Ņemot vērā bēgošā autovadītāja riskanto un agresīvo braukšanas manieri un rūpēs par savu un citu satiksmes dalībnieku drošību, policisti nodeva informāciju kolēģiem no citiem reģioniem, lūdzot papildu darbinieku piesaisti, vienlaikus turpinot sekot minētajam transportlīdzeklim. Pie Tukuma apļa \"BMW\" vadītājs pazuda no likumsargu redzes loka, bet, ņemot vērā, ka bēgošā agresīvā autovadītāja transportlīdzeklis ir reģistrēts Ventspilī, autovadītāja apturēšanai operatīvi tika piesaistīti kolēģi Kurzemes pusē. Jau pēc neilga laika tika ziņots, ka konkrētais transportlīdzeklis ir apturēts Ventspils pusē pirms Popes. Arī Speciālo uzdevumu nodaļas darbinieki, kuri jau sākotnēji bija šo autovadītāju fiksējuši, devās turp, lai sauktu autovadītāju pie administratīvās atbildības par izdarītajiem pārkāpumiem, informē VP. Pie automašīnas \"BMW\" stūres bija sēdies kāds 1985. gadā dzimis vīrietis, kurš jau iepriekš ir nonācis policijas redzeslokā par dažādiem ceļu satiksmes noteikumu pārkāpumiem. Viņš sākotnēji noliedza, ka ir bijis pie konkrētās automašīnas stūres Rīgas pusē un apgalvoja, ka tajā ir iesēdies tikai Ugālē, bet pirms tam braucis kāds cits. Taču, kad likumsargi parādīja video ierakstu no degvielas uzpildes stacijas Pierīgā, kur viņš bija sākotnēji apstājies, vīrietis savu versiju par notikušo mainīja. Policija par izdarītajiem ceļu satiksmes noteikumu pārkāpumiem – bēgšanu, ātruma pārsniegšanu Rīgas reģionā un Tukuma novadā, kā arī par agresīvu braukšanu, radot apdraudējumu citiem satiksmes dalībniekiem, – ir uzsākusi vairākus administratīvo pārkāpumu procesus. Tāpat bēgšanas laikā \"BMW\" vadītāju fiksēja fotoradars pie Smārdes.", "link": "https://www.delfi.lv/161/criminal/55263826/ar-225-kmh-begosu-bmw-soferi-pieriga-policija-notver-vien-ventspils-puse"},
{"title": "Pirmdienas rītā Rīgā notikušas 19 avārijas; pieci cietušie un bojāgājušais", "category": "Kriminālziņas", "body": "Valsts policija  (VP) no pulksten 6 līdz 11 visvairāk avāriju – 19 – noticis Rīgas reģionā. Rīgā notikuši divi ceļu satiksmes negadījumi ar cietušajiem un viens ar bojā gājušo, portāls \"Delfi\" uzzināja policijā. Ap pulksten 7.40 Rīgā, Granīta ielā notika sadursme starp trīs automašīnām \"Suzuki\", \"Volvo\" un \"Opel\". Pēc policijas rīcībā esošās sākotnējās informācijas bojā gāja automašīnas \"Suzuki\" vadītājs un trīs cilvēki ar gūtajām traumām tika nogādāti slimnīcā. VP par notikušo ir uzsākusi kriminālprocesu un skaidro negadījuma apstākļus. Tāpat Vidzemē avāriju dēļ cietuši divi cilvēki. Kopumā Latvijā VP šajā laika posmā ir reģistrējusi 35 ceļu satiksmes negadījumus bez cietušām personām. \" \" portālam \"Delfi\" sacīja VP pārstāve Līna Kaļķe.", "link": "https://www.delfi.lv/161/criminal/54961316/pirmdienas-rita-riga-notikusas-19-avarijas-pieci-cietusie-un-bojagajusais"},
{"title": "'Ferrari' šoferi tiesās par vismaz 100 eiro kukuli policistam", "category": "Kriminālziņas", "body": "Šonedēļ Noziedzīgu nodarījumu valsts institūciju dienestā izmeklēšanas prokuratūras prokurors tiesai nosūtīja krimināllietu, kurā pie kriminālatbildības saukts kāds vīrietis par to, ka viņš deva kukuli  Valsts policijas  (VP) darbiniekam, lai par izdarītu administratīvo pārkāpumu netiktu pieņemts lēmums par administratīvā pārkāpuma procesa uzsākšanu, portāls “Delfi” uzzināja prokuratūrā. Saskaņā ar apsūdzību  Ceļu policijas  darbinieki apturēja apsūdzētās personas vadīto \"Ferrari\" markas automašīnu par atļautā braukšanas ātruma pārsniegšanu, proti, vietā, kur atļautais maksimālais braukšanas ātrums ir 50 kilometri stundā (km/h), vīrietis automašīnu vadīja ar 120 km/h. Ceļu policijas darbinieki fiksēja apsūdzētā administratīvo pārkāpumu, apturēja viņa vadīto transportlīdzekli un lūdza uzrādīt transportlīdzekļa vadītāja apliecību un tā reģistrācijas apliecību. Apsūdzētais vīrietis pieprasīto dokumentu vietā Ceļu policijas darbiniekam deva ne mazāk kā divas 50 eiro banknotes, lai viņš nepieņemtu lēmumu par administratīvā pārkāpuma procesa uzsākšanu un soda piemērošanu. Prokurors apsūdzēto personu saucis pie kriminālatbildības par kukuļa, tas ir, materiālu vērtību, došanu personiski valsts amatpersonai, lai tā, izmantojot savu dienesta stāvokli, neizdarītu kādu darbību, un nodotais kukulis bija domāts šai valsts amatpersonai. Krimināllikumā par šāda noziedzīga nodarījuma izdarīšanu paredzēts sods – brīvības atņemšana uz laiku līdz pieciem gadiem, īslaicīga brīvības atņemšana, probācijas uzraudzība, sabiedriskais darbs vai naudas sods, sākot no 10 minimālajām mēnešalgām, kas šobrīd ir 5000 eiro. Apsūdzētais vīrietis savu vainu viņam izvirzītajā apsūdzībā neatzīst. Krimināllieta izskatīšanai nodota Rīgas pilsētas tiesai. Prokuratūrā norāda, ka neviena persona netiek uzskatīta par vainīgu, kamēr viņas vaina noziedzīga nodarījuma izdarīšanā netiek konstatēta Kriminālprocesa likumā noteiktajā kārtībā.", "link": "https://www.delfi.lv/161/criminal/54880156/ferrari-soferi-tiesas-par-vismaz-100-eiro-kukuli-policistam"},
{"title": "VDD aizturējis 'Kremļa lakstīgalu' no 'Baltijas antifašistiem'", "category": "Kriminālziņas", "body": "Valsts drošības dienests  (VDD) šonedēļ aizturējis prokremlisko blogeri Tatjanu Andrijecu, kura aktīvi darbojusies \" Telegram \" grupā \"Baltijas antifašisti\", liecina portāla \"Delfi\" rīcībā esošā informācija. VDD izplatītajā preses paziņojumā, neminot personas vārdu, norādīts, ka šā gada 6. februārī VDD aizturēja prokremlisku aktīvisti, kura saskaņā ar dienesta rīcībā esošo informāciju ir iesaistīta pret Latvijas nacionālās drošības interesēm vērstās aktivitātēs saziņas lietotnē \"Telegram\" izveidotā kanālā \"Baltijas antifašisti\". Andrijeca 14. Saeimas vēlēšanās kandidēja no \"Latvijas Krievu savienības\" saraksta. Informācijā Centrālajai Vēlēšanu komisijai viņa norādījusi, ka dzimusi 2000. gadā un beigusi Rīgas Juglas vidusskolu. Kā savu nodarbošanos norādījusi students. Viņai arī pieder dzīvoklis Zilupē. Andrijecas \"Facebook\" profilā redzams, ka viņa aktīvi publicējusi materiālus, kuros attaisnots Krievijas vardarbīgais iebrukums Ukrainā. Aktīviste kopā ar citiem patlaban Krievijā dzīvojošiem Latvijas valstpiederīgajiem VDD 2022. gada 28. novembrī uzsākta kriminālprocesa ietvaros tiek turēta aizdomās par palīdzības sniegšanu agresorvalstij Krievijai pret Latvijas Republiku vērstā darbībā, izvēršot sistemātiskus propagandas un ietekmes pasākumus saziņas lietotnē \"Telegram\". Aizturētā persona ir viena no kanāla \"Baltijas antifašisti\" administratoriem un moderatoriem. Persona kopš 2022. gada augusta dzīvoja Krievijā, taču nesen ieradās Latvijā. VDD personas uzturēšanās vietā veica tiesas sankcionētu kratīšanu, iegūstot dažādus datu nesējus, kuru saturu izvērtēs turpmākās izmeklēšanas gaitā. Tuvākajā laikā tiks lemts par procesuālā statusa un drošības līdzekļa piemērošanu aizturētajai personai. VDD \"Telegram\" kanālā \"Baltijas antifašisti\" ir fiksējis dažādas pret Latvijas nacionālās drošības interesēm vērstas aktivitātes. Šajā kanālā pastāvīgi tiek slavināta Krievija, tās politiskais režīms, ārpolitika un īstenotā agresija pret Ukrainu. Kanālā tiek publicēti aicinājumi veikt kiberuzbrukumus Latvijas valsts pārvaldes institūcijām un privātā sektora uzņēmumiem. Kanāla sekotāji tiek aicināti vākt informāciju par Latvijas Nacionālo bruņoto spēku un NATO sabiedroto spēku infrastruktūru Latvijas teritorijā. Tāpat kanālā tiek apkopota informācija par Latvijas valsts amatpersonām un citām sabiedrībā zināmām personām, kuras savā politiskajā un sabiedriskajā darbībā vēršas pret Krievijas izvērsto karu Ukrainā. Kā apgalvots kanālā, informāciju plānots nodot Krievijas specdienestiem un citām institūcijām, lai pret šīm personām tiktu īstenoti dažādi pasākumi. VDD vērtējumā šo aktivitāšu galvenais mērķis ir atbilstoši Krievijas interesēm ietekmēt sabiedrisko domu un lēmumu pieņemšanas procesu Latvijā, izdarot psiholoģisku spiedienu pret Latvijas amatpersonām un sabiedrību. Kā jau iepriekš ziņots, kriminālprocesu saistībā ar pretvalstiskām aktivitātēm \"Telegram\" kanālā \"Baltijas antifašisti\" un  vairākos līdzīga satura kanālos VDD uzsācis uz aizdomu pamata par Krimināllikuma 81.1 pantā paredzēto noziedzīgo nodarījumu, t.i., palīdzību ārvalstij pret Latvijas Republiku vērstā darbībā. Par šādu noziegumu draud līdz pieciem gadiem ilgs cietumsods.", "link": "https://www.delfi.lv/161/criminal/55200778/vdd-aizturejis-kremla-lakstigalu-no-baltijas-antifasistiem"},
{"title": "Grevcova pārsūdzējusi sev nelabvēlīgo spriedumu par melošanu CVK", "category": "Kriminālziņas", "body": "14. Saeimā ievēlētā deputāte  Glorija Grevcova  iesniegusi apelācijas sūdzību par Rīgas pilsētas tiesas Pārdaugavā spriedumu, ar kuru viņai par nepatiesu ziņu sniegšanu Centrālajai vēlēšanu komisijai (CVK), piespriests sabiedriskais darbs 160 stundu apmērā, informēja tiesā. Tāpat protestu par spriedumu iesniedzis prokurors. Prokurors iepriekš lūdza tiesu Grevcovai piespriest sabiedrisko darbu 200 stundu apmērā, kā arī naudas sodu 6200 eiro apmērā. Iepriekš Grevcova tiesas sēdē lūdza viņu attaisnot, apgalvojot, ka viņas vaina tiesas procesā netika pierādīta. Tāpat viņa uzsver, ka CVK dati tika mainīti vairākiem viņas partijas biedriem un par to tika informēts arī prokurors, taču viņš apsūdzētās vārdus nav ņēmis vērā. Prokurors tiesas debatēs norādīja, ka Grevcova apzinājās, ka viņas aizpildītā anketa tiks iesniegta CVK, kā arī nav tiešu pierādījumu par to, ka Grevcova saviem partijas biedriem bija iesniegusi patiesu informāciju par savu izglītību un darba pieredzi un kļūda CVK parādījās kļūdaini ievadot datus. Tāpat Grevcova ir parakstījusi CVK iesniegumu ar saviem \"kļūdainiem\" datiem, līdz ar ko būtu absurdi Grevcovu attaisnot tikai tāpēc, ka viņa varētu neizlasīt CVK anketu. Par šāda noziedzīga nodarījuma izdarīšanu var sodīt ar īslaicīgu brīvības atņemšanu no 15 dienām līdz trim mēnešiem, sabiedrisko darbu no 40 līdz 280 stundām vai naudas sodu līdz 100 Latvijā noteikto minimālo mēnešalgu apmērā. Iepriekš Grevcovas aizstāvis lūdza lietas materiāliem pievienot dažus dokumentus. Viens dokuments ir saistīts ar CVK pērnā gada 26.oktobra atbildi partijas \" Stabilitātei! \" priekšsēdētājam Aleksejam Rosļikovam, kurā CVK atteica iespēju labot Grevcovas CVK anketā ievadītos datus. Tāpat lietā tika pievienota izdruka no Grevcovas sūtītā e-pasta, kurā viņa bija nosūtījusi aizpildīto CVK anketu. Pēc Grevcovas teiktā tas tika izdarīts 1. jūlijā. Sūtītajā e-pastā bija norādīts, ka pēdējā Grevcovas darba vieta ir bijusi SIA \"Dolo\", kur viņa strādājusi par palīgstrādnieci. Izglītības sadaļā tika norādīts, ka Grevcova ir ieguvusi vidējo izglītību Rekavas vidusskolā 2008. gadā. Ņemot vērā, ka Grevcova iepriekš atteikusies paust viedokli par izvirzīto apsūdzību, pieņemts lēmums par lietas nodošanu vispārējā kārtībā, iepriekš atzina prokuratūrā. Vienlaikus kriminālprocesam, kurā apsūdzēta valsts amatpersona, kas ieņem atbildīgu stāvokli, saprātīga pabeigšanas termiņa nodrošināšana ir priekšrocība salīdzinājumā ar pārējām lietām. Neskatoties uz apsūdzību, Grevcova patlaban varēs turpināt pildīt  Saeimas  deputāta pienākumus. Saeimas Kārtības rullī teikts, ka deputāts, kas notiesāts par noziedzīgu nodarījumu, uzskatāms par izslēgtu no Saeimas sastāva ar dienu, kad stājas spēkā notiesājošs spriedums. Latvijā ir trīs instanču tiesas. Pērnā gada 7. oktobrī  Valsts policija  sāka kriminālprocesu pēc Krimināllikuma 272. panta saistībā ar deputātes iespējami apzināti nepatiesu ziņu sniegšanu CVK. Veicot nepieciešamās kriminālprocesa izmeklēšanas darbības un iegūstot pietiekošu pierādījumu kopumu, 17. oktobrī kriminālprocess paātrinātā kārtībā nodots prokuratūrai kriminālvajāšanas uzsākšanai pret vienu personu. Pirmstiesas izmeklēšanas laikā noskaidrots, ka Grevcova, būdama  14. Saeimas  vēlēšanu deputāta kandidāte, CVK iesniegusi ziņas par sevi, tai skaitā norādot informāciju sadaļā \"Darba vieta un ieņemamie amati\", kā arī \"Izglītība\". Šo ziņu sniegto patiesumu sagatavotajos dokumentos persona apliecināja ar savu parakstu, pēc kā parakstītos dokumentus nodeva personai, kura tos 13. jūlijā iesniedza CVK. Jau ziņots, ka partijas bijusī \"Stabilitātei!\" deputāte melojusi par savu darbavietu, pirmsvēlēšanu laikā CVK apzināti iesniedzot nepatiesu informāciju par to, vēstīja \"TV3 Ziņas\". Turklāt Grevcova CVK sniegusi nepatiesu informāciju arī par iegūto izglītību Latvijas Sporta pedagoģijas akadēmijā (LSPA), apstiprināja LSPA sabiedrisko attiecību un komunikācijas vadītāja Ilze Āķe-Vīksne. CVK Grevcova sniegusi informāciju, ka 2013.gadā ieguvusi augstāko izglītību LSPA pedagoga specialitātē. Tomēr Āķe-Vīksne, atbildot uz jautājumu par šīs informācijas patiesumu, norādīja, ka LSPA arhīvā šāda informācija nav pieejama. Persona ar šādu vārdu un uzvārdu neesot atrodama LSPA Studentu informatīvajā sistēmā, kas darbojas kopš 2004. gada. Tāpat Grevcova nav fiksēta ne absolventu sarakstā, ne studējošo sarakstā, akcentēja akadēmijas pārstāve. Grevcova plašāku atpazīstamību izpelnījusies ar savu darbību sociālajā vietnē \"TikTok\". Partija \"Stabilitātei\" 14. Saeimas vēlēšanās ieguva 11 mandātus. Savukārt vēlāk Grevcova partiju pameta un pievienojās politiskai partijai \"Apvienība Jaunlatvieši\".", "link": "https://www.delfi.lv/161/criminal/55652688/grevcova-parsudzejusi-sev-nelabveligo-spriedumu-par-melosanu-cvk"},
{"title": "Pie Vērmanes dārza Rīgā vairāki jaunieši piekauj meiteni; policija meklē aculieciniekus", "category": "Kriminālziņas", "body": "Valsts policija  (VP) ir saņēmusi informāciju, ka 9. jūnijā ap pusnakti nodarīti miesas bojājumi pilngadīgai jaunietei. Sākotnējā policijas rīcībā esošā informācija liecina, ka cietusī gājusi pa Vērmanes dārzu uz sabiedriskā transporta pieturu, kur pēc tam viņu piekāva vairāki jaunieši, portālu \"Delfi\" informēja VP. Kā norāda policijā, jauniete informēja, ka viņai aiz muguras gājuši divi jaunieši. Policijai cietusī skaidroja, ka bailēs no iespējama uzbrukuma, viņa izpūtusi gāzes baloniņu jauniešu virzienā. Pēc kā notikušajā iesaistījās citi apmēram 16 līdz 18 gadus veci jaunieši, kuri, iespējams, pazinuši iepriekš minētos un atradušies turpat netālu. Viens no viņiem parāvis meiteni aiz rokas, kā rezultātā viņa nokritusi, un nodarījis viņai miesas bojājumus. Saistībā ar notikušo uzsākts kriminālprocess pēc Krimināllikuma 13. nodaļas un policija turpina skaidrot precīzus notikušā apstākļus. Kā sociālajos medijos norāda kāda cietušās paziņa, meitene nav pazinusi jauniešus, un viņu starpā pat nav bijusi saruna. Viņa saņēmusi 12 sitienus pa galvu, ko veica vairāki jaunieši. Valsts policija aicina atsaukties notikušā aculieciniekus vai ikvienu, kuram ir informācija par notikušajā iesaistītajām personām, zvanot pa tālruņa numuru 67086800 vai 110, vai arī vēršoties klātienē Valsts policijas Rīgas reģiona pārvaldes Rīgas Austrumu pārvaldē Gogoļa ielā 7a.", "link": "https://www.delfi.lv/161/criminal/55652674/pie-vermanes-darza-riga-vairaki-jauniesi-piekauj-meiteni-policija-mekle-aculieciniekus"},
{"title": "Svētdien Jelgavā divās avārijās iesaistīti elektroskrejriteņi", "category": "Kriminālziņas", "body": "Aizvadītajā diennaktī Jelgavā divos satiksmes negadījumos bija iesaistīti elektroskrejriteņu šoferi, portālam \"Delfi\" pavēstīja  Valsts policijas  Zemgales reģiona pārvaldes pārstāve Dace Kalniņa. Kā liecina sākotnējā informācija, svētdien, 4. jūlijā Jelgavā, Rīgas ielā, līdz šim nenoskaidrots elektroskrejriteņa vadītājs, braucot pa gājēju ceļu, uzbrauca 2013. gadā dzimušai meitenei, kura guva traumas. Elektroskrejrieņa šoferis aizbrauca no notikuma vietas, par to likumā noteiktā kārtībā neinformējot policiju. Policijā par notikušo ir noformēts ceļu satiksmes negadījuma reģistrācijas protokols. Citā gadījumā svētdien Jelgavā, Rīgas ielā, kāda sieviete brauca ar elektroskrejriteni, krita un guva traumas. Sieviete tika nogādāta ārstniecības iestādē. Policija turpina skaidrot notikušā apstākļus, norādīja Kalniņa. \"Delfi\" jau ziņoja, ka šogad, salīdzinot ar iepriekšējiem gadiem, traumu skaits, kas gūts, pārvietojoties ar elektroskrejriteni, pieaug. Sīkāk par to, kā elektroskrejriteņu šoferi iekļaujas pilsētas satiksmē un cik lielā mērā viņi apdraud pārējos satiksmes dalībniekus, var lasīt  šeit . Tāpat arī \"Delfi\" žurnāliste piedalījās VP rīkotajā akcijā, dodoties izbraucienā ar policiju un vērojot, vai un cik lielā mērā cilvēki, kas Jelgavā pārvietojas ar elektroskrejriteņiem, zina noteikumus, kas attiecas uz viņiem. Sīkāk par to var lasīt  šeit . Kopumā aizvadītajā diennaktī VP Zemgales reģiona pārvaldes  Jelgavas  iecirknī saņemta informācija par 29 gadījumiem, kad iedzīvotāji vērsušies pēc palīdzības policijā, vai konstatēts, ka noticis noziedzīgs nodarījums. Ceļu satiksmes uzraudzības jomā pieņemti deviņi administratīvo pārkāpumu lēmumi.", "link": "https://www.delfi.lv/161/criminal/53359735/svetdien-jelgava-divas-avarijas-iesaistiti-elektroskrejriteni"},
{"title": "Aizvadītajā diennaktī ceļu satiksmes negadījumos cietuši 15 cilvēki; viens gājis bojā", "category": "Kriminālziņas", "body": "Aizvadītajā diennaktī valstī reģistrēti 103 ceļu satiksmes negadījumi, tajos cietuši 15 cilvēki un viens gājis bojā, portālu \"Delfi\" informēja  Valsts policija . Kopumā ceļu satiksmes jomā pieņemti 358 administratīvo pārkāpumu lēmumi, tajā skaitā 185 par ātruma pārsniegšanu. Vēl četri administratīvo pārkāpumu lēmumi pieņemti par automašīnas vadīšanu alkohola reibumā un viens par automašīnas vadīšanu narkotisko vielu iespaidā.", "link": "https://www.delfi.lv/161/criminal/53360925/aizvaditaja-diennakti-celu-satiksmes-negadijumos-cietusi-15-cilveki-viens-gajis-boja"},
{"title": "Šogad no nelikumīgas Latvijas-Baltkrievijas robežas šķērsošanas atturēti 3860 imigranti", "category": "Kriminālziņas", "body": "Šogad no no nelikumīgas Latvijas- Baltkrievijas  robežas šķērsošanas atturēti 3860 cilvēki, informēja Valsts robežsardzē. Savukārt humānu apsvērumu dēļ Latvijā uzņemti 194 cilvēki. Piektdien atturēti 22 cilvēki, sestdien – 43, svētdien – divi. Pērn kopumā novērsti 5286 cilvēku mēģinājumi nelikumīgi šķērsot Latvijas-Baltkrievijas robežu, savukārt 217 cilvēkiem humānu apsvērumu dēļ robežas šķērsošana netika liegta. Valdība 2021. gadā 10. augustā nolēma izsludināt ārkārtējo situāciju Ludzas un Krāslavas novados, kā arī Daugavpilī. Tā vairākkārt pagarināta, un pēdējais pagarinājums noteikts līdz 10. augustam. Iepriekš vairākkārt ticis debatēts, ka ārkārtējās situācijas vietā pierobežā varētu noteikt kādu citu regulējuma veidu, taču nekādas izmaiņas nav sekojušas. Iekšlietu ministrija  norādījusi, ka Krievijas sāktais un Baltkrievijas atklāti atbalstītais karš pret Ukrainu ir vērtējams kā papildu riska apstāklis un iespējama motivācija Baltkrievijai turpināt centienus destabilizēt situāciju uz valsts robežas ar Latvijas, tas ir, izdarīt spiedienu uz Eiropas Savienību (ES) un NATO. Arī no  Lietuvas  un  Polijas  kompetentajām institūcijām joprojām tiekot saņemta informācija par nelikumīgu valsts robežas šķērsošanu no Baltkrievijas teritorijas.", "link": "https://www.delfi.lv/161/criminal/55654602/sogad-no-nelikumigas-latvijas-baltkrievijas-robezas-skersosanas-attureti-3860-imigranti"},
{"title": "Bijušajam SAB darbiniekam Sparānam par valsts noslēpuma nelikumīgu vākšanu – trīs gadi cietumā", "category": "Kriminālziņas", "body": "Rīgas pilsētas tiesa  Vidzemes  priekšpilsētā pirmdien valsts noslēpuma nelikumīgā vākšanā apsūdzētajam bijušajam  Satversmes  aizsardzības biroja (SAB) darbiniekam Aigaram Sparānam piespriedusi cietumsodu uz trīs gadiem un diviem mēnešiem, noskaidroja tiesā. Līdz tiesas sprieduma spēkā stāšanās brīdim Sparānam kā drošības līdzeklis aizvien noteikts pienākums paziņot par dzīves vietas maiņu un aizliegums izbraukt no valsts. Prokurors, apsūdzētais, viņa aizstāvis un cietušais desmit dienu laikā no saīsinātā sprieduma pasludināšanas dienas var rakstveidā iesniegt tiesai lūgumu par pilna sprieduma sagatavošanu. Pēc pilnā sprieduma sastādīšanas lietas dalībniekiem būs iespēja to pārsūdzēt Rīgas apgabaltiesā. Šajā tiesā atrodas vēl viena krimināllieta, kurā par valsts noslēpuma nelikumīgu vākšanu apsūdzēta Sparāna dzīvesbiedre un arī bijusī SAB darbiniece Linda Sparāne. Šo lietu tiesa skatīs 2. oktobrī pulksten 12.30. Prokuratūras paziņojumā iestādes mājaslapā nekādi plašāki lietas apstākļi nav atklāti, vien norādīts, ka divas personas apsūdzētas pēc Krimināllikuma panta par spiegošanu, proti, tās, pildot dienesta pienākumus, nelikumīgi vāca valsts noslēpumu. Atbilstoši likumam \"Par valsts noslēpumu\" persona, kura ir tiesīga veikt darbu, kas saistīts ar valsts noslēpumu vai tā aizsardzību, ir personīgi atbildīga par likumā un Ministru kabineta noteikumos paredzēto valsts noslēpuma aizsardzības prasību izpildi, noteiktā slepenības režīma un sevišķās lietvedības noteikumu ievērošanu, teikts prokuratūras paziņojumā. Valsts drošības dienests  (VDD) 2020. gada aprīlī aizturēja Sparānu par kukuļņemšanu. Kā toreiz ziņoja Latvijas Televīzijas ( LTV ) raidījums \"de facto\", dienests Sparānam bija inkriminējis 35 000 eiro kukuļņemšanu. Raidījums ziņoja, ka liecības pret Sparānu kukuļošanas lietā sniedzis  Tukuma lidostas  līdzīpašnieks, dažādās ieroču un stratēģisko preču tirdzniecības krimināllietās pavīdējušais Konstantīns Soloduha. Sparāna advokāts Aleksandrs Berezins iepriekš apstiprināja, ka iespējamā kukuļņemšana tiek izmeklēta atsevišķā kriminālprocesā un šajā lietā VDD izmeklēšanu turpinot. Sparānam šajā lietā joprojām esot aizdomās turētā statuss. Savukārt 2021. gada pavasarī VDD rosināja Sparānu apsūdzēt citā lietā un 1.oktobrī Sparānam un viņa sievai izsniegta galīgā apsūdzība pēc Krimināllikuma panta par spiegošanu. Kā noskaidroja aģentūra LETA, apsūdzības izvirzītas, jo Sparānu mājās kratīšanas laikā tika atrasti atsevišķi valsts noslēpumu saturoši materiāli, kurus viņš bija ieguvis, vēl strādājot SAB. Berezins iepriekš skaidroja, ka Sparānam netiek inkriminēta sadarbība kādas ārvalsts labā, ar spiegošanu prokurors saprot pašu faktu, ka pie Sparāna atrasti šādi materiāli. \"Mēs esam vairākkārt iesnieguši sūdzības par to, ka apsūdzība ir celta nelikumīgi un spiegošana pati par sevi nozīmē sadarbību ar ārvalsti, darbošanos ārvalsts interesēs, taču sūdzības noraidītas, uzsverot, ka prokurors ir neatkarīgs un pats visu izlemj,\" iepriekš teica Berezins. Saskaņā ar Krimināllikumu par Sparānam un viņa dzīvesbiedrei inkriminēto nodarījumu var piemērot brīvības atņemšanu uz laiku no trim līdz 20 gadiem. Berezins arī iepriekš apstiprināja aģentūras LETA rīcībā esošo informāciju, ka 2021. gadā veikta dedzināšana Sparāna dzīvesvietā. Par notikušo informēta  Valsts policija , kas sākusi kriminālprocesu. Sparāns dedzināšanu saista ar savu iepriekšējo profesionālo darbību SAB un uzskata, ka tajā iesaistīts VDD un \"starptautisks ieroču tirgotājs\". Tirgotāja vārdu gan Sparāns nav minējis. VDD iepriekš paziņojumā presei rakstīja, ka 2020. gada 28. un 29. aprīlī dienests veica tiesas sankcionētas procesuālās darbības ar trīs personām saistītos objektos Rīgā. Procesuālās darbības, tajā skaitā kratīšanas, norisinājās VDD izmeklētā kriminālprocesā par kukuļņemšanu lielā apmērā. Toreiz VDD neko neminējis par iespējamu spiegošanu. Vairākos objektos veikto kratīšanu laikā VDD izņēma dažāda veida datu nesējus un dokumentus. Tāpat VDD aizturēja trīs personas. Sparānam kā drošības līdzekli tiesa piemēroja apcietinājumu, taču vēlāk viņš tika atbrīvots pret 50 000 eiro drošības naudu. Naudu vairāku dienu laikā savāca Sparāna tuvs draugs, mūžībā aizgājušās  Saeimas  Juridiskās komisijas vadītājas  Jutas Strīķes  (JKP) dzīvesbiedrs un bijušais Militārās izlūkošanas un drošības dienesta darbinieks Maigurs Strīķis. Daļu naudas atvēlēja arī Berezina pārstāvētais advokātu birojs. Strīķis vēlāk izplatīja paziņojumu, kurā pauda viedokli, ka lieta pret Sparānu lemta izjukšanai. LTV raidījums \"de facto\" ziņoja, ka iespējamās kukuļošanas lietā Soloduha kā starpniekus esot minējis uzņēmēju Edvīnu Inkēnu un bijušo politiķi Andreju Panteļējevu, kurš pa vidu politiskajai darbībai paspēja pastrādāt arī SAB. Vairākos maksājumos Soloduha it kā nodevis Sparānam kopumā 35 000 eiro. Sparāns izdienas pensijā devās 2018. gada nogalē.", "link": "https://www.delfi.lv/161/criminal/55655058/bijusajam-sab-darbiniekam-sparanam-par-valsts-noslepuma-nelikumigu-vaksanu-tris-gadi-cietuma"},
{"title": "Pirmdien avārijās Latvijā cietuši 26 cilvēki; pieķerti pieci dzērājšoferi", "category": "Kriminālziņas", "body": "Visvairāk negadījumu – 86 –, reģistrēti Rīgas reģionā. Šajās avārijās cietuši 18 cilvēki, no viņiem divi gājēji, viens velosipēdists un divi elektrisko skrejriteņu vadītāji. 15 negadījumi reģistrēti Kurzemē, kur cietis viens cilvēks, 12 – Latgalē, un arī tur bijis viens cietušais, 10 avārijas bijušas Zemgales reģionā – tur cietuši trīs cilvēki, bet četras – Vidzemē. Šajos negadījumos cietuši trīs cilvēki, no kuriem viens – velosipēdists. Kopumā ceļu satiksmes jomā pieņemts 351 administratīvo pārkāpumu lēmums. Kopumā 159 lēmumi pieņemti par ātruma pārsniegšanu. Savukārt par transportlīdzekļa vadīšanu alkohola reibumā uzsākti divi administratīvo pārkāpumu procesi un trīs kriminālprocesi.", "link": "https://www.delfi.lv/161/criminal/55655918/pirmdien-avarijas-latvija-cietusi-26-cilveki-piekerti-pieci-dzerajsoferi"},
{"title": "Piesaucot interviju 'Klubā', nesekmīgi cenšas noraidīt prokuroru Bunkus slepkavības lietā (plkst. 13.32)", "category": "Kriminālziņas", "body": "Mihails Uļmans Šajā tiesas sēdē aizstāvība pieteica noraidījumu lietas prokuroram Armīnam Meistaram. Savu noraidījumu Meistaram Uļmana aizstāvība pamatoja ar to, ka viņu rīcībā ir informācija par Meistara rīcību, kas pārkāpjot tiesību pamatprincipus, proti, Meistars esot sniedzis interviju \"izklaidējoši erotiska rakstura žurnālā\" \"Klubs\".  No žurnāla pirmās lapas, kur ir redzama \"puskaila sieviete ar daļēji atsegtām intīmām zonām\" arī noprotams, ka būs lasāma intervija ar Meistaru, skaidroja advokāte Olita Kauce. Pats Meistars gan noraidījumam nepiekrita, norādot, ka \"dažāda veida satura literatūras pievienošana lietas materiāliem\" neatbilstot kriminālprocesa būtībai,  Tiesa lēmumu par noraidījumu paziņos otrdien pulksten 13.20.", "link": "https://www.delfi.lv/161/criminal/55655954/piesaucot-interviju-kluba-nesekmigi-censas-noraidit-prokuroru-bunkus-slepkavibas-lieta-plkst-1332"},
{"title": "'Aicinājumam nesist neatsaucās' – cietusī stāsta par piekaušanu Vērmanes dārzā", "category": "Kriminālziņas", "body": "Kā stāsta meitene, starp viņu un vīriešiem, kas bija kādi pieci vai seši, vispār nebija nekāda dialoga – viņi vienkārši viņu piekāva. \"Vakarā ap 23.27 atgriezos mājās caur Vērmanes dārzu, skrienot uz 15. trolejbusu. Pēc tam kāds puisis no kompānijas, kas sēdēja uz soliņa, sāka skriet pēc manis un uzvesties agresīvi. Es sajutu piparu gāzes baloniņu somā un izsmidzināju to uz sāniem, lai iebiedētu,\" saka Daria. Viņa uzsver, ka piparu gāze neiekļuva nevienam acīs. \"Es uzreiz skrēju uz pieturu, un jauniešu kompānija uzreiz skrēja pēc manis. Puisis nometa mani zemē netālu no pieturas un sāka sist pa seju ar dūrēm,\" atceras meitene. Daria bija šoka stāvoklī un pēc incidenta devās mājās. Viņas draugs izsauca neatliekamo medicīnisko palīdzību, un viņu aizveda uz slimnīcu. Meitenei veica operāciju – bija salauzts deguns, tika sašūta piere. Bija arī zilumi uz galvas un kakla. Vienīgā frāze, kas izskanēja no uzbrucējiem, bija kādam malā stāvošajam, kurš teica, ka tā ir meitene, aicinot beigt viņu sist, uz ko pārējie neatsaucās. Jau vēstīts, ka  Valsts policija  (VP) ir saņēmusi informāciju, ka 9. jūnijā ap pusnakti nodarīti miesas bojājumi pilngadīgai jaunietei. Sākotnējā policijas rīcībā esošā informācija liecina, ka cietusī gājusi pa Vērmanes dārzu uz sabiedriskā transporta pieturu, kur pēc tam viņu piekāva vairāki jaunieši. Kā norāda policijā, jauniete informēja, ka viņai aiz muguras gājuši divi jaunieši. Policijai cietusī skaidroja, ka bailēs no iespējama uzbrukuma, viņa izpūtusi gāzes baloniņu jauniešu virzienā. Pēc kā notikušajā iesaistījās citi apmēram 16 līdz 18 gadus veci jaunieši, kuri, iespējams, pazinuši iepriekš minētos un atradušies turpat netālu. Saistībā ar notikušo uzsākts kriminālprocess pēc Krimināllikuma 13. nodaļas un policija turpina skaidrot precīzus notikušā apstākļus. Valsts policija aicina atsaukties notikušā aculieciniekus vai ikvienu, kuram ir informācija par notikušajā iesaistītajām personām, zvanot pa tālruņa numuru 67086800 vai 110, vai arī vēršoties klātienē Valsts policijas Rīgas reģiona pārvaldes Rīgas Austrumu pārvaldē Gogoļa ielā 7a.", "link": "https://www.delfi.lv/161/criminal/55657480/aicinajumam-nesist-neatsaucas-cietusi-stasta-par-piekausanu-vermanes-darza"},
{"title": "Par uzbrukumu vienaudzei Grīziņkalnā policija sāk kriminālprocesu", "category": "Kriminālziņas", "body": "Valsts policija  noskaidrojusi nepilngadīgo jaunieti, kura Rīgā, Grīziņkalnā uzbruka vienaudzei, informēja policijā. Jau ziņots, ka policija bija saņēmusi informāciju par 7. jūnijā Rīgā, Grīziņkalnā, notikušu konfliktu starp divām nepilngadīgām jaunietēm, kā rezultātā vienai tika nodarīti miesas bojājumi. Rīgas Austrumu iecirkņa darbinieki noskaidroja aizdomās turētās identitāti un dzīvesvietu, un pirmdien likumsargi viņu nogādāja policijā liecību sniegšanai. Policijas rīcībā esošā informācija liecina, ka cietusī iepriekš ir pazinusi aizdomās turēto jaunieti. Policijā sākts kriminālprocess par huligānismu, ja tas saistīts ar miesas bojājumu nodarīšanu cietušajam. Aizdomās turētajai ir piemērots drošības līdzeklis – policijas uzraudzība. Piekautās meitenes māte Latvijas Radio sacījusi, ka uzbrukums noticis 7. jūnijā. Viņas meita, kura ir 13 gadus veca, vakarā kopā ar draudzeni gājusi uz kādu \" Ghetto Games \" pasākumu Grīziņkalnā, kur uzbrukusi kāda cita, dažus gadus vecāka meitene. Uzbrukums arī esot nofilmēts un šajā video redzams, kā kāda pusaudze otrai uzbrūkošā tonī jautā, kā viņa viņu esot nosaukusi, un pēc tam, kad viņa saņem atbildi, seko sitiens pa galvu. Nākamajā kadrā meitene, kura tika sista, sēž zemē, šņukst un lūdzas piedošanu, bet otra pusaudze atkārto savu jautājumu, tad atkal spēcīgi iesit meitenei pa seju un vēl izsaka draudus.", "link": "https://www.delfi.lv/161/criminal/55657966/par-uzbrukumu-vienaudzei-grizinkalna-policija-sak-kriminalprocesu"},
{"title": "Tiesai nodod Valsts policijas vēsturē lielākās hašiša kravas krimināllietu", "category": "Kriminālziņas", "body": "Prokuratūra nodevusi  Ekonomisko lietu tiesai  Valsts policijas vēsturē lielākās hašiša kravas krimināllietu, informēja prokuratūra. Lietā apsūdzēti četri Latvijas valstspiederīgie un viens  Lietuvas  pilsonis, par to, ka viņas organizētā grupā neatļauti iegādājās, glabāja un realizācijas nolūkā pārvadāja 974 kilogramus hašiša, kā arī pārvietoja to pāri Latvijas robežai. Viena no šīm personām apsūdzēta arī par noziedzīgi iegūtu līdzekļu legalizēšanu lielā apmērā un viena persona apsūdzēta par narkotisko vielu neatļautu iegādāšanos un glabāšanu bez nolūka tās realizēt. Kā iepriekš publiski izskanējis, saskaņā ar pirmstiesas procesā iegūtajiem pierādījumiem un apsūdzībā norādīto organizētās grupas dalībnieki ārpus Latvijas iegādājās 974 kilogramus hašiša un noslēpa to celtniecības materiālu kravā, lai, ievedot kravu Eiropas Savienībā, hašišu nekonstatētu muitas kontrole. Celtniecības materiālu kravu ar paslēpto hašišu, kuru bija plānots nogādāt Krievijā, aizturēja  Valsts policija  Aizkraukles novada Klintaines pagastā. Latvija šajā narkotiku ceļā izmantota par vietu, kur ievestās narkotikas pārkraut un nosūtīt tālāk. Pirmstiesas kriminālprocesa veikšanas laikā atsevišķā lietvedībā tika izdalīts kriminālprocess pret divām citām noskaidrotām personām par iepriekš minētajām noziedzīgajām darbībām un tas nodots Lietuvas kompetentai iestādei kriminālvajāšanas turpināšanai. Minētais noziedzīgais nodarījums tika identificēts un atklāts ciešā sadarbībā ar ārvalstu kolēģiem un ES tiesībaizsardzības aģentūras \"Eiropols\". Tāpat būtiski uzsvērt, ka Latvijā izmeklētais noziedzīgais nodarījums ir tikai viens posms no ļoti liela un Eiropā sazarota organizētās noziedzības tīkla. Latvijā konstatētā un izņemtā hašiša krava bija par pamatu vairākās citās Eiropas valstīs izvērst speciālas aizturēšanas operācijas, kuru darbību koordinēja  Eiropas Savienības  aģentūra tiesu iestāžu sadarbībai krimināllietās \"Eirojusts\" un \"Eiropols\". Pērn  Jēkabpils  pusē kravas automašīnā atrastā hašiša krava palīdzējusi likumsargiem starptautiskā operācijā aizturēt 44 organizētu noziedzīgu grupu dalībniekus desmit valstīs, informēja Latvijas Valsts policija. 2021. gada martā Valsts policija sadarbībā ar Nodokļu un muitas policijas pārvaldes darbiniekiem, tostarp ar ES tiesībaizsardzības aģentūras \"Eiropols\" informatīvo atbalstu, Latvijas teritorijā, Jēkabpils apkaimē, uz Daugavpils šosejas, apturēja kravas automašīnu \"Volvo\", kuras puspiekabē bija izveidoti slēpņi hašiša pārvadāšanai. Sevišķi bīstamā narkotiskā viela bija rūpīgi paslēpta akmens plāksnēs un vēl papildus vairākkārt ietīta gan celofānā, gan plēvē, starp iepakojumiem izvietojot ar smakojošu šķidrumu, visdrīzāk petroleju, piesūcinātas salvetes nolūkā slēpt jebkādas pēdas par iespējamu narkotisko vielu pārvadāšanu. Izņemtās vielas kopējais apjoms pēc veiktajām ekspertīzēm sasniedza teju tonnu - 947 kilogramus. Jau ziņots, ka kravas vērtība \"melnajā tirgū\" vērtējama no 4,5 miljoniem eiro vairumtirdzniecībā līdz 15 miljoniem eiro mazumtirdzniecībā. Šī ir līdz šim lielākā Valsts policijas vēsturē izņemtā hašiša krava. Kopš neatkarības atjaunošanas Latvijas vēsturē lielākā narkotiku krava atrasta 2019.gada janvārī Kokneses novadā. Toreiz policija uzgāja kravu ar 42 kartona kastēm, kas visticamāk, sūtītas no Ekvadoras. Kastēs atradās 2195 briketes ar dažādiem logo - \"TNT\", \"Badboys\", \"Gold\" un ar delfīna attēlu. Šajās kastēs bija paslēpts kokaīns. Šajā lietā Latvijā aizturētas un apsūdzētas vairākas personas pret kurām patlaban turpinās tiesas process. Kopējais kokaīna saturošas vielas svars bez iepakojuma, kurš tika nogādāts ekspertīzei, bija 2 197 725 grami.", "link": "https://www.delfi.lv/161/criminal/55658274/tiesai-nodod-valsts-policijas-vesture-lielakas-hasisa-kravas-kriminallietu"},
{"title": "Tiesai nodod biznesmeņa pasūtījuma slepkavības lietu", "category": "Kriminālziņas", "body": "Valsts policija  (VP) pabeidz izmeklēšanu kriminālprocesā, kurā novērsa kāda biznesmeņa pasūtījuma slepkavību. Izmeklēšanas laikā aizdomās par slepkavības pasūtīšanu un organizēšanu aizturēts kāds 1992. gadā dzimušais vīrieša paziņa, kurš rīkojies mantkārīgu motīvu vadīts, portālu “Delfi” informēja VP. Aizturētā rīcībā jau bija informācija par cietušās personas dzīves vietu, ikdienas grafiku, pārvietošanās maršrutiem, kā arī bija jau sagatavoti nozieguma izdarīšanas rīki un līdzekļi. Šī gada 31. maijā izmeklēšana kriminālprocesā pabeigta un lieta pārsūtīta Rīgas Pārdaugavas prokuratūrai kriminālvajāšanas sākšanai. Operatīvā informācija, ka tiek plānota kāda uzņēmuma īpašnieka pasūtījuma slepkavība, policijas rīcībā nonāca 2022. gada nogalē un nekavējoties tika veikti nepieciešamie drošības pasākumi, lai novērstu draudus konkrētā cilvēka dzīvībai un veselībai, kā arī īstenota virkne neatliekamo procesuālo un operatīvo darbību, kuru laikā noskaidrots, ka slepkavības pasūtītājam jau ir zināma cietušā dzīvesvieta, ikdienas grafiks un pārvietošanās maršruti, kā arī ir jau sagatavoti nozieguma rīki un līdzekļi. Izmeklēšanas laikā tika veikts apjomīgs izmeklēšanas darbību komplekss, kuru laikā gan noskaidrots slepkavības pasūtītājs, gan novērts slepkavības pasūtījums tā sagatavošanas stadijā, un 2022. gada 16. decembrī aizdomās par noziedzīgo nodarījumu tika aizturēts kāds 1992. gadā dzimis vīrietis, kuram arī tika piemērots drošības līdzeklis apcietinājums. Izmeklēšanā noskaidrots, ka par aizdomās turēto atzītais vīrietis ir cietušā paziņa, un nozieguma pamatversija saistīta ar mantiska rakstura attiecībām, lai neatdotu cietušajam parādu. Kriminālprocesā vīrietis tiek turēts aizdomās par sagatavošanos slepkavības izdarīšanai mantkārīgā nolūkā pēc Krimināllikuma 117. panta 9. punkta un Krimināllikuma 15. panta trešās daļas. Šī gada 31. maijā Valsts policija izmeklēšanu kriminālprocesā pabeidza un nosūtīja Rīgas Pārdaugavas prokuratūrai kriminālvajāšanas sākšanai attiecībā pret aizdomās turēto.", "link": "https://www.delfi.lv/161/criminal/55658456/tiesai-nodod-biznesmena-pasutijuma-slepkavibas-lietu"},
{"title": "Bunkus slepkavības otrā sēde 'noslīkst lūgumu jūrā'", "category": "Kriminālziņas", "body": "Mihails Uļmans Jāiebilst, ka lietas skatīšana pēc būtības joprojām nav sākusies, jo, pirms prokuratūra var iepazīstināt tiesu ar apsūdzību, tiesai ir jāatrisina visi pieteiktie lūgumi. Paredzams, ka nākamajā tiesas sēdē, kas paredzēta 21. jūnijā pulksten 9, tiks skatīts lūgums par drošības līdzekļu maiņu Uļmanam un Babenko. Lietas tiesnese Sigita Dolniece arī atzina, ka bez šiem diviem jautājumiem  nākamajā sēdē būs jāvērtē vēl vairāki citi lūgumi. Dienas pirmajā pusē jau tika  noraidīts aizstāvības pieteiktais noraidījums lietas prokuroram  Armīnam Meisteram.", "link": "https://www.delfi.lv/161/criminal/55658122/bunkus-slepkavibas-otra-sede-noslikst-lugumu-jura"},
{"title": "Kumeļa nogalināšana Siguldā: tiesa apcietina vienu aizdomās turēto", "category": "Kriminālziņas", "body": "Apcietinājums piemērots 1982. gadā dzimušajam vīrietim, bet diviem 2006. gadā dzimušajiem pusaudžiem piemēroti ar brīvības atņemšanu nesaistīts drošības līdzekļi. Noziedzīgais nodarījums  tika izdarīts Siguldā , kur kādā zirgu audzētavas aplokā konstatēta zirga galva un kājas bez rumpja. Netālu no tā atrasta vieta, kur bojāgājušais zirgs ticis sadalīts un pēc tam, iespējams, aizvests ar ķerru prom. Zirgs bija astoņus mēnešus vecs kumeļš, kura vērtība ir aptuveni 4000 eiro. Divas dienas vēlāk, 15. februārī, veicot izmeklēšanas darbības, policija aizturēja  trīs iespējamās vainīgās personas  – 1982.gadā dzimušu vīrieti un divus 2006. gadā dzimušus jauniešus. Visi trīs iepriekš ir nonākuši policijas redzeslokā par dažādiem noziedzīgiem nodarījumiem, tai skaitā, par zādzībām un narkotisko vielu nelikumīgu apriti. Pie viena no aizturētajiem vīriešiem dzīvesvietā likumsargi veica kratīšanu, kuras laikā atrasta un izņemta gaļa, kauli, divas gaļasmašīnas, astoņas patronas, naži, ar asinīm notraipīta ķerra un sporta apavi ar asinīm uz tām. Sākotnējā policijas rīcībā esošā informācija liecina, ka vīrieši zirgu nogalinājuši, lai izmantotu tā gaļu savām vajadzībām pārtikā. Taču precīzs nozieguma izdarīšanas motīvs vēl tiks skaidrots. Likums par cietsirdīgu izturēšanos pret dzīvnieku, kā rezultātā tas gājis bojā, un ja tas izdarīts publiskā vietā vai nepilngadīgā klātbūtnē, vai ja to izdarījusi personu grupa pēc iepriekšējas vienošanās paredz brīvības atņemšanu līdz pieciem gadiem, sabiedrisko darbu vai naudas sodu.", "link": "https://www.delfi.lv/161/criminal/55258314/kumela-nogalinasana-sigulda-tiesa-apcietina-vienu-aizdomas-tureto"},
{"title": "Prokuratūrai nodota lieta pret videoblogeri par nacionālā naida provocēšanu un Krievijas noziegumu attaisnošanu", "category": "Kriminālziņas", "body": "Šā gada 3. februārī  Valsts drošības dienests  (VDD) pabeidza izmeklēšanu 2022. gadā pret prokremliski noskaņotu blogeri uzsāktā kriminālprocesā par  Krievijas  bruņoto spēku Ukrainā īstenoto noziegumu attaisnošanu un slavināšanu, kā arī centieniem izraisīt naidu un nesaticību starp dažādu tautību iedzīvotājiem. Dienests kriminālprocesa materiālus ir nosūtījis prokuratūrai kriminālvajāšanas uzsākšanai, portāls \"Delfi\" uzzināja VDD. \"Delfi\" jau vēstīja, ka pērn VDD aizturēja  videoblogeri Kirilu Fjodorovu , kuram ir \"Youtube\" kanāls, kura tulkotais nosaukums nozīmē \"Ieroču vēsture\". Minētajam \"Youtube\" kanālam bija vairāk nekā 500 000 abonementu, bet katru video vidēji noskatījās aptuveni 600 000 cilvēku, bet populārākos – vairāk nekā miljons. Šajos video materiālos tiek attaisnota Krievijas vardarbība Ukrainā. Kriminālprocesu VDD uzsāka 2022. gada 16. martā saistībā ar šīs personas veidoto un publicēto saturu interneta vietnēs \"YouTube\" un \" Telegram \" izveidotos kanālos. Ņemot vērā izmeklēšanas gaitā iegūto pierādījumu kopumu, VDD rosina prokuratūru blogeri apsūdzēt par Krimināllikuma 74.1 pantā un 78. panta otrajā daļā paredzēto noziedzīgo nodarījumu izdarīšanu, t.i., par kara noziegumu un noziegumu pret mieru attaisnošanu un slavināšanu un par darbību, kas vērsta uz nacionālā naida un nesaticības izraisīšanu, izmantojot automatizētu datu apstrādes sistēmu. Par šādiem noziegumiem draud līdz pieciem gadiem ilgs cietumsods. VDD skaidroja, ka izmeklēšanas gaitā iegūtā informācija liecina, ka aizdomās turētais regulāri veidoja un neierobežotam personu lokam darīja pieejamus videomateriālus un publikācijas par Krievijas uzsākto karu pret Ukrainu, interpretējot notikumus atbilstoši Kremļa interesēm. Šajos kara norises apskatos blogeris Krievijas bruņoto spēku iebrukumu Ukrainā vērtēja kā pareizu un nepieciešamu, kā arī slavēja Krievijas bruņoto spēku varenību, izvēlēto militāro taktiku un sasniegumus, vienlaikus mērķtiecīgi noniecinot  Ukrainas  armiju. Krievijas bruņoto spēku veiktos kara noziegumus pret Ukrainas civiliedzīvotājiem un nodarītos postījumus civilajai infrastruktūrai blogeris nereti manipulatīvi piedēvēja Ukrainas armijai. Personas izteikumos VDD ir konstatējis arī latviešu un ukraiņu nomelnošanu, kas vērsta uz naida un nesaticības izraisīšanu pret šīm tautām.", "link": "https://www.delfi.lv/161/criminal/55199570/prokuraturai-nodota-lieta-pret-videoblogeri-par-nacionala-naida-provocesanu-un-krievijas-noziegumu-attaisnosanu"},
{"title": "Rosina sākt kriminālvajāšanu pret policistu par kukuļņemšanu un tabakas kontrabandas piesegšanu", "category": "Kriminālziņas", "body": "Iekšējās drošības birojs  (IDB) šī gada maija beigās Rīgas tiesas apgabala prokuratūrai nosūtīja kriminālprocesu kriminālvajāšanas uzsākšanai pret  Valsts policijas  (VP) Rīgas reģiona pārvaldes amatpersonu, kura ilgstošā laika periodā pieņēmusi kukuļus, lai tādējādi piesegtu akcīzes preču pretlikumīgu tirdzniecību, kā arī par noziedzīgi iegūtu līdzekļu legalizēšanu lielā apmērā, portālu \"Delfi\" informēja birojā. Vienlaikus IDB rosina uzsākt kriminālvajāšanu pret trim privātpersonām. IDB pirmstiesas izmeklēšanas gaitā guva pierādījumus tam, ka policists, kura dienesta pienākumos savulaik ietilpa ar akcīzes nodokli apliekamu preču pretlikumīgas tirdzniecības apkarošana, ilgstošā laika periodā pēc pieprasīšanas regulāri saņēma kukuļus no privātpersonām, kuras nodarbojās ar tabakas izstrādājumu nelikumīgu apriti, lai tādējādi netiktu fiksēts minētais likumpārkāpums normatīvajos aktos noteiktā kārtībā. Pirmstiesas izmeklēšanā tika noskaidrots, ka VP amatpersonai kopumā kukulī tika nodota skaidra nauda vairāk nekā 8000 eiro vērtībā. Veicot izmeklēšanu, IDB noskaidroja, ka divas no trim privātpersonām, personu grupā pēc iepriekšējas vienošanās, veica pretlikumīgu tabakas izstrādājumu glabāšanu, pārvadāšanu un realizēšanu, kā arī iegādājās, glabāja un pārvadāja psihotropās vielas lielā apmērā realizācijas nolūkā. Vienlaikus IDB noskaidroja, ka policists, kā arī divas privātpersonas legalizēja noziedzīgi iegūtus finanšu līdzekļus lielā apmērā. Saistībā ar iepriekš minētajām pretlikumīgajām darbībām pret likumsargu rosināts uzsākt kriminālvajāšanu par Krimināllikuma 320. panta trešajā daļā paredzēto noziedzīgo nodarījumu – kukuļņemšanu, Krimināllikuma 195. panta trešajā daļā paredzēto noziedzīgo nodarījumu – noziedzīgi iegūtu finanšu līdzekļu legalizēšanu lielā apmērā. Krimināllikuma 320. pants kā sodu paredz sodu ar brīvības atņemšanu uz laiku no diviem līdz desmit gadiem, konfiscējot mantu vai bez mantas konfiskācijas un atņemot tiesības uz noteiktu nodarbošanos vai tiesības ieņemt noteiktu amatu uz laiku līdz pieciem gadiem. Savukārt šī paša likuma 195. pants par noziedzīgi iegūtu līdzekļu legalizēšanu lielā apmērā paredz sodu ar brīvības atņemšanu uz laiku no trim līdz divpadsmit gadiem, konfiscējot mantu vai bez mantas konfiskācijas, un ar probācijas uzraudzību uz laiku līdz trim gadiem vai bez tās. Attiecībā pret divām no trim privātpersonām rosināts uzsākt kriminālvajāšanu par kukuļdošanu, tabakas izstrādājumu nelikumīgu uzglabāšanu, pārvadāšanu un realizāciju, kā arī par psihotropo vielu neatļautu iegādāšanos, glabāšanu, pārvadāšanu realizācijas nolūkā lielā apmērā. Vienlaikus pret divām privātpersonām rosināts uzsākt kriminālvajāšanu par Krimināllikuma 195.panta trešajā daļā paredzēto noziedzīgo nodarījumu – noziedzīgi iegūtu finanšu līdzekļu lielā apmērā.", "link": "https://www.delfi.lv/161/criminal/54412620/rosina-sakt-kriminalvajasanu-pret-policistu-par-kukulnemsanu-un-tabakas-kontrabandas-piesegsanu"},
{"title": "Ušakovs vēršas prokuratūrā pret Staķi un prokuroru Zelču par nepatiesu liecību sniegšanu", "category": "Kriminālziņas", "body": "Eiropas  Parlamenta (EP) deputāts, kādreizējais Rīgas mērs  Nils Ušakovs  (S) vērsies Ģenerālprokuratūrā pret pašreizējo Rīgas mēru Mārtiņu Staķi (PP) un prokuroru Monvidu Zelču par nepatiesu liecību sniegšanu un pierādījumu viltošanu, informēja Ušakovs. EP deputāts pret Staķi vērsies par nepatiesu liecību sniegšanu un dokumentu viltošanu, bet pret prokuroru Zelču - par dokumentu sagrozīšanu jeb pierādījumu viltošanu un apzināti nelikumīga lēmuma taisīšanu, kā arī par EP deputātu maldināšanu. Ušakovs prasa sākt izmeklēšanu un saukt Staķi un Zelču pie kriminālatbildības. Iesniegums saistīts ar kriminālprocesu par braukšanas maksas atvieglojumiem, kas ir ierosināts pret vairākām personām, tai skaitā pret Ušakovu. Politiķis uzskata, ka viņa vainošana vairāk nekā 10 miljonu eiro zaudējumu nodarīšanā esot absurds.  Rīgas domes  deputāti kolektīvi nobalsoja par saistošiem noteikumiem. Tā rezultātā Rīgā pensionāri un skolēni varējuši pārvietoties bez maksas visos Rīgas sabiedriskā transporta maršrutos. \"Es lepojos ar šo lēmumu, jo tas bija absolūti tiesisks un likumīgs lēmums,\" pauž Ušakovs. Viņaprāt tas bijis tipveida lēmums. Identiski lēmumi par kompensācijām un atlaidēm sabiedriskajā transportā citās Latvijas pašvaldībās tiekot pieņemti regulāri. Pašvaldība kompensē noteiktas iedzīvotāju kategorijas pārvadājumus neatkarīgi no tā, kurš tieši pārvadātājs šos pārvadājumus veic. Ušakovs ir pārliecināts, ka šis lēmums neesot ietekmējis pašvaldības uzņēmuma \" Rīgas satiksme \" peļņu, jo no pašvaldības piešķirtajām pārvadājuma kompensācijām tai peļņa neveidojas. Viņaprāt, pašreizējais Rīgas mērs, iespējams, izmantojot dienesta stāvokli, uzdevis Rīgas pašvaldības izpilddirektoram izmantot \"Rīgas satiksmes\" kapitāldaļu turētāja tiesības, lai piespiestu \"Rīgas satiksmes\" valdi veikt apzināti nepatiesus aprēķinus un viltot grāmatvedības dokumentus, lai šķietami pamatotu uzņēmuma zaudējumus. Ušakovs uzskata, ka Zelčs sniedzis apzināti nepatiesus apgalvojumus un apzināti ietvēris nepatiesas ziņas kriminālprocesuālos dokumentos. Kā aģentūrai LETA skaidroja Staķis, viņš šo rīcību vērtē kā Ušakova gļēvulīgu izmisuma soli. \"Ja draud Eiropas Parlamenta deputāta imunitātes atņemšana un kriminālvajāšana, tad, saprotams, ka jāķeras pie pēdējā salmiņa - sūdzību rakstīšanas ģenerālprokuroram,\" saka Staķis. Viņaprāt, Ušakova mērķis ir pasniegt šo krimināllietu kā \"politisku izrēķināšanos\". Tā neesot taisnība, jo šī lieta neesot sākta ne pēc Staķa, ne pēc Rīgas pašvaldības iniciatīvas. \"Vienlaikus Rīgas domes pienākums ir sadarboties ar izmeklēšanu. Kas attiecas uz pārmetumiem, kuri adresēti man, tad tie ir murgi. Cienījami būtu pierādīt savu patiesību tiesā, nevis mētāties ar absurdiem apgalvojumiem publiskajā telpā,\" saka Staķis. Viņš atgādināja, ka saistībā ar pilsētas saimniecību kopumā bija uzsākti 40 kriminālprocesi, kamēr Rīgas domē pie varas bija \" Saskaņas \" vadītā koalīcija. Staķis cer, ka šī lieta noslēgsies ar ātru un taisnīgu rezultātu. Kā ziņots,  Korupcijas  novēršanas un apkarošanas birojs ( KNAB ) rosinājis  Ģenerālprokuratūrai  apsūdzēt bijušo Rīgas mēru Ušakovu, viņa toreizējo vietnieku Ameriku un vēl vairākas personas lietā par aptuveni desmit miljonu eiro zaudējumu radīšanu Rīgas pašvaldībai un tās kapitālsabiedrībai. KNAB nodeva Ģenerālprokuratūrai kriminālprocesu, kurā ieguva pietiekamus pierādījumus, ka četras bijušās Rīgas domes un tās kapitālsabiedrības amatpersonas, kā arī viena fiziska persona, mantkārīgu mērķu vadītas, radīja minibusu pasažieru pārvadājumu pilnsabiedrībai ienākumus, kuru daļa bija atmaksājama kā regulārs kukulis skaidrā naudā divām bijušajām Rīgas domes augstākajām amatpersonām, aģentūru LETA informēja KNAB. Noziedzīgo nodarījumu rezultātā pašvaldībai un tās kapitālsabiedrībai radīts vairāk nekā 10 miljonu eiro mantiskais zaudējums. KNAB izmeklēšanā iegūtie pierādījumi liecina, ka bijušais Rīgas domes priekšsēdētājs un viņa vietnieks, izmantojot savu kā pašvaldības vadošo amatpersonu dienesta stāvokli, pieprasīja no fiziskas personas - minibusu pasažieru pārvadājumu pilnsabiedrības pastarpinātā īpašnieka - kukuli lielā apmērā. Izmeklēšanā noskaidrots, ka bijušais Rīgas domes priekšsēdētājs, viņa vietnieks un pilnsabiedrības pastarpinātais īpašnieks vienojās par nepieciešamajām darbībām, lai īstenotu kukuļošanu. Vienošanās paredzēja veikt izmaiņas normatīvajos aktos, lai pilnsabiedrība varētu saņemt no Rīgas domes caur tās kapitālsabiedrību maksājumus par pasažieru ar braukšanas maksas atvieglojumiem pārvadāšanu, un 30% no šiem ieņēmumiem katru mēnesi skaidrā naudā kā kukuli maksāt Rīgas domes priekšsēdētājam un viņa vietniekam. Šādus papildu ienākumus pilnsabiedrība un tās dalībnieki guva no 2018.gada maija līdz 2020.aprīlim. Lai panāktu grozījumus normatīvajos aktos, divas citas pašvaldības kapitālsabiedrības amatpersonas sagatavoja un sniedza lēmumpieņēmējiem nepatiesu informāciju par braukšanas maksas atvieglojumu piešķiršanas pamatotību un ietekmi uz pašvaldības un tās kapitālsabiedrības saimnieciskajām interesēm. Noziedzīgajā nodarījumā iesaistītās personas apzinājās braukšanas maksas atvieglojumu ieviešanas prettiesiskumu un zaudējumu radīšanu Rīgas domei un tās kapitālsabiedrībai. Noziedzīgo nodarījumu rezultātā radītas smagas sekas - pašvaldībai un tās kapitālsabiedrībai nodarīts vairāk nekā 10 miljonu eiro mantiskais zaudējums. KNAB rosinājis sākt kriminālvajāšanu pret četrām bijušajām valsts amatpersonām un vienu fizisku personu, kā arī turpināt pirmstiesas izmeklēšanas laikā uzsākto piespiedu ietekmēšanas līdzekļu piemērošanas procesus pret četrām juridiskām personām, kuru interesēs īstenoti noziedzīgie nodarījumi. KNAB šo kriminālprocesu 2023.gada 13.februārī izdalīja no iestādes 2019.gadā sākta kriminālprocesa. KNAB izmeklēja kukuļa lielā apmērā piedāvājuma pieņemšanu, ja kukuli pieprasījusi valsts amatpersona, kas ieņem atbildīgu stāvokli, kukuļa lielā apmērā piedāvāšanu un apsolīšanu pēc tā pieprasīšanas, kā arī dienesta stāvokļa ļaunprātīgu izmantošanu, kas izraisījusi smagas sekas. Marta beigās \"Latvijas Televīzijas\" raidījums \"de facto\" vēstīja, ka minētajā lietā iesaistīti arī Rīgas domes Satiksmes departamenta kādreizējais vadītājs  Emīls Jakrins  un pašvaldībai piederošās \"Rīgas satiksmes\" bijušais vadītājs Leons Bemhens, Amerika kādreizējais partijas biedrs Aleksandrs Brandavs, kura vārds ir saistīts ar uzņēmumu \" Rīgas mikroautobusu satiksme \" (RMS). Brandavs 2018.gadā bija RMS patiesais labuma guvējs. Ušakovs un Ameriks patlaban ir Eiropas Parlamenta (EP) deputāti. Tāpat ziņots, ka Rīgas pilsētas tiesa pērn decembrī attaisnoja Ušakovu krimināllietā par aizliegtas videonovērošanas ierīces glabāšanu. Prokuratūra apsūdzību Ušakovam uzrādīja 2021.gada nogalē pēc Krimināllikuma panta par sevišķā veidā veicamiem operatīvās darbības pasākumiem speciāli radītu vai pielāgotu iekārtu, ierīču vai instrumentu aprites aizlieguma pārkāpšanu. 2021.gada novembrī EP atcēla Ušakovam deputāta imunitāti.", "link": "https://www.delfi.lv/161/criminal/55659264/usakovs-versas-prokuratura-pret-staki-un-prokuroru-zelcu-par-nepatiesu-liecibu-sniegsanu"},
{"title": "Otrdien avārijās cietuši 27 cilvēki", "category": "Kriminālziņas", "body": "Kopumā ceļu satiksmes jomā pieņemti 433 administratīvo pārkāpumu lēmumi, tajā skaitā 175 par ātruma pārsniegšanu un deviņi par agresīvu braukšanu. Savukārt par transportlīdzekļa vadīšanu alkohola reibumā uzsākti divi administratīvo pārkāpumu procesi un desmit kriminālprocesi, tāpat ir uzsākts viens kriminālprocess par transportlīdzekļa vadīšanu iespējamā narkotisko vielu iespaidā.", "link": "https://www.delfi.lv/161/criminal/55660130/otrdien-avarijas-cietusi-27-cilveki"},
{"title": "Militārā policija sākusi kriminālprocesu par sabiedroto degvielas vedēja degšanu Salaspilī", "category": "Kriminālziņas", "body": "Militārā policija  sākusi kriminālprocesu par sabiedroto degvielas vedēja degšanu Salaspilī, informēja Nacionālo bruņoto spēku (NBS) komandiera preses virsniece Sandra Brāle. Patlaban tiek veiktas izmeklējošās darbības un plašākus komentārus NBS nesniedz. Jau ziņots, ka otrdien pulksten 15.22 saņemts izsaukums uz Zviedru ielu Salaspilī, kur uz vilcēja treilera aizdedzies transportlīdzeklis degvielas pārvadāšanai. Ugunsdzēsēji  ap tuvējām kanalizācijas akām izveidoja apvaļņojumu, lai novērstu dzēšanas rezultātā radušā šķidruma nokļūšanu kanalizācijas akās. Tehnika pēc militārajām mācībām bija transportēta no  Somijas  uz Lietuvu caur Latviju. Negadījumā cietušo nav. Kopējā degšanas platība bija 70 kvadrātmetri. Cisterna bija noslēgta, un degvielas noplūde no tās nenotika.", "link": "https://www.delfi.lv/161/criminal/55661894/militara-policija-sakusi-kriminalprocesu-par-sabiedroto-degvielas-vedeja-degsanu-salaspili"},
{"title": "Par sadarbību ar Kremļa propagandas mediju aizturēts 'Latvijas nolādētājs' Marats Kasems", "category": "Kriminālziņas", "body": "Šī gada 3. janvārī  Valsts drošības dienests  (VDD) aizturējis Latvijas pilsoni saistībā ar aizdomām par saimnieciskā resursa nodrošināšanu  Eiropas Savienības  (ES) sankcijām pakļautam Kremļa propagandas resursam, portāls \"Delfi\" uzzināja VDD. \"Delfi\" rīcībā esošā informācija liecina, ka tas ir bijušais \"Sputņik Lietuva\" redaktors Marats Kasems. Aizturēšana tika veikta kriminālprocesa ietvaros, kuru VDD uzsācis saskaņā ar Krimināllikuma 84. panta pirmo daļu, proti, par ES noteikto sankciju iespējamu pārkāpšanu. Kasems 2013.gadā kandidēja Salaspils novada domes vēlēšanās no partijas \"Saskaņa\", taču pēc tam tika izslēgts no partijas, jo sociālajos tīklos un citos interneta portālos plašu ievērību piesaistīja video, kurā viņš redzams, gānoties par pašvaldību vēlēšanu rezultātiem. 2018. gadā Kasems kandidēja Saeimas vēlēšanās no partiju apvienības \"Par alternatīvu\". Viņš sarakstā bija pieteikts kā Kremļa propagandas medija \"Rossia Segodja\" žurnālists. Vēlāk Kasems kļuva par \"Sputņik Lietuva\" redaktoru, bet 2019. gadā Lietuva pasludināja viņu par \"persona non grata\" un uz pieciem gadiem liedza iebraukšanu valstī. Pēdējos gados Kasems regulāri uzturējās Krievijā, kur piedalījās dažādos Krievijas propagandas raidījumos, arī pēc Krievijas iebrukuma Ukrainā. 2022. gada nogalē Kasems atbrauca uz Latviju, kur sagaidīja 2023. gadu, sociālos tīklos publicējot arī fotogrāfiju pie Brīvības pieminekļa. Kasems arī 2013. gadā izcēlās ar video, kurā nolādēja Latvijas iedzīvotājus pēc tam, kad bija zaudējis vēlēšanās. Aizturētā Latvijas pilsoņa aktivitātēm VDD sekojis līdzi jau ilgstoši. Persona strādā vienā no Kremļa kontrolē esošās aģentūras \"Rossiya Segodnya\" informācijas resursiem, kas izplata Kremļa interesēm atbilstošus vēstījumus, tajā skaitā regulāri diskreditējot Latviju un tās sabiedrotās valstis. Pēc Krievijas iebrukuma Ukrainā šis Kremļa propagandu veidojošais un izplatošais resurss ES dalībvalstīs ir bloķēts saistībā ar Krievijas militārās agresijas pret Ukrainu attaisnošanu un darbībām situācijas destabilizēšanai citās Eiropas valstīs. Aizturētais Latvijas pilsonis šajā informācijas resursā ieņem vadošu amatu, organizējot un vadot satura veidošanu. Persona vairākus gadus dzīvoja un strādāja Krievijā, bet 2022. gada nogalē ieradās Latvijā. VDD atgādina, ka sankcijām pakļautiem uzņēmumiem ir aizliegts nodot gan finanšu, gan saimnieciskos resursus, tajā skaitā veikt darbu to labā. Personai ir piemērots aizdomās turētā statuss un kā drošības līdzeklis noteikts apcietinājums. Kasema advokāte Imma Jansone portālam \"Delfi\" norādīja, ka vēl nav saņēmusi lietas materiālus, bet pēc tam lems par lēmuma par apcietinājumu pārsūdzēšanu. Izmeklēšana šajā kriminālprocesā turpinās un VDD sniegs papildu informāciju par izmeklēšanas gaitu atbilstoši kriminālprocesa virzībai. Jau 2020. gada 16. janvārī VDD pret vairākiem Latvijas valstspiederīgajiem, kuri veidoja saturu Krievijas Federācijai piederošās aģentūras \"Rossiya Segodnya\" informācijas resursiem \" Sputnik \" un \"Baltnews\", uzsāka kriminālprocesu par iespējamu starptautisko sankciju pārkāpšanu. Aģentūras \"Rossiya Segodnya\" ģenerāldirektors ir Vladimiram Putinam pietuvinātais Dmitrijs Kiseļovs, pret kuru ES ir noteikusi sankcijas par tā pārvaldībā esošo informācijas resursu izmantošanu Krievijas agresīvās ārpolitikas realizēšanai, konkrēti – darbībām Ukrainas teritoriālās integritātes, suverenitātes un neatkarības graušanas atbalstam. Pirmstiesas izmeklēšana 2020. gadā uzsāktajā kriminālprocesā ir noslēgusies un kriminālprocesa materiāli 2021. gada 24. septembrī ir nosūtīti prokuratūrai, rosinot pret satura veidotājiem uzsākt kriminālvajāšanu.", "link": "https://www.delfi.lv/161/criminal/55100776/par-sadarbibu-ar-kremla-propagandas-mediju-aizturets-latvijas-noladetajs-marats-kasems"},
{"title": "Prokremlisko aktīvisti Andrijecu patur apcietinājumā", "category": "Kriminālziņas", "body": "Rīgas apgabaltiesa  šodien nolēma nemainīt drošības līdzekli un paturēt apcietinājumā prokremlisko aktīvisti Tatjanu Andrijecu. Andrijeca saskaņā ar Valsts drošības dienesta (VDD) rīcībā esošo informāciju ir iesaistīta pret Latvijas nacionālās drošības interesēm vērstās aktivitātēs saziņas lietotnē \"Telegram\" izveidotā kanālā \"Baltijas antifašisti\". Aktīviste kopā ar citiem patlaban Krievijā dzīvojošiem Latvijas valstpiederīgajiem VDD 2022.gada 28.novembrī sāktajā kriminālprocesā tiek turēta aizdomās par palīdzības sniegšanu  Krievijai  pret Latviju vērstā darbībā, izvēršot sistemātiskus propagandas un ietekmes pasākumus saziņas lietotnē \"Telegram\". Viņa ir viena no kanāla \"Baltijas antifašisti\" administratoriem un moderatoriem. Andrijeca kopš 2022.gada augusta dzīvoja Krievijā, taču šī gada sākumā ieradās Latvijā. VDD Andrijecas uzturēšanās vietā veica kratīšanu, iegūstot dažādus datu nesējus, kuru saturu izvērtēs turpmākās izmeklēšanas gaitā. VDD \"Telegram\" kanālā \"Baltijas antifašisti\" ir konstatējis dažādas pret Latvijas nacionālās drošības interesēm vērstas aktivitātes. Šajā kanālā pastāvīgi tiek slavināta Krievija, tās politiskais režīms, ārpolitika un īstenotā agresija pret Ukrainu. Kanālā tiek publicēti aicinājumi veikt kiberuzbrukumus Latvijas valsts pārvaldes institūcijām un privātā sektora uzņēmumiem. Kanāla sekotāji tiek aicināti vākt informāciju par Latvijas Nacionālo bruņoto spēku un  NATO  sabiedroto spēku infrastruktūru Latvijas teritorijā. Tāpat kanālā tiek apkopota informācija par Latvijas valsts amatpersonām un citām sabiedrībā zināmām personām, kuras savā politiskajā un sabiedriskajā darbībā vēršas pret Krievijas izvērsto karu Ukrainā. Kā apgalvots kanālā, informāciju plānots nodot Krievijas specdienestiem un citām institūcijām, lai pret šīm personām tiktu īstenoti dažādi pasākumi. VDD vērtējumā šo aktivitāšu galvenais mērķis ir atbilstoši Krievijas interesēm ietekmēt sabiedrisko domu un lēmumu pieņemšanas procesu Latvijā, izdarot psiholoģisku spiedienu pret Latvijas amatpersonām un sabiedrību. Jau ziņots, ka kriminālprocesu saistībā ar pretvalstiskām aktivitātēm \"Telegram\" kanālā \"Baltijas antifašisti\" un vairākos līdzīga satura kanālos VDD sācis uz aizdomu pamata par palīdzību ārvalstij pret Latviju vērstā darbībā. Šajos \"Telegram\" kanālos tika apkopota informācija par Latvijas amatpersonām un citām sabiedrībā zināmām personām, kuru darbība esot vērsta pret Krievijas interesēm. Kanālos tika publicēta arī sensitīva rakstura informācija, piemēram, par šo personu iespējamo dzīvesvietu un ģimenes locekļiem. VDD Andrijecu minējis 2021.gada darbības pārskatā, kur teikts, ka 2021.gada otrajā pusē par nereģistrētās organizācijas \"Krievijas tautiešu Latvijā jauniešu padomes\" (KTLJP) vadītāju tika iecelta partijas \" Latvijas Krievu savienība \" (LKS) aktīviste un Sanktpēterburgas Valsts universitātes studente Andrijeca, kura, esot jau KTLJP vadītājas amatā, 2021.gada oktobrī apmeklēja Maskavā notikušo 7.Vispasaules Krievijas tautiešu kongresu. Andrijeca regulāri ir piedalījusies LKS un \"tautiešu\" aktīvistu organizētajos publiskajos pasākumos, kuru primārais mērķis bijis Kremļa agresīvās ārpolitikas propagandas vajadzībām nodrošināt priekšstatu par Latvijā it kā notiekošo krievu tautības cilvēku apspiešanu un valdošo \"spiegu māniju\", teikts VDD pārskatā.", "link": "https://www.delfi.lv/161/criminal/55290080/prokremlisko-aktivisti-andrijecu-patur-apcietinajuma"},
{"title": "Par vīrieša slepkavību Liepājā policija aiztur iepriekš nesodītu liepājnieku", "category": "Kriminālziņas", "body": "Piektdien, 17.februārī,  Valsts policija  (VP) uzzināja, ka Liepājā, Vecā ostmalā atrasts vīrieša līķis. Likumsargi par notikušo uzsāka kriminālprocesu un aizturēja kādu liepājnieku, kurš iepriekš nav nonācis policijas redzeslokā, portālu \"Delfi\" informēja policijas pārstāve Madara Šeršņova. Piektdien ap pulksten 15. Valsts policijā saņemta informācija, ka Liepājā atrasts vīrieša līķis. Policisti ieradās notikuma vietā un konstatēja, ka Vecā ostmalā atrodas vīrieša līķis ar vardarbīgas nāves pazīmēm. Tajā pašā dienā uz aizdomu pamata par noziedzīga nodarījuma izdarīšanu VP aizturēja vīrieti un sestdien, 18. februārī devās uz tiesu lūgt piemērot viņam drošības līdzekli – apcietinājumu, kas ir stājies spēkā. Noskaidrots, ka bojā gājušais ar aizturēto bijuši savstarpēji pazīstami un miesas bojājumi nodarīti, visticamāk, konflikta laikā. Aizdomās turētais iepriekš nav nonācis policijas redzeslokā, norāda policijā. VP par notikušo ir uzsākts kriminālprocess par slepkavību. Saskaņā ar Krimināllikumu, par šādu noziedzīgu nodarījumu soda ar mūža ieslodzījumu vai ar brīvības atņemšanu uz laiku no pieciem līdz divdesmit gadiem un ar probācijas uzraudzību uz laiku līdz trim gadiem.", "link": "https://www.delfi.lv/161/criminal/55262944/par-viriesa-slepkavibu-liepaja-policija-aiztur-ieprieks-nesoditu-liepajnieku"},
{"title": "Svētdien uz Latvijas ceļiem cietuši septiņi cilvēki", "category": "Kriminālziņas", "body": "Kopumā svētdien reģistrēti 302 administratīvie pārkāpumi ceļu satiksmes jomā, no kuriem 10 bijuši par braukšanu alkohola reibumā, bet viens par braukšanu narkotisko vielu reibumā. Tāpat pieķerti desmit agresīvi šoferi, bet 92 gadījumos sastādīti protokoli par atļautā braukšanas ātruma pārsniegšanu. Svētdien arī reģistrētas četras zādzības no mājokļiem, divas automašīnu zādzības, kā arī viena velosipēda zādzība.", "link": "https://www.delfi.lv/161/criminal/54959622/svetdien-uz-latvijas-celiem-cietusi-septini-cilveki"},
{"title": "Video: Dundagas pagastā policija likvidē marihuānas audzētavu", "category": "Kriminālziņas", "body": "Valsts policijas   Kurzemes  reģiona pārvaldes Talsu iecirkņa Kriminālpolicijas nodaļas amatpersonas Dundagas pagastā likvidējušas marihuānas audzētavu, portāls \"Delfi\" uzzināja policijā. Šā gada septembrī Valsts policijā tika saņemta anonīma informācija par to, ka kāda persona Dundagas pagastā nodarbojas ar marihuānas audzēšanu. Valsts policijas Kurzemes reģiona pārvaldes Talsu iecirkņa Kriminālpolicijas nodaļas amatpersonas veica operatīvās darbības un 12. septembrī notika kratīšana kāda vīrieša īpašumā Talsu novadā, Dundagas pagastā, kur divās siltumnīcās tika konstatēti 18 marihuānas stādi. Likumsargi aizturēja vīrieti, kurš noziedzīga nodarījuma izdarīšanā savu vainu atzīst un iepriekš nav nonācis policija redzeslokā. Ekspertīžu rezultāti liecina, ka kopumā no nelegālās aprites izņemts liels daudzums narkotisko vielu – vairāk nekā 13 kilogrami marihuānas. Neliels daudzums narkotisko vielu atradās arī īpašumā esošajā privātmājā. Policija turpina darbu uzsāktajā kriminālprocesā. Saskaņā ar Krimināllikumu, par narkotiskās vielas saturošu augu neatļautu sēšanu vai audzēšanu, soda ar brīvības atņemšanu uz laiku līdz diviem gadiem vai ar īslaicīgu brīvības atņemšanu, vai ar probācijas uzraudzību, vai ar sabiedrisko darbu, vai ar naudas sodu. Savukārt par narkotisko vielu neatļautu glabāšanu, ja tas izdarīts ar narkotiskajām vielām lielā apmērā, soda ar brīvības atņemšanu uz laiku no trim līdz desmit gadiem, konfiscējot mantu vai bez mantas konfiskācijas, un ar probācijas uzraudzību uz laiku līdz trim gadiem. Valsts policija atgādina, ka neviena persona netiek uzskatīta par vainīgu, kamēr tās vaina noziedzīga nodarījuma izdarīšanā netiek pierādīta likumā noteiktajā kārtībā. Policija informāciju par personām, kuras iegādājas, tirgo vai uzglabā nelegālās cigaretes, psihotropās un narkotiskās vielās, kā arī alkoholu, iegūst operatīvas darbības rezultātā, taču nereti Valsts policija informāciju par kāda iedzīvotāja pretlikumīgajām darbībām saņem no iedzīvotājiem, kā tas notika šajā gadījumā, par ko likumsargi izsaka pateicību un aicina arī turpmāk ziņot par šāda veida pārkāpumiem. Ziņot var pa tālruni 110, kā arī zvanot uz Valsts policijas uzticības tālruni 67075444 (šis ir automātiskais atbildētājs, tāpēc informācija precīzi jādefinē), vai arī rakstot uz e-pastu  uzticiba@vp.gov.lv .", "link": "https://www.delfi.lv/161/criminal/54878438/video-dundagas-pagasta-policija-likvide-marihuanas-audzetavu"},
{"title": "VDD pārbauda Ukrainas atbalstītāju aktivitāšu iespējamu ierobežošanu vietnē 'Facebook'", "category": "Kriminālziņas", "body": "Valsts drošības dienests  (VDD) ir uzsācis pārbaudi par Latvijas valstspiederīgo iespējamu iesaisti tendenciozā  Ukrainas  atbalstītāju aktivitāšu ierobežošanā sociālās tīklošanās vietnē \" Facebook \", portāls \"Delfi\" uzzināja dienestā. Pārbaude ir uzsākta, pamatojoties uz dienesta rīcībā nonākušu informāciju par sociālās tīklošanās vietnē \"Facebook\" šķietami nepamatoti bloķētiem Ukrainas atbalstītāju profiliem. Satura moderēšanai un ar to saistītajiem iespējamajiem pārkāpumiem sociālās tīklošanās vietnē \"Facebook\" VDD pievērš pastiprinātu uzmanību jau kopš aizvadītā gada decembra, kad Bulgārijas iedzīvotāji sāka paust neapmierinātību par iespējamām manipulācijām \"Facebook\" satura moderēšanā. VDD atgādina, ka šā gada 18. janvārī Bulgārijā norisinājās iedzīvotāju protesti pret tendenciozu \"Facebook\" satura moderēšanu, kas, protestētāju ieskatā, ir vērsta uz prokremlisku vēstījumu izplatīšanās veicināšanu sociālās tīklošanās vietnē \"Facebook\". Šāda VDD rīcība seko īsi pēc tam, kad aizdomas par līdzīgām norisēm Latvijas \"Facebook\" vidē pauda vairāki cilvēki, tostarp agrākā Rīgas domes deputāte  Sarmīte Pīka .", "link": "https://www.delfi.lv/161/criminal/55156852/vdd-parbauda-ukrainas-atbalstitaju-aktivitasu-iespejamu-ierobezosanu-vietne-facebook"},
{"title": "Video: Vidzemes policija ar dronu palīdzību atrod divas pazudušas sievietes", "category": "Kriminālziņas", "body": "Valsts policija  (VP) divu sieviešu meklēšanā  Alūksnes  un  Smiltenes  apkaimē iesaistījusi bezpilota lidaparātus – ar termokamerām aprīkotus dronus, un šādā veidā pazudušās personas atradusi, portāls \"Delfi\" uzzināja policijā. Pagājušajā nedēļā, 19. oktobrī, VP  Vidzemes  reģiona pārvaldes  Valkas  iecirknī tika saņemta informācija par bezvēsts prombūtnē esošu 1970. gadā dzimušu sievieti, kura devusies uz mežu un nav atgriezusies. Savukārt 21. oktobrī Alūksnes iecirknī tika saņemta informācija, ka iepriekšējā dienā no savas dzīvesvietas izgājusi un nav atgriezusies 1969. gadā dzimusi sieviete. Šā gada 19. oktobrī ap pulksten 16 VP tika saņemta informācija, ka Smiltenes novadā, Launkalnes pagastā, 1970. gadā dzimusi sieviete pa dienu bija devusies uz mežu. Tad sazinājusies ar vīru, lai norunātu satikšanās vietu, taču sieviete no meža neiznāca. Sākotnēji sievietes vīrs ar kādu paziņu veica meklēšanu, taču nesekmīgi, tādēļ tika ziņots policijai. Notikuma vietā ieradās VP amatpersonas un Smiltenes pašvaldības policisti, kuri nekavējoties uzsāka pazudušās sievietes meklēšanu. Veicot meklēšanas pasākumus un piesaistot dronu, tās pašas dienas vakarā ap pulksten 20.30 sieviete meža masīvā tika veiksmīgi atrasta un pēcāk nodota mediķiem veselības pārbaudei. Tāpat šā gada 21. oktobrī pulksten 14.50 policijā tika saņemta informācija, ka 20. oktobrī ap pulksten 16 Alūksnes novadā, Zeltiņu pagastā no mājām ir izgājusi 1969. gadā dzimusi sieviete un nav atgriezusies, kā arī nav devusi nekādu ziņu par sevi. VP Vidzemes reģiona pārvaldes amatpersonas uzsāka sievietes meklēšanas darbus ar bezpilota lidaparātu, proti, dronu, kas aprīkots ar termokameru. Ar drona palīdzību tika apsekota mājas teritorija, pļavas, mežu masīvi un ūdenstilpes. Pazudusī sieviete 21. oktobrī ap pulksten 16.40 tika veiksmīgi atrasta netālu no savām mājām. Pēc atrašanas sieviete nodota mediķiem veselības pārbaudei. VP uzsver, ka katru dienu tiek saņemti iesniegumi par pazudušām personām. Daļa pazudušo atgriežas paši, taču nereti ir gadījumi, kad jāuzsāk personu meklēšana. Būtiski ir tas, ka laikam ejot arī tehnoloģijas attīstās un tās palīdz pazudušu cilvēku meklēšanā. Proti, bezpilota lidaparāti – droni, kas ir aprīkoti ar termokamērām, palīdz meklēšanas procesā. Tāpat ne mazāk būtisks faktors ir VP amatpersonas, kuras ir profesionāli apmācītas ar šīm tehnoloģijām pareizi rīkoties, kas palīdz ikdienas darbos bezvēsts pazudušu cilvēku meklēšanā. VP aicina ikvienu, neatkarīgi no tā, vai persona dodas pastaigā vai sēņot, tomēr pirms došanās mežā vienmēr paņemt līdzi pilnībā uzlādētu mobilo tālruni, lai apmaldīšanās gadījumā varētu sazināties ar ārkārtas dienestiem vai, lai sazinātos ar tuviniekiem.", "link": "https://www.delfi.lv/161/criminal/54879904/video-vidzemes-policija-ar-dronu-palidzibu-atrod-divas-pazudusas-sievietes"},
{"title": "Pamatīgi dzēris autovadītājs Jēkabpilī neveiksmīgi mēģina atpirkties ar 500 eiro", "category": "Kriminālziņas", "body": "Policijā par transportlīdzekļa vadīšanu, esot alkohola reibumā, sākts administratīvā pārkāpuma process, savukārt par kukuļdošanu – kriminālprocess. Tāpat Jēkabpilī 18. novembrī kāds vīrietis vadīja automašīnu \"BMW 118\" pa Zvanītāju ielu un neizvēlējās neizvēlējās drošu un ceļa segumam un meteoroloģiskajiem laika apstākļiem atbilstošu braukšanas ātrumu, kā rezultātā netika galā ar transportlīdzekļa vadāmību, nobrauca no ceļa braucamās daļas un uzbrauca žogam, to bojājot. Policijā par notikušo tika sākts administratīvā pārkāpuma process un vīrietim piemērots naudas sods 25 eiro. Tāpat kāds autovadītājs Jēkabpilī svētdien vadīja mašīnu, un neievēroja ceļa zīmi \"dodiet ceļu,\" kā rezultātā notika sadursme ar citu mašīnu. Pārbaudes laikā likumsargi konstatēja, ka vīrietim nav likumā noteiktā kārtībā iegūtas transportlīdzekļu vadīšanas tiesības. Policijā par notikušo sākti divi administratīvo pārkāpumu procesi un piemēroti naudas sodi attiecīgi 15 un 280 eiro.", "link": "https://www.delfi.lv/161/criminal/54960310/pamatigi-dzeris-autovaditajs-jekabpili-neveiksmigi-megina-atpirkties-ar-500-eiro"},
{"title": "VDD par Krievijas agresijas slavināšanu prasa apsūdzēt Torņakalna 'Putina fani'", "category": "Kriminālziņas", "body": "Valsts drošības dienests (VDD) šā gada 15. martā ir rosinājis prokuratūru uzsākt kriminālvajāšanu pret personu, kura publiskās vietās regulāri demonstrēja atbalstu agresorvalstij  Krievijai  un tās uzsāktajam karam Ukrainā, \"Delfi\" uzzināja VDD. VDD gan nemin personas vārdu, taču \"Delfi\" zināms, ka tā ir Jeļena Kreile, kuras vārds jau iepriekš publiski izskanējis saistībā ar atbalstu Krievijai. VDD atgādina, ka kriminālprocesu pret šo personu VDD uzsāka 2022. gada 16. martā, pamatojoties uz Krimināllikuma 74.1. pantā minētā noziedzīgā nodarījuma pazīmēm, proti, par Krievijas īstenoto kara noziegumu un noziegumu pret mieru iespējamu slavināšanu un attaisnošanu. Krimināllikums par šādu pārkāpumu kā sodu paredz piemērot brīvības atņemšanu uz laiku līdz pieciem gadiem vai īslaicīgu brīvības atņemšanu, vai probācijas uzraudzību, vai sabiedrisko darbu, vai arī naudas sodu. Minēto personu 2022. gada 16. martā latviešu leģionāru piemiņas pasākumu laikā pie Brīvības pieminekļa aizturēja  Valsts policijas  amatpersonas. Aizdomās turētā persona daudzkārt tika fiksēta publiskās vietās un publiskos pasākumos, nēsājot pleca somu ar simbolu \"Z\", kas Krievijas propagandas resursos tiek izmantots kā atbalsta simbols Krievijas uzsāktajai karadarbībai Ukrainā. Tāpat persona pie Krievijas vēstniecības Rīgā pauda atbalstu agresorvalstij laikā, kad tur norisinājās pret Krievijas uzsākto karu Ukrainā vērsta protesta akcija. Persona regulāri veikusi arī citas provokatīvas darbības, kas vērstas uz Krievijas agresijas slavināšanu un attaisnošanu. Personas dzīvesvietā veicot kratīšanu, VDD izņēma dažādus pašgatavotus agresorvalsti Krieviju un tās uzsākto karu Ukrainā slavinošus priekšmetus. VDD atgādina, ka neviena persona nav uzskatāma par vainīgu, kamēr tās vaina nav atzīta likumā noteiktajā kārtībā. Jau rakstīts, ka  TV3  raidījums \"Bez Tabu\" iepriekš vēstīja, ka  Valsts policija  aizturējusi sievieti, kura dzīvokļa logā namā Torņakalnā jau ilgu laiku izvietoja  Krievijas  karogus, kā arī šo lielvalsti atbalstošus uzrakstus krieviski, piemēram, \"Putins mans draugs\". Raidījums ziņoja, ka aizturēta Torņakalna nama dzīvokļa iemītniece Jeļena Kreile. Viņa pērn vairākkārt parādījusies sabiedrībā ar uz somas uzkrāsotu okupantu simboliku (\"Z\" burtu), kas tiek izmantota Ukrainā. \" Re:Baltica \"  iepriekš vēstīja , ka Kreile iepriekš piedalījusies protestos pret Krievijas karu Ukrainā, kur uz ukraiņu atbalstītāju fona provokatīvi stāvēja ar plakātu \"Krievija, es ar tevi!\", bet leģionāru piemiņas dienā pie Brīvības pieminekļa viņu aizturējuši policisti. Sieviete, kuru policija Torņakalnā nesen aizturēja par logā izkārtiem Krievijas agresiju slavinošiem simboliem, jau ir pamanījusies sakrāt 35 administratīvā pārkāpuma procesu, izriet no policijas sniegtās informācijas. Likumsargi norāda, ka pret sievieti Valsts policijas Rīgas  Zemgales  iecirknī ir uzsākti 35 administratīvā pārkāpumu procesi – puse par militārās agresijas un kara noziegumu slavinošu simbolu izmantošanu publiskā vietā un puse no tiem ir par  Covid-19  ierobežojumu pārkāpumiem. Arī \"Delfi\" pērn 16. martā vēstīja, ka šī pati  sieviete aizturēta pie Brīvības pieminekļa 16. marta gājiena laikā .", "link": "https://www.delfi.lv/161/criminal/55377072/vdd-par-krievijas-agresijas-slavinasanu-prasa-apsudzet-tornakalna-putina-fani"},
{"title": "Prokurors prasa trīs gadu cietumsodu bijušajam SAB darbiniekam Sparānam", "category": "Kriminālziņas", "body": "Lietu Rīgas pilsētas tiesa skata slēgtās sēdēs, taču LETA zināms, ka minēto sodu rosināts piespriest šonedēļ notikušajās debatēs. Tāpat LETA zināms, ka Sparānam tiesvedības procesa laikā grozīta apsūdzība un viņam tiek inkriminēta arī dienesta stāvokļa ļaunprātīga izmantošana. Prokuratūrā komentārus nesniedza un pat neatklāja rosināto sodu. Rīgas pilsētas tiesā Vidzemes priekšpilsētā debates turpināsies 12. jūnijā. Šajā tiesā atrodas vēl viena krimināllieta, kurā par valsts noslēpuma nelikumīgu vākšanu apsūdzēta Sparāna dzīvesbiedre un arī bijusī SAB darbiniece Linda Sparāne. Šo lietu tiesa skatīs 30.maijā. Kā iepriekš noskaidroja aģentūra LETA, apsūdzības izvirzītas, jo Sparānu mājās kratīšanas laikā tika atrasti atsevišķi valsts noslēpumu saturoši materiāli, kurus viņš bija ieguvis, vēl strādājot SAB. Sparāna advokāts Aleksandrs Berezins iepriekš apliecināja, ka Sparānam netiek inkriminēta sadarbība kādas ārvalsts labā, ar spiegošanu prokurors saprot pašu faktu, ka pie Sparāna atrasti šādi materiāli. LETA arī zināms, ka likumsargi ir izbeiguši pret Sparānu kriminālprocesu, kurā viņam inkriminēja 35 000 eiro kukuļņemšanu. Berezins apliecināja izbeigšanas faktu, norādot, ka lieta izbeigta pierādījumu trūkumu dēļ. Kriminālprocesu esot akceptējusi arī prokuratūra. Latvijas Televīzijas (LTV) raidījums \"de facto\" iepriekš ziņoja, ka liecības pret Sparānu iespējamās kukuļošanas lietā sniedzis Tukuma lidostas līdzīpašnieks, dažādās ieroču un stratēģisko preču tirdzniecības krimināllietās pavīdējušais Konstantīns Soloduha. Valsts drošības dienests  (VDD) 2020.gada aprīlī aizturēja Sparānu. 2020.gada pavasarī tiesa Sparānam kā drošības līdzekli tiesa piemēroja apcietinājumu, taču vēlāk viņš tika atbrīvots pret 50 000 eiro drošības naudu. Naudu vairāku dienu laikā savāca Sparāna tuvs draugs, mūžībā aizgājušās Saeimas Juridiskās komisijas vadītājas Jutas Strīķes (JKP) dzīvesbiedrs un bijušais Militārās izlūkošanas un drošības dienesta darbinieks Maigurs Strīķis. Daļu naudas atvēlēja arī Berezina pārstāvētais advokātu birojs. Strīķis vēlāk izplatīja paziņojumu, kurā pauda viedokli, ka lieta pret Sparānu lemta izjukšanai. Sparāns izdienas pensijā devās 2018. gada nogalē.", "link": "https://www.delfi.lv/161/criminal/55322782/prokurors-prasa-tris-gadu-cietumsodu-bijusajam-sab-darbiniekam-sparanam"},
{"title": "VDD prokuratūrai nodod lietu par nacionālā naida kurināšanu 'Facebook' grupā 'Kriminālā Latvija'", "category": "Kriminālziņas", "body": "Šī gada 20. martā  Valsts drošības dienests  (VDD) rosināja prokuratūru uzsākt kriminālvajāšanu pret personu, kura sociālās tīklošanās vietnē \" Facebook \" izveidotā grupā \"Kriminālā Latvija\" ar saviem komentāriem regulāri provocēja naidu pret latviešiem un ukraiņiem, portāls \"Delfi\" uzzināja dienestā. Pērn 22. martā VDD uzsāka kriminālprocesu saistībā ar Krimināllikuma 74.1 pantā un 78. panta otrajā daļā minēto noziedzīgo nodarījumu pazīmēm vietnē \"Facebook\" izveidotā tematiskajā grupā. Dienests grupā \"Kriminālā Latvija\"  publicētajā saturā konstatēja Krievijas bruņoto spēku Ukrainā veikto kara noziegumu sistemātisku attaisnošanu un slavināšanu, kā arī mērķtiecīgu nacionālā un etniskā naida veicināšanu . No šī kriminālprocesa šā gada 14. februārī tika izdalīts atsevišķs kriminālprocess pret konkrēto personu, kura ar saviem komentāriem mērķtiecīgi provocēja naidu pret latviešiem un ukraiņiem. Aizdomās turētā persona plašam personu lokam izplatīja latviešus un ukraiņus nomelnojošu dezinformāciju, kā arī par šo tautību cilvēkiem izteicās naidīgi, nievājoši un aizskaroši, pārkāpjot Satversmē un starptautiskajos tiesību aktos noteiktās izteiksmes brīvības robežas. \"Delfi\" jau vēstīja, ka savas pastāvēšanas laikā grupa sapulcējusi pat 27 400 sekotāju, taču nu šis skaits sarucis līdz aptuveni 14 tūkstošiem. Ja sākotnēji grupā pamatā tika publicēti video un fotogrāfijas ar dažādiem notikumiem Latvijā un kaimiņvalstīs, kas saistīti ar noziegumiem, piemēram, aculiecinieku video, tad pēdējā laikā tās saturs krietni radikalizēts un lielākā daļa ierakstu vērsti pret bēgļiem no Ukrainas. Tostarp grupā tika izplatīti viltoti video materiāli, kas filmēti, piemēram, pirms pāris gadiem, apgalvojot, ka tajos redzami pašreizējā kara bēgļi. Tāpat grupas kopējais noskaņojums, kas izriet no komentāriem pie ierakstiem, galvenokārt, vērsts pret bēgļiem.", "link": "https://www.delfi.lv/161/criminal/55364488/vdd-prokuraturai-nodod-lietu-par-nacionala-naida-kurinasanu-facebook-grupa-kriminala-latvija"},
{"title": "Par sievietes izsekošanu policija Linezera krūmos aiztur kailu vīrieti", "category": "Kriminālziņas", "body": "Sestdien, 10. jūnijā, neilgi pēc pulksten 17.30  Rīgas pašvaldības policija  (RPP) saņēma informāciju no kādas sievietes, kura paskaidroja, ka pie Linezera krūmos sēžot kails vīrietis un lietojot alkoholu. Uz notikuma vietu nekavējoties devās policisti, portāls \"Delfi\" uzzināja RPP. Ierodoties notikuma vietā, policijas darbinieki devās ezera virzienā līdz satika izsaucēju. Iztaujājot sievieti, viņa paskaidroja, ka sākotnēji esot sauļojusies nomaļākā vietā, pēc kā pēkšņi pamanījusi pilnīgi kailu vīrieti, kurš viņu esot vērojis no krūmiem un lietojis alkoholu. Pamanot svešinieku, sieviete uzreiz nolēmusi doties projām, taču kailais vīrietis esot turpinājis viņai sekot līdz brīdim, kad redzeslokā parādījušies citi atpūtnieki. To, ka vīrietis bija atkailinājies, redzēja arī pārējie ezera apmeklētāji. Nokļūstot ar izsaucēju pie ezera, sieviete norādīja uz konkrēto vīrieti, kurš arī policijas darbinieku ierašanās brīdī sēdēja ar atkailinātu dzimumorgānu un bija tērpies vien kreklā. Sarunas laikā policijas darbiniekiem neizdevās noskaidrot vīrieša nodomus, taču izdevās viņu identificēt. Ņemot vērā notikuma apstākļus, tika pieņemts lēmums vīrieti aizturēt un nogādāt Valsts policijā tālāko procesuālo darbību veikšanai.", "link": "https://www.delfi.lv/161/criminal/55664206/par-sievietes-izsekosanu-policija-linezera-krumos-aiztur-kailu-virieti"},
{"title": "Foto: Rīgā aiztur narkodīlerus un izņem kilogramiem narkotiku", "category": "Kriminālziņas", "body": "Policisti, veicot darbības uzsāktā kriminālprocesā saistībā ar narkotiku apriti, šā gada 6. jūnijā Rīgā, Daugavgrīvas ielā, apturēja kādu mašīnu un aizdomās par narkotiku tirdzniecību aizturēja 1974. gadā dzimušo autovadītāju. VP norāda, ka ekspertīzes rezultāti liecina – viņš bija sēdies pie stūres alkohola un narkotisko vielu ietekmē. Turklāt viņš jau ir arī iepriekš sodīts gan par automašīnas vadīšanu alkohola un narkotiku ietekmē, gan par narkotiku glabāšanu. Veicot kopumā četras kratīšanas vīrieša automašīnā, dzīvesvietā un garāžās, policisti konstatēja un atsavināja 1,491 kilogramus amfetamīna un 31,6 gramus marihuānas. Policijas rīcībā esošā informācija liecina, ka vīrietis narkotiskās vielas pārdevis Rīgas iedzīvotājiem. Tāpat policisti aizturēja viņa klientu – 1986. gadā dzimušu vīrieti. Viņu pārmeklējot, tika atrasti gandrīz četri grami amfetamīna. Saistībā ar notikušo ir uzsākts kriminālprocess pēc Krimināllikuma 253.1 panta pirmās daļas un pēc Krimināllikuma 253. panta otrās daļas – par narkotisko vielu neatļautu iegādāšanos, glabāšanu, pārvadāšanu vai pārsūtīšanu realizācijas nolūkā vai par narkotisko vielu neatļautu realizēšanu un par narkotisko vielu neatļautu iegādāšanos, glabāšanu, pārvadāšanu vai pārsūtīšanu bez nolūka tās realizēt, ja tas izdarīts ar narkotiskajām vielām lielā apmērā. 1974. gadā dzimušajam vīrietim ir piemērots drošības līdzeklis apcietinājums, bet 1986. gadā dzimušajam vīrietim – ar brīvības atņemšanu nesaistīts drošības līdzeklis. Kriminālprocesā tika lemts jautājums par aresta uzlikšanu izņemtajai automašīnai “BMW X5”. Savukārt šā gada 26. aprīlī VP aizturēja 2002. gadā dzimušu sievieti aizdomās par narkotiku tirdzniecību lielā apmērā. Likumsargi veica kratīšanu vairākās šai personai piekritīgās vietās, tajā skaitā dzīvoklī, garāžu kooperatīvā un automašīnā. Kopumā policija konstatēja un atsavināja 1,2 kilogramus marihuānas, un izņēma arī 905 eiro skaidras naudas, kas, visticamāk, iegūta noziedzīgā ceļā. Pirmstiesas kriminālprocesā tika lemts par aresta uzlikšanu gan naudai, gan 2008. gada izlaiduma automašīnai “BMW X5”. Saistībā ar notikušo uzsākts kriminālprocess pēc Krimināllikuma 253.1 panta trešās daļas – par narkotisko vielu neatļautu iegādāšanos, glabāšanu, pārvadāšanu vai pārsūtīšanu realizācijas nolūkā vai par narkotisko vielu neatļautu realizēšanu, ja tas izdarīts ar narkotiskajām vielām lielā apmērā. Par šādu noziegumu likumā paredzēta brīvības atņemšana uz laiku no pieciem līdz 15 gadiem, konfiscējot mantu vai bez mantas konfiskācijas, un ar probācijas uzraudzību uz laiku līdz trim gadiem. Tajā pašā datumā policisti aizturēja arī vīrieti, kuram minētā jauniete pārdevusi narkotikas – pie viņa atrasti 15 grami marihuānas. Pret vīrieti uzsākts kriminālprocess par narkotisko vielu neatļautu iegādāšanos un glabāšanu bez nolūka tās realizēt. VP šajā izdalītajā kriminālprocesā ir pabeigusi izmeklēšanu un krimināllieta ir nosūtīta prokuratūrai kriminālvajāšanas uzsākšanai pret narkotiku glabātāju. Abām personām piemēroti ar brīvības atņemšanu nesaistīti drošības līdzekļi. Tāpat dažāda veida narkotiskās vielas ir atsavinājušas arī citas  Valsts policijas  struktūrvienības Rīgā un citviet.", "link": "https://www.delfi.lv/161/criminal/55664614/foto-riga-aiztur-narkodilerus-un-iznem-kilogramiem-narkotiku"},
{"title": "Prasa apsūdzēt sērijveida slepkavību iedvesmoto kuldīdznieku", "category": "Kriminālziņas", "body": "Valsts policija  pabeigusi izmeklēšanu kriminālprocesā, kas šā gada janvārī tika sākts pēc tam, kad Kuldīgā tika aizturēts vīrietis, kurš bija iedvesmojies no seriāliem par sērijveida slepkavām un mēģinājis noslepkavot sievieti, lai noskaidrotu, kas notiek brīdī, kad izgaist cilvēka dzīvība, portāls \"Delfi\" uzzināja policijā. Policija atgādina, ka 13. janvārī ap pulksten 23.20 policijā tika  saņemta informācija,  ka Kuldīgā, kādā īpašumā noticis konflikts, kā rezultātā sievietei nodarīti miesas bojājumi. Policija noskaidroja uzbrucēja – jauna vīrieša identitāti un uzsāka meklēšanas pasākumus, taču vainīgā persona slēpās no policijas, līdz tēvs pierunāja viņu atzīties. Pēc tam vīrietis piezvanījis Valsts policijai un atklājis savu uzturēšanās vietu. Vīrietim bija noteikts drošības līdzeklis – apcietinājums. Izmeklēšanā noskaidrots, ka aizturētais ar cietušo ir seni paziņas un vīrietis pie sievietes ieradies, lai viņu nogalinātu. Vīrietis iepriekš lasījis grāmatas un skatījies seriālus par sērijveida slepkavām un ieguvis informāciju par to, kā nogalināt cilvēku, ko arī nolēmis īstenot. Vīrietis ar viltu izvilinājis sievieti ārpus mājokļa – koridorā, un sācis uzbrukumu, nodarot miesas bojājumus. Sievietei sists ar āmuru un kulakiem, viņa tika žņaugta, bet pēc tam uzbrucējs ar plastmasas stieni dūris viņai kaklā, un, lai pabeigtu slepkavību, uzlicis ceļgalu uz kakla un spiedis, līdz sievietes ķermenis atslābis un nekustējies. Domājot, ka sieviete noslepkavota, vīrietis pameta notikuma vietu. Savukārt sievietes kaimiņiene izsauca Neatliekamās medicīniskās palīdzības dienesta darbiniekus, kuri upuri nogādāja medicīnas iestādē, bet sievietes meitiņa, kura atradās dzīvoklī, nodota radinieku aprūpē. Sieviete pēc uzbrukuma izdzīvoja. Policija sāka kriminālprocesu par slepkavības mēģinājumu. Krimināllikums par šādu noziedzīgu nodarījumu vainīgajam kā sodu paredz piemērot mūža ieslodzījumu vai brīvības atņemšanu uz laiku no pieciem līdz 20 gadiem un ar probācijas uzraudzību uz laiku līdz trim gadiem. Vīrietis iepriekš nebija nonācis policijas redzeslokā. Kriminālprocesā viņam tika noteikta kompleksā tiesu psiholoģiskā-psihiatriskā ekspertīze un viņš atzīts par pieskaitāmu. Izmeklēšana kriminālprocesā pabeigta, un tas nodots prokuratūrai kriminālvajāšanas uzsākšanai. Policija atgādina, ka neviena persona netiek uzskatīta par vainīgu, kamēr tās vaina noziedzīga nodarījuma izdarīšanā netiek pierādīta likumā noteiktajā kārtībā.", "link": "https://www.delfi.lv/161/criminal/55666516/prasa-apsudzet-serijveida-slepkavibu-iedvesmoto-kuldidznieku"},
{"title": "Iznīcināta pērn atklātā daudzmiljonu eiro vērtā hašiša krava", "category": "Kriminālziņas", "body": "Hašišs kopā ar citām VID Muitas policijas pārvaldes izņemtajām narkotiskajām vielām iznīcināts kā lietiskais pierādījums, kura apgrozība ir aizliegta ar likumu, skaidroja VID. \"Pamatojoties uz Kriminālprocesa likuma 239. panta ceturto daļu, vielas, kuru apgrozība aizliegta ar likumu, tas ir, narkotiskās, psihotropās, jaunās psihoaktīvās vielas un prekursori, var tikt iznīcinātas pirms galīgā sprieduma vai lēmuma pieņemšanas kriminālprocesā,\" informēja VID. Šajā kriminālprocesā, ņemot vērā lietas sarežģītību un veicamo darbību apjomu, vēl notiek pirmstiesas izmeklēšana, norādīja VID. Jau ziņots, ka 2016. gada maijā VID Saeimas Pretkorupcijas parlamentārās izmeklēšanas komisijā informēja, ka daudzmiljonu eiro vērto hašiša kontrabandas lietu Muitas policijas pārvalde plāno nodot kriminālvajāšanas sākšanai prokuratūrā. Šī gada pavasarī tika pabeigta apjomīga narkotiku ekspertīze, kas ilga vairāk nekā piecus mēnešus lielā hašiša apjoma dēļ. Ekspertīze liecina, ka izņemtais hašiša daudzums ir 1056,93 kilogrami, kas atradās 665 vakuuma iesaiņojumos. Lietā tika izņemtas trīs automašīnas, viltoti dokumenti, zīmogi, kastes ar narkotiku pēdām, svari un vakuuma iesaiņošanas iekārta. Lietā par aizdomās turētajiem atzītas deviņas personas, bet viena persona izsludināta meklēšanā. Kopumā veiktas 12 kratīšanas, kurās bija iesaistīti 50 Muitas policijas pārvaldes darbinieki. Jau ziņots, ka pērn 29. aprīlī VID un Muitas policijas pārvaldes vadība paziņoja, ka vienā no Latvijas vēsturē lielākajiem narkotiku kontrabandas aizturēšanas gadījumiem izņemti 1115 kilogrami hašiša aptuveni 8-12 miljonu eiro vērtībā. Narkotikas bija atklātas citrusaugu kravā no Spānijas kādā noliktavā Rīgas rajonā. Kopumā narkotikas bijušas iesaiņotas 665 iepakojumos. Noliktavā, kur narkotikas atklātas, notikusi to pārkraušana speciāli aprīkotos mikroautobusos tālākam tranzītam. Savukārt citrusaugi bijuši paredzēti Latvijas tirgum. Kā uzskata VID pārstāvji, kontrabandas galamērķis bija Krievija, bet Latvija izmantota tās tranzītam, par ko liecina arī iepriekš atklātie šāda veida kontrabandas gadījumi. Nav izslēgts, ka daļa kravas gan varēja palikt arī Latvijā. Kontrabandu organizējusi starptautiska noziedzīga grupa ar saknēm Ziemeļāfrikā un Spānijā. Daļa no aizturētajiem ir iepriekš sodītas personas. Šī nav lielākā atklātā narkotiku krava Latvijas vēsturē. 2010. gada 16. aprīlī konteinerā uz kāda kuģa Rīgas ostā tika atklāti 202,5 kilogrami kokaīna, kura tirgus vērtība mazumtirdzniecībā varētu būt ap 14 miljoniem latu (aptuveni 20 miljoni eiro). Policijai jau pēc dažām dienām aizdomās par šo noziegumu izdevās aizturēt divus vīriešus. Par šo noziegumu abiem vīriešiem tika piespriests cietumsods. Savukārt šopavasar kādā angārā Rīgā, Juglas krastā, aizturētajā narkotiku kravā muitnieki atraduši 60 kilogramus kokaīna aptuveni sešu miljonu eiro vērtībā. Kokaīna krava bija noslēpta konteinerā ar kokoglēm.", "link": "https://www.delfi.lv/161/criminal/48190355/iznicinata-pern-atklata-daudzmiljonu-eiro-verta-hasisa-krava"},
{"title": "Foto: Aizturēta policijas vēsturē līdz šim lielākā hašiša krava — viena tonna", "category": "Kriminālziņas", "body": "Veicot mērķtiecīgu darbu iepriekš uzsākta kriminālprocesa ietvaros, pagājušajā nedēļā likumsargi uz  Daugavpils  šosejas  Jēkabpils  apkaimē apturēja kravas automašīnu, kuras puspiekabē bija paslēpts apmēram 1000 kilogramu hašiša. Uzsāktajā kriminālprocesā šobrīd ir aizturētas divas personas, to vidū arī Latvijas valstspiederīgais, portāls \"Delfi\" noskaidroja VP. Atsavinātās vielas vērtība nelegālajā tirgū varētu būt no 4,5 miljoniem eiro vairumtirdzniecībā vai līdz 15 miljoniem eiro mazumtirdzniecībā. Policijas rīcībā esošā informācija liecina, ka šī krava, iespējams, bijusi paredzēta Austrumeiropas tirgum. 2021. gada 12. martā agrāk uzsākta kriminālprocesa ietvaros VP Galvenās kriminālpolicijas pārvaldes Organizētās noziedzības apkarošanas pārvaldes likumsargi sadarbībā ar Valsts ieņēmumu dienesta Nodokļu un muitas policijas pārvaldes darbiniekiem uz autoceļa Rīga – Daugavpils Jēkabpils apkaimē apturēja kravas mašīnu ar puspiekabi, ar  Lietuvas  valsts numurzīmi. Aizdomās par narkotisko vielu apriti notikuma vietā tika aizturēts šīs kravas automašīnas vadītājs – 1964. gadā dzimis vīrietis, Lietuvas iedzīvotājs. Vadītājs automašīnā atradās viens un aizturēšana noritēja bez sarežģījumiem. Tajā pašā laikā policija veica plānotu operāciju Rīgā, kur savā dzīvesvietā aizturēja vēl kādu šajā lietā aizdomās turētu personu – 1972. gadā dzimušu vīrieti, kas ir Latvijas valstspiederīgais. Veicot kratīšanu, minētās kravas automašīnas piekabē esošajā mākslīgā akmens plākšņu kravā tika atrasti slēpņi, kuros atradās melnā celofānā ietīti saiņi. Ekspertīze liecina, ka tur atradusies sevišķi bīstama narkotiskā viela – hašišs. Kopējais no slēpņiem izņemtās vielas daudzums ir aptuveni 1000 kilogramu, taču precīzs vielas daudzums būs zināms pēc ekspertīzes veikšanas. Arī kratīšanās, kas veiktas aizturētā Latvijas valstspiederīgā dzīvesvietā, izņemti dažādi priekšmeti, kuriem varētu būt nozīme kriminālprocesā. VP Galvenās kriminālpolicijas pārvaldes Organizētās noziedzības apkarošanas pārvaldes 2. nodaļas priekšnieks Sandis Radziņš uzsvēris, ka šī ir VP līdz šim lielākā izņemtā hašiša krava un policijas rīcībā esošā informācija liecina, ka tā bijusi paredzēta ārvalstu tirgum. \"Pēdējo desmit gadu laikā Latvijā esam aizturējuši vairākas hašiša kravas, kas vestas uz ārvalstīm. Nav noslēpums, ka gala tirgus tik lielām kravām nav Latvija. Konkrēti šī krava, visticamāk, vesta uz Austrumeiropas valstīm,\" norādīja Radziņš. Saistībā ar notikušo uzsākts kriminālprocess pēc Krimināllikuma 253.1 panta trešās daļas un 190.1 panta trešās daļas – par iespējamu narkotisko vai psihotropo vielu neatļautu izgatavošanu, glabāšanu, pārvadāšanu un realizāciju organizētā grupā, kā arī par narkotisko vai psihotropo vielu neatļautu pārvietošanu pāri Latvijas robežai lielos apmēros, organizētā grupā. Par šādām darbībām soda ar brīvības atņemšanu uz laiku no pieciem līdz 15 gadiem, konfiscējot mantu vai bez mantas konfiskācijas, un ar probācijas uzraudzību uz laiku līdz trim gadiem. Šobrīd atsavinātajām narkotikām tiek veikta ekspertīze un kriminālprocesā turpinās aktīva izmeklēšana, skaidrojot aizturēto personu lomu noziegumā un citus notikušā apstākļus. Aizturētajām personām ir piemērots drošības līdzeklis apcietinājums.", "link": "https://www.delfi.lv/161/criminal/53030075/foto-aiztureta-policijas-vesture-lidz-sim-lielaka-hasisa-krava-viena-tonna"},
{"title": "Rogovkā pazudušās Justīnes meklēšanā policija mainījusi taktiku", "category": "Kriminālziņas", "body": "Valsts policija  aizvien turpina Rogovkā pazudušās Justīnes Reinikovas meklēšanu, pielietojot citu meklēšanas taktiku, informēja Valsts policijas pārstāve Simona Grāvīte. Kopš 5. maija, kad meitene pazuda, ir veikti plaši un visaptveroši meklēšanas pasākumi, tostarp piesaistot gan brīvprātīgos, gan citus dienestus. Šobrīd, ņemot vērā jau veiktos meklēšanas pasākumus, apsekotās teritorijas, tai skatā ūdenstilpes un citas vietas, kā arī izmeklēšanā gūto informāciju, Valsts policija ir izvēlējusies citu meklēšanas taktiku, vairs neizvēršot masveida meklēšanas pasākumus vidē ar pastiprinātu brīvprātīgo iesaisti. Policijā uzsver, ka meklēšanas pasākumi un veidi var būt dažādi un tie nav izsmelti. \"\"Tas, ka iedzīvotāji šobrīd neredz publiskus meklēšanas pasākumus, nebūt nenozīmē, ka meklēšana nenotiek,\" norāda policijā. Saistībā ar meitenes pazušanu tiek rūpīgi pārbaudīta jebkura saņemtā un noskaidrotā informācija, izskatītas dažādas versijas. Ikdienas meklēšanas aktivitātēs no Valsts policijas piesaistīti resursi gan no  Latgales  reģiona pārvaldes Ziemeļlatgales iecirkņa, Kriminālpolicijas biroja, Kārtības policijas biroja, gan arī Galvenās kriminālpolicijas pārvaldes struktūrvienībām. Jau sākotnēji, veicot neatliekamās operatīvās darbības, tika uzrunāti un nopratināti bērna radinieki, kā arī citas personas – policija strādā arī šajā virzienā. Ņemot vērā, ka ir sākts kriminālprocess un notiek izmeklēšana, plašāk par izmeklēšanas detaļām policija patlaban atturas komentēt. Tiklīdz būs jaunas un publiski sniedzamas ziņas, kā arī, ja tiks izvērsti jauni publiski masveida meklēšanas pasākumi, policija par to nekavējoties informēs. Šobrīd meklēšanu nav plānots pārtraukt un tā turpināsies tik ilgi, cik nepieciešams, pauda Grāvīte. Kā iepriekš jau rakstīts,  Rēzeknes  novadā, Nautrēnu pagastā, Rogovkā 5. maijā  pazudusi septiņus gadus veca meitene Justīne Reinikova . Meitene piektdien ap pulksten 19 izgāja no savas dzīvesvietas un neatgriezās. Pazudusī ir 124 centimetrus gara, gaišiem matiem līdz pleciem. Meitenei ir veselības problēmas. Pazudusī bija ģērbusies īsā rozā virsjakā, baltā džemperī, melnās džinsa biksēs, melnos auduma apavos. Valsts policija aicina atsaukties ikvienu, kurš zina viņas iespējamo atrašanās vietu, zvanot pa tālruņa numuru 67006734 vai 110.", "link": "https://www.delfi.lv/161/criminal/55668146/rogovka-pazudusas-justines-meklesana-policija-mainijusi-taktiku"},
{"title": "Kumeļa nogalināšana Siguldā: trīs aizturētie zirgu, iespējams, nobeiguši pārtikai", "category": "Kriminālziņas", "body": "Kriminālprocesā par zirga nogalināšanu Siguldā  Valsts policija  aizturējusi trīs cilvēkus, liecina aģentūras LETA rīcībā esošā informācija. Valsts policijā papildināja, ka 15.februārī policija aizturēja trīs vīriešus. Veicot izmeklēšanas darbības, Valsts policijas Rīgas reģiona pārvaldes Siguldas iecirkņa amatpersonas sadarbībā ar kolēģiem no Valsts policijas Rīgas reģiona pārvaldes Kārtības policijas pārvaldes Speciālā uzdevuma bataljona aizturēja trīs iespējamās vainīgās personas – 1982. gadā dzimušu vīrieti un divus 2006. gadā dzimušus jauniešus. Visi trīs iepriekš ir nonākuši policijas redzeslokā par dažādiem noziedzīgiem nodarījumiem, tai skaitā, par zādzībām un narkotisko vielu nelikumīgu apriti. Noziedzīgais nodarījums tika izdarīts Siguldā, kur kādā zirgu audzētavas aplokā konstatēta zirga galva un kājas bez rumpja. Netālu no tā atrasta vieta, kur bojāgājušais zirgs ticis sadalīts un pēc tam, iespējams, aizvests ar ķerru prom. Zirgs bija astoņus mēnešus vecs kumeļš, kura vērtība ir aptuveni 4000 eiro. Viena aizturētā vīrieša dzīvesvietā likumsargi veica kratīšanu neatliekamības kārtībā, kuras laikā atrasta un izņemta gaļa, kauli, divas gaļasmašīnas, astoņas patronas, naži, asiņaina ķerra un asiņaini sporta apavi. Sākotnējā policijas rīcībā esošā informācija liecina, ka vīrieši zirgu nogalinājuši, lai izmantotu tā gaļu savām vajadzībām pārtikā. Taču precīzs nozieguma izdarīšanas motīvs vēl tiks skaidrots. Ņemot vērā noskaidroto, likumsargi pārkvalificēja uzsākto kriminālprocesu pēc Krimināllikuma 230. panta otrās daļas – par cietsirdīgu izturēšanos pret dzīvnieku, kā rezultātā tas gājis bojā, un ja tas izdarīts publiskā vietā vai nepilngadīgā klātbūtnē, vai ja to izdarījusi personu grupa pēc iepriekšējas vienošanās. Par šādu noziegumu soda ar brīvības atņemšanu uz laiku līdz pieciem gadiem vai ar īslaicīgu brīvības atņemšanu, vai ar probācijas uzraudzību, vai ar sabiedrisko darbu, vai ar naudas sodu, atņemot tiesības uz noteiktu vai visu sugu dzīvnieku turēšanu uz laiku līdz pieciem gadiem. Tāpat tiks lemts par papildu kvalifikāciju kriminālprocesam pēc Krimināllikuma 172. panta – par nepilngadīgā iesaistīšanu noziedzīgā nodarījumā. Šobrīd visi trīs aizturētie atrodas izolatorā, un piektdien, 17. februārī, tiks lemts jautājums par drošības līdzekļa piemērošanu. Kā ziņots, sociālajos medijos ievietotā  informācija liecina , ka Siguldā, Televīzijas ielā 32, kur tiek audzēti zirgi, vienā no aplokiem atrastas dažas kumeļa ķermeņa daļas un iekšējie orgāni. Dzīvnieka rumpis un viena kāja atrastas netika. Paziņojuma autors apgalvojis, ka kopā ar Valsts policijas darbiniekiem, pieaicināto veterinārārstu un ekspertiem secināts, ka dzīvnieks aplokā sadalīts ar rokas instrumentiem, ķermenis izvilkts no aploka un pārvietots ar mehānisko transporta līdzekli virzienā no Televīzijas ielas uz Zemeņu, Celtnieku, Ogu ielām un, iespējams, pat tālāk. Siguldas  iecirknī saņemta informācija par minēto gadījumu, par ko arī  sākts kriminālprocess  pēc Krimināllikuma panta par cietsirdīgu izturēšanos pret dzīvnieku, kuras rezultātā tas gājis bojā. Par šādu noziegumu soda ar brīvības atņemšanu uz laiku līdz trim gadiem vai ar sabiedrisko darbu, vai naudas sodu.", "link": "https://www.delfi.lv/161/criminal/55252564/kumela-nogalinasana-sigulda-tris-aizturetie-zirgu-iespejams-nobeigusi-partikai"},
{"title": "Par uzbrukumu Ukrainas karoga nēsātājam piespriež nosacītu brīvības atņemšanu", "category": "Kriminālziņas", "body": "Par uzbrukumu  Ukrainas  karoga nēsātājam bijušās policistes dzīvesbiedram Valērijam Lazarevam piespriesta divu gadu brīvības atņemšana nosacīti ar divu gadu pārbaudes laiku, apstiprināja cietušā jaunieša advokāts Egons Rusanovs. Šobrīd tiekot gaidīts pilns tiesas spriedums un tas, kā tiesa piespriesto sodu pamatos. Vienlaikus Rusanovs uzskata, ka piespriestais sods ir \"par mīkstu\", tāpēc tas tiks pārsūdzēts, jo \"sodam būtu bijis jābūt tādam, lai [Lazarevs] pārdomātu, ko izdarījis\". Advokāts personīgi tiesas sēdē nepiedalījās, vienlaikus esot ticis informēts par sēdē notiekošo. Viņš pauda pārsteigumu par to, ka Lazarevs neesot atvainojies cietušajam, kā arī esot vērsies pret advokāta biroju ar apsūdzībām par to, ka tas izmantojot šo lietu popularitātes gūšanai. Jau vēstīts, ka prokurore Herta Miķelsone apsūdzētajam par uzbrukumu Ukrainas karoga nēsātājam lūdza piespriest nosacītu cietumsodu uz diviem gadiem, kā arī probācijas uzraudzību. Iepriekš prokuratūrai nebija izdevies vienoties par jaunu sodu ar apsūdzēto par uzbrukumu Ukrainas karoga nēsātājam, tāpēc lieta tika nosūtīta tiesai. Sākotnēji prokuratūra pērna gada vasarā Lazarevam par uzbrukumu jaunietim piemēroja 200 stundu sabiedrisko darbu. Šādu vienošanos bija iespējams panākt, jo apsūdzētais savu vainu atzina un samaksāja cietušā prasīto morālā kaitējuma kompensāciju. Tomēr jaunieša advokāts pārsūdzēja prokurora lēmumu,  Ģenerālprokuratūra  atcēla prokurora pieņemto lēmumu par minēto sodu un kriminālprocess tika atjaunots. Prokuratūrā informēja, ka 2022.gada maija izskaņā apsūdzētais, nacionālu motīvu un huligānisku tieksmju vadīts, bezkaunīgi un klaji aizskaroši uzbruka jaunietim, kuram ap pleciem bija aplikts Ukrainas karogs, nodarot viņam \"maznozīmīgus miesas bojājumus\". Apsūdzētais, atrodoties sabiedriskā vietā, tas ir, uz ielas, vismaz piecu personu klātbūtnē, ignorējot vispārpieņemtās uzvedības normas, apzināti pauda cinisku jaunieša interešu, tas ir, atbalsta izrādīšanu Ukrainai, nonievāšanu. Pēc šo darbību veikšanas apsūdzētais no notikuma vietas aizbrauca. Cietušais iepriekš pieteica mantiskā un morālā kaitējuma kompensāciju 6034 eiro apmērā, ko apsūdzētais ir atlīdzinājis pilnā apmērā. Jau ziņots, ka 2022.gada 20.maijā no Brīvības pieminekļa līdz Uzvaras parkam Pārdaugavā notika gājiens \"Par atbrīvošanos no padomju mantojuma\". Pēc gājiena netālu no pasākuma vietas, Eduarda Smiļģa ielā, kāds automašīnas \"BMW\" vadītājs izkāpa no sava transportlīdzekļa un nodarīja miesas bojājumus 2003.gadā dzimušam jaunietim, kuram ap pleciem bija aplikts Ukrainas karogs. Pēc notikušā \"BMW\" aizbrauca no notikuma vietas, bet tika noskaidrots, ka uzbrucējs ir 1984.gadā dzimis vīrietis, kurš jau iepriekš ir nonācis policijas redzeslokā. Automašīnu policija pēc tam atrada kādas privātmājas pagalmā, turklāt tai bija nomainītas valsts reģistrācijas numurzīmes, lai vainīgais slēptu savu atrašanās vietu. Pats uzbrucējs bija paslēpies savā dzīvesvietā bēniņos aiz skursteņa. Blakus uzbrucējam uzbrukuma brīdī automašīnā atradās policijas darbiniece. Viņai citā lietā uzrādīta apsūdzība uzrādīta par bezdarbību. Minētā policiste ir atvaļināta no dienesta. Policistes lietu Rīgas pilsētas tiesa  Vidzemes  priekšpilsētā turpinās skatīt 12.septembrī plkst.11.", "link": "https://www.delfi.lv/161/criminal/55668372/par-uzbrukumu-ukrainas-karoga-nesatajam-piespriez-nosacitu-brivibas-atnemsanu"},
{"title": "Notverta Latvijas noziedznieku grupa, kas piedāvājusi investēt neeksistējošā kriptovalūtas ražotnē", "category": "Kriminālziņas", "body": "Šā gada maijā  Valsts policijas  Galvenās kriminālpolicijas pārvaldes Kibernoziegumu apkarošanas pārvaldes 1. nodaļa nodeva prokuratūrai kriminālvajāšanas sākšanai kriminālprocesu pret astoņiem Latvijas valstspiederīgajiem par krāpšanu lielos apmēros organizētas noziedzīgas grupas sastāvā. Izmeklēšanas laikā iegūtā informācija liecina, ka šīs personas piedāvājušas investēt neesošā produktā kriptovalūtas ražošanas jomā, tādējādi no iedzīvotājiem vairākās valstīs izkrāpjot vismaz 210 000 eiro. Vienlaikus Valsts policija prokuratūrai nodevusi procesu piespiedu ietekmēšanas līdzekļa piemērošanas turpināšanai Latvijā reģistrētam uzņēmumam, kas bija izveidots noziedzīgās organizācijas darbības aizsegam Latvijas teritorijā. Valsts policijā bija sākta izmeklēšana par nelikumīgām darbībām, piedāvājot klientiem investēt neesošā produktā kriptovalūtas ražošanas jomā interneta resursā, kas pieder Ziemeļīrijā reģistrētam uzņēmumam. Proti, laika posmā no 2021. gada februāra līdz 2022. gada maijam organizētās noziedzīgās grupas izveidotajā un uzturētajā investīciju platformā tika piedāvāts pakalpojums, kas ir saistīts ar kriptovalūtas \" Bitcoin \" ražošanu, izmantojot mākoņu risinājumus. Organizētās noziedzīgās grupas dalībnieki maldināja iedzīvotājus par minēto projektu, liekot noticēt, ka uzņēmumam ir kriptovalūtas ražošanas iekārtas un tas nodarbojas ar šo iekārtu uzturēšanu, un ka ieguldītāji gūst peļņu. Piemēram, interneta vietnē bija norādīts, ka kriptovalūtas ieguve notiek vairākās vietās visā pasaulē, izmantojot zaļo enerģiju. Noziedznieki  aktīvi izmantoja interneta mārketinga paņēmienus, izvietojot pozitīvas atsauksmes pasaulē populāros interneta resursos, ceļot reitingus vietnēs, kurās potenciālais ieguldītājs varētu pārbaudīt platformas uzticamību. Šai platformai bija bloķēta piekļuve no Latvijas IP adresēm. Šī esot tipiska investīciju krāpšanas shēma, lai attālinātu cietušās personas no nozieguma organizatoriem, tādā veidā krāpnieciskās darbības izvēršot starptautiskā līmenī un apgrūtinot to atklāšanu. Īstenojot starptautisko sadarbību, likumsargi noskaidroja cietušās personas vismaz sešās valstīs. Apkrāptie iedzīvotāji pieteikuši materiālos zaudējumus ne mazāk kā 210 000 eiro vērtībā, taču izmeklēšanā iegūtā informācija liecina, ka minētās platformas darbības rezultātā varētu būt izkrāpta kriptovalūta ievērojami lielākā apmērā. Saistībā ar notikušo tika sākts kriminālprocess pēc Krimināllikuma 177. panta 3. daļas - par krāpšanu, ja tā izdarīta lielā apmērā vai ja to izdarījusi organizēta grupa. Par šādu noziegumu likumā paredzēta brīvības atņemšana uz laiku no diviem līdz desmit gadiem, konfiscējot mantu vai bez mantas konfiskācijas, un probācijas uzraudzība uz laiku līdz trim gadiem vai bez tās. Organizētās noziedzīgās grupas darbība tika pārtraukta 2022. gada septembrī, kad Valsts policijas Kibernoziegumu apkarošanas pārvaldes amatpersonas aizturēja noziedzīgās grupas dalībniekus, pēc kā viņiem piemēroti drošības līdzekļi. Četri galvenie noziegumu organizētāji un noziedzīgo darbību izpildītāji joprojām atrodas pirmstiesas apcietinājumā. Noziedzīgā nodarījuma izmeklēšana tika īstenota, Kibernoziegumu apkarošanas pārvaldei analizējot iegūtos elektroniskos pierādījumus un blokķēdi, ciešā sadarbībā ar Rīgas tiesas apgabala prokuratūru un ārvalstu sadarbības partneriem.", "link": "https://www.delfi.lv/161/criminal/55670530/notverta-latvijas-noziedznieku-grupa-kas-piedavajusi-investet-neeksistejosa-kriptovalutas-razotne"},
{"title": "Otrdien Zemgalē divi autovadītāji uzbrauc gājējiem; cietis septiņgadīgs bērns", "category": "Kriminālziņas", "body": "Otrdien Ozolniekos \"BMW 530\" vadītāja uzbrauca septiņgadīgam bērnam, kurš guvis traumas un nogādāts slimnīcā. Tāpat Tukumā kāda mašīna uzbrauca gājējai, kas negadījumā cieta, portālu \"Delfi\" informēja  Valsts policijas  (VP) pārstāve Dace Kalniņa. Kā informē VP, 31. maijā Ozolniekos, Krasta ielas teritorijā, sieviete vadīja automašīnu \"BMW 530\" un uzbrauca septiņgadīgam bērnam, kurš pārvietojās pa teritoriju. Bērns guva traumas un tika nogādāts slimnīcā. Policijā par notikušo ir noformēts ceļu satiksmes negadījuma reģistrācijas protokols. Savukārt Tukumā, Zemītes ielā, vīrietis atpakaļgaitā vadīja automašīnu \"Toyota RAV4\" un nepārliecinājās ar ceļu satiksmes drošību, kā rezultātā uzbrauca gājējai. Negadījumā traumas guva sieviete, kura tika nogādāta ārstniecības iestādē. Arī šajā gadījumā policijā par notikušo ir noformēts ceļu satiksmes negadījuma reģistrācijas protokols.", "link": "https://www.delfi.lv/161/criminal/54410498/otrdien-zemgale-divi-autovaditaji-uzbrauc-gajejiem-cietis-septingadigs-berns"},
{"title": "Par 200 kilogramu meža zvēru ragu zādzību Dobelē aizturēti divi vīrieši", "category": "Kriminālziņas", "body": "Veicot izmeklēšanu iepriekš sāktā kriminālprocesā par meža zvēru ragu zādzību Dobelē,  Valsts policija  (VP) aizturēja divus vīriešus, portālu \"Delfi\" informēja policijas pārstāve Dace Kalniņa. Portāls \"Delfi\" jau vēstīja, ka laikā no 18. līdz 19. aprīlim Dobelē, uzlaužot garāžas durvis, garnadži iekļuva iekšā un  nozaga aptuveni 200 kilogramus meža zvēru ragu , nodarīdami materiālo zaudējumu – 4000 eiro. Likumsargi aizdomās par ragu zādzību aizturēja iepriekš sodītus 1998. un 2003. gadā dzimušus vīriešus. Vecākajam ir piemērots bargākais drošības līdzeklis – apcietinājums, savukārt jaunākajam – drošības līdzeklis, kas nav saistīts ar brīvības atņemšanu. VP piebilst, ka kriminālprocesa izmeklēšanas gaitā tika noskaidrots, ka meža zvēru ragi ir pārdoti ārpus Latvijas. Kriminālprocesā turpinās pirmstiesas izmeklēšana. Atbilstoši Krimināllikuma 175. panta trešajai daļai par zādzību, ja tā izdarīta iekļūstot dzīvoklī vai citā telpā, soda ar brīvības atņemšanu uz laiku līdz pieciem gadiem vai ar īslaicīgu brīvības atņemšanu, vai ar piespiedu darbu, vai ar naudas sodu, konfiscējot mantu vai bez mantas konfiskācijas.", "link": "https://www.delfi.lv/161/criminal/54410666/par-200-kilogramu-meza-zveru-ragu-zadzibu-dobele-aiztureti-divi-viriesi"},
{"title": "Pasūtot ēdienu 100 eiro vērtībā un nevēloties maksāt, vīrieši Rīgā aplaupa kurjeru", "category": "Kriminālziņas", "body": "Šī gada 29. maijā ap pulksten 20 VP saņēma izsaukumu Rīgā, Bērzupes ielā, kur divi nenoskaidroti vīrieši, piedraudot ar nazim līdzīgu priekšmetu, ēdienu piegādātājam-kurjeram nolaupīja pasūtījumu vairāk nekā 100 eiro vērtībā. Par laupīšanu uzsākts kriminālprocess. Policisti noskaidroja abu iespējamo vainīgo personu identitāti un vēlāk šīs personas aizturēja Ziepniekkalnā. Aizturētie ir 1991. gadā un 1987. gadā dzimuši vīrieši un savu vainu notikušajā atzīst. Izmeklēšanā noskaidrots, ka šā gada 29. maija vakarā divas personas no kāda restorāna ar piegādi uz mājām pasūtīja ēdienu 104 eiro vērtībā. Abiem vīriešiem jau sākotnēji bija plāns nemaksāt par pasūtījumu un maksājuma veidu norādīja norēķināšanos ar skaidru naudu. Kad kurjers bija ieradies, abi vīrieši izgāja no kāpņutelpas viņu sagaidīt, taču viens no vīriešiem, piedraudot ar nazi, nolaupīja pasūtīto ēdienu un nesamaksāja par pasūtījumu, pēc kā lika kurjeram doties prom. Nedaudz vēlāk abi vīrieši pamanīja, ka kurjers kādam zvana, piegāja pie viņa vēlreiz un, piedraudot ar nazi, nu jau pieprasīja kurjera personīgo naudu un zelta ķēdīti. Ņemot vērā, ka kurjera automašīnas durvis bija atvērtas, viņš paspēja iesēsties automašīnā un aizbraukt. Kurjers par notikušo nekavējoties ziņoja policijai. Abi aizturētie vīrieši jau iepriekš ir nonākuši policijas redzeslokā un bijuši sodīti, tostarp gan par ekonomiskiem noziegumiem, gan par mantiskiem noziegumiem. VP uzsākts kriminālprocess pēc Krimināllikuma 176. panta pirmās daļas – par svešas kustamas mantas nolaupīšanu, ja tā saistīta ar vardarbību vai vardarbības piedraudējumu. Par šādu noziegumu soda ar brīvības atņemšanu uz laiku līdz pieciem gadiem vai ar īslaicīgu brīvības atņemšanu, vai ar probācijas uzraudzību, vai ar sabiedrisko darbu, vai ar naudas sodu, konfiscējot mantu vai bez mantas konfiskācijas. Trešdien, 1. jūnijā, 1991. gadā dzimušajam vīrietim, kurš kurjeram draudēja, tiesa piemēroja drošības līdzekli – apcietinājumu.", "link": "https://www.delfi.lv/161/criminal/54410966/pasutot-edienu-100-eiro-vertiba-un-neveloties-maksat-viriesi-riga-aplaupa-kurjeru"},
{"title": "Piektdien Latvijā reģistrētas 167 avārijas; cietis 31 cilvēks", "category": "Kriminālziņas", "body": "Visvairāk negadījumu – 97 – reģistrēti Rīgas reģionā, 22 – Kurzemē, 19 – Latgalē, 15 – Vidzemē un 14 avārijas reģistrētas Zemgales reģionā. Negadījumos Rīgas reģionā cietuši 11 cilvēki, no kuriem trīs gājēji, trīs velosipēdisti un divi elektrisko skrejriteņu vadītāji. Septiņi cilvēki cietuši negadījumos Kurzemē, pieci – Latgalē, bet pa četriem cietušajiem bijis Zemgalē un Vidzemē. Kopumā ceļu satiksmes jomā pieņemti 539 administratīvo pārkāpumu lēmumi, tajā skaitā 258 par ātruma pārsniegšanu un trīs par agresīvu braukšanu. Savukārt par transportlīdzekļa vadīšanu alkohola reibumā uzsākti divi administratīvo pārkāpumu procesi un septiņi kriminālprocesi, tāpat ir uzsākts viens kriminālprocess par transportlīdzekļa vadīšanu iespējamā narkotisko vielu iespaidā.", "link": "https://www.delfi.lv/161/criminal/55671156/piektdien-latvija-registretas-167-avarijas-cietis-31-cilveks"},
{"title": "VDD pārbauda latviski runājoša bruņota 'Doneckas pilsoņa' aicinājumu nesūtīt karavīrus uz Donbasu", "category": "Kriminālziņas", "body": "Valsts drošības dienests  (VDD) izvērtē sociālajos tīklos redzamo video, kurā sevi par Doneckas tautas republikas pilsoni dēvējošs bruņots vīrietis krievu un latviešu valodā aicina Latvijas aizsardzības ministru nesūtīt karavīrus uz Donbasu. VDD ir pievērsis uzmanību bruņotajai personai, kura internetā izplatītos videomateriālos krievu un latviešu valodā pauž atbalstu  Krievijai . VDD ir sācis šā gadījuma izvērtēšanu atbilstoši savai kompetencei, apliecināja dienestā. Ņemot vērā minēto, VDD patlaban plašākus komentārus nesniedza. Vienlaikus VDD apliecināja, ka kopš Krievijas iebrukuma Ukrainā šā gada 24.februārī dienests nav sācis kriminālprocesus par iespējamu prettiesisku piedalīšanos ārpus Latvijas teritorijas notiekošā bruņotā konfliktā, kas vērsts pret kādas valsts teritoriālo neaizskaramību vai politisko neatkarību vai citādi ir pretrunā ar Latvijai saistošām starptautiskajām tiesībām, tajā skaitā par Latvijas valstspiederīgo iespējamu prettiesisku piedalīšanos karā Ukrainā Krievijas bruņoto spēku pusē. Minētajā video redzams kāds bruņucepurē un militārā formā tērpies vīrietis. Viņš ir bruņojies ar šaujamieroci, savukārt uz formastērpa redzami burti \"Z\", ko izmanto kā atšķirības zīmi Ukrainā karojošais Krievijas karaspēks. Tāpat uz formastērpa piedurknes redzama Krievijas Federācijā ietilpstošās Čečenijas karodziņa uzšuve. 45 sekundes garajā videoierakstā vīrietis krieviski paziņo, ka vēloties nodot sveicienus Latvijas aizsardzības ministram, lai \"nesūta mēslojumu Donbasa zemei\". Viņš savu vēstījumu arī atkārtoja latviešu valodā: \"Aizsardzības ministr, nevajag sūtīt uz šejieni karavīrus no  Ukrainas  puses. Tā katru dienu viņi mirst šeit,\" paziņo kaujinieks. Vīrietis krieviski apgalvoja, ka sen jau neesot Latvijas pilsonis un viņa Latvijas pase ir \"pareizajā vietā\". Paziņojumu vīrietis noslēdzis ar Krievijas slavēšanu un Čečenijā iecienīto saukli \"Ahmat sila\". Latvijā gan kopš 14.decembra aizsardzības ministre ir  Ināra Mūrniece  (NA), pirms tam ministra krēslu ieņēma  Artis Pabriks  (AP).", "link": "https://www.delfi.lv/161/criminal/55075830/vdd-parbauda-latviski-runajosa-brunota-doneckas-pilsona-aicinajumu-nesutit-karavirus-uz-donbasu"},
{"title": "Pret 5000 eiro drošības naudu no apcietinājuma varētu atbrīvot Pankratovu", "category": "Kriminālziņas", "body": "Jāatgādina, ka Pankratovs tika aizturēts pērn jūlija izskaņā. Viņš tiek turēts aizdomās nacionālā naida un nesaticības izraisīšanā, kā arī par  Eiropas Savienības  (ES) noteikto sankciju pārkāpšanā. Abi šie panti paredz brīvības atņemšanas sodu, kas nepārsniedz piecus gadus. Attiecīgi tie ir traktējami kā smagi noziegumi. Savukārt Kriminālprocesa likums noteic, ka par smagu noziegumu persona nedrīkst atrasties apcietinājumā ilgāk par 12 mēnešiem,  Kriminālprocess pret Pankratovu tika uzsākts šī gada 29. jūlijā, un izmeklēšanas gaitā  Valsts drošības dienests  (VDD) ieguva informāciju, kas apliecina, ka viņš vairākos  Krievijas  agresīvās propagandas mērķiem izmantotajos informācijas resursos nācis klajā ar izteikumiem, kuri provocē naidu un nesaticību pret ukraiņiem un bēgļiem no  Ukrainas . Savukārt pērn 13. decembrī minētais kriminālprocess nosūtīts prokuratūrai. Izmeklēšanas gaitā tika noskaidrots, ka Pankratovs ir nodrošinājis saimnieciskos resursus personai, kura ir iekļauta to personu sarakstā, pret kurām ES ir noteikusi sankcijas par Ukrainas teritoriālās vienotības, suverenitātes un neatkarības graušanu. Ņemot vērā izmeklēšanas gaitā noskaidrotos apstākļos un iegūto pierādījumu kopumu, VDD ir rosinājis prokuratūru sākt kriminālvajāšanu pret minēto pilsoni par tādu noziedzīgu nodarījumu izdarīšanu, par ko atbildība ir noteikta Krimināllikuma 78. panta otrajā daļā un 84. panta pirmajā daļā. Krimināllikuma 78. panta otrā daļa kā sodu paredz brīvības atņemšanu uz laiku līdz pieciem gadiem vai ar īslaicīgu brīvības atņemšanu, vai ar probācijas uzraudzību, vai ar sabiedrisko darbu, vai ar naudas sodu. Savukārt šī paša likuma 84. panta pirmā daļa paredz sodu ar brīvības atņemšanu uz laiku līdz četriem gadiem vai ar īslaicīgu brīvības atņemšanu, vai ar probācijas uzraudzību, vai ar sabiedrisko darbu, vai ar naudas sodu. Aģentūras LETA arhīvs liecina, ka 1969. gadā dzimušais Pankratovs Rīgas domē tika ievēlēts 2009. gadā no partijas \"Saskaņas centrs\". Savukārt 2013. gadā viņu atkārtoti ievēlēja domē – šoreiz no partiju apvienības \"Saskaņas centrs\", \" Gods kalpot Rīgai \" saraksta. 2018. gadā viņš kandidēja  13. Saeimas  vēlēšanās no partijas \"Par Alternatīvu\", taču netika ievēlēts. Gadu vēlāk viņš nesekmīgi centās iekļūt Eiropas parlamentā no \" Rīcības partijas \" saraksta. Pankratovs ir vadījis biedrību \"Apvienība pret nacismu\", kas vairākus gadus rīkojusi pasākumus 16. martā, cenšoties protestēt pret leģionāru gājienu. No Pankratova \" Facebook \" profila noprotams, ka viņš nesen ciemojies Maskavā, tostarp apmeklējis prokremliskā medija \"Komsomoļskaja pravda\" redakciju. Pie šī paša ieraksta viņš komentējis, ka viņam uz pieciem gadiem liegts iebraukt Igaunijā. Tāpat viņš aktīvi dalījies ar cita aizturētā prokremliskā aktīvista – Vladimira Lindermana – \"Facebook\" ierakstiem. \" Lursoft \" informācija liecina, ka šobrīd viņš ir biedrības \"Latvijas krievu pasaule\" amatpersona.", "link": "https://www.delfi.lv/161/criminal/55095422/pret-5000-eiro-drosibas-naudu-no-apcietinajuma-varetu-atbrivot-pankratovu"},
{"title": "Svētdien Latvijā fiksētas 65 avārijas; Rankas pagastā viens bojāgājušais", "category": "Kriminālziņas", "body": "Valsts ugunsdzēsības un glābšanas dienestā (VUGD) \"Delfi\" uzzināja, ka svētdien pulksten 17 ugunsdzēsēji glābēji devās uz Gulbenes novada Rankas pagastu, kur bija noticis ceļu satiksmes negadījums starp divām vieglajām automašīnām. Ar hidraulisko instrumentu palīdzību ugunsdzēsēji glābēji no vienas automašīnas atbrīvoja bojāgājušo, bet trīs cilvēki no automašīnām izkļuva paši saviem spēkiem. Valsts policijā papildina, ka visvairāk negadījumu – 33 – fiksēti Rīgas reģionā. Šajās avārijās cietuši pieci cilvēki. 14 avārijas fiksētas Vidzemes reģionā. Arī tur cietuši pieci cilvēki, bet viens gājis bojā. Deviņas avārijas fiksētas Zemgalē, septiņas – Latgalē, kur cietis viens cilvēks bet divas – Kurzemes reģionā. Kopumā ceļu satiksmes jomā pieņemti 392 administratīvo pārkāpumu lēmumi, tajā skaitā 131 par ātruma pārsniegšanu un seši par agresīvu braukšanu. Savukārt par transportlīdzekļa vadīšanu alkohola reibumā ir uzsākti pieci administratīvo pārkāpumu procesi un deviņi kriminālprocesi.", "link": "https://www.delfi.lv/161/criminal/55261950/svetdien-latvija-fiksetas-65-avarijas-rankas-pagasta-viens-bojagajusais"},
{"title": "VDD sācis kriminālprocesu par prettiesisku piedalīšanos karā pret Ukrainu", "category": "Kriminālziņas", "body": "2022. gada 30. decembrī  Valsts drošības dienests  (VDD) sācis kriminālprocesu pret Latvijas pilsoni saistībā ar aizdomām par prettiesisku piedalīšanos  Krievijas  uzsāktajā karā pret Ukrainu, portāls \"Delfi\" uzzināja dienestā. Kriminālprocess uzsākts saskaņā ar Krimināllikuma 77.1 pantu, proti, par aktīvu piedalīšanos ārpus Latvijas Republikas teritorijas notiekošā bruņotā konfliktā, kas vērsts pret kādas valsts teritoriālo neaizskaramību vai politisko neatkarību vai citādi ir pretrunā ar Latvijas Republikai saistošām starptautiskajām tiesībām. VDD interneta vidē fiksējis vairākus videomateriālus, kuros persona militārā apģērbā ar Krievijas bruņotajiem spēkiem raksturīgu simboliku pauž atbalstu Krievijai un naidīgu attieksmi pret  Ukrainas  aizstāvjiem, tajā skaitā latviešiem. Dienesta izmeklēšanas gaitā iegūtā informācija liecina, ka persona, iespējams, atrodas Krievijas šobrīd okupētajā Donbasa reģiona teritorijā Ukrainā un piedalās Krievijas bruņoto spēku izvērstajā karadarbībā, kas ir vērsta pret Ukrainas teritoriālo neaizskaramību. Decembra beigās aģentūra LETA ziņoja, ka  VDD izvērtē sociālajos tīklos redzamo video, kurā sevi par Doneckas tautas republikas pilsoni dēvējošs bruņots vīrietis  krievu un latviešu valodā aicina Latvijas aizsardzības ministru nesūtīt karavīrus uz Donbasu. \"Delfi\" rīcībā esošā informācija liecina, ka kriminālprocess uzsākts tieši pret šo vīrieti. Minētajā video redzams kāds bruņucepurē un militārā formā tērpies vīrietis. Viņš ir bruņojies ar šaujamieroci, savukārt uz formastērpa redzami burti \"Z\", ko izmanto kā atšķirības zīmi Ukrainā karojošais Krievijas karaspēks. Tāpat uz formastērpa piedurknes redzama Krievijas Federācijā ietilpstošās Čečenijas karodziņa uzšuve. 45 sekundes garajā videoierakstā vīrietis krieviski paziņo, ka vēloties nodot sveicienus Latvijas aizsardzības ministram, lai \"nesūta mēslojumu Donbasa zemei\". Viņš savu vēstījumu arī atkārtoja latviešu valodā: \"Aizsardzības ministr, nevajag sūtīt uz šejieni karavīrus no  Ukrainas  puses. Tā katru dienu viņi mirst šeit,\" paziņo kaujinieks. Vīrietis krieviski apgalvoja, ka sen jau neesot Latvijas pilsonis un viņa Latvijas pase ir \"pareizajā vietā\". Paziņojumu vīrietis noslēdzis ar Krievijas slavēšanu un Čečenijā iecienīto saukli \"Ahmat sila\". Latvijā gan kopš 14.decembra aizsardzības ministre ir  Ināra Mūrniece  (NA), pirms tam ministra krēslu ieņēma  Artis Pabriks  (AP).", "link": "https://www.delfi.lv/161/criminal/55096454/vdd-sacis-kriminalprocesu-par-prettiesisku-piedalisanos-kara-pret-ukrainu"},
{"title": "'Volkswagen' nobrauc no ceļa un apgāžas; vadītājs iet bojā", "category": "Kriminālziņas", "body": "Aizvadītajā diennaktī valstī reģistrēts 91 ceļu satiksmes negadījums, tajos cietušas 11 personas un viena gājusi bojā, portālu \"Delfi\" informēja  Valsts policija . Avārija  ar bojāgājušo notikusi Dienvidkurzemes novadā, Dunikas pagastā. Kā liecina sākotnējā informācija, automašīna \"Volkswagen\" nobraukusi no ceļa braucamās daļas un apgāzās. Negadījumā gāja bojā automašīnas vadītājs. Policija skaidro precīzus notikušā apstākļus. Kopumā ceļu satiksmes jomā pieņemti 370 administratīvo pārkāpumu lēmumi, tajā skaitā 175 par ātruma pārsniegšanu, deviņi par automašīnas vadīšanu alkohola reibumā un trīs par agresīvu braukšanu.", "link": "https://www.delfi.lv/161/criminal/54873944/volkswagen-nobrauc-no-cela-un-apgazas-vaditajs-iet-boja"},
{"title": "VDD izbeidzis kriminālprocesu pret jaunieti par Krievijas karoga demonstrēšanu", "category": "Kriminālziņas", "body": "Valsts drošības dienests  (VDD) izbeidzis kriminālprocesu pret jaunieti Aleksandru Dubjago, kurš 10. maijā pie okupācijas pieminekļa Pārdaugavā staigāja ar  Krievijas  karogu. Kriminālprocesu pret minēto personu sāka  Valsts policija  pēc tam, kad persona pērn 10. maijā pie padomju okupāciju slavinošā pieminekļa Pārdaugavā publiski demonstrēja Krievijas karogu. Kriminālprocess tika sākts saskaņā ar Krimināllikuma pantu par noziegumu pret mieru un kara noziegumu iespējamu slavināšanu un attaisnošanu. Atbilstoši kompetencei VDD šo kriminālprocesu pārņēma savā lietvedībā. Dubjago pat kādu laiku pavadīja apcietinājumā. Tagad VDD apliecināja, ka kriminālprocess izbeigts pērn 30. decembrī, pamatojoties uz uzraugošā prokurora un virsprokurora norādēm par noziedzīga nodarījuma sastāva trūkumu. Vienlaikus VDD vērtējumā persona Krievijas karogu ir izmantojusi kā militāro agresiju un kara noziegumus slavinošu simbolu. Ņemot vērā minēto, VDD rosinās Valsts policiju lemt par administratīvās atbildības piemērošanu atbilstoši Administratīvo sodu likumam par militārās agresijas un kara noziegumu slavinošu simbolu izmantošanu publiskā vietā. Jau vēstīts, ka, neraugoties uz aicinājumiem 2022. gada 9. maijā pieminēt Krievijas agresijas upurus Ukrainā un nepulcēties pie padomju režīma memoriāliem, Rīgā, pie padomju pieminekļa Pārdaugavā, devās cilvēki, lai arī ievērojami mazākā skaitā nekā citus gadus. Nākamās dienas rītā ziedi no pieminekļa tika aizvākti, kā rezultātā pie pieminekļa atkal tika pulcēti cilvēki. Vakarpusē pāris simti sanākušo jau uzvedās agresīvi un bravūrīgi, tostarp slavinot Krieviju un attaisnojot tās agresiju Ukrainā. 25. augustā Pārdaugavā, Uzvaras parkā, tika nogāzts Baltijā lielākais padomju laika piemineklis, demontējot tā kompleksa pēdējo elementu - 79 metrus augsto obelisku.", "link": "https://www.delfi.lv/161/criminal/55119702/vdd-izbeidzis-kriminalprocesu-pret-jaunieti-par-krievijas-karoga-demonstresanu"},
{"title": "Atjaunota avārijas dēļ slēgtā satiksme uz Rīgas apvedceļa pie Muceniekiem (plkst. 14.39)", "category": "Kriminālziņas", "body": "Sestdienas rītā  Ropažu novada Garkalnes pagastā  uz autoceļa A4 noticis ceļu satiksmes negadījums, kurā iesaistīts vilcējs un uz tā esošā smagā tehnika. Notikusi aizdegšanās. Bloķēta satiksme uz autoceļa A4 posmā no Juglas papīrfabrikas ciemats-Upesciems līdz a/c P4 Rīga-Ērgļi, informē Valsts policija. Notikuma vietā strādā drošības dienesti. Valsts ugunsdzēsības un glābšanas dienests (VUGD) informējis, ka, ierodoties notikuma vietā konstatēts: vilcējs ar piekabi atrodas uz sāniem un kāpurķēžu tehnika ir aizdegusies, ziņo \"lsm.lv\". Savukārt tviterī VUGD ziņo, ka kopējā degšanas platība bija 25 kvadrātmetri, un tā ierobežota. Tiek gaidīts evakuators, bet pēc tam tiks sakopta brauktuve. Notikuma vietā strādāja 21 ugunsdzēsējs glābējs ar piecām autocisternām, ūdens vedējs un glābšanas automobilis, kā arī trīs mediķu brigādes, vēsta \"lsm.lv\". Arī  Valsts ugunsdzēsības un glābšanas dienests  (VUGD) tviterī vēsta, ka ugunsdzēsēji glābēji strādā notikuma vietā. Arī uzņēmums \"Latvijas Valsts ceļi\" ziņo, ka notikuma vietā bloķēta satiksme un informē par iespēju notikuma vietu apbraukt. Sociālajos medijos aculiecinieki jau steiguši dalīties ar video no notikuma vietas.", "link": "https://www.delfi.lv/161/criminal/55671162/atjaunota-avarijas-del-slegta-satiksme-uz-rigas-apvedcela-pie-muceniekiem-plkst-1439"},
{"title": "Aizdomās par dīzeļdegvielas zādzībām aiztur iepriekš sodītu vīrieti", "category": "Kriminālziņas", "body": "Šā gada 18. oktobra rītā uzņēmumam piederoša kravas transportlīdzekļa \"MAN TGX\" vadītājs konstatēja, ka nakts laikā no automašīnas, kas bija novietota stāvlaukumā Tukuma novada Džūkstes pagastā uz autoceļa A9 Rīga-Liepāja 31. kilometrā, ir nozagti 720 litri dīzeļdegvielas. Policijā par zādzību no transportlīdzekļa tika sākts kriminālprocess. Turpmākajās dienās, likumsargiem veicot izmeklēšanas pasākumus, pūliņi vainagojās panākumiem, proti, 20. oktobra naktī ap pulksten 2.00, apsekojot stāvlaukumu Tukuma novada Džūkstes pagastā uz autoceļa A9 Rīga-Liepāja 33. kilometrā, amatpersonas konstatēja, ka no kravas transportlīdzekļa \"DAF\" degvielas bākas ir nozagti aptuveni 550 litri dīzeļdegvielas. Mežā, aptuveni 60 metrus no stāvlaukuma, policisti atrada 15 plastmasas kannas, kuru kopējais tilpums ir 400 litri. Tajās atradās šķidrums, kam bija dīzeļdegvielai raksturīga smarža.  Saistībā ar šo notikumu policisti aizturēja 1974. gadā dzimušu vīrieti, kurš jau iepriekš ir bijis sodīts saistībā ar zādzībām. Tāpat tika izņemta automašīna \"Kia\", kurā atradās dažādi degvielas zādzībām piemēroti priekšmeti. Policija piebilst, ka lielākoties šādas zādzības no kravas transportlīdzekļiem notiek, uzlaužot degvielas bāku, kurā ievieto šļūteni un ar elektriskā sūkņa palīdzību iesūknē degvielu kannās, kas atrodas netālu no nozieguma vietas mežā vai speciāli aprīkotā transportlīdzeklī. Tādā veidā garnadžiem iespējams rīkoties klusu un nemanāmi, un viņu rosīšanos neievēro pat kravas transportlīdzekļu vadītāji, kuri tajā brīdī atrodas savas automašīnas kabīnē. 21. oktobrī tiesa apmierināja izmeklētājas lūgumu un aizturētajam vīrietim piemēroja drošības līdzekli – apcietinājumu. Valsts policija  atgādina, ka neviena persona netiek uzskatīta par vainīgu, kamēr tās vaina noziedzīga nodarījuma izdarīšanā netiek pierādīta likumā noteiktajā kārtībā.", "link": "https://www.delfi.lv/161/criminal/54877866/aizdomas-par-dizeldegvielas-zadzibam-aiztur-ieprieks-soditu-virieti"},
{"title": "Avārijā uz Rīgas apvedceļa iesaistīta militārā tehnika; cietuši divi NBS pārstāvji", "category": "Kriminālziņas", "body": "Avārijā  uz Rīgas apvedceļa, kuras dēļ tika bloķēta satiksme, iesaistīta militārā tehnika, informēja Nacionālo bruņoto spēku (NBS) komandiera preses virsniece Sandra Brāle. Ceļu satiksmes  negadījumā iekļuva kravas vilcējs \" Scania \" ar piekabi, kas veda visurgājēju \"Bandvagn 206\". Citi transportlīdzekļi negadījumā nav iesaistīti. Negadījumā cieta divi NBS pārstāvji, kas tika nogādāti medicīnas iestādē pārbaudes veikšanai. Viens no viņiem jau ir izlaists no slimnīcas, bet otra veselības stāvoklis esot stabils. Jau ziņots, ka avārijas dēļ  sestdien slēgta satiksme  uz Rīgas apvedceļa pie  Muceniekiem , informēja  Valsts policija . Valsts ugunsdzēsības un glābšanas dienestā ( VUGD ) informēja, ka dienests izsaukumu saņēma pulksten 8.53. Notikuma vietā konstatēts, ka vilcējs ar piekabi atrodas uz sāniem un kāpurķēžu tehnika ir aizdegusies. Kopējā degšanas platība bija 25 kvadrātmetri. Lai ierobežotu dzēšanas šķidruma noplūdi apkārtējā vidē, tika izveidots valnis. Notikuma vietā tika gaidīta tehnika, kas evakuēs avarējušos transportlīdzekļus, bet pēc tam ugunsdzēsēji glābēji sakārtos ceļa braucamo daļu. Notikuma vietā strādāja 21 ugunsdzēsējs ar piecām autocisternām, ūdens vedējs un glābšanas automobilis. Satiksmes  negadījuma dēļ bloķēto ceļa posmu var apbraukt pa autoceļu P2 caur Juglas papīrfabrikas ciemu un ceļu P4  Rīga  - Ērgļi. Jau ziņots, ka otrdien, 13. jūnijā Salaspilī, Zviedru ielā uz vilcēja treilera  aizdegās sabiedroto transportlīdzeklis  degvielas pārvadāšanai. Militārā policija   sākusi kriminālprocesu  par degvielas vedēja degšanu Salaspilī. Plašākus komentārus par šo gadījumu NBS nesniedz.", "link": "https://www.delfi.lv/161/criminal/55671210/avarija-uz-rigas-apvedcela-iesaistita-militara-tehnika-cietusi-divi-nbs-parstavji"},
{"title": "Uz Tallinas šosejas pie Ādažiem satiksme pilnībā atjaunota (plkst. 18.44)", "category": "Kriminālziņas", "body": "Tviterī policija iepriekš vēstīja, ka Ādažos uz autoceļa Rīga-Saulkrasti pretī Rīgas gatvei noticis ceļu satiksmes negadījums – saskrējušies kravas transportlīdzeklis un automašīna \"Citroen Jumper\". Kā informēja policijā, negadījumā gājis bojā \"Citroen Jumper\" vadītājs. Valsts ugunsdzēsības un glābšanas dienestā ( VUGD ) teica, ka ugunsdzēsēji glābēji ar hidraulisko instrumentu palīdzību no vieglās automašīnas atbrīvoja bojāgājušo. Notikuma vietā tika bloķēta satiksme abos virzienos. Satiksme notikuma vietā uz Tallinas šosejas pie Ādažiem, vispirms atjaunota pa vienu braukšanas joslu, pēcpusdienā tviterī raksta uzņēmums \"Latvijas Valsts ceļi\" (LVC). VUGD iepriekš ziņoja, ka uz ceļa braucamās daļas no transportlīdzekļiem izlijuši dažādi šķidrumi apmēram 50 kvadrātmetru platībā. LVC savā kontā vietnē \"Twiter\" iepriekš vēstīja, ka notikuma vietas apbraukšana iespējama no Rīgas puses pa Rīgas ielu (V30) un a/c Atari (V47) virzienā uz Rīgu.", "link": "https://www.delfi.lv/161/criminal/55671276/uz-tallinas-sosejas-pie-adaziem-satiksme-pilniba-atjaunota-plkst-1844"},
{"title": "Traģiskā avārija Ādažos: Valsts policija sāk kriminālprocesu", "category": "Kriminālziņas", "body": "Valsts policija  (VP) sākusi kriminālprocesu saistībā ar sestdien, 17. jūnijā, Ādažu novadā notikušo avāriju, kurā bojā gāja automašīnas “Citroen Jumper” vadītājs, portāls “Delfi” uzzināja policijā. Jau ziņots, ka sestdien pulksten 15 Ādažu novada Ādažu pagasta Stapriņos, Viršu ielā 2, notika  frontāla sadursme  starp kravas transportlīdzekli \"Scania\" un transportlīdzekli \"Citroen Jumper\". Ceļu satiksmes negadījuma rezultātā no gūtajām traumām notikuma vietā gāja boja \"Citroen Jumper\" vadītājs un cieta kravas transportlīdzekļa vadītājs. Ir uzsākts kriminālprocess un policija skaidro notikušā apstākļus. Kā ziņots, avārijas vietā vairākas stundas tika pilnībā bloķēta satiksme. Valsts ugunsdzēsības un glābšanas dienestā iepriekš ziņoja, ka uz ceļa braucamās daļas no transportlīdzekļiem izlijuši dažādi šķidrumi apmēram 50 kvadrātmetru platībā. Aizvadītajā diennaktī valstī reģistrēti 102 ceļu satiksmes negadījumi, tajos cietušas 34 personas un viena gājusi bojā. Kopumā ceļu satiksmes jomā pieņemti 454 administratīvo pārkāpumu lēmumi, tajā skaitā 225 par ātruma pārsniegšanu un viens par agresīvu braukšanu, informē policijā.", "link": "https://www.delfi.lv/161/criminal/55672242/tragiska-avarija-adazos-valsts-policija-sak-kriminalprocesu"},
{"title": "Par Krievijas agresijas slavināšanu 'Facebook' izveidotā grupā VDD aizturējis personu", "category": "Kriminālziņas", "body": "Valsts drošības dienests  (VDD) šā gada 22. martā ir uzsācis kriminālprocesu, kurā izmeklē  Krievijas  bruņoto spēku Ukrainā veikto kara noziegumu sistemātisku attaisnošanu un slavināšanu sociālās tīklošanās vietnē \" Facebook \" izveidotā tematiskajā grupā, portāls \"Delfi\" uzzināja dienestā. Šajā grupā VDD fiksējis arī aktivitātes, kas vērstas uz naida izraisīšanu pret latviešiem un ukraiņiem. Kriminālprocess uzsākts pēc Krimināllikuma 74.1 pantā un 78. panta otrajā daļā paredzēto noziedzīgo nodarījumu pazīmēm, t.i., par kara noziegumu un noziegumu pret mieru publisku attaisnošanu un slavināšanu, kā arī nacionālā un etniskā naida vai nesaticības izraisīšanu, izmantojot automatizētu datu apstrādes sistēmu. Šodien, 24. martā, VDD minētā kriminālprocesa ietvaros veica tiesas sankcionētas procesuālās darbības objektā Rīgā, kuru gaitā tika aizturēta viena persona. Aizturētā persona ir minētās tematiskās grupas izveidotājs un administrators, kura darbības rezultātā neierobežotam cilvēku lokam bija pieejams saturs, kas attaisno un slavina Krievijas bruņoto spēku veiktos noziegumus Ukrainā, kā arī ir vērsts uz negatīva noskaņojuma veicināšanu pret latviešiem un ukraiņiem. Minētajai tematiskajai grupai ir vairāk nekā 25 000 sekotāju, turklāt tās saturs pieejams ikvienam \"Facebook\" lietotājam. Kā liecina portāla \"Delfi\" rīcībā esošā informācija, VDD aizturējis \"Facebook\" grupas \"Kриминальная Латвия\" jeb \"Kriminālā Latvija\" vadītāju. Savas pastāvēšanas laikā grupa sapulcējusi 27 400 sekotāju. Šobrīd, atverot grupas lapu, redzams uzraksts, ka tās darbību uz laiku apturējis administrators. Ja sākotnēji grupā pamatā tika publicēti video un fotogrāfijas ar dažādiem notikumiem Latvijā un kaimiņvalstīs, kas saistīti ar noziegumiem, piemēram, aculiecinieku video, tad pēdējā laikā tās saturs krietni radikalizēts un lielākā daļa ierakstu vērsti pret bēgļiem no Ukrainas. Tostarp grupā tika izplatīti viltoti video materiāli, kas filmēti, piemēram, pirms pāris gadiem, apgalvojot, ka tajos redzami pašreizējā kara bēgļi. Tāpat grupas kopējais noskaņojums, kas izriet no komentāriem pie ierakstiem, galvenokārt, vērsts pret bēgļiem. Grupai izveidots arī savs \"Telegram\" kanāls, kuru lieto apmēram 1 200 cilvēku, no kuriem vien kādi aptuveni 200 ir aktīvi. Šie lietotāji iesaistās plašās diskusijās par notiekošo Latvijā, tostarp aktīvi aplūkojot Krievijas sagatavotos propagandas materiālus. Izmeklēšana šajā lietā turpinās un VDD sniegs papildu informāciju par tās gaitu atbilstoši kriminālprocesa virzībai. VDD atgādina, ka neviena persona nav uzskatāma par vainīgu, kamēr tās vaina nav atzīta likumā noteiktajā kārtībā.", "link": "https://www.delfi.lv/161/criminal/54180594/par-krievijas-agresijas-slavinasanu-facebook-izveidota-grupa-vdd-aizturejis-personu"},
{"title": "Policija sestdien pieķērusi 27 apreibušus transportlīdzekļu vadītājus", "category": "Kriminālziņas", "body": "Valsts policija  sestdien pieķērusi kopumā 27 cilvēkus, kuri pie transportlīdzekļa stres bija sēdušies alkohola vai narkotiku reibumā, portāls \"Delfi\" uzzināja policijā. Par transportlīdzekļa vadīšanu alkohola reibumā uzsākti 10 administratīvo pārkāpumu procesi un 16 kriminālprocesi. Uzsākts viens kriminālprocess par transportlīdzekļa vadīšanu iespējamā narkotisko vielu iespaidā. Aizvadītajā diennaktī valstī reģistrēti 102 ceļu satiksmes negadījumi, tajos cietušas 34 personas un viena gājusi bojā. Kopumā ceļu satiksmes jomā pieņemti 454 administratīvo pārkāpumu lēmumi, tajā skaitā 225 par ātruma pārsniegšanu un viens par agresīvu braukšanu.", "link": "https://www.delfi.lv/161/criminal/55672246/policija-sestdien-piekerusi-27-apreibusus-transportlidzeklu-vaditajus"},
{"title": "Mani Portugāles pieraksti. Deviņas apskates vietas Lisabonā, ko redzēt un pieredzēt", "category": "Kriminālziņas", "body": "Portugālē pavadīju pagājušā gada rudeni/ziemu, šis ir mans stāsts par Lisabonu un to, kas jāredz, ja esi šeit nonācis. Tas ir veltījums  Lisabonai  un visiem, kuriem neiestājas panika, dzirdot vārdu \"aizlidot\". Kāds laiks jau pavadīts Portugālē, tik daudz redzēts un piedzīvots! Ņemot vērā visus esošos apstākļus, nedomāju, ka šogad vēl kaut kur ceļošu, taču šeit nu es esmu – Lisabonā, uz četriem mēnešiem pilnībā \"izkāpju\" no savas komforta zonas, dzīvojot pavisam citā valstī. Pēc vairāku mēnešu dzīvošanas Kiprā sev nosolījos – nekad. Es nekad vairs nebraukšu un nedzīvošu ārpus Latvijas, taču mūžīgajam ceļotāja garam nevar pavēlēt, un tā top \" Portugāles  pieraksti\". Aptuveni pirms mēneša es un mans ceļa biedrs Mārtiņš devāmies uz Portugāli, lai aizmirstos un piedzīvotu pavisam citu realitāti. Latvijas rudeni izlēmām iemainīt pret palmām un pasaulē slavenu sērfošanas vietu apskati. Tad nu laižam uz Portugāli! Ielidojām Lisabonā septembra sākumā, iepriekš nodrošinājušies ar kārtīgu daudzumu sejas masku krājumu, roku dezinfekcijas līdzekļiem un veselo saprātu. Bijām kārtīgi izpētījuši situāciju kāda valda Portugālē, saistībā ar mūsu lielo draugu – pandēmiju, taču, nē, es par to nerunāšu! www.uniplaces.com Pirmā pavadītā nakts pašā galvaspilsētas centrā – neizturama, liekas, ka dzīve šeit nekad neapstājas. Tik lielu troksni visas nakts garumā ilgi nebiju piedzīvojusi. Neko, nākamajā dienā pirmā vieta, kur aizdodamies – aptieka, nopērkam ausu aizbāžņus, lai turpmākās naktis varam kārtīgi izgulēties. Jā, katram savi iespaidi. Līdz ar to – arī man. Portugāles galvaspilsēta Lisabona ar aptuveni 500 000 tūkstošiem iedzīvotāju mūs pārsteidz ik dienu. Pilsēta, kura gadiem ilgi ir cīnījusies ar 1775. gadā piedzīvotās 8,5 baļļu augstās zemestrīces sekām, pilsēta, no kuras vien 20 minūšu brauciena attālumā vari izbaudīt skaistas smilšu pludmales un kārtīgi noplunčāties Atlantijas okeānā. Kā es saku Mārtiņam, mazliet lielāka par Rīgu, un, protams, ne viss ir tik rožaini, kā mums sākumā šķita. Kā jau katrā pilsētā, nabadzība, noslāņošanās, dārgi dizaineru apģērbi un prestiži restorāni. Smieklīgi, bet varbūt arī skumji, ka viens no brīžiem, kas man palicis atmiņā ir gājiens no metro stacijas uz mājām, te pēkšņi pa gājēju ietvi mums pretim \"rāpo\" vīrietis (ap gadiem četrdesmit), kurš mūsu priekšā izvemjas, nu neko, vai nu kādam kārtīga ballīte bijusi vai par daudz narkotiku. Vai arī tepat, parkā, uz soliņa kāds \"apmierina sevi'' vērojot garām ejošos ļaudis, arī mūs. Es saku – tā ir dzīve, tā ir Lisabona! Neiespringsim detaļās un šeit tikai par skaisto un to, ko noteikti vērts apskatīt, ja gadās apciemot Lisabonu. Tieši tāpēc, ka Lisabona ir tik skaista un elpu aizraujoša izveidoju sarakstu ar deviņām apskates vietām, kurās, manuprāt, vērts pabūt. Deviņi tāpēc, ka desmito atklāj pats un paturi to pie sevis kā noslēpumu. Arī man – desmitais ir noslēpums, tas lai paliek, ko atcerēties vecumdienās. Viens no \"noteikti jāredz\", ja esi Lisabonā, protams, tūristiski un pavisam tipiski, taču, kas jāredz, tas jāredz. Uz šo vietu dodamies ar vilcienu no stacijas   līdz pieturvietai  , taču pārsvarā Lisabonā pārvietojamies ar metro, kas ir vieglākais veids, lai ātri un lēti nokļūtu uz visiem galapunktiem. Izkāpjam vilciena stacijā  , 20 minūtes raitā solī paejam un esam klāt – Belemas tornis (zināms kā  ). Laiks ārā – silts, saule dedzina plecus, un tā vien prasās pēc saldējuma vai aukstās kafijas. Turpat pie torņa   kiosks, un no pārdevējas ik pa laikam dzirdam saucienus: \"Hei, nāciet visi pēc  !'' Tornī gan iekšā neejam, jo uz doto brīdi atvērta ir tikai torņa terase, bet tā iekštelpas ir slēgtas saistībā ar pandēmiju. Nav nekāds brīnums, ja šo torni atradīsi visos Lisabonas tūrisma ceļvežos, viena no izteiktākajām Manuelīna (arhitektūras stils, zināms, kā vēlīnā portugāļu Gotika) stila celtnēm Lisabonā. No sākuma Mārtiņam centos iestāstīt, ka šis tornis ir lielisks Gotiskās arhitektūras stila piemērs, taču kļūdījos un, lai piedod mana kultūrvēstures skolotāja. 16. gadsimtā celtais tornis kalpojis kā cietoksnis un sveicinājis neskaitāmus jūrniekus, kuri ieceļojuši no Atlantijas okeāna Lisabonas ostā. Celtne iekļauta arī UNESCO pasaules mantojuma sarakstā un ikdienas simbolizē mums par Vasko da Gamas ekspedīcijām un lielajiem jūrniecības atklājumiem, kas ielikuši pamatus mūsdienu pasaules attīstībā. \"Pina colada\" gan nenopērkam, taču blakus kafejnīcā malkojam kapučīno, vērojot Belemas torni un tūristu grupas, kuras ik pa laikam uzņem kādu foto un dodas tālāk. Iestiprinājušies ar kafiju laižam uz Jeronimas klosteri. Patiesībā blakus klosterim ir gan Modernās mākslas muzejs, Belemas kultūras centrs, Botāniskais dārzs – kā ''Google Maps'' rakstīts – ''Botanical garden with an old school vibe'' (Botāniskais dārzs ar veclaicīgu noskaņu), un vēl daudz citas ievērojamas vietas. Katrā ziņā šeit varētu pavadīt visu dienu un pazust kādā palmu alejā vai ļauties tikt \"ierautam\" modernās mākslas pasaulē. 16. gadsimtā celtais Jeronimas klosteris bija kaut kas tiešām – wow! Ar Mārtiņu esam bijuši tiešām iespaidīgās baznīcās-katedrālēs gan Barcelonā, gan Parīzē, gan Itālijā – taču šoreiz nozīme nav greznajos sienu rotājumos vai vitrāžās logos. Ieejot klosterī, protams, pirmais dezinficējam rokas, tūristu pavisam nedaudz, esam pašā dienas vidū un pie tam vēl darba dienā, tā kā tas vēl vairāk padarīja mūsu apskati brīnumaināku. Smalki ornamenti, katra detaļa ir pārdomāta, un galvenais – visam apakšā ir doma, savs stāsts. Jā, mani tik ļoti pārsteidz tā laika cilvēku dzīves redzējums, un tas mani vienmēr ir tik ļoti sajūsminājis, dažu brīdi liekas, ka esmu piedzimusi nepareizajā laikmetā, bet tā jau ir tēma, ko \"cilāt\" pie kafijas tases. Šeit ir pavisam kluss, dzirdam tikai savus soļus un klostera pagalmā esošo ūdens strūklaku. Lēni, nesteidzoties izstaigājam klosteri un tālāk bultiņa mūs ved uz kādu mistisku, mazliet baisu tuneli, caur kuru nonākam   baznīcā. Šeit pavadām kādu brīdi, tā vienkārši – abi sēžam un vērojam augstās baznīcas velves. \"Tās man atgādina palmas\", saku Mārtiņam. \"Forši, ka baznīca tev atgādina palmas,\" tā Mārtiņš. Tāpat kā Belemas tornis, arī Jeronimas klosteris ir iekļauts UNESCO pasaules mantojuma sarakstā un tiek uzskatīts kā Manuelinu stila kulminācija, tā celtniecība lielākoties tika finansēta no nodokļiem par garšvielām, dārgakmeņiem un zeltu. Ja esi Lisabonā, obligāti jāizbrauc ar 28. numura tramvaju, mēs pārkāpjam likumus un dodamies izbraukt ar 18. numura tramvaju, kura pietura atrodas gandrīz pie pašas baznīcas izejas. Mums pavisam izdevīgi, jo esam izbraukuši ar senatnīgo tramvaju, kā arī nokļuvuši pilsētas centrā. Vispār Lisabona tāda kārtīga tramvaju pilsēta vien ir, daudz senatnīgo tramvaju un tas tik tiešām ir lielisks veids, kā nopelnīt uz tūristiem un arī kā pārvietoties. Es esmu pārākais saldumu mīlis, nekādi nespēju dzīvot bez kūkām un citiem saldumiem, un jo vairāk krēma, jo labāk! Kā lasīju pirms brauciena uz Portugāli – \"pāris kilogrami klāt garantēti\". Kilogramus neskaitu un nekad to neesmu darījusi, tā kā man vienalga, dzīve un savas garšas kārpiņas ir jālutina. Portugāle ir slavena ar saviem saldumiem, kūciņu ēšana pārvēršas par mūsu ikdienas rituālu. Kā teicu draugiem: \"Es nespēju paiet garām tam kārdinošajam kūku stendam\". Viens no tradicionālajiem portugāļu saldumiem –  , olu krēma kūciņa, kura tiek pārkaisīta ar kanēli, tās aizsākumi radušies 300 gadus atpakaļ, interesanti, ka Jeronimas klosterī dzīvojošie mūki bija tieši tie, kuri atklāja šo nenoliedzami gardo recepti. Galvenokārt, portugāļu saldumu sastāvdaļas ir olas dzeltenums, cukurs, rieksti, kanēlis, kokosriekstu skaidiņas u. c. Man vienmēr ir patikuši krāmu tirdziņi, ja kaut kur aizbraucu, painteresējos, vai tuvumā nav kāds krāmu tirgus, kurā \"ieķert\" kādu pērli. Par prieku man Lisabonā tie ir diezgan populāri un notiek bieži. Protams, devāmies uz populārāko un vislielāko krāmu tirgu Lisabonā – Feira da Ladra (zināms arī kā \"Zagto mantu tirgus\"), kurš norisinās katru sestdienu un otrdienu. Protams, lai nokļūtu līdz krāmu tirgum, izmantojām metro, izkāpjam stacijā   un tālāk dodamies kājām, pa ceļam vērojot ielu mākslas darbus. Ielu māksla Portugāles galvaspilsētā ir ļoti populāra, mūsdienu Lisabona nav iedomājama bez lielformāta mākslas darbiem, kuri rotā ēku fasādes. Tā tik tiešām arī ir, ej cauri ieliņām un ceri, ka \"uzdursies\" uz kārtējā mākslas darba. Līdz tirdziņam kāds gabaliņš ejams, un abi ar Mārtiņu nonākam pie secinājuma, ka vēlā vakarā šajā rajonā noteikti negribētos iemaldīties. (Šajā brīdī man ienāk prātā Noras Bumbieres dziesmas vārdi – \"Ar mani atkal runā kaijas, runā rītā, vakarā rāmā\", mazliet nokaitinu Mārtiņu, dziedot šo dziesmu pa ceļam uz tirdziņu, bet tas piederas pie lietas). Krāmu tirgus, kurā iespējams atrast visu – sākot no mājas remontam noderīgām lietām, beidzot ar kosmētiku un apģērbiem. Šis tirgus ir tik tiešām iespaidīgs – vintage kleitas, porcelāna trauki, vecas bērnu rotaļlietas, plašu atskaņotāji, mūzikas ieraksti, auto rezerves daļas, apģērbu pogas, veci žurnāli, videokasetes. Viss – es vairs nespēju uzskaitīt. Šeit iegādājos pavisam mazas espresso krūzītes, kuras noteikti ceļos uz Latviju. Protams, esot šajā tirgū noteikti jābūt piesardzīgam ar savām personīgajām mantām, citādāk nākamajā krāmu tirgus apmeklējuma reizē redzēsi, kā tiek izpārdots tavas rokas somiņas saturs.  – tradicionālais portugāļu mūzikas stils. ''Fado'' no portugāļu valodas tulkojamskā \"liktenis\", radies 19. gadsimtā Lisabonā, to raksturo sērīgas melodijas, dziesmu teksti par mīlestību, jūru, likteni u. c. Pazīstamākā šī mūzikas stila pārstāve uzskatāma arī par Portugāles   mūzikas karalieni, dziedātāja –   (īstajā vārdā Amalia Rodrigues). \"Amália Rodrigues – Estranha forma de vida'' Iznākot no muzeja, paķeram kafiju un tumšās šokolādes muss'u ( ) ar brendiju un baudām apkārt skanošo mūziku. Priekā! Mārtiņš fonā uzliek portugāļu dziedātājas Ana Moura dziesmu \"Desfado\", un virtuve pārvēršas par deju zāli, atsvaidzinām savus bačatas deju soļus, mazliet uzdejojam, kāmēr uz plīts gatavojas omlete. \"Šis varētu būt kadrs no kādas filmas, nu tu zini, ka divi cilvēki dejo virtuvē, un ir kāds, kurš viņus vēro no pretējā dzīvokļa – pāri ielai\", smejoties saku Mārtiņam. Lūk, tieši tik ļoti lielu saviļņojumu atstāja   muzeja apskate. Šo mūziku vienkārši neiespējami pārstāt klausīties, nesaprotu nevienu vārdu, taču tik ļoti skaisti tā skan. Ar metro dodamies uz vietu ar nosaukumu  , patiesībā šo Lisabonas daļu mums apskatīt ieteica mūsu dzīvokļa saimniece. No metro izkāpjam   un laižam uz okeanāriju, tas bija svētdienas rīts, protams, redzot rindu, sapratām, ka visu dienu nevēlamies izniekot, stāvot rindā pēc biļetēm, tāpēc izbaudām Orientes apkārtni, pastaigājam gar Težu upes krastu, apbrīnojam Vasko de Gamas tiltu, šeit varu piebilst, ka garāku tiltu savā mūžā neesmu redzējusi – 12,3 kilometru garumā tas savieno valsts ziemeļus ar dienvidiem. Nākamajā dienā aiziet otrais mēģinājums okeanārija apskatei. Ir pirmdienas rīts, un cilvēku vispār nav, pavisam mierīgi iekļūstam okeanārijā, biļetes cena vienam pieaugušajam – 19 eiro. Bultiņas uz grīdas ved mūs uz mainīgās izstādes apskatīšanu, mūsu gadījumā – apskatām fotogrāfa, pasaules apceļotāja Takashi Amano izstādi \"Zemūdens meži\", kurā atainota tropu mežu bagātība akvārijos. Izstāde tik tiešām pārsteidz, skatos un brīnos, jā, diemžēl Latvijā nevienā muzejā neesmu redzējusi tik ļoti grandiozu, tehnoloģijām bagātu mainīgo izstādi, kura tik spilgti spētu atainot un ievest apmeklētāju citā pasaulē. Labi, tālāk par okeanāriju, noteikti jāpiemin, ka akvārijs, kurš atrodas Lisbonas okeanārijā ir lielākais visā Eiropā, un tajā ir sastopami tādi okeāna iemītnieki kā haizivis, rajas, zuši un pat mēness zivs, kas ir ļoti reti sastopama šādos mākslīgi veidotos akvārijos, jo prasa īpašas rūpes un dzīvošanas apstākļus. Mēness zivi nekad iepriekš nebiju redzējusi, Mārtiņu šī zivs īpaši sajūsmināja, pavadījām kādas 30 minūtes vien, filmējot šo okeāna iemītnieci. Okeānārijs tik tiešām ir ļoti iespaidīgs, noteikti apskates vērts! Pastaigu sākam Komercijas laukumā ( ), kas atrodas Težu upes krastā un ir viens no populārākajiem laukumiem visā Lisabonā, kurā regulāri notiek dažādi pasākumi, brīvdabas izstādes u. c. Turpat Augusta Triumfa arka ( ), kas sākotnēji celta kā zvanu tornis, taču pārveidota. Šķērsojot laukumu, kādas pāris reizes atsakām narkotiku un \"zālītes\" tirgotājiem ar pieklājīgu \"nē, paldies\". Mēs laikam izskatāmies pēc tādiem, kuri regulāri pīpē zāli, nosaku Mārtiņam. Jā, zinu, mans skatiens pašlaik ir diezgan apgarots iespaidu dēļ, kurus Lisabona līdz šim ir sniegusi. Tuvojoties tuvāk tiltam, paejam garām Lisabonas burātāju klubam ( ). Šī vieta noteikti vairs nelīdzinās tai, kura atradās pavisam tuvu vilciena stacijai. Šeit veco apzīmēto māju vietā atrodas dārgu buru laivu piestātne un prestiži restorāni, taču atmosfēra ir pavisam patīkama. Tālāk nonākam pie 25. Aprīļa tilta, es nekad neesmu bijusi San Francisko, bet šis tilts noteikti ir līdzīgs San Francisko populārajam Vanšu tiltam ( ). Šeit baudām saulrietu un lēnu garu dodamies atpakaļ uz   staciju, lai dotos mājup un atpūtinātu kājas. Ja esi Lisabonā, noteikti mazliet izraujies no cilvēku burzmas un aizbrauc uz nelielu pilsētiņu  . Perfekts vienas dienas ceļojums no Lisabonas. Smilšu pludmales, palmas, mazas ieliņas un svaigs okeāna gaiss. Mugursoma pilna dažādām uzkodām – maizītēm, čipsiem, kārtīgu ūdens pudeli, saules aizsarkrēmu un pludmales dvieļiem. Izbraucam jau no iepriekš pieminētās   dzelzceļa stacijas, brauciens līdz pilsētai   ilgst aptuveni 40 minūtes. Pa ceļam vērojam Portugāles piekrasti, kuru apskalo Atlantijas okeāns. 40 minūtes nešķiet nekas daudz, ceļā laiks paiet pavisam ātri, un esam klāt  . (Ak, jā vēl jāpiemin kāda ielu mākslinieka repošana, kuru piedzīvojām brauciena laikā, puisis centās piepelnīties, lūdzot naudu vilciena pasažieriem, pretī sniedzot repa dziedājumu, izpildot dziesmu \"Still D.R.E\", šajā brīdī abi ar Mārtiņu mazliet iesmīkņājām, bet nebija nemaz tik traki). Izkāpjot no vilciena pavisam viegli saprast, kur ir pludmale, jo zīmes ''Praias'' ir uz katra soļa. Nobāzējāmies Ribeiras pludmalē ( ). Priekš vēla septembra laiciņš ārā pavisam silts, taču ūdens okeānā pavisam auksts. Protams, aizbraukt līdz okeānam un nenopeldēties ir grēks, tāpēc ik pa laikam saņemamies un ielienam atveldzēties. Pludmalē iespējams izīrēt SUP dēļus, kajakus, arī ūdens velosipēdus, patiesībā šādus agregātus nekad iepriekš nebiju redzējusi. Iepazināmies ar šīs vietas īpašnieku Dimitriju, pamēģinājām ar viņu parunāt greizā krievu valodā, jo kā izradījās Dimitrijs ir no Bulgārijas un arī prot krievu valodu tikpat \"labi\" kā mēs. Tā kā šajā vasarā sanāca diezgan bieži pasupot, šī aktivitāte man ir iepatikusies arvien vairāk, tā ir tāda relaksācija, un, kad ieraudzīju, ka Ribeiras pludmalē tiek piedāvāta SUP dēļu īre, uzreiz teicu Mārtiņam, ka obligāti jāpaliek šeit. Mums paveicās, jo okeāna ūdens bija atbilstošs supošanai – mierīgs, gandrīz bez viļņiem, taču SUP dēļu īres cena krasi atšķiras no cenas Latvijā. Viena dēļa īre uz stundu maksā 15 eiro. Godīgi sakot, Lisabonā ir tik daudz muzeju, katedrāles, kurās ieraudzīt Portugāles vēsturi. Karmo Arheoloģijas muzeju biju uzgājusi ''Instagram'' un tas atrodas netālu no   skvēra. Ievadījuši nepieciešamo adresi ''Google Maps'' raitā solī dodamies uz muzeju, pārvarot neskaitāmus pakāpienus augšup. No sākuma gan sajaucam durvis un ieejam Portugāļu nacionālās gvardes muzejā, gandrīz jau nopirkām biļetes, taču pēkšņi vienā brīdī saprotu, ka šī ir nepareizā vieta, un mēs laipni atsakām jaukajai muzeja darbiniecei. Ieejot Arheoloģijas muzeja teritorijā, abi ar Mārtiņu nospriežam, ka šī vieta mums ļoti atgādina slaveno Milānas katedrāli ( ), tikai nav neviena paša tūrista, un esam gluži vieni, tas laikam ir vienīgais pandēmijas labums, varam izbaudīt pilnīgu vientulību ievērojamos apskates objektos. Pirmais skats – paveras augstas kolonnas, kuras kontrastē ar zilajām debesīm. Manuprāt, 1389. gadā celtā   baznīca vissāpīgāk ataino 1775. gada zemestrīces radītās sekas, pilnībā izpostot baznīcas jumtu, tagad ēka tiek izmantota kā Arheoloģijas muzejs, kurā var apskatīt arhitektūras relikvijas no dažādiem laika periodiem, kā arī divas mūmijas, kuras atceļojušas no Peru. Mazliet biedējoši, taču tik tiešām interesanti. Pēc muzeja apmeklējuma netālu uzgājām vietiņu, kur nogaršot tipisko portugāļu mencu kūku jeb  , kas galvenokārt sastāv no siera, mencas un kartupeļiem, lai cik ļoti man garšo zivis, šī bija pirmā un pēdējā reize, taču, ja sanāk būt Lisabonā, noteikti nogaršo! Šī ir viena no tradicionālajām portugāļu receptēm, tāpēc   atradīsi gandrīz katrā otrajā kafejnīcā. Jā, lai cik ļoti es nevēlējos šajā sarakstā iekļaut visiem zināmas un populāras vietas, tomēr skats no pils tik tiešām ir lielisks! Ar metro dodamies līdz stacijai  , lai nonāktu līdz Svētā Georga pilij ( ), klīstam pa Lisabonas šaurajām ieliņām, mums garām traucas senatnīgie tramvaji, mazliet smidzina lietus, un mēs ik pa laikam cenšamies atrast ceļa norādes, kuras ved uz pili. Pa priekšu mums soļo kāds pārītis, kuri tieši tāpat kā mēs nesaprot, kur īsti ir jādodas, tad nu \"piemetamies\" viņiem klāt un sekojam šiem ik uz soļa. Uz brīdi apstājāmies, lai paklausītos divus ielu muzikantus, kuri jautras ģitāras spēles pavadījumā dzied uzkāpuši uz pa pusei sagruvušas mājas balkona. Pils atrodas   rajonā, kas ir vēsturiski vecākais rajons Lisabonā, ar Mārtiņu nožēlojām, ka līdz pilij nedevāmies ar tramvaju, tā noteikti ir daudz ātrāk un drošāk. Mēs, protams, izvēlējāmies vismistiskākās ieliņas, kurās labāk neieklīst. Ja ej uz pili no metro stacijas  , tad sagatavojies, šādu ieliņu tur ir daudz, un esi uzmanīgs ar savām personīgajām mantām. Svētā Georga pils ir pilnībā atjaunota pēc 1775. gada zemestrīces, un tā ir pārdzīvojusi sīvos konfliktus starp arābiem un kristiešiem, kas nosrisinājušies Portugālē. Lai apskatītu pili, vispirms iegādājamies biļeti, kura maksā 10 eiro, un dodamies tālāk. Ienākot pils pagalmā, paveras neticami skaits skats uz Lisabonas māju jumtiem un Težu upi. Turpat tiek piedāvāts iegādāties kādu vīna glāzi vai kafiju. \"Vīns ar skatu\" ( ), tā rakstīts uz izkārtnes pie vīna iegādes stenda. Kādu brīdi apsēžamies uz pils vecajiem mūriem un vērojam Lisabonas pilsētu.", "link": "https://www.delfi.lv/161/criminal/55672738/deju-muzikas-festivala-mezaparka-pieker-nelegalus-dronu-lidinatajus"},
{"title": "Skatītāja bažīga – likumsargi soctīklos simpatizē Krievijai; policijā lojalitātes pārbaudes nav bijušas", "category": "Kriminālziņas", "body": "Atsevišķu Rīgas pašvaldības policistu sociālo mediju kontos manāmi, iespējams, Latvijai nelojāli ieraksti, no kuriem izriet simpātijas  Krievijai  un  Baltkrievijai , atsaucoties uz kādas skatītājas vēstīto, svētdien ziņo  TV3  raidījums “Nekā personīga”. Ne valsts, ne Rīgas pašvaldības policijā nav notikusi visu darbinieku lojalitātes pārbaude. Raidījums atzīmē, ka jau neilgi pēc kara sākuma Ukrainā neoficiāli izskanējušas aizdomas, ka policistu rindās ir daudzi, kuri no sirds tic Krievijas uzvarai. Visu darbinieku lojalitātes pārbaudes ne valsts ne Rīgas pašvaldības policijā nav notikušas. \"Nekā personīga\" ziņo, ka pie raidījuma vērsusies kāda skatītāja, kura pamanījusi divu Rīgas pašvaldības Policijas Kurzemes pārvaldes kārtībnieku ierakstus viņu sociālajos medijos. Viens no policistiem braucis uz Baltkrieviju, Minskā fotografējies pie milicijas auto, apmeklējis muzeju, kurā slavina padomju karavīrus un ar dēlu fotografējies pie uzraksta \"Cilvēku varoņdarbs dzīvo gadsimtiem ilgi\" un arī pie baltkrievu kara tehnikas. Portālā \"Odnoklassniki.ru\", policists regulāri paudis atbalstu dažādiem Krievijas propagandas kanāliem un to saturam. Šis Rīgas policists arī ar \"patīk\" atzīmējis 9. maija aktivitātes dzimtajā Zilupē un lepojies ar faktu, ka viņam ir PSRS izdota dzimšanas apliecība. Arī šī policista kolēģis bildējies ar PSRS simboliku un ar dzīvesbiedri piedalījies 9. maija atzīmēšanā pie Okupācijas pieminekļa, ziņo \"Nekā personīga\". Skatītāja vērsusies Iekšējās Drošības birojā (IDB) un attēli no šo policistu sociālo mediju kontiem pamazām sākuši pazust, taču sieviete tās piefiksējusi un nodevusi arī  Rīgas domei . Vaicāts, vai policistu ieraksti soctīklos var kalpot par iemeslu, lai pārskatītu viņu iespēju strādāt policijā, Rīgas mērs  Mārtiņš Staķis  atbildējis, sakot, ka, viņaprāt, valstij nelojāliem cilvēkiem noteikti nevajadzētu strādāt policijā un ne tikai policijā. \"Mums bija gadījums, kad  Latvijas Krievu savienības  referente arī atbalstīja Krievijas pilna mēroga uzbrukumu Ukrainā. Mēs izmantojam to, ka līgums ir noslēgts ar Rīgas domi. Arī šajā ziņā diezgan izlēmīgi rīkojāmies, un pēc tam arī bija tiesa, kurā mēs arī finālā uzvarējām. Tā kā skaidrs, ka mēs nevaram izsekot visu mūsu 23000 darbinieku sociālajiem tīkliem, to droši vien arī nevajag darīt. Bet nu priekš tam ir sabiedrības modrā acs,\" Staķa teikto citē raidījums Rīgas pašvaldības policijas priekšnieks Juris Lūkass raidījumam atzinis, ka policija šī pusotra gada laikā kopš kara sākuma pārbaudījusi tikai daļu savu darbinieku, turklāt izlases kārtībā. Viens policists soctīklos atklāti izrādījis prokremlisku noskaņojumu. \"Šī informācija jau pie mums nonāca no mūsu sadarbības partneriem apmēram maija vidū. Tātad diemžēl šobrīd mums nav iespējams pārbaudīt, vai iegūt kaut kādu informāciju vai kaut kādā veidā iedarboties uz šiem darbiniekiem, par cik viņi šobrīd abi divi ir attaisnotā prombūtnē. Viens ir atvaļinājumā, otrs ir uz slimības lapas šobrīd,\" raidījumam teicis Lūkass. Vaicāts, vai šādi cilvēki var strādāt policijā, viņš teicis, ka \"pirmo municipālo kārtības sargu vienību veidoja savas valsts patrioti. Tie, kuri nevienu brīdi nešaubījās par savu misiju veidot uzticamu tiesībaizsardzības institūciju Pašvaldības policiju. Un, manuprāt, šis naratīvs arī palika, un es domāju, ka mēs ar savu darbu esam pierādījuši to, ka mēs esam lojāla, spēcīga un pie mums strādā tikai un vienīgi patrioti. Diemžēl arī mūsu vidū, kā mēs redzam, ir iemaldījušās melnās avis un viennozīmīgi es varu pateikt, ka tādiem darbiniekiem nav vietas mūsu rindās\". Savukārt Valsts policijā \"Nekā personīga\" atbildēts, kopš kara sākuma tā ir būtiski stiprinājusi iekšējo kontroli, tādējādi iekšējā komunikācijā ar personālsastāvu tiek regulāri pārrunāti šie jautājumi, gan izstrādāti strikti iekšējās kontroles mehānismi gan pieņemot dienestā un darbā jaunos darbiniekus, gan vērtējot esošos, kā arī riska informāciju nodot citām kompetentām iestādēm. Šajā periodā Valsts policijā nav bijis gadījumu, kad nāktos no dienesta atvaļināt personu saistībā tieši ar lojalitātes pārkāpumu. Savukārt  Valsts drošības dienests  (VDD) raidījumam atzinis, ka savas kompetences ietvaros īsteno dažādus pasākumus, lai iegūtu informāciju par personām, tajā skaitā valsts un pašvaldību iestāžu darbiniekiem, kuri potenciāli var radīt apdraudējumu Latvijas nacionālās drošības interesēm. Viens no pasākumiem šādas informācijas ieguvei ir sociālās tīklošanās vietņu satura monitorings, ko VDD veic ik dienas. VDD norādījis, ka atturēsies no komentāriem par konkrētiem dienesta identificētiem gadījumiem un darbavietām, kuros tie identificēti.", "link": "https://www.delfi.lv/161/criminal/55673004/skatitaja-baziga-likumsargi-soctiklos-simpatize-krievijai-policija-lojalitates-parbaudes-nav-bijusas"},
{"title": "Svētdien Otaņķu pagastā traktors iebrauc dīķī; vadītājs iet bojā", "category": "Kriminālziņas", "body": "Svētdien ap pulksten 19.50 policijā saņemta informācija, ka Dienvidkurzemes novadā, Otaņķu pagastā negadījumā gāja bojā vīrietis. Sākotnējā informācija liecina, ka vīrietis, vadot traktoru, iebraucis dīķī. Policija skaidro negadījuma iemeslus. No diennaktī desmit cietušajiem viens bija gājējs, divi – velosipēda vadītāji, bet četri – elektroskrejriteņu vadītāji. Kopumā ceļu satiksmes jomā pieņemti 339 administratīvo pārkāpumu lēmumi, tajā skaitā 152 par ātruma pārsniegšanu. Savukārt par transportlīdzekļa vadīšanu alkohola reibumā uzsākti trīs administratīvo pārkāpumu procesi un deviņi kriminālprocesi. Trīs dzērājšoferiem spēkrati tiks konfiscēti, bet sešiem tiks piedzīta to vērtība.", "link": "https://www.delfi.lv/161/criminal/55673500/svetdien-otanku-pagasta-traktors-iebrauc-diki-vaditajs-iet-boja"},
{"title": "Video: Uz Latvijas robežas konfiscē hašišu divu miljonu eiro vērtībā", "category": "Kriminālziņas", "body": "Podiņš stāstīja, ka pārkāpums tika konstatēts starptautiskas sadarbības rezultātā, sadarbojoties Latvijas un Lietuvas muitas ekspertiem. Abu valstu ierēdņi uz Lietuvas un Latvijas robežas pievērsa uzmanību kravas automašīnai \"Nissan\" ar Igaunijas valsts numura zīmi un automašīnu \"Ford\" ar Vācijas valsts numura zīmi. Uzsākot muitas kontroli, par automašīnām interesi izrādīja arī Muitas pārvaldes narkotiku meklēšanai apmācītie dienesta suņi. \"Nissan\" kravas kastes grīdā speciāli izveidotā slēpnī tika atrasts un izņemts vairāk nekā 200 kilogramu hašiša, bet \"Ford\" salonā un dzinēja nodalījumā tika atrasti un izņemti 564,3 grami hašiša. Podiņš norādīja, ka no aizturētā hašiša daudzuma var pagatavot 400 000 narkotiku devu un tā vērtība var pārsniegt divus miljonus eiro. Abi automašīnu vadītāji, Igaunijas valstspiederīgie, tika aizturēti un atrodas apcietinājumā. Par notikušo sākts kriminālprocess.", "link": "https://www.delfi.lv/161/criminal/48050279/video-uz-latvijas-robezas-konfisce-hasisu-divu-miljonu-eiro-vertiba"},
{"title": "Policija uzgājusi nogādāšanai Krievijā paredzētas narkotikas 11,3 miljonu eiro vērtībā", "category": "Kriminālziņas", "body": "Valsts policija  Latgalē un Rīgā uzgājusi nogādāšanai Krievijā paredzētas narkotikas 11,3 miljonu eiro vērtībā, šodien žurnālistus informēja Valsts policijas Galvenās Kriminālpolicijas pārvaldes priekšnieks Andrejs Grišins. Grebņevā uz Latvijas-Krievijas robežas 19. maijā Valsts policijas Organizētās noziedzības apkarošanas pārvalde sadarbībā ar Nodokļu un muitas policijas pārvaldi un Muitas pārvaldi aizturēja kādu Krievijas pavalstnieci, kuras vadītajā automašīnā, speciāli pielāgotā slēpnī degvielas bākā tika konstatēti 33,680 kilogrami hašiša. Vēlāk aizturēti arī divi viņas līdzdalībnieki, Latvijas iedzīvotāji. Turpinot veikt kratīšanu un izmeklēšanu noskaidrojies, ka Rīgā kādā izīrētā garāžā atradusies minētās grupas izveidota narkotiku noliktava, kurā uzglabātas dažādas narkotikas. Par īstajiem izīrēšanas mērķiem garāžas īstais saimnieks neko nav zinājis. Ņemot vērā minēto kopumā policija visās kratīšanās izņēmusi 316 kilogramus hašiša, 125 kilogrami mefedrona un 20 kilogramus MDMA tabletes, kas ir sastāvdaļa narkotikai \"ecstasy\". Policija uzskata, ka narkotikas nebija paredzētas Latvijas tirgum, bet nogādāšanai Krievijā. Tās Latvijā ievestas no Rietumeiropas paslēptas vieglajās automašīnās. Kopumā izņemtais apjoms pietiktu aptuveni 1 409 000 devām. Narkotiku mazumtirdzniecības cena ir aptuveni 11 390 000 eiro. Valsts policijas Organizētās noziedzības apkarošanas pārvaldes 2.nodaļas priekšnieks Sandis Radziņš žurnālistus informēja, ka hašišs Latvijā nav pārāk populārs. Arī mefedrons Latvijas patērētāju vidū nav pārāk iecienīts, savukārt MDMA ir populārs visā Eiropā.", "link": "https://www.delfi.lv/161/criminal/51186759/policija-uzgajusi-nogadasanai-krievija-paredzetas-narkotikas-11-3-miljonu-eiro-vertiba"},
{"title": "Policija vērienīgā operācijā izņem vismaz 300 kilogramus narkotiku piecu miljonu eiro vērtībā", "category": "Kriminālziņas", "body": "Valsts policija  pirmdien noslēgusi vērienīgu operāciju, kurā izņēmusi vairāk nekā 300 kilogramus narkotisko vielu un aizturējusi sešas personas, otrdien LNT raidījumā \"900 sekundes\" sacīja Valsts policijas priekšnieks  Ints Ķuzis . Viņš informēja, ka vienā kravā no Eiropas atklātas trīs veidu narkotiskās vielas – metamfetamīns, hašišs un MDMA jeb ekstazī tabletes. Aizturētās personas ir Latvijas valstspiederīgie, kuri saistīti ar organizēto noziedzību. Liela daļa no aizturētās kravas bijusi paredzēta tieši Latvijas tirgum, par to policijai neesot šaubu. Ķuzis gan neprecizēja, no kuras Eiropas valsts nākusi krava. Kā norāda policijā, 2. septembrī, Valsts policijas Galvenās kriminālpolicijas pārvaldes Organizētās noziedzības apkarošanas pārvaldes darbinieki sadarbībā ar citu ārvalstu tiesībsargājošām iestādēm un Valsts ieņēmumu dienesta Muitas pārvaldi aizturēja sešus organizētas noziedzīgas grupas dalībniekus. Tika izņemti aptuveni 230 kilogrami hašiša, ap 100 kilogrami metamfetamīna un aptuveni 40 kilogrami MDMA tablešu. Precīzs narkotiku svars tiks noteikts ekspertīzēs. Par notikušo ierosināts kriminālprocess pēc Krimināllikuma 253.1 panta trešās daļas – par narkotisko un psihotropo vielu neatļautu glabāšanu un pārvadāšanu, ja to izdarījusi organizēta grupa vai ja tās izdarītas ar narkotiskajām vai psihotropajām vielām lielā apmērā un 190.1 trešās daļas – vielu, kuru aprite ir aizliegta, pārvietošana pāri Latvijas valsts robežai, ja to izdarījusi organizēta grupa. Izmeklēšanas interesēs šobrīd sīkāka informācija netiek sniegta. Valsts policijas (VP) nesen uzietās narkotiku kravas vērtība varētu sasniegt piecus miljonus eiro, aģentūrai LETA pastāstīja VP preses pārstāve Ilze Jurēvica.", "link": "https://www.delfi.lv/161/criminal/51424613/policija-verieniga-operacija-iznem-vismaz-300-kilogramus-narkotiku-piecu-miljonu-eiro-vertiba"},
{"title": "Daugavpils novada viensētā policija uziet marihuānas audzētavu", "category": "Kriminālziņas", "body": "Valsts policija  jūnija beigās  Daugavpils  novada Biķernieku pagastā kādā viensētā kratīšanas laikā uzgāja profesionāli aprīkotu marihuānas audzētavu, portāls “Delfi” uzzināja policijā. Kopumā tika izņemti 811 augoši marihuānas stādi, 30 grami hašiša, ap 50 gramiem amfetamīna, kā arī speciāls aprīkojums. Aizdomās par saistību ar minēto noziedzīgo nodarījumu aizturētas divas agrāk tiesātas personas – 1989. gadā dzimis Daugavpils iedzīvotājs un 1966. gadā dzimis Salaspils novada iedzīvotājs. Pašlaik policija turpina izmeklēšanu, noteiktas ekspertīzes. Saistībā ar notikušo policija uzsākusi kriminālprocesu pēc Krimināllikuma 253. panta pirmās daļas – par narkotisko vielu neatļautu iegādāšanos un glabāšanu, kā arī 256. panta pirmās daļas – par narkotiskās vielas saturošu augu neatļautu sēšanu vai audzēšanu. Šie likuma panti kā sodu paredz piemērot brīvības atņemšanu uz laiku līdz trim gadiem vai īslaicīgu brīvības atņemšanu, vai piespiedu darbu, vai naudas sodu, kā arī brīvības atņemšanu uz laiku līdz diviem gadiem vai īslaicīgu brīvības atņemšanu, piespiedu darbu, vai naudas sodu.", "link": "https://www.delfi.lv/161/criminal/52270965/daugavpils-novada-vienseta-policija-uziet-marihuanas-audzetavu"},
{"title": "Video: Valgā aizturēta automašīna no Latvijas ar 77 kilogramiem hašiša", "category": "Kriminālziņas", "body": "Igaunijas  Nodokļu un muitas departamenta darbinieki Valgā aizturējuši no Latvijas iebraukušu automašīnu, kas vedusi 77 kilogramus hašiša. Departamenta preses dienests pirmdien informēja, ka 7.oktobrī departamenta nodaļas cīņai pret organizēto noziedzību darbinieki apturējuši no Latvijas ieradušos automašīnu un, veicot tās apskati, atraduši 80 iepakojumus, kuros kopā bija 77 kilogrami hašiša. Aizturētas divas personas, kas atradās automašīnā, - 1989. gadā dzimis vīrietis un 1988. gadā dzimusi sieviete. Viņi ir Igaunijas Austrumviru apriņķa iedzīvotāji.", "link": "https://www.delfi.lv/161/criminal/48100833/video-valga-aiztureta-automasina-no-latvijas-ar-77-kilogramiem-hasisa"},
{"title": "'Naudas mūļu' tīkla lietā 12 apsūdzētajiem piespriesti nosacīti cietumsodi", "category": "Kriminālziņas", "body": "Ekonomisko lietu tiesa , apstiprinot vienošanos par sodu tā sauktajā \"naudas mūļu\" tīkla lietā, 12 apsūdzētajiem piespriedusi nosacītu cietumsodu, bet vienam apsūdzētajam reālu cietumsodu, informēja prokuratūra. Prokuratūra pie kriminālatbildības par organizētā grupā izdarītu noziedzīgi iegūtu līdzekļu legalizēšanu saukusi 14 personas, no kurām viens ir Vācijas pilsonis, bet pārējie – Latvijas valsts piederīgie. Kopumā organizētās grupas sastāvā bija vairāk nekā 90 personu. Tās dalībnieki Latvijā nodrošināja ārvalstīs noziedzīgi iegūtu līdzekļu legalizēšanu, izmantojot izvērstu \"naudas mūļu\" tīklu. Citi šīs organizētās grupas dalībnieki - \"naudas mūļi\" jau iepriekš laikā no 2020.-2022.gadam ir saukti pie kriminālatbildības un viņiem noteikts likumā paredzētais sods. Organizētās grupas dalībnieku izveidotā noziedzīgi iegūtu līdzekļu legalizēšanas shēma nodrošināja ārvalstīs izkrāptu finanšu līdzekļu ieskaitīšanu Latvijas valsts piederīgo personu bankas kontos ZIB maksājumu veidā, pēc tam ienākušie finanšu līdzekļi nekavējoties tika izņemti skaidrā naudā, pārvērsti kriptovalūtā un ieskaitīti organizētās grupas organizatoru kontrolētos kriptovalūtas makos. Vienošanās par vainas atzīšanu un sodu tika noslēgta ar tiem apsūdzētajiem, kuri pilnībā atzina savu vainu un līdz vienošanās noslēgšanai pilnībā vai daļēji atmaksāja valsts budžetā noziedzīgi iegūtos naudas līdzekļus. Kopumā līdz vienošanās noslēgšanai no apsūdzētajiem atgūti noziedzīgi iegūtie līdzekļi gandrīz 45 000 eiro apmērā, kā arī panākta vienošanās par atlikušās noziedzīgi iegūtās mantas daļas labprātīgu atmaksu valsts budžetā. Attiecībā pret vienu apsūdzēto personu lieta nosūtīta Ekonomisko lietu tiesai izskatīšanai vispārējā kārtībā, savukārt pret vēl vienu apsūdzēto personu turpinās pirmstiesas kriminālprocess. Apjomīgu izmeklēšanu šajā kriminālprocesā sadarbībā ar  Eiropas Savienības  aģentūru tiesu iestāžu sadarbībai krimināllietās veica un pēc tās pabeigšanas krimināllietas materiālus kriminālvajāšanas sākšanai prokuratūrai nodeva  Valsts policijas  Kibernoziegumu apkarošanas pārvalde. Par \"naudas mūļiem\" kļūst tādas personas, ar kuru starpniecību noziedzīgās grupas pārvieto un legalizē noziedzīgi iegūtus līdzekļus. Noziedznieku savervētais \"mūlis\" palīdz legalizēt nelikumīgi iegūto naudu, piemēram, pārskaitot to starp dažādiem maksājumu kontiem, tādējādi nopelnot komisijas maksu. Izmeklējot šādus gadījumus, nereti atklājas, ka naudas legalizēšanā iesaistījusies persona jeb tā saucamais \"naudas mūlis\", kurš pat var nezināt, ka organizētas noziedzīgas grupas dalībnieki viņu izmanto savās interesēs, lai noslēptu noziedzīgi iegūtas naudas faktisko saņēmēju.", "link": "https://www.delfi.lv/161/criminal/55296614/naudas-mulu-tikla-lieta-12-apsudzetajiem-piespriesti-nosaciti-cietumsodi"},
{"title": "Latvijā pārtverta milzu hašiša krava; seši aizturētie", "category": "Kriminālziņas", "body": "Aizdomās par šo noziegumu aizturētas sešas personas, bet meklēšanā atrodas vēl divi kontrabandas dalībnieki - Ainārs Vaivads un Jurijs Sačivko, viens no kuriem ir kontrabandas organizators. Par šo noziegumu draud cietumsods līdz 12 gadiem. Narkotikas atklātas citrusaugu kravā no Spānijas kādā noliktavā Rīgas rajonā. Kopumā narkotikas bijušas iesaiņotas 665 iepakojumos. Noliktavā, kur narkotikas atklātas, notikusi to pārkraušana speciāli aprīkotos mikroautobusos tālākam tranzītam. Savukārt citrusaugi bijuši paredzēti Latvijas tirgum. Kā uzskata VID pārstāvji, kontrabandas galamērķis bijusi Krievija, un Latvija izmantota tās tranzītam, par ko liecina arī iepriekš atklātie šāda veida kontrabandas gadījumi. Nav izslēgts, ka daļa kravas gan varēja palikt arī Latvijā. Kad būs pabeigtas visas izmeklēšanas darbības un narkotikas vairs nebūs nepieciešamas kā lietiskais pierādījums, tās tiks iznīcinātas. Kontrabandu organizējusi starptautiska noziedzīga grupa ar saknēm Ziemeļāfrikā un Spānija. Daļa no aizturētajiem ir iepriekš sodītas personas. VID Muitas policijas pārvaldes direktors Edijs Ceipe skaidroja, ka krava netika aizturēta uz robežas, jo tāda gadījumā tiktu aizturēts tikai šoferis, kurš ar pavadzīmēm veda kravu uz Latviju, bet nebūtu izdevies aizturēt galvenās iesaistītās personas. \"Aizturēšanas tiek veiktas tad, kad ir zināmi organizatori, nevis tikai pārvadātāji,\" sacīja Ceipe. Iespējams, ka tālākās izmeklēšanas laikā tiks atklātas vēl kādas iesaistītās personas, piemēram, investori, kas finansēja narkotiku kravu tranzītu. VID Muitas policijas pārvalde veikusi deviņas kratīšanas un aizturējusi trīs transportlīdzekļus. Kā liecina aģentūras LETA arhīvs, šī nav lielākā atklātā narkotiku krava Latvijas vēsturē. 2010.gada 16.aprīlī konteinerā uz kāda kuģa Rīgas ostā tika atklāti 202,5 kilogrami kokaīna, kura tirgus vērtība mazumtirdzniecībā varētu būt ap 14 miljoniem latu (aptuveni 20 miljoni eiro). Policijai jau pēc dažām dienām aizdomās par šo noziegumu izdevās aizturēt divus vīriešus. Par šo noziegumu abiem vīriešiem tika piespriesti cietumsodi.", "link": "https://www.delfi.lv/161/criminal/45902591/latvija-partverta-milzu-hasisa-krava-sesi-aizturetie"},
{"title": "Dobelē nozog 200 kilogramu meža zvēru ragu", "category": "Kriminālziņas", "body": "Materiālo zaudējumu vērtība tiek lēsta ap 4000 eiro. Policijā par notikušo sākts kriminālprocess. 20. aprīlī  Dobeles  novada Jaunbērzes pagastā sieviete vadīja automašīnu \"Toyota Corolla\" un neizvēlējās drošu un ceļa segumam un meteoroloģiskajiem laika apstākļiem atbilstošu braukšanas ātrumu, netika galā ar transportlīdzekļa vadāmību, nobrauca no ceļa braucamās daļas un apgāzās. Pārbaudes laikā autovadītājas izelpā tika konstatētas 0,64 promiles. Policijā par notikušo sākti divi administratīvo pārkāpumu procesi. Savukārt 19. aprīlī Bauskā kāda sieviete strādāja savā dārzā un bija bez uzraudzības atstājusi maisiņu, kurā atradās 200 eiro, mobilais tālrunis un citas viņai piederošas mantas. Līdz šim nenoskaidrots vīrietis paņēma sievietei piederošo maisiņu un aizskrēja. Arī šajā gadījumā sākts kriminālprocess.", "link": "https://www.delfi.lv/161/criminal/54261306/dobele-nozog-200-kilogramu-meza-zveru-ragu"},
{"title": "Četri razbainieki Raņķu pagastā uz kvadracikla bēg no policijas", "category": "Kriminālziņas", "body": "Sestdien, 17.jūnijā,  Valsts policija  (VP)  Kuldīgas  novadā, Raņķu pagastā pamanīja kvadraciklu, uz kura atradās tā vadītājs un vēl trīs jaunieši bez aizsargķiverēm. Likumsargi savai mašīnai ieslēdza skaņas un gaismas signālus, taču jaunietis uzsāka bēgšanu līdz, pie braucot pie upes, iestiga, portālu \"Delfi\" informēja policijā. 17. jūnijā ap pulksten 15.10 VP, patrulējot Kuldīgas novadā, Raņķu pagastā pamanīja kvadraciklu uz kura atradās četri jaunieši bez aizsargķiverēm. Tika pieņemts lēmums kvadraciklu apturēt, VP dienesta transportlīdzeklim ieslēdzot skaņas un gaismas signālus, taču kvadracikla vadītājs turpināja ceļu  Skrundas  virzienā, strauji uzņemot ātrumu. Policisti uzsāka sekošanu kvadraciklam, taču tā vadītājs neapstājās un veica nogriešanās manevru pa kreisi uz zemes ceļa, tālāk – uz lauka, un turpināja ceļu pa to, līdz iestiga. Noskaidrots, ka kvadraciklu vadīja pilngadīgs jaunietis. Konstatēts, ka kvadracikls pieder viņa tēvam un transportlīdzeklim nav veikta tā īpašnieka civiltiesiskās atbildības obligātā apdrošināšana. Pret jaunieti uzsākti administratīvo pārkāpumu procesi par aizsprādzētas aizsargķiveres nelietošanu, par tāda pasažiera vešanu, kuram galvā nav aizsprādzētas aizsargķiveres, par lielāka pasažieru skaita pārvadāšanu, nekā to norādījis transportlīdzekļa izgatavotājs, par tāda transportlīdzekļa izmantošanu ceļu satiksmē, par kuru nav veikta tā īpašnieka civiltiesiskās atbildības obligātā apdrošināšana un par nepakļaušanos personas, kura ir pilnvarota pārbaudīt transportlīdzekļa vadītāja dokumentus, atkārtotai vai vairākkārtējai prasībai apturēt transportlīdzekli (par bēgšanu). Ja jaunietis būtu apstājies un atzinis savu vainu, viņam tiktu piemērots naudas sods aptuveni 80 eiro apmērā par trim pārkāpumiem, taču jaunietis izlēma bēgt no likumsargiem, iedzīvojoties lielākās nepatikšanās. Saskaņā ar  Ceļu satiksmes  likumu, par bēgšanu piemēro naudas sodu transportlīdzekļa vadītājam no 1200 līdz 2000 eiro un atņem transportlīdzekļu vadīšanas tiesības uz pieciem gadiem.", "link": "https://www.delfi.lv/161/criminal/55675658/cetri-razbainieki-ranku-pagasta-uz-kvadracikla-beg-no-policijas"},
{"title": "Nogalināja ēšanai – VP pabeidz izmeklēšanu par kumeļa nonāvēšanu Siguldā", "category": "Kriminālziņas", "body": "Valsts policija  (VP) 16. jūnijā pabeidza izmeklēšanu lietā par cietsirdīgu astoņus mēnešus veca kumeļa nogalināšanu Siguldā. Aizturēti trīs cilvēki, tostarp divi nepilngadīgie. Izmeklēšanas laikā iegūtā informācija liecina, ka vīrieši zirgu nogalinājuši, lai izmantotu tā gaļu savām vajadzībām pārtikā, portālu \"Delfi\" informēja policijā. Par šo noziegumu tika aizturētas trīs personas, no kurām vienai tiesa piemēroja drošības līdzekli apcietinājumu. Tāpat kriminālprocesā ir pabeigta izmeklēšana par šīs pašas personas izdarītiem pārkāpumiem saistībā ar pagaidu aizsardzību pret vardarbību, ko viņš veica attiecībā pret divām bijušajām draudzenēm. Šī gada februārī Valsts policija aizdomās par cietsirdīgu kumeļa nonāvēšanu aizturēja trīs cilvēkus. Noziedzīgais nodarījums tika izdarīts Siguldā, kur kādā zirgu audzētavas aplokā konstatēta zirga galva un kājas bez rumpja. Netālu no tā atrasta vieta, kur bojāgājušais zirgs ticis sadalīts un pēc tam, iespējams, aizvests ar ķerru prom. Likumsargi pie viena no aizturētajiem vīriešiem dzīvesvietā veica kratīšanu neatliekamības kārtībā, kuras laikā atrada un izņēma gaļu, kaulus, divas gaļasmašīnas, astoņas patronas, nažus, ķerru ar asinīm un sporta apavu ar asinīm. Izmeklēšanas laikā iegūtā informācija liecina, ka vīrieši zirgu nogalinājuši, lai izmantotu tā gaļu savām vajadzībām pārtikā. Diviem nepilngadīgajiem noziegumā iesaistītajiem tiesa piemēroja ar brīvības atņemšanu nesaistītu drošības līdzekli, savukārt 1982. gadā dzimušajam vīrietim tika piemērots apcietinājums. Divus mēnešus vēlāk, kad tika pārskatīts, vai pagarināt minēto drošības līdzekli par dzīvnieka nonāvēšanu, tiesa vīrietim piemēroja apcietinājumu kā sodu citā, iepriekš izdarītā pārkāpumā – tiesas noteiktās pagaidu aizsardzības pret vardarbību neievērošanā, ko viņš pārkāpa 2022. gadā attiecībā pret divām savām bijušajām draudzenēm. Kamēr minētais vīrietis izcieta sodu par pagaidu aizsardzību pret vardarbību neievērošanu, viņš to atkal pārkāpa – būdams apcietinājumā, zvanīja un sūtīja draudu ziņas bijušajai draudzenei, kā arī sazinājās ar vēl vienu sievieti, lai gan viņš nedrīkstēja ar viņām komunicēt. 19. maijā vīrietis no ieslodzījuma vietas tika atbrīvots un likumsargi uzreiz viņu aizturēja par apcietinājuma laikā izdarītajiem noziedzīgajiem nodarījumiem. Divas dienas vēlāk tiesa vīrietim atkārtoti piemēroja drošības līdzekli apcietinājumu. Iegūstot pietiekamu pierādījumu kopumu un veicot visas nepieciešamās kriminālprocesa izmeklēšanas darbības, šī gada 16. jūnijā pieņemts lēmums par kriminālprocesa nodošanu Pierīgas prokuratūrai kriminālvajāšanas uzsākšanai pret aizdomās turēto vīrieti pēc Krimināllikuma 230. panta otrās daļas (par cietsirdīgu izturēšanos pret dzīvnieku, kā rezultātā tas gājis bojā, un ja tas izdarīts publiskā vietā vai nepilngadīgā klātbūtnē, vai ja to izdarījusi personu grupa pēc iepriekšējas vienošanās), 172. panta (par nepilngadīgā iesaistīšanu noziedzīgā nodarījumā), 180. panta pirmās daļas (par zādzību, krāpšanu vai piesavināšanos nelielā apmērā), 173. panta otrās daļas (par nepilngadīgā apzinātu novešanu līdz dzēruma stāvoklim vai par nepilngadīgā iesaistīšanu nemedicīniskā ārstniecības vai citu līdzekļu lietošanā, kas nav narkotiskas vai psihotropas vielas, bet izraisa apreibumu, ja tā izdarīta, lietojot vardarbību vai draudus), 168. 1 panta (par ļaunprātīgu nolēmuma par aizsardzību pret vardarbību nepildīšanu), un 132. panta (par draudiem izdarīt slepkavību vai nodarīt smagu miesas bojājumu, ja ir bijis pamats baidīties, ka šie draudi var tikt izpildīti).", "link": "https://www.delfi.lv/161/criminal/55676630/nogalinaja-esanai-vp-pabeidz-izmeklesanu-par-kumela-nonavesanu-sigulda"},
{"title": "Avārijās pirmdien cietuši 19 cilvēki un divi gājuši bojā", "category": "Kriminālziņas", "body": "Bojā gājuši cilvēki Latgalē un Zemgalē. Cietušo vidū ir gājējs, velosipēdists un trīs elektroskrejriteņu vadītāji, liecina VP apkopotā statistika. Kopumā ceļu satiksmes jomā pieņemti 325 administratīvo pārkāpumu lēmumi, tajā skaitā 145 par ātruma pārsniegšanu un viens par agresīvu braukšanu. Savukārt par transportlīdzekļa vadīšanu alkohola reibumā uzsākti četri administratīvo pārkāpumu procesi un pieci kriminālprocesi.", "link": "https://www.delfi.lv/161/criminal/55677754/avarijas-pirmdien-cietusi-19-cilveki-un-divi-gajusi-boja"},
{"title": "VDD aizturējis bijušo Rīgas domes deputātu Pankratovu par darbībām Krievijas interesēs", "category": "Kriminālziņas", "body": "Saistībā ar aizdomām par  Krievijas  īstenoto noziegumu pret Ukrainu un tās iedzīvotājiem publisku atbalstīšanu un starptautisko sankciju pārkāpšanu  Valsts drošības dienests  (VDD) aizvadītajā nedēļas nogalē veica tiesas sankcionētas kriminālprocesuālās darbības trīs objektos Rīgā un tās apkaimē, aizturot vienu personu, portāls \"Delfi\" uzzināja dienestā. \"Delfi\" rīcībā esošā infomācija liecina, ka aizturētā persona ir bijušais Rīgas domes deputāts Ruslans Pankratovs. Informācija par Pankratova aizturēšanu publicēta arī \"Rīcības partijas\" \"Facebook\" lapā. Kriminālprocess uzsākts šā gada 29. jūlijā saskaņā ar Krimināllikuma 74.1 pantu, proti, par noziegumu pret mieru un kara noziegumu publisku slavināšanu un attaisnošanu, kā arī 84. pantu, proti,  Eiropas Savienības  (ES) noteikto sankciju pārkāpšanu. VDD izmeklēšanas gaitā iegūtā informācija liecina, ka persona vairākos Krievijas propagandas resursos attaisnojusi Krievijas uzsākto karadarbību Ukrainā un Krievijas bruņoto spēku īstenotos kara noziegumus, kā arī izplatījusi dezinformāciju par Latviju un tās sabiedrotajām valstīm ar mērķi tās diskreditēt. Tāpat dienesta rīcībā esošā informācija liecina, ka persona sadarbojusies ar ES sankciju sarakstā iekļautu personu. Kriminālprocesuālo darbību laikā VDD ir ieguvis lielu daudzumu datu nesēju un dokumentu un pašlaik norisinās to satura analīze. Personai piemērots aizdomās turētā statuss un drošības līdzeklis apcietinājums. Aģentūras LETA arhīvs liecina, ka 1969. gadā dzimušais Pankratovs Rīgas domē tika ievēlēts 2009. gadā no partijas \"Saskaņas centrs\". Savukārt 2013. gadā viņu atkārtoti ievēlēja domē – šoreiz no partiju apvienības \"Saskaņas centrs\", \"Gods kalpot Rīgai\" saraksta. 2018. gadā viņš kandidēja 13. Saeimas vēlēšanās no partijas \"Par Alternatīvu\", taču netika ievēlēts. Gadu vēlāk viņš nesekmīgi centās iekļūt Eiropas parlamentā no \"Rīcības partijas\" saraksta. Pankratovs ir vadījis biedrību \"Apvienība pret nacismu\", kas vairākus gadus rīkojusi pasākumus 16. martā, cenšoties protestēt pret leģionāru gājienu. No Pankratova \"Facebook\" profila noprotams, ka viņš nesen ciemojies Maskavā, tostarp apmeklējis prokremliskā medija \"Komsomoļskaja pravda\" redakciju. Pie šī paša ieraksta viņš komentējis, ka viņam uz pieciem gadiem liegts iebraukt Igaunijā. Tāpat viņš aktīvi dalījies ar cita aizturētā prokremliskā aktīvista – Vladimira Lindermana – \"Facebook\" ierakstiem. \"Lursoft\" informācija liecina, ka šobrīd viņš ir biedrības \"Latvijas krievu pasaule\" amatpersona. VDD atgādina, ka neviena persona nav uzskatāma par vainīgu, kamēr tās vaina nav atzīta likumā noteiktajā kārtībā. Jau vēstīts, ka pirms diviem mēnešiem VDD lietvedībā bija 23 kriminālprocesi par naida runu, kas saistīta Krievijas iebrukumu Ukrainā. Krievijas  pilna mēroga iebrukums Ukrainā ar raķešu apšaudēm, uzlidojumiem un sauszemes spēku ienākšanu sākās agrā 24. februāra rītā. Kā vienu no iebrukuma mērķiem Krievija sākotnēji minēja  Ukrainas  \"denacifikāciju\". Okupanti Ukrainā cietuši smagus zaudējumus un tiek apsūdzēti apzinātā civiliedzīvotāju nogalināšanā, kā arī par citiem kara noziegumiem.  Okupantu zvērības masveidā sāka nākt gaismā  pēc tam, kad ukraiņi viņus padzina no Kijivas apkārtnes, piemēram, Bučas. Krievijas attieksmi pret ukraiņiem, tostarp nogalinot un veidojot filtrācijas nometnes,  raksturo šis \"fašisma manifests\" , ko publicēja Kremļa propagandas ziņu aģentūra \"RIA Novosti\". Kopumā karš Ukrainā turpinās kopš 2014. gada, kad  Krievija  okupēja  Krimas  pussalu un aizsāka karu  Ukrainas  austrumos.", "link": "https://www.delfi.lv/161/criminal/54597488/vdd-aizturejis-bijuso-rigas-domes-deputatu-pankratovu-par-darbibam-krievijas-intereses"},
{"title": "Kantinieku pagastā ekskavators uzbraucis un nonāvējis vīrieti", "category": "Kriminālziņas", "body": "Ap pulksten 21 Salaspils novadā, Miera ielā automašīnas BMW vadītājs uzbrauca velosipēda vadītājam, kurš negadījuma vietā gāja bojā. Valsts policija skaidro negadījuma apstākļus. Aizvadītajā diennaktī valstī reģistrēti 100 ceļu satiksmes negadījumi. Kopumā ceļu satiksmes jomā pieņemti 385 administratīvo pārkāpumu lēmumi, tajā skaitā 129 par ātruma pārsniegšanu un divi par agresīvu braukšanu. Savukārt par transportlīdzekļa vadīšanu alkohola reibumā ir uzsākti seši administratīvo pārkāpumu procesi un deviņi kriminālprocesi.", "link": "https://www.delfi.lv/161/criminal/55261038/kantinieku-pagasta-ekskavators-uzbraucis-un-nonavejis-virieti"},
{"title": "Piektdien Latvijā pieķerti 11 dzērājšoferi", "category": "Kriminālziņas", "body": "Aizvadītajā diennaktī  Valsts policija  (VP) uz Latvijas autoceļiem pieķērusi 11 šoferus, kas pie automašīnas stūres sēdušies alkohola reibumā, kā arī vienu autovadītāju, kurš spēkratu vadīja narkotisko vielu reibumā, portāls \"Delfi\" uzzināja VP. Kopumā aizvadītajā diennaktī reģistrēti 114 ceļu satiksmes negadījumi, kuros cietuši 11 cilvēki, bet viens gājis bojā. Letālais negadījums notika Aizkrauklē, kur Gaismas ielā, kur sadursmē ar \"Opel\" automašīnu dzīvību zaudēja kāds velosipēdists. Par notikušo uzsākts kriminālprocess. Savukārt starp cietušajiem viens bijis gājējs, četri velosipēdisti, kā arī divi elektrisko skrejriteņu vadītāji. Tāpat policijā reģistrētas trīs zādzības no mājokļiem, kā arī trīs velosipēdu zādzības.", "link": "https://www.delfi.lv/161/criminal/54868966/piektdien-latvija-piekerti-11-dzerajsoferi"},
{"title": "Par nacionāla naida izraisīšanu VDD rosina apsūdzēt bijušo Rīgas domnieku Pankratovu", "category": "Kriminālziņas", "body": "Šī gada 13. decembrī  Valsts drošības dienests  (VDD) rosināja prokuratūru uzsākt kriminālvajāšanu pret Latvijas pilsoni par nacionālā naida un nesaticības izraisīšanu, kā arī par  Eiropas Savienības  (ES) noteikto sankciju pārkāpšanu, portālu \"Delfi\" informēja dienestā. Lai arī dienests neatklāj personas vārdu, portālam \"Delfi\" zināms, ka tas ir bijušais Rīgas domes deputāts Ruslans Pankratovs. Kriminālprocess pret minēto personu tika uzsākts šī gada 29. jūlijā, un izmeklēšanas gaitā VDD ieguva informāciju, kas apliecina, ka cilvēks vairākos  Krievijas  agresīvās propagandas mērķiem izmantotajos informācijas resursos nāca klajā ar izteikumiem, kuri provocē naidu un nesaticību pret ukraiņiem un bēgļiem no  Ukrainas . Tāpat izmeklēšanas gaitā tika noskaidrots, ka viņš ir nodrošinājis saimnieciskos resursus personai, kura ir iekļauta to personu sarakstā, pret kurām ES ir noteikusi sankcijas par Ukrainas teritoriālās vienotības, suverenitātes un neatkarības graušanu. Ņemot vērā izmeklēšanas gaitā noskaidrotos apstākļos un iegūto pierādījumu kopumu, VDD ir rosinājis prokuratūru sākt kriminālvajāšanu pret minēto pilsoni par tādu noziedzīgu nodarījumu izdarīšanu, par ko atbildība ir noteikta Krimināllikuma 78. panta otrajā daļā un 84. panta pirmajā daļā. Krimināllikuma 78. panta otrā daļa kā sodu paredz brīvības atņemšanu uz laiku līdz pieciem gadiem vai ar īslaicīgu brīvības atņemšanu, vai ar probācijas uzraudzību, vai ar sabiedrisko darbu, vai ar naudas sodu. Savukārt šī paša likuma 84. panta pirmā daļa paredz sodu ar brīvības atņemšanu uz laiku līdz četriem gadiem vai ar īslaicīgu brīvības atņemšanu, vai ar probācijas uzraudzību, vai ar sabiedrisko darbu, vai ar naudas sodu. \"Delfi\" jau vēstīja, ka aģentūras LETA arhīvs liecina, ka 1969. gadā dzimušais Pankratovs Rīgas domē tika ievēlēts 2009. gadā no partijas \"Saskaņas centrs\". Savukārt 2013. gadā viņu atkārtoti ievēlēja domē – šoreiz no partiju apvienības \"Saskaņas centrs\", \"Gods kalpot Rīgai\" saraksta. 2018. gadā viņš kandidēja 13. Saeimas vēlēšanās no partijas \"Par Alternatīvu\", taču netika ievēlēts. Gadu vēlāk viņš nesekmīgi centās iekļūt Eiropas parlamentā no \"Rīcības partijas\" saraksta. Pankratovs ir vadījis biedrību \"Apvienība pret nacismu\", kas vairākus gadus rīkojusi pasākumus 16. martā, cenšoties protestēt pret leģionāru gājienu. No Pankratova \"Facebook\" profila noprotams, ka viņš nesen ciemojies Maskavā, tostarp apmeklējis prokremliskā medija \"Komsomoļskaja pravda\" redakciju. Pie šī paša ieraksta viņš komentējis, ka viņam uz pieciem gadiem liegts iebraukt Igaunijā. Tāpat viņš aktīvi dalījies ar cita aizturētā prokremliskā aktīvista – Vladimira Lindermana – \"Facebook\" ierakstiem. \"Lursoft\" informācija liecina, ka šobrīd viņš ir biedrības \"Latvijas krievu pasaule\" amatpersona.", "link": "https://www.delfi.lv/161/criminal/55051410/par-nacionala-naida-izraisisanu-vdd-rosina-apsudzet-bijuso-rigas-domnieku-pankratovu"},
{"title": "Višķeram par kukuļa piedāvāšanu Ādažu deputātam piespriež divu gadu cietumsodu", "category": "Kriminālziņas", "body": "Ekonomisko lietu tiesa  (ELT) vieglatlētam Jānim Višķeram par kukuļa piedāvāšanu Ādažu deputātam Arnim Rozītim (LRA), lai panāktu vietvaras priekšsēdētāja nomaiņu, piespriedusi divu gadu cietumsodu, kā arī noteica liegumu divus gadus ieņemt amatpersonas amatu, informēja tiesā. Lietas dalībnieki desmit dienu laikā no saīsinātā sprieduma pasludināšanas dienas var rakstveidā iesniegt tiesai lūgumu par pilna sprieduma sagatavošanu. Saīsinātais spriedums stājas spēkā pēc tam, kad beidzas termiņš lūguma iesniegšanai par pilna sprieduma sagatavošanu un šāds lūgums nav iesniegts. Ja tiek sagatavots pilnais spriedums, to var pārsūdzēt  Rīgas apgabaltiesas  Krimināllietu tiesas kolēģijā desmit dienu laikā no pilna sprieduma pieejamības dienas, apelācijas sūdzību vai protestu iesniedzot ELT. Saskaņā ar apsūdzību, 2022. gada 5. oktobrī Višķers piedāvāja 30 000 eiro kukuli Rozītim, lai panāktu, ka deputāts, izmantojot savu dienesta stāvokli un rīkojoties pretēji iekšējai pārliecībai, plānotajā domes sēdē par jauna pašvaldības domes priekšsēdētāja ievēlēšanu nobalsotu par kāda konkrēta deputāta kandidatūru. Papildus deputātam esot ticis norādīts, ka šādā gadījumā viņam tiktu piešķirts arī izdevīgs amats Ādažu novada domē. Višķers pilnībā noliedz savu vainu. Iepriekšējā tiesas sēdē Višķers nolasīja savu liecību, kurā minēja, ka krimināllieta varētu būt sākta, lai liegtu viņam iespēju kandidēt uz Ādažu sporta centra vadītāja amatu. Rozītis ir sporta centra vadītājs. Kā apgalvo Višķers, pērn 5. oktobrī viņiem bijusi saruna, kuras laikā viņš norādījis, ka, vadot sporta centru, vairākos jautājumos būtu rīkojies citādāk, kā arī, iespējams, apsver domu kandidēt uz sporta centra vadītāju amatu. Višķers tiesā teica, ka sarunas laikā neesot zinājis, ka Rozītis ir Ādažu novada domas deputāts, un ka nekādu naudas summu viņam piedāvājis neesot. Ādažu novada domes priekšsēdētājs mainījās 2022. gada izskaņā pēc  Saeimas  vēlēšanām, kuru rezultātā parlamentā nonāca vairākus gadus novadu vadījušais Māris Sprindžuks (LRA/AS). Sprindžuka vietā 2022. gada 1. novembrī par Ādažu novada domes priekšsēdētāju ar 12 balsīm tika ievēlēta viņa vietniece Karīna Miķelsone (LRA). Domes priekšsēdētāja nomaiņu pavadīja arī pamatīgas izmaiņas valdošajā koalīcijā, Latvijas Reģionu apvienībai pārtraucot sadarbību ar līdzšinējiem partneriem, bet viņu vietā ņemot līdz tam opozīcijā esošo Latvijas Zemnieku savienību. Līdz ar to domes priekšsēdētāja vietnieka amatu zaudēja \"Konservatīvo\" pārstāvis Imants Krastiņš, bet šo posteni ieguva Genovefa Kozlovska (LZS). Vēl pirms šīm vēlēšanā bija mēģinājums domes priekšsēdētāja amatu iegūt Krastiņam, taču tas neizdevās. Neskatoties uz apsūdzību Višķerim, prokuratūra norādījusi, ka kriminālprocesa izmeklēšanas gaitā nav iegūta informācija par to, ka 2022. gada 1. novembra balsojums par Ādažu novada pašvaldības domes priekšsēdētāja ievēlēšanu būtu ticis pretlikumīgi ietekmēts, līdz ar to nav pamata apšaubīt tā likumību. Publiski pieejamā informācija liecina, ka Višķers 2019. gadā uzstādījis otro augstāko rezultātu pusmaratonā Latvijas vieglatlētikas vēsturē. Bijis Latvijas čempions 3000 metru un 5000 metru distancēs stadionā. 2019.gadā pārstāvēja Latviju Pasaules čempionātā vieglatlētikas krosā Dānijā. \"Firmas.lv\" informācija liecina, ka Višķers dibinājis biedrību \"Sporta klubs \"Tērauds\"\". Tāpat viņš un Jānis Razgalis ir īpašnieki 2021. gadā reģistrētam uzņēmumam \"J&J Build\". \"Sporta kluba \"'Tērauds\"\" interneta mājaslapā pieejamā informācija liecina, ka Višķers ir B kategorijas treneris vieglatlētikā, kurš 2012. gadā absolvējis Latvijas Universitāti, iegūstot bakalaura grādu jomā \" Sports  un veselība\", bet 2017. gadā ieguvis profesionālā maģistra grādu izglītības vadībā. Višķers ir viens no vadošajiem Latvijas un Baltijas garo distanču skrējējiem.", "link": "https://www.delfi.lv/161/criminal/55679510/viskeram-par-kukula-piedavasanu-adazu-deputatam-piespriez-divu-gadu-cietumsodu"},
{"title": "Rogovkā pazudusī septiņgadīgā Justīne atrasta mirusi; aiztur tēvu un pamāti", "category": "Kriminālziņas", "body": "Aizdomās par iespējama noziedzīga nodarījuma izdarīšanu šonakt aizturētas divas personas, kuras šobrīd atrodas īslaicīgās aizturēšanas vietā. Tuvākajās dienās tiks lemts par drošības līdzekļa piemērošanu. Izmeklēšana kriminālprocesā turpinās, norāda policija. Kā ziņo Latvijas Televīzija, aizturētās personas ir meitenes tēvs un pamāte. Jau ziņots, ka kopš šī gada 5. maija, kad tika saņemta informācija par Rēzeknes novada Nautrēnu pagasta Rogovkas ciemā bezvēsts pazudušo septiņgadīgo Justīni Reinikovu, Valsts policija nekavējoties uzsāka plašus meklēšanas pasākumus. Pusotra mēneša laikā Valsts policijas Latgales reģiona pārvaldes Ziemeļlatgales iecirkņa, Kriminālpolicijas biroja un Kārtības policijas biroja, kā arī Valsts policijas Galvenās kriminālpolicijas pārvaldes struktūrvienību amatpersonas veica dažādus meklēšanas pasākumus, vairākkārtīgi īstenojot arī plašus masveida meklēšanas pasākumus, mērķtiecīgi apsekojot dažādas teritorijas un objektus, tostarp arī ūdenstilpes. Masveida meklēšanas pasākumos tika piesaistīti arī kolēģi no Valsts robežsardzes, Zemessardzes, organizācijām \"Bezvēsts.lv\" un \"K9-Sos Cilvēku meklēšana\", kā arī atsaucās liels brīvprātīgo skaits – meklēšana veikta gan ar cilvēkresursu, gan tehniskajiem līdzekļiem. Sākotnēji kā meitenes pazušanas versija tika izskatīta iespēja, ka viņa pati pametusi mājas pagalmu un devusies prom nezināmā virzienā. Vienlaikus jau kopš pirmajām pazušanas dienām, likumsargi strādāja ar vairākām versijām, tostarp, ka pret meitenīti, iespējams, veikts noziedzīgs nodarījums. Policija sāka kriminālprocesu, veicot mērķtiecīgu un rūpīgu darbu, šķetinot ļoti sarežģītu meitenes pazušanas lietu. Veicot operatīvās un izmeklēšanas darbības, Valsts policijas Latgales reģiona Kriminālpolicijas biroja amatpersonas pēc pusotra mēneša darba 20. jūnija naktī aizdomās par iespējamu noziedzīgu nodarījumu pret meiteni aizturēja divas personas. Savukārt meitenes ķermenis ar acīmredzamiem miesas bojājumiem atrasts aprakts pamestā mājas pagrabā, meža vidū vairākus desmitus kilometru no meitenes dzīvesvietas. Valsts policijā sākts kriminālprocess pēc Krimināllikuma 117. panta par slepkavību pastiprinošos apstākļos. Par šādu noziegumu soda ar mūža ieslodzījumu vai ar brīvības atņemšanu uz laiku no desmit līdz divdesmit gadiem un ar probācijas uzraudzību uz laiku līdz trim gadiem, konfiscējot mantu vai bez mantas konfiskācijas. Šobrīd abas personas atrodas īslaicīgās aizturēšanas vietā, un tuvākajās dienās tiks lemts par drošības līdzekļa piemērošanu. Izmeklēšana kriminālprocesā turpinās, ir nozīmētas ekspertīzes. Ņemot vērā, ka izmeklēšana ir aktīvā fāzē, šobrīd no plašākiem komentāriem Valsts policija atturas. Valsts policija atgādina, ka neviena persona netiek uzskatīta par vainīgu, kamēr tās vaina noziedzīga nodarījuma izdarīšanā netiek pierādīta likumā noteiktajā kārtībā.", "link": "https://www.delfi.lv/161/criminal/55680302/rogovka-pazudusi-septingadiga-justine-atrasta-mirusi-aiztur-tevu-un-pamati"},
{"title": "VDD sāk kriminālprocesu par Krievijas agresijas pret Ukrainu slavināšanu Latvijā", "category": "Kriminālziņas", "body": "Valsts drošības dienests  (VDD) šā gada 16. martā ir uzsācis kriminālprocesu pret vienu personu par  Krievijas  izvērstās agresijas pret Ukrainu publisku attaisnošanu un slavināšanu, portāls \"Delfi\" uzzināja VDD. Kriminālprocess uzsākts saskaņā ar Krimināllikuma 74.1. pantu, pamatojoties uz dienesta rīcībā esošu informāciju, ka persona publiski veikusi darbības, kas attaisno un slavina Krievijas bruņoto spēku militāro agresiju Ukrainā. Šis likuma pants par genocīda, nozieguma pret cilvēci, nozieguma pret mieru vai kara nozieguma publisku slavināšanu vai īstenotā genocīda, nozieguma pret cilvēci, nozieguma pret mieru vai kara nozieguma publisku slavināšanu, noliegšanu, attaisnošanu vai rupju noniecināšanu kā sodu paredz brīvības atņemšanu uz laiku līdz pieciem gadiem vai īslaicīgu brīvības atņemšanu, vai probācijas uzraudzību, vai sabiedrisko darbu, vai arī naudas sodu. VDD vēsta, ka minēto personu 16. marta latviešu leģionāru piemiņas pasākumu laikā pie Brīvības pieminekļa aizturēja  Valsts policijas  (VP) amatpersonas. Kriminālprocesa ietvaros VDD pēc tam ar personu saistītos objektos Rīgā un kādā citā apdzīvotā vietā Latvijā veica neatliekamas procesuālās darbības. Izmeklēšana šajā lietā turpinās un VDD sniegs papildu informāciju par tās gaitu atbilstoši kriminālprocesa virzībai. VDD atgādina, ka neviena persona nav uzskatāma par vainīgu, kamēr tās vaina nav atzīta likumā noteiktajā kārtībā. \"Delfi\" jau rakstīja, ka VP trešdien, 16. martā, pie Brīvības pieminekļa  aizturēja sievieti , kura bija ieradusies ar  Krievijas  iebrukumu Ukrainā atbalstošu simboliku, portāls \"Delfi\" noskaidroja policijā. VP portālam \"Delfi\" apliecināja, ka šai sievietei piemērots 350 eiro liels administratīvais sods. \"Delfi\" novēroja, ka sieviete neiesaistījās konfrontācijās ar leģionāru piemiņas gājiena dalībniekiem, taču viņu nepārtraukti uzraudzīja vairāki kārtības sargi. Šī pati sieviete iepriekš ar līdzīgu simboliku ieradās arī piketā pret Krievijas iebrukumu Ukrainā, kas norisinājās pie Krievijas vēstniecības. Tāpat sociālajos tīklos redzami attēli, kuros sievietei ir soma, uz kuras ir liels \"Z\" simbols, kas šobrīd tiek asociēts ar Krievijas agresijas attaisnošanu. VP portālam trešdien \"Delfi\" apliecināja, ka šī sieviete jau iepriekš ir nonākusi likumsargu redzeslokā par līdzīgām darbībām. Sieviete šoreiz iecirknī nogādāta, lai noskaidrotu apstākļus. Krievija ceturtdien, 24. februārī, sāka pilna mēroga militāru uzbrukumu  Ukrainai , prezidentam Vladimiram Putinam brīdinot citas valstis, ka jebkurš mēģinājums iejaukties novedīs pie \"sekām, kuras jūs nekad neesat redzējuši\". Portāls \"Delfi\" turpina sekot notikumiem Ukrainā  teksta tiešraidē .", "link": "https://www.delfi.lv/161/criminal/54158390/vdd-sak-kriminalprocesu-par-krievijas-agresijas-pret-ukrainu-slavinasanu-latvija"},
{"title": "VDD sācis septiņus kriminālprocesus par Krievijas noziegumu Ukrainā slavināšanu", "category": "Kriminālziņas", "body": "Kopš  Krievijas  bruņoto spēku iebrukuma Ukrainā  Valsts drošības dienests  (VDD) kopumā ir uzsācis septiņus kriminālprocesus saistībā ar Krievijas bruņoto spēku Ukrainā veikto noziegumu slavināšanu un attaisnošanu, naida izraisīšanu pret  Ukrainas  iedzīvotājiem, kā arī Krievijas bruņoto spēku īstenotajiem noziegumiem Ukrainā, portāls \"Delfi\" uzzināja VDD. Kā ziņots, VDD jau informēja par trim kopš šā gada 24. februāra uzsāktiem kriminālprocesiem: vienu kriminālprocesu, kas uzsākts pēc Krimināllikuma (KL) 74.1 panta par genocīda, noziegumu pret cilvēci, noziegumu pret mieru un kara noziegumu attaisnošanu un 78. panta par nacionālā naida vai nesaticības izraisīšanu, kā arī otru procesu, kas sākts par jau minētajā KL 78. pantā paredzētā noziedzīgā nodarījuma pazīmēm un trešo pēc 74.1 pantā paredzētā noziedzīgā nodarījuma pazīmēm. 16. martā VDD ir uzsācis vēl trīs kriminālprocesus – divus kriminālprocesus gan pēc Krimināllikuma 74.1 pantā, gan 78. pantā paredzēto noziedzīgo nodarījumu pazīmēm un vienu kriminālprocesu pēc 78. pantā paredzētā noziedzīgā nodarījuma pazīmēm. Kriminālprocesi ir uzsākti saistībā ar personu interneta vidē publicētiem izteikumiem, kuros slavināti un attaisnoti Krievijas bruņoto spēku īstenotie noziegumi Ukrainā. Tāpat šie ieraksti vērsti uz nacionālā naida izraisīšanu pret Ukrainas iedzīvotājiem. VDD vēl vairāku gadījumu izvērtēšanu turpina. VDD atgādina, ka 15. martā dienestā tika uzsākts kriminālprocess arī par Krievijas bruņoto spēku veiktajiem kara noziegumiem un noziegumiem pret cilvēci un mieru Ukrainā. Šī kriminālprocesa ietvaros tiek  apzināti kara bēgļi no Ukrainas , kuri foto, video vai audio formātā ir dokumentējuši Krievijas bruņoto spēku noziegumus vai arī var sniegt mutiskas liecības par tiem. VDD rīcībā esošā informācija liecina, ka Krievijas bruņoto spēku veiktie noziegumi ir acīmredzami un neapšaubāmi. Par šo noziegumu attaisnošanu, slavināšanu, noliegšanu vai rupju noniecināšanu Latvijā ir paredzēta kriminālatbildība. Tāpat VDD turpina īstenot pasākumus informatīvās telpas aizsardzībai. 14. martā VDD nosūtīja Nacionālajai elektronisko plašsaziņas līdzekļu padomei ( NEPLP ) sarakstu ar interneta vietnēm, kas izplata klaju dezinformāciju par notiekošo Ukrainā un pauž atbalstu Krievijas īstenotajai agresijai. VDD rosināja NEPLP nodrošināt šo vietņu bloķēšanu Latvijas teritorijā. NEPLP šo ierosinājumu ir izvērtējis un pieņēmis lēmumu vietnes bloķēt. Tāpat VDD ikdienā caurskata simtiem interneta vidē publicētu ierakstu, komentāru un video, kuros saskatāmas pazīmes atbalsta paušanai Krievijai. Katrs gadījums tiek vērtēts individuāli. Tādos gadījumos, kad pārbaudes gaitā netiek konstatēts Kriminālprocesa likumā noteiktais pamats kriminālprocesa uzsākšanai, VDD īsteno preventīvus pasākumus iespējamā apdraudējuma novēršanai, tai skaitā veic pārrunas ar iesaistītajām personām, brīdinot tās par atbildību, kāda paredzēta par kara noziegumu un noziegumu pret cilvēci un mieru slavināšanu un attaisnošanu. VDD līdz šim izteicis brīdinājumu aptuveni simts personām. VDD redzeslokā nonākusi arī politiskās partijas \" Latvijas Krievu savienība \" (LKS) izvērstā publiskā darbība, paužot atbalstu Krievijai. VDD ir brīdinājis partiju par tās īstenoto aktivitāšu neatbilstību Latvijas nacionālās drošības interesēm un starptautiskajām tiesību normām. Jau rakstīts, ka VDD šonedēļ sāka kriminālprocesu pret sievieti, kura  tika aizturēta 16. martā  pie Brīvības pieminekļa, par Krievijas agresijas pret Ukrainu  publisku attaisnošanu un slavināšanu . Savukārt 9. martā tiesa piemēroja drošības līdzekli – apcietinājumu – aktīvistam Aivim Vasiļevskim, kuru tur  aizdomās par Krievijas kara noziegumu attaisnošanu . Jau ziņots, ka  Krievijas iebrukums Ukrainā , kas šokē pasauli ar savu nežēlību pret mierīgajiem iedzīvotajiem un civilo infrastruktūru, rit jau ceturto nedēļu. Portāls \"Delfi\" notiekošajam turpina sekot  teksta tiešraidē .", "link": "https://www.delfi.lv/161/criminal/54164718/vdd-sacis-septinus-kriminalprocesus-par-krievijas-noziegumu-ukraina-slavinasanu"},
{"title": "VDD aiztur videoblogeri par Krievijas bruņoto spēku Ukrainā veikto kara noziegumu slavināšanu", "category": "Kriminālziņas", "body": "Valsts drošības dienests  (VDD) ir aizturējis personu, kura \"YouTube\", \"Telegram\" un citās sociālās tīklošanās vietnēs regulāri publicējusi videomateriālus un ierakstus, kuros attaisno un slavina Krievijas bruņoto spēku Ukrainā īstenotos kara noziegumus, portāls \"Delfi\" uzzināja dienestā. Portāla rīcībā esošā informācija liecina, ka tas ir videoblogeris Kirils Fjodorovs, kuram ir \"Youtube\" kanāls, kura tulkotais nosaukums nozīmē \"Ieroču vēsture\". Minētajam \"Youtube\" kanālam ir vairāk nekā 500 000 abonementu, bet katru video vidēji noskatās aptuveni 600 000 cilvēku, bet populārākos – vairāk nekā miljons. Šajos video materiālos tiek attaisnota Krievijas vardarbība Ukrainā. Kriminālprocesu, kurā tiek izmeklētas personas darbības, VDD uzsāka šā gada 16. martā pēc Krimināllikuma 74.1 pantā paredzētā noziedzīgā nodarījuma pazīmēm, t.i., par noziegumu pret mieru un kara noziegumu attaisnošanu un slavināšanu, kā arī pēc 78. panta otrajā daļā paredzētā noziedzīgā nodarījuma pazīmēm, t.i., par nacionālā un etniskā naida vai nesaticības izraisīšanu, izmantojot automatizētas datu apstrādes sistēmas. Kā liecina VDD veiktā personas veidotā un publicētā satura analīze, persona savos videomateriālos regulāri komentējusi Krievijas bruņoto spēku izvērsto karadarbību Ukrainā, atspoguļojot notikumus Krievijas interesēm atbilstoši un slavējot Krievijas bruņoto spēku izvēlēto militāro taktiku un veiktos noziegumus Ukrainā. Tāpat VDD personas veidotajā saturā konstatējis izteikumus, kas vērsti pret latviešiem un Latvijas valsts iedzīvotājiem. Šā gada 17. martā VDD divos ar personu saistītos objektos veica neatliekamas procesuālās darbības, kuru ietvaros persona tika aizturēta. Pašlaik personai piemērots aizdomās turētā statuss un drošības līdzeklis – apcietinājums. Procesuālo darbību laikā VDD ir ieguvis lielu daudzumu datu nesēju un dokumentu, un šobrīd tiek veikta iegūto materiālu analīze. Izmeklēšana šajā lietā turpinās un VDD sniegs papildu informāciju par tās gaitu atbilstoši kriminālprocesa virzībai. Minētais kriminālprocess ir viens no četriem VDD 16. martā uzsāktajiem kriminālprocesiem, par ko dienests ir publiski informējis. VDD atgādina, ka neviena persona nav uzskatāma par vainīgu, kamēr tās vaina nav atzīta likumā noteiktajā kārtībā. Jau ziņots, ka Krievija ceturtdien, 24. februārī, sāka pilna mēroga militāru uzbrukumu Ukrainai, prezidentam Vladimiram Putinam brīdinot citas valstis, ka jebkurš mēģinājums iejaukties novedīs pie \"sekām, kuras jūs nekad neesat redzējuši\".", "link": "https://www.delfi.lv/161/criminal/54172654/vdd-aiztur-videoblogeri-par-krievijas-brunoto-speku-ukraina-veikto-kara-noziegumu-slavinasanu"},
{"title": "Avārijās otrdien cietuši 19 cilvēki, viens gājis bojā", "category": "Kriminālziņas", "body": "Jau  ziņots , ka otrdienas pēcpusdienā Bauskas novada Kurmenes pagastā, pie pagrieziena uz Kurmeni, notikusi divu transportlīdzekļu sadursme. Negadījumā ir cietuši cilvēki, tostarp viens cilvēks gājis bojā. Deviņi cilvēki ceļu satiksmes negadījumos cietuši Rīgā un tās apkārtnē, bet vēl tikpat – Zemgalē. Viens cilvēks avārijā cietis arī Latgalē. Kopumā ceļu satiksmes jomā pieņemti 386 administratīvo pārkāpumu lēmumi, tajā skaitā 198 par ātruma pārsniegšanu un pieci par agresīvu braukšanu. Savukārt par transportlīdzekļa vadīšanu alkohola reibumā uzsākti divi administratīvo pārkāpumu procesi un pieci kriminālprocesi. Tāpat ir uzsākts viens kriminālprocess par transportlīdzekļa vadīšanu iespējamā narkotisko vielu iespaidā.", "link": "https://www.delfi.lv/161/criminal/55681784/avarijas-otrdien-cietusi-19-cilveki-viens-gajis-boja"},
{"title": "Bunkus slepkavība: apsūdzēto Babenko patur apcietinājumā", "category": "Kriminālziņas", "body": "Nākamā tiesas sēde lietā ieplānota 26. jūnijā pulksten 9. Pirms lūguma izskatīšanas virsprokurors Armīns Meisters iesniedza tiesā arī Valsts policijas (VP) informatīvo ziņojumu par riskiem, kuri varētu rasties, ja drošības līdzeklis tiktu mainīts. Lai iepazītos ar iesniegtiem dokumentiem, Babenko aizstāvji bija lūguši pārtraukumu, kas ilga divas stundas, lai iepazītos ar prokurora pievienotajiem lietas materiāliem. Pēc tiesas sēdes atsākšanas, Babenko aizstāvji mēģināja atlikt viņu pašu pieteiktā lūguma izskatīšanu, pamatojot lūgumu ar nepietiekamu laiku, lai pienācīgi iepazītos ar jauno viņiem pieejamo informāciju. Aizstāvji uzsvēra, ka, piemēram, VP atzinums tika sagatavots jau šī gada 9.jūnijā, bet pie lietas materiāliem tika pievienots tikai šodien. Virsprokurors vērtēja, ka šis ir aizstāvības gājiens, lai novilcinātu tiesas procesu. Rīgas pilsētas tiesas tiesnese Sigita Dolniece pēc abu pušu uzklausīšanas nolēma turpināt skatīt aizstāvības lūgumu par Babenko drošības līdzekļa pārskatīšanu. Aizstāvība uzskata, ka Babenko kontrole tika veikta vien formāli, neņemot vērā cilvēktiesību pārkāpumus, kuri tika turpināti, piemērojot apcietinājumu. Tāpat viņi uzskata, ka Babenko visu šo laiku tika piemērots apcietinājums bez pietiekamiem pierādījumiem un tas tika balstīts tikai uz viena VP darbinieka atzinumu. Aizstāvība lūdza ņemt vērā Babenko uzvedību ieslodzījuma vietā un to, ka Babenko, atrodoties brīvībā, varētu labāk organizēt savu aizstāvību. Aizstāvība arī apgalvoja, ka, esot apcietinājumā, Babenko tika liegta iespēja ierasties uz sava tēva bērēm, kā arī tagad viņa mātei ir 92 gadi, kurai ir nepieciešams atbalsts. Babenko esot arī nopietnas veselības problēmas un, atrodoties apcietinājumā, Babebko nav iespējams iegūt medicīnisko palīdzību tādā līmenī, kādā tā būtu iespējama, atrodoties brīvībā. Pats Babenko tiesā norādīja, ka viņš jau vairāk nekā gadu esot atrauts no savas ģimenes un sava darba. Tāpat viņš uzsver, ka viņš nekad nav bijis saistīts ar kriminālu, it īpaši ar Bunkus slepkavības lietu. Tāpat viņam un viņa aizstāvjiem esot liegta iespēja iepazīties ar lietas materiāliem, kuri it kā pamatojot nepieciešamību turpināt piemērot apcietinājumu. Virsprokurors Armīns Meisters norādīja, ka iepriekš piemērotais apcietinājums būtu jāturpina, jo nav neviena cita drošības līdzekļa, kurš varētu garantēt, ka Babenko necentīsies traucēt tiesas procesu, kā arī mēģinās ietekmēt lietas dalībniekus, piemēram, pieaicinātos lieciniekus. Mirušā administratora brālis Kristaps Bunkus uzsvēra, ka lietas materiālos ir daudz ziņu par faktiem, ka apsūdzētie ar savu ietekmi ir centušies ietekmēt lietas virzību, un pastāv nopietnas bažas, ka to turpina un turpinās darīt. \"Ja apsūdzētie ir spējuši to darīt, esot apcietinājumā, man ir bail iedomāties, uz ko viņi būtu spējīgi, ja tiktu mainīts viņiem piemērotais drošības līdzeklis - apcietinājums,\" uzsver Bunkus, papildinot, ka to nedrīkst pieļaut. Viņš izteica bažas, ka šādā gadījumā viņa un ģimenes drošība tiktu apdraudēta. Tāpat viņš pauda bažas, ka apsūdzētie mēģinās pamest valsti, lai izvairītos no atbildības. Jau vēstīts, ka policija lietu prokuratūrai nodeva pērn novembra beigās pret četrām personām - trīs Latvijas pilsoņiem un vienu Krievijas pilsoni. Lietā apsūdzēti uzņēmēji Aleksandrs Babenko un  Mihails Uļmans . Viens no viņiem apsūdzēts par uzkūdīšanu jeb slepkavības pasūtīšanu, otrs - par uzkūdīšanu un atbalstīšanu. Apsūdzība celta arī pret personu, kura izdarīja šāvienus, kuru rezultātā Bunkus mira - šī persona ir 1974.gadā dzimis Krievijas pilsonis Viktors Krivošejs. Vīrieti policija aizturējusi Latvijā. Viņš apsūdzēts arī par šaujamieroča un šaujamieroču munīcijas nēsāšanu un pārvadāšanu bez attiecīgas atļaujas un par pirmstiesas kriminālprocesā iegūto ziņu izpaušanu bez izmeklētāja vai prokurora atļaujas. Apsūdzība pret slepkavības organizētāju nav celta, jo viņš ir miris vardarbīgā nāvē. TV3 raidījums \"Nekā personīga\" vēstīja, ka šis cilvēks bija kādreiz ietekmīgā Ivana Haritonova grupējuma lietā notiesātais Genādijs Vaļagins. Vaļaginu 2022.gada martā nošāva Rīgā, Pļavniekos. Savukārt pret vienu personu kriminālprocess izbeigts, jo tās darbībās netika konstatēta šī nozieguma atbalstīšana. Šī persona ir 1970.gadā dzimušais Arkādijs Judins. Nesen Uļmans bija vērsies ANO darba grupas patvaļīgas aizturēšanas jautājumos Augstā cilvēktiesību komisāra birojā, kurā sūdzējās par to, ka viņš tiek turēts cietumā bez iespējas iepazīties ar lietas materiāliem. Kopš apcietinājuma piemērošanas Uļmans un Babenko vairākkārt lūguši tiesu pārskatīt viņiem piemēroto drošības līdzekli, bet tiesa šos lūgumus allaž noraidījusi. Pērnā gada oktobrī Uļmans vērsies arī Tiesībsarga birojā, lūdzot lai tiesībsargs Juris Jansons izvērtē viņam piemērotā apcietinājuma efektivitāti, pamatojoties uz Eiropas tiesu praksi. Uļmans tiesībsargam sūdzējās, ka viņam tiekot liegta iespēja iepazīties ar informāciju, ar kuru pamatota viņa turēšana apcietinājumā. Kā liecina aģentūras LETA rīcībā esošais tiesībsarga atzinums, tiesa regulāri ir vērtējusi drošības līdzekļa pamatotību. Kaut arī pamatojums apcietinājuma lēmumiem varētu būt izvērstāks, tas nepadara tiesas lēmumus par pretlikumīgiem. Tiesa savus lēmumus bija pamatojusi ar iespējamajiem draudiem izmeklēšanai, kuri varētu tikt nodarīti, ja Uļmans tiktu atbrīvots. Tāpat tiesa secināja, ka pastāv risks, ka Uļmans var mēģināt izvairīties no tiesas procesa jeb bēgt. Pirmstiesas kriminālprocesā tika noskaidroti noziedzīgo nodarījum izdarīšanas apstākļi un iesaistītās personas, tostarp viņu savstarpējā lomu sadale nozieguma īstenošanai. Noskaidrots, ka apsūdzēto izdarītā noziedzīgā nodarījuma motīvs bija nepatika pret administratoru, viņam pildot savus profesionālos pienākumus. LTV raidījums \"de facto\" vēsta, ka Uļmanam kā uzņēmuma SIA \"Rego Trade\" bijušajam valdes loceklim esot radusies nepatika pret Bunkus kā šīs firmas maksātnespējas administratoru. Par Bunkus slepkavību organizatoram tikuši piedāvāti 100 000 eiro, izpildītājam - 200 000 eiro. Vairāk nekā 100 000 tūkstoši eiro izpildītājam netika samaksāti. Abiem apsūdzētajiem piemērots drošības līdzeklis - apcietinājums. Prokurors līdz šim nav komentējis, vai motīvs bija saistīts ar uzņēmuma SIA \"Rego Trade\" maksātnespējas lietu, kurā Bunkus bija maksātnespējas administrators. Bunkus tika nošauts 2018.gada 30.maija rītā, kad viņš ar automašīnu brauca garām Rīgas Meža kapiem. Īsi pēc slepkavības netālu no notikuma vietas tika atrasta sadedzināta ar viltotiem valsts numuriem aprīkota automašīna. Nodibinājums \"Martins Bunkus Justice Foundation\" iepriekš ziņoja, ka Bunkus slepkavības pasūtītāji un organizatori izmanto tādas metodes kā norādīšana uz viltus \"alternatīvajiem\" aizdomās turamajiem, šaubu sēšana sabiedrībā par tiesībaizsardzības iestāžu veikto darbu un manipulēšana ar lietas patiesajiem apstākļiem ar viltus ziņu palīdzību.", "link": "https://www.delfi.lv/161/criminal/55683764/bunkus-slepkaviba-apsudzeto-babenko-patur-apcietinajuma"},
{"title": "Nogalinātās septiņgadīgās Justīnes tēvam un pamātei piemēro apcietinājumu", "category": "Kriminālziņas", "body": "Rēzeknes  tiesa trešdien, 21. jūnijā, piemēroja apcietinājumu divām aizdomās turamām personām par septiņgadīgās Justīnes Reinikovas slepkavību. Policija apstiprina, ka tie ir meitenes tēvs un pamāte. Izmeklēšanas interesēs  Valsts policija  šobrīd no plašākiem komentāriem atturas. Jau ziņots, ka septiņgadīgā Justīne Reinikova pēc intensīviem meklēšanas darbiem atrasta mirusi. Meitenes ķermenis ar acīmredzamiem miesas bojājumiem atrasts aprakts pamestā mājas pagrabā, meža vidū vairākus desmitus kilometru no meitenes dzīvesvietas. Policija naktī uz 20. jūniju aizturēja divas personas aizdomās par slepkavību. Valsts policijā sākts kriminālprocess pēc Krimināllikuma 117. panta par slepkavību pastiprinošos apstākļos. Par šādu noziegumu soda ar mūža ieslodzījumu vai ar brīvības atņemšanu uz laiku no desmit līdz divdesmit gadiem un ar probācijas uzraudzību uz laiku līdz trim gadiem, konfiscējot mantu vai bez mantas konfiskācijas.", "link": "https://www.delfi.lv/161/criminal/55683888/nogalinatas-septingadigas-justines-tevam-un-pamatei-piemero-apcietinajumu"},
{"title": "Likumsargi uz robežas notvēruši 33 kilogramus hašiša", "category": "Kriminālziņas", "body": "Aizturēšanu veikuši Valsts policijas Organizētās noziedzības apkarošanas pārvaldes 2.nodaļas amatpersonas, sadarbībā ar Valsts ieņēmumu dienesta Nodokļu un muitas policijas pārvaldi un Muitas pārvaldi. Aizturētā persona savā automašīnā, speciāli pielāgotā slēpnī, bija noglabājusi 33,680 kg narkotiskās vielas hašišs. Tajā pašā dienā tika aizturēti pārējie grupas dalībnieki – divas personas, aizdomās par narkotisko vielu ievešanu Latvijā tās tālākai realizācijai citā valstī.", "link": "https://www.delfi.lv/161/criminal/51181697/likumsargi-uz-robezas-notverusi-33-kilogramus-hasisa"},
{"title": "Par seksuālu vardarbību pret diviem nepilngadīgiem puišiem aizturēts vīrietis", "category": "Kriminālziņas", "body": "Valsts policija  12. jūnijā aizdomās par seksuālu vardarbību pret 16 gadu vecumu nesasniegušu personu un par šādas personas pamudināšanu iesaistīties pornogrāfiska rakstura materiāla izgatavošanā aizturējusi 1968. gadā dzimušu vīrieti, informēja policijā. Noziegumā cietuši divi nepilngadīgi puiši, ar kuriem aizdomās turētais iepazinās kādas mājas kāpņu telpā Rīgā 2022. gadā. Likumsargi aizturējuši vēl vienu vīrieti, kurš neziņoja drošības iestādēm par sevišķi smago noziegumu attiecībā pret vienu no puišiem. Par piedzīvoto seksuālo vardarbību cietušie bija informējuši pašvaldības policiju, kas vērsās Valsts policijā. Tika uzsākts kriminālprocess un skaidrota iespējamais vainīgais. Likumsargi noskaidroja, ka ar abiem cietušajiem vīrietis iepazinās pērn pavasarī kādas daudzdzīvokļu mājas kāpņu telpā Rīgā. Pēc kāda laika, iegūstot zēnu uzticību, vīrietis pret viņiem veica seksuālu vardarbību dažādās vietās. Par to, ka ar nepilngadīgajiem tika veiktas seksuālā rakstura darbības, zināja arī vīrieša kaimiņš. Noziedzīgās darbības pret nepilngadīgajiem vīrietis veicis laika posmā no pavasara līdz rudenim. Tāpat vienu no cietušajiem vīrietis pamudināja iesaistīties pornogrāfiska rakstura materiāla izgatavošanā, piedāvājot viņam naudu, taču puisis atteicās. Aizdomās turamais 1968. gadā dzimušais vīrietis iepriekš nebija nonācis policijas redzeslokā. Tāpat tika aizturēts arī viņa kaimiņš - 1996. gadā dzimis vīrietis. Pie abiem vīriešiem dzīvesvietā policija veica kratīšanas, kuru laikā izņēma dažādus lietiskos pierādījumus. Saistībā ar notikušo ir uzsākts kriminālprocess pēc Krimināllikuma 160. panta ceturtās daļas par seksuāla rakstura darbību nolūkā apmierināt savu dzimumtieksmi fiziskā saskarē ar cietušā ķermeni, ja tas izdarīts ar personu, kura nav sasniegusi 16 gadu vecumu, un 160. panta sestās daļas par anālu vai orālu aktu vai dzimumtieksmes apmierināšanu pretdabiskā veidā, kas saistīta ar anālu vai orālu iekļūšanu cietušā ķermenī, ja tas izdarīts ar personu, kura nav sasniegusi 16 gadu vecumu. Tāpat kriminālprocess uzsākts pēc 166. panta ceturtās daļas par 16 gadu vecumu nesasniegušas personas pamudināšanu piedalīties pornogrāfiska rakstura materiāla izgatavošanā un 315. panta par neziņošanu, ja ir zināms, ka izdarīts sevišķi smags noziegums. Tiesa 1968. gadā dzimušajam vīrietim kā drošības līdzekli piemēroja apcietinājumu, bet otram - ar brīvības atņemšanu nesaistītu drošības līdzekli. Izmeklēšana kriminālprocesā turpinās.", "link": "https://www.delfi.lv/161/criminal/55684634/par-seksualu-vardarbibu-pret-diviem-nepilngadigiem-puisiem-aizturets-virietis"},
{"title": "Rugāju novadā aiztur divus vīriešus un konfiscē 130 gramus marihuānas", "category": "Kriminālziņas", "body": "Valsts policija  20. februārī Rugāju novadā aizturējusi divus vīriešus, kā arī konfiscējusi 130 gramus aizdomīgas vielas, iespējams, marihuānas, portāls “Delfi” uzzināja policijā. Pēc policijas iegūtās informāciju par personām, kuras, iespējams, ir saistītas ar narkotisko vielu nelikumīgu apriti, Rugāju novadā tika veiktas vairākas kratīšanas, kuru laikā Valsts policijas Latgales reģiona pārvaldes Balvu iecirkņa Kriminālpolicijas darbinieki sadarbībā ar Balvu iecirkņa Kārtības policijas likumsargiem aizturēja 1990. un 2000. gadā dzimušus vīriešus, kā arī konfiscēja 130 gramus aizdomīgas vielas. Apskates laikā likumsargi konstatēja ap 130 gramiem kaltētas vielas, kas visdrīzāk ir marihuāna. Lai precīzi noteiktu izņemto vielu sastāvu un daudzumu kriminālprocesa ietvaros ir nozīmētas nepieciešamās ekspertīzes. Abi vīrieši iepriekš nebija nonākušas policijas redzeslokā. Pašlaik policija turpina izmeklēšanu, lai noteiktu konfiscēto vielu daudzumu un sastāvu. Par narkotisko vai psihotropo vielu neatļautu izgatavošanu, iegādāšanos, glabāšanu, pārvadāšanu vai pārsūtīšanu realizācijas nolūkā vai par narkotisko vai psihotropo vielu neatļautu realizēšanu likums kā sodu paredz piemērot ar brīvības atņemšanu uz laiku no diviem līdz astoņiem gadiem, konfiscējot mantu vai bez mantas konfiskācijas, un ar probācijas uzraudzību uz laiku līdz trim gadiem.", "link": "https://www.delfi.lv/161/criminal/51921943/rugaju-novada-aiztur-divus-viriesus-un-konfisce-130-gramus-marihuanas"},
{"title": "'iPhone' kārbā – marihuāna, šokolādes vietā – heroīns: ko VID atrod pasta sūtījumos", "category": "Kriminālziņas", "body": "Valsts ieņēmumu dienests  (VID) šonedēļ paziņoja par  divus miljonus eiro vērtas hašiša kravas atrašanu . Portāls \"Delfi\", pēc VID sniegtās informācijas, piedāvā uzzināt par ieņēmumu dienesta darbinieku atklājumiem starptautiskos pasta sūtījumos. VID informē, ka 2016.gada deviņos mēnešos muitas kontroles rezultātā narkotiskās un psihotropo vielu kontrabanda tika atklāta 329 gadījumos, no tiem 315 gadījumos narkotiskās vielas konstatētas, kontrolē piedaloties kinologam ar darba suni Kopumā muitas kontroles punktos un starptautisko pasta sūtījumu šķirošanas vietās atrasto narkotikas saturošo vielu daudzums bijis 27,4 kilogrami.   Šā gada jūlijā un augustā Valsts ieņēmumu dienesta (VID) muitas amatpersonas septiņos pasta sūtījumos no Kanādas atklāja lielu daudzumu narkotiskās vielas - marihuānas. Sūtījumu kopējais svars bija 7,2 kilogrami. Kādā sūtījumā no Beļģijas Valsts ieņēmumu diensta (VID) darbinieki mobilā telefona \"iPhone\" vietā kartona iepakojumā atrada alumīnija folija iepakojumu. Iepakojumā bija zaļganbrūnuna augu valsts izcelsmes viela. VID pieļauj, ka tā bija marihuāna. Vēl kādā sūtījumā no Beļģijas ar mobilo telefonu aksesuāriem Valsts ieņēmumu dienesta (VID) darbinieki atraduši iepakojumu ar dzeltenu kristālisku vielu. Vielai veiktā pārbaude liecinājusi par sintētiskas narkotiskās vielas MDMA klātbūtni. Psihoaktīvo vielu MDMA parasti izplata tablešu formā, kas zināmas kā ekstazī jeb ecstasy, Muitniekiem pārbaudot pasta sūtījumu no Nīderlandes, atklāts, ka šokolādes vietā sūtīts iepakojums ar kapsulām ar bēšu pulverveida vielu. Eksprestests uzrādījis, ka viela satur heroīnu. Savukārt, veicot muitas kontroli vēstulei no Nīderlandes, konstatēts, ka apsveikuma kartītē ievietots sudraba krāsas vakuuma iepakojums. Tajā atradās balta pulverveida viela – kokaīns. Valsts ieņēmumu dienestam veicot muitas kontroli pasta sūtījumiem no Nīderlandes, nereti nākas atrast vakuuma iepakojumus ar dažādu krāsu un formu tabletēm. Pārbaudot tās, konstatēta narkotisko vielu – metamfetamīna un ekstazi – klātbūtni. 2016.gadā 12 pasta sūtījumos Valsts ieņēmumu dienesta (VID) amatpersonas atrada 301 marku ar LSD klātbūtni. LSD jeb lizergīnskābes dietilamīds ir narkotiskā viela, kas izsauc visstiprākās halucinācijas, atzīmē VID. Valsts ieņēmumu dienestā (VID) atzīmē, ka to, cik daudz un kādas narkotiskās vielas satur aizdomīgie pastā atrastie sūtījumi, precīzi iespējams noteikt tikai ekspertīzes rezultātā. Kopš 2014.gada novembra Muitas laboratorija nodrošina tiesu ekspertīžu veikšanu. Tiesu ekspertīzes veic divi vecākie muitas eksperti ar atbilstošu tiesu eksperta kvalifikāciju 2014.gadā eksperti sagatavojuši 11 atzinumus par 62 izpētes objektiem, 2015.gadā – 365 atzinumus par 28 189 izpētes objektiem, bet šā gada 9 mēnešos sagatavoti 511 atzinumi par 7 634 izpētes objektiem.", "link": "https://www.delfi.lv/161/criminal/48054921/iphone-karba-marihuana-sokolades-vieta-heroins-ko-vid-atrod-pasta-sutijumos"},
{"title": "'Naudas mūļu' tīkla organizatoriem prokuratūra uzrāda apsūdzības", "category": "Kriminālziņas", "body": "Viens no 14 organizatoriem ir Vācijas Federatīvās Republikas pilsonis, bet pārējie – Latvijas valsts piederīgie. Kā iepriekš informēja  Valsts policija , organizētā grupa Latvijā nodrošināja ārvalstīs noziedzīgi iegūtu līdzekļu legalizēšanu, izmantojot izvērstu \"naudas mūļu\" tīklu, ko veidoja vairāk nekā 90 personas. Šie \"naudas mūļi\" darbojušies laikā no 2020. līdz 2022. gadam. Organizētās personu grupas dalībnieku izveidotā noziedzīgi iegūtu līdzekļu legalizācijas shēma nodrošināja ārvalstīs izkrāptu finanšu līdzekļu ieskaitīšanu Latvijas valsts piederīgo personu bankas kontos ZIB maksājumu veidā, pēc tam finanšu līdzekļi nekavējoties tika izņemti skaidrā naudā, pārvērsti kriptovalūtā un ieskaitīti organizētās grupas organizatoru kontrolētos kriptovalūtas makos. Šobrīd prokuratūra apsūdzētajiem izsniedz lēmumus par saukšanu pie kriminālatbildības. Ņemot vērā, ka apsūdzība ir apjomīga, tad apsūdzētajām personām ir dots laiks, lai paustu savu attieksmi. Ņemot vērā, ka turpinās pirmstiesas kriminālprocess, prokuratūra atturas sniegt plašākus komentārus, lai neietekmētu lietas tālāku virzību. Kā ziņots, par \"naudas mūļiem\" kļūst tādas personas, ar kuru starpniecību noziedzīgās grupas pārvieto un legalizē noziedzīgi iegūtus līdzekļus. Noziedznieku savervētais \"mūlis\" palīdz legalizēt nelikumīgi iegūto naudu, piemēram, pārskaitot to starp dažādiem maksājumu kontiem, tādējādi nopelnot komisijas maksu. Izmeklējot šādus gadījumus, nereti atklājas, ka naudas legalizācijā iesaistījusies persona jeb tā saucamais \"naudas mūlis\", kurš pat var nezināt, ka organizētas noziedzīgas grupas dalībnieki viņu izmanto savās interesēs, lai noslēptu noziedzīgi iegūtas naudas faktisko saņēmēju. Taču tas nebūt neatbrīvo no atbildības, piebilst prokuratūrā. Kā ziņots, Valsts policija  izmeklēšanas laikā noskaidroja , ka, izmantojot iepriekšminēto \"naudas mūļu\" tīklu, legalizēti vairāk nekā 555 600 eiro, kas iepriekš izkrāpti galvenokārt  Vācijas  iedzīvotājiem. Noziedzīgo rūpalu atbalstīja gados jauni Latvijas valsts piederīgie, ļaujot izmantot savus bankas kontus nelegālās naudas ieplūšanai un to nododot noziedznieku rīcībā pret atlīdzību.", "link": "https://www.delfi.lv/161/criminal/54768202/naudas-mulu-tikla-organizatoriem-prokuratura-uzrada-apsudzibas"},
{"title": "Notver Pļavnieku narkotirgoni; suns Vatsons atrod narkotiku slēptuves", "category": "Kriminālziņas", "body": "Kratīšanas laikā, piedaloties arī Valsts policijas kinoloģei ar dienesta suni Vatsonu, tika atrasti un atsavināti vairāki desmiti gramu dažādu narkotisko un psihotropo vielu – metamfetamīns, karfentanils, klonazepāms un marihuāna. Valsts policijas Rīgas reģiona pārvaldes Rīgas Ziemeļu iecirknī tika saņemta informācija par vīrieti, kurš minētā iecirkņa apkalpojamā teritorijā tirgojis narkotikas, un pēc laika savas noziedzīgās darbības turpinājis Rīgā, Ilūkstes ielā. Veicot speciālās izmeklēšanas darbības, Rīgas Ziemeļu iecirkņa policisti noskaidroja, ka Rīgā, Ilūkstes ielā, notiek aktīva narkotiku tirdzniecība gan dzīvoklī, gan uz ielas, un tas rada apdraudējumu un neērtības vietējiem iedzīvotājiem. Ņemot vērā, ka narkotiku tirgonis izmantoja konspirāciju un viņam bija izveidots liels noziedzīgais tīkls, policisti personas aizturēšanā piesaistīja pretterorisma vienību \"Omega\". Tāpat noritēja cieša sadarbība ar Rīgas reģiona pārvaldes Kriminālpolicijas pārvaldes un Rīgas Ķengaraga iecirkņa policistiem. 27. aprīļa vakarā, policisti aizdomās turēto 1987. gadā dzimušo vīrieti aizturēja uz ielas narkotiku pārdošanas brīdī. Viņš jau iepriekš ir sodīts par noziegumiem, kas saistīti ar narkotisko vielu nelikumīgu apriti. Gan aizturēšanas brīdī, gan vēlāk veicot kratīšanu viņa dzīvesvietā, tika atrastas narkotiskās vielas – amfetamīns, karfentanils, klonazepāms un marihuāna. Kratīšanas laikā tika piesaistīta Valsts policijas kinoloģe ar dienesta suni Vatsonu, kas iesaukts arī par Tukitu. Policijas suns uzrādīja narkotiku glabāšanas vietas nama kāpņu telpā. Izrādās, narkodīleris šīs vielas bija paslēpis vairākos slēpņos gan kāpņu telpā, gan dzīvoklī. Kopumā tika atrasti un atsavināti vairāki desmiti gramu narkotisko vielu. Precīzs narkotisko vielu daudzums un sastāvs būs zināms pēc ekspertīzes. Atsavināta nauda, kas, visticamāk, iegūta no narkotiku tirdzniecības, un svari. Tāpat izņemts ierocim līdzīgs priekšmets, kas, visticamāk, ir gāzes pistole. Saistībā ar notikušo sākotnēji uzsākts kriminālprocess pēc Krimināllikuma 253. panta pirmās daļas – par narkotisko un psihotropo vielu neatļautu iegādāšanos un glabāšanu. Taču izmeklēšanas laikā tas, visticamāk, tiks pārkvalificēts pēc bargāka panta – par narkotisku un psihotropo vielu realizēšanu. Drīzumā tiks lemts par drošības līdzekļa apcietinājuma piemērošanu aizdomās turētajam vīrietim.", "link": "https://www.delfi.lv/161/criminal/52095297/notver-plavnieku-narkotirgoni-suns-vatsons-atrod-narkotiku-sleptuves"},
{"title": "Policija meklē vandali – reklāmas stenda bojātāju", "category": "Kriminālziņas", "body": "Kriminālprocess sākts pēc Krimināllikuma 185. panta pirmās daļas – par svešas mantas tīšu iznīcināšanu vai bojāšanu. Par šādu noziegumu likumā paredzēta brīvības atņemšana uz laiku līdz diviem gadiem vai īslaicīga brīvības atņemšana, vai probācijas uzraudzība, vai sabiedriskais darbs, vai naudas sods. Valsts policija  aicina atsaukties ikvienu, kurš ir redzējis vai, kuram ir jebkāda informācija par attēlā redzamā vīrieša identitāti vai atrašanās vietu, zvanot uz tālruņa numuru 67085929, 67086328, 67086330 vai 110 vai vēršoties policijas iecirknī Rīgā, Gogoļa ielā 7a. Portāls \"Delfi\" jau vēstīja, ka līdz 14. aprīlim saistībā ar Krievijas karu Ukrainā, VP Latvijā fiksējusi vairākus likumpārkāpumus un noziedzīgus nodarījumus par kuriem sākti  26 kriminālprocesi, vairāk nekā 50 administratīvo pārkāpumu procesi un vairāk nekā 110 resoriskās pārbaudes .", "link": "https://www.delfi.lv/161/criminal/54256892/policija-mekle-vandali-reklamas-stenda-bojataju"},
{"title": "Avārijās Latvijā otrdien cietuši deviņi cilvēki", "category": "Kriminālziņas", "body": "Visvairāk cietušo reģistrēts Rīgā un tās apkārtnē – pieci. No tiem viens bijis gājējs un viens velosipēdists. Vēl pa diviem cietušajiem bijis Latgalē un Kurzemē. Viens no cietušajiem Latgalē bijis gājējs. Kopumā ceļu satiksmes jomā pieņemti 462 administratīvo pārkāpumu lēmumi, tajā skaitā 190 par ātruma pārsniegšanu, pieci par automašīnas vadīšanu alkohola reibumā un viens par automašīnas vadīšanu narkotisko vielu iespaidā, liecina policijas apkopotā statistika. Divi dzērājšoferi pieķerti Rīgā. Vēl pa vienam autovadītājam, kuri pie stūres sēdušies alkohola reibumā, pieķerts Vidzemē, Kurzemē un Latgalē. Vēl viens šoferis pie stūres Rīgā bijis narkotisko vielu iespaidā.", "link": "https://www.delfi.lv/161/criminal/54260220/avarijas-latvija-otrdien-cietusi-devini-cilveki"},
{"title": "Žuravļovu tiesās par aicinājumu vērsties pret Latvijas neatkarību", "category": "Kriminālziņas", "body": "Marta beigās Rīgas tiesas apgabala prokuratūras prokurors tiesai nosūtīja krimināllietu bijušā  Rīgas domes  deputāta Jura Žuravļova apsūdzībā par to, ka viņš publiski aicināja vērsties pret Latvijas valstisko neatkarību, suverenitāti, teritoriālo vienotību, valsts varu un valsts iekārtu Satversmē neparedzētā veidā, noskaidroja portāls \"Delfi\". Prokuratūrā, neatklājot personas vārdu, norādīja, ka saskaņā ar lēmumu par krimināllietas nodošanu tiesai Žuravļovs 2020. gada martā attālināti piedalījās kādas radio programmas informatīvi analītiskos raidījumos krievu valodā, kas tika translēti tiešraidē. Raidījumos apsūdzētais cita starpā attīstīja diskusiju, slavinot  Krievijas  prezidenta Vladimira Putina īstenoto politiku, sakot: \"[…] Es atbalstu šo okupācijas teoriju un saku jā, okupācija bija, un uzstājīgi lūdzu Vladimiru Vladimiroviču Putinu okupēt vēlreiz. Un okupējiet mūs vēlreiz, jo mums jāglābj atlikušie Latvijas iedzīvotāji, krievi izdzīvos.\" Žuravļovs, tieši un aktīvi iesaistoties diskusijās, apzināti un publiski pauda savus izteikumus radio klausītājiem, vairākkārtīgi aicināja īstenot atkārtotu Latvijas okupāciju no Krievijas puses, aicināja vērsties pret Latvijas valstisko neatkarību, suverenitāti, teritoriālo vienotību, valsts varu un valsts iekārtu, tādējādi pārkāpjot Satversmē noteikto, skaidroja prokuratūrā. Žuravļovs apsūdzēts pēc Krimināllikuma 81. panta, par kura pārkāpšanu paredzēta brīvības atņemšanu uz laiku līdz pieciem gadiem. Lieta izskatīšanai nodota Rīgas pilsētas Vidzemes priekšpilsētas tiesai. Tiesu informatīvajā sistēmā redzams, ka lieta saņemta 1. aprīlī, bet vēl nav noteikts tās skatīšanas datums. \"Delfi\" jau vēstīja, ka aizvadītā gada izskaņā  Valsts drošības dienests  (VDD) Rīgas tiesu apgabala prokuratūrai  nodeva procesu pret Žuravļovu . \" Lursoft \" informācija liecina, ka viņš joprojām ir partijas \" Jaunā Saskaņa \" amatpersona. Tāpat viņš ir valdes loceklis AS \"Marika\". Bijušais politiķis jau agrāk ir nonācis drošības dienestu redzeslokā, piemēram, īsi pirms 2019. gada  Eiropas Parlamenta  vēlēšanām  Valsts policija  vērtēja video, kurā Žuravļovs, aicinot balsot par savu partiju, demonstratīvi vicināja triecienšautenei līdzīgu priekšmetu. Žuravļovs arī ilgstoši bija \"Radio PIK\" īpašnieks, taču pērn 1. jūlijā Nacionālā elektronisko plašsaziņas līdzekļu padome ( NEPLP ) lēma stacijai  anulēt apraides atļauju . Tiesa, raidstaciju joprojām ir iespējams klausīties tiešsaistes vidē, pārliecinājās portāls \"Delfi\". Savukārt VDD iepriekš portālam \"Delfi\" skaidroja, ka dienests izmeklēšanā padziļināti vērtēja personas izteikumus divos radio raidījumos, kur persona vairākkārt publiski aicināja vērsties pret Latvijas valstisko neatkarību, suverenitāti un teritoriālo vienotību. Tāpat persona Latvijas valstij un tautai traģisko PSRS īstenotās okupācijas periodu raksturoja kā iedzīvotājiem labvēlīgu. Kriminālprocesa ietvaros VDD lūdza divu kompetento institūciju vērtējumu par izteikumu saturu. Saskaņā ar abu institūciju ekspertu sagatavotajiem atzinumiem personas publiski paustais aicinājums vērsties pret Latvijas valsti ir nepārprotams.", "link": "https://www.delfi.lv/161/criminal/54260956/zuravlovu-tiesas-par-aicinajumu-versties-pret-latvijas-neatkaribu"},
{"title": "Daugavpilī uziet marihuānas audzētavu; konfiscē 60 kilogramus nelegālās vielas", "category": "Kriminālziņas", "body": "Valsts policijas  Latgales reģiona pārvaldes  Daugavpils  iecirkņa Kriminālpolicijas darbinieki 5. jūnijā Daugavpilī atklājuši marihuānas audzētavu, kā rezultāti izņemti 178 marihuānas augiem līdzīgi stādi un 60 kilogrami nelegālās vielas, portālu \"Delfi\" informēja policijā. Likumsargi iepriekš uzsāktā kriminālprocesā veica telpu pārbaudi kādā īpašumā Daugavpils centrā. Pārbaudes laikā likumsargi konstatēja telpās ierīkotu marihuānas audzētavu. Valsts policijas darbinieki aizturēja aizdomās turamo personu, bet kratīšanas rezultātā kopā izņemti 178 marihuānas augiem līdzīgi stādi, aptuveni 53 kilogrami marihuānai līdzīgu augu neizžāvētā veidā un vairāk kā septiņi kilogrami izžāvētas marihuānas. Precīza izņemto vielu sastāva un daudzuma noteikšanai kriminālprocesa ietvaros ir nozīmētas nepieciešamās ekspertīzes, informē likumsargi. Aizdomās turamajai personai, kurš iepriekš bija nonācis policijas redzes lokā, draud kriminālatbildība par narkotisko vai psihotropo vielu neatļautu izgatavošanu, iegādāšanos, glabāšanu, pārvadāšanu vai pārsūtīšanu bez nolūka tās realizēt, ja tās izdarījusi personu grupa pēc iepriekšējas vienošanās vai ja tās izdarītas ar narkotiskajām vai psihotropajām vielām lielā apmērā. Personu šādā gadījumā var sodīt ar brīvības atņemšanu uz laiku no trim līdz desmit gadiem, konfiscējot mantu vai bez mantas konfiskācijas, un ar probācijas uzraudzību uz laiku līdz trim gadiem.", "link": "https://www.delfi.lv/161/criminal/52241749/daugavpili-uziet-marihuanas-audzetavu-konfisce-60-kilogramus-nelegalas-vielas"},
{"title": "Pēc VDD rekomendācijām Latvijā liegts ieceļot 53 ārvalstniekiem", "category": "Kriminālziņas", "body": "Kopš  Krievijas  bruņoto spēku iebrukuma Ukrainā  Valsts drošības dienests  (VDD) sadarbībā ar Valsts robežsardzi Latvijas austrumu robežas šķērsošanas vietās veic pastiprinātu Latvijā ieceļojošo ārvalstnieku kontroli un līdz šim saistībā ar VDD identificētiem riskiem Latvijas nacionālajai drošībai robežšķērsošanas vietās ieceļošana Latvijā liegta 53 ārvalstniekiem, portāls \"Delfi\" uzzināja dienestā. Ieceļošana Latvijā atteikta 35 Krievijas pilsoņiem, 12 Baltkrievijas pilsoņiem, kā arī pieciem citu valstu pilsoņiem, kuri VDD vērtējumā varēja radīt apdraudējumu Latvijas nacionālajai drošībai. Personām, kuru rīcībā bija ceļošanai Šengenas zonā derīga vīza, tā ir atcelta. Ārvalstnieki, kuri ieceļo Latvijā no agresorvalsts Krievijas vai tās tuvākās sabiedrotās Baltkrievijas, robežkontroles punktos tiek pastiprināti pārbaudīti. Pārbaužu mērķis ir identificēt personas, kuras atbalsta Krievijas militāro agresiju pret Ukrainu un var radīt draudus Latvijas nacionālajai drošībai. Pārbaužu gaitā īpaša uzmanība tiek pievērsta ārvalstniekiem, kuri, piemēram, savulaik dienējuši Krievijas vai Baltkrievijas spēka struktūrās, publiski demonstrē Krievijas agresiju slavinošus simbolus vai pauž negatīvu attieksmi pret Latvijas valsti. Liela daļa ārvalstnieku, kuriem tika atteikta ieceļošana Latvijā, atklāti pauda atbalstu Krievijas militārajai agresijai pret Ukrainu un tās iedzīvotājiem, izmantojot tipiskos Kremļa kara propagandas vēstījumus. VDD arī turpmāk pievērsīs pastiprinātu uzmanību ārvalstniekiem, kuri ieceļo Latvijā no Krievijas un Baltkrievijas. Jau vēstīts, ka pirms mēneša VDD lietvedībā bija  23 kriminālprocesi  par naida runu, kas saistīta Krievijas iebrukumu Ukrainā. Krievijas  pilna mēroga iebrukums Ukrainā ar raķešu apšaudēm, uzlidojumiem un sauszemes spēku ienākšanu sākās agrā 24. februāra rītā. Kā vienu no iebrukuma mērķiem Krievija sākotnēji minēja  Ukrainas  \"denacifikāciju\". Okupanti Ukrainā cietuši smagus zaudējumus un tiek apsūdzēti apzinātā civiliedzīvotāju nogalināšanā, kā arī par citiem kara noziegumiem.  Okupantu zvērības masveidā sāka nākt gaismā  pēc tam, kad ukraiņi viņus padzina no Kijivas apkārtnes, piemēram, Bučas. Krievijas attieksmi pret ukraiņiem, tostarp nogalinot un veidojot filtrācijas nometnes,  raksturo šis \"fašisma manifests\" , ko publicēja Kremļa propagandas ziņu aģentūra \"RIA Novosti\". Kopumā karš Ukrainā turpinās kopš 2014. gada, kad  Krievija  okupēja  Krimas  pussalu un aizsāka karu  Ukrainas  austrumos.", "link": "https://www.delfi.lv/161/criminal/54529456/pec-vdd-rekomendacijam-latvija-liegts-iecelot-53-arvalstniekiem"},
{"title": "VDD lietā par Krievijas noziegumiem 25 Ukrainas bēgļus atzinis par lieciniekiem", "category": "Kriminālziņas", "body": "Latvijas Valsts drošības dienesta (VDD) izmeklētajā kriminālprocesā par Krievijas pastrādātajiem noziegumiem Ukrainā 25 bēgļi atzīti par lieciniekiem, bet patlaban divi  Ukrainas  pilsoņi ir atzīti par cietušajiem. VDD 15. martā sācis kriminālprocesu par Krievijas bruņoto spēku īstenotajiem kara noziegumiem un noziegumiem pret cilvēci un mieru Ukrainā. Kriminālprocess sākts pēc trīs Krimināllikuma normām. Kriminālprocesu uzrauga prokuratūra. VDD skaidroja, ka minētajā kriminālprocesā VDD vadītā izmeklēšanas grupa līdz šim ir uzklausījusi 49 personas, kuras bija pieteikušās liecināt par Krievijas bruņoto spēku veiktajiem noziegumiem Ukrainā. No minētajām personām 25 kara bēgļi atzīti par tiešiem Krievijas bruņoto spēku kara noziegumu un noziegumu pret cilvēci un mieru lieciniekiem. VDD izmeklēšanas gaitā no lieciniekiem ir ieguvis arī foto un videomateriālus, kuros fiksēti Krievijas bruņoto spēku noziegumi, un tie kā pierādījumi pievienoti krimināllietai. Patlaban turpinās citu iespējamo liecinieku uzklausīšana. Kriminālprocesā divi Ukrainas pilsoņi ir atzīti par cietušajiem. Plašākus komentārus VDD nesniedza. Jau ziņots, ka 24.februāra agrā rītā Krievijas prezidents  Vladimirs Putins  deva rīkojumu sākt iebrukumu Ukrainā. Kara rezultātā Latvijā līdz šim nokļuvuši tūkstošiem bēgļu, no kuriem daļa pieteicās liecību sniegšanai VDD izmeklētajā kriminālprocesā. Kriminālprocesā tiek vākti pierādījumi par Krievijas bruņoto spēku īstenotajiem noziegumiem pret cilvēci, tostarp, civiliedzīvotāju slepkavībām, iznīcināšanu, spīdzināšanu un citiem nodarījumiem, kā arī noziegumiem pret mieru, proti, agresijas plānošanu, gatavošanu, tās izraisīšanu, piedalīšanos tajā un agresīva kara vešanu, kā arī kara noziegumiem, piemēram, pilsētu vai citu objektu neattaisnojamu postīšanu un citiem starptautisko humanitāro tiesību pārkāpumiem. Ģenerālprokurors Juris Stukāns maijā Hāgā parakstījis vienošanos par Latvijas dalību apvienotajā izmeklēšanas grupā (AIG), kuras uzmanības centrā ir Krievijas pastrādātie noziegumi Ukrainā.", "link": "https://www.delfi.lv/161/criminal/54537362/vdd-lieta-par-krievijas-noziegumiem-25-ukrainas-beglus-atzinis-par-lieciniekiem"},
{"title": "Aizvadītajā diennaktī valstī reģistrēti 118 satiksmes negadījumi, cietušas 13 personas", "category": "Kriminālziņas", "body": "Aizvadītajā diennaktī valstī reģistrēti 118 ceļu satiksmes negadījumi, tajos cietušas 13 personas, liecina  Valsts policijas  apkopotā informācija. Kopumā ceļu satiksmes jomā pieņemti 536 administratīvo pārkāpumu lēmumi, tajā skaitā 250 par ātruma pārsniegšanu un 12 par agresīvu braukšanu. Savukārt par transportlīdzekļa vadīšanu alkohola reibumā uzsākti četri administratīvo pārkāpumu procesi un trīs kriminālprocesi.", "link": "https://www.delfi.lv/161/criminal/55685590/aizvaditaja-diennakti-valsti-registreti-118-satiksmes-negadijumi-cietusas-13-personas"},
{"title": "VDD aiztur agresīvi noskaņotu Krievijas izvērstā kara atbalstītāju", "category": "Kriminālziņas", "body": "Ceturtdien, 20. oktobrī,  Valsts drošības dienests  (VDD) Rīgā aizturēja agresīvi noskaņotu  Krievijas  izvērstā kara atbalstītāju, kā arī veica neatliekamas kriminālprocesuālās darbības personas dzīvesvietā, portālu \"Delfi\" informēja dienestā. Minētā Latvijas nepilsoņa aktivitātēm VDD pievērsa pastiprinātu uzmanību, interneta vidē konstatējot videoierakstu, kurā persona vairākkārt norāda uz nepieciešamību un gatavību iznīcināt ukraiņus. Persona videoierakstā pauž atbalstu Krievijai, atkārtojot Kremļa kara propagandai raksturīgos vēstījumus. Tāpat persona videoierakstā pauž gatavību vērsties pret  Ukrainas  atbalstītājiem Latvijā, atklājot interesi iegūt savā īpašumā šaujamieročus. Ņemot vērā šos apstākļus, VDD pret minēto Krievijas atbalstītāju šā gada 19. oktobrī uzsāka kriminālprocesu par iespējamu nacionālā un etniskā naida vai nesaticības izraisīšanu. Kriminālprocess uzsākts saskaņā ar Krimināllikuma 78. pantu. Pašlaik personai kriminālprocesa ietvaros ir aizturētā statuss. Izmeklēšanas interesēs VDD no plašākiem komentāriem atturēsies. VDD norāda, ka pret personu šobrīd ir aktīvs tiesvedības process par smagu un vidēja smaguma miesas bojājumu tīšu nodarīšanu. VDD atgādina, ka neviena persona nav uzskatāma par vainīgu, kamēr tās vaina nav atzīta likumā noteiktajā kārtībā. Kopš Krievijas iebrukuma Ukrainā šā gada 24. februārī VDD kopumā ir uzsācis 27 kriminālprocesus un no  Valsts policijas  pārņēmis četrus kriminālprocesus saistībā ar naida runu un aktivitātēm Krievijas agresijas un interešu atbalstam. Kriminālprocesi uzsākti par dažādiem noziedzīgiem nodarījumiem: darbībām, kas ir vērstas uz nacionālā naida vai nesaticības izraisīšanu pret latviešiem un ukraiņiem (Krimināllikuma 78. pants), Krievijas īstenoto kara noziegumu attaisnošanu un slavināšanu (Krimināllikuma 74.1 pants), atbalsta sniegšanu finanšu līdzekļu un citas mantas vākšanā karadarbībā Ukrainā iesaistītajiem Krievijas karavīriem (Krimināllikuma 77.2 pants), pret Latviju vērstu darbību (Krimināllikuma 80. pants) un palīdzības sniegšanu ārvalstij pret Latviju vērstā darbībā (Krimināllikuma 81.1 pants). Astoņos no minētajiem kriminālprocesiem VDD pirmstiesas izmeklēšanu ir noslēdzis un nosūtījis izmeklēšanas gaitā iegūtos materiālus prokuratūrai, rosinot pret aizdomās turētajām personām uzsākt kriminālvajāšanu. Savukārt pārējos kriminālprocesos, kuros izmeklēšana turpinās, pašlaik 15 personām ir piemērots aizdomās turētā statuss, bet septiņām personām – personas, pret kuru uzsākts kriminālprocess, statuss.", "link": "https://www.delfi.lv/161/criminal/54866854/vdd-aiztur-agresivi-noskanotu-krievijas-izversta-kara-atbalstitaju"},
{"title": "Aizvadītajā diennaktī pieķerti septiņi dzērājšoferi", "category": "Kriminālziņas", "body": "Kopumā aizvadītajā diennaktī Latvijā reģistrēti 125 ceļu satiksmes negadījumi, kuros cietuši pieci cilvēki. Viens cietušais bija gājējs, bet vēl viens – elektriskā skūtera vadītājs. Tāpat VP sastādījusi 203 administratīvā pārkāpuma protokolus par atļautā braukšanas ātruma pārsniegšanu, bet 13 autovadītāji sodīti par agresīvu braukšanu. VP arī reģistrētas 12 velosipēdu zādzības, četras zādzības no mājokļiem, divas automašīnu zādzības, kā arī viena laupīšana.", "link": "https://www.delfi.lv/161/criminal/54864636/aizvaditaja-diennakti-piekerti-septini-dzerajsoferi"},
{"title": "Auto un velo braucēju konflikts Āzenes ielā: Valsts policija informē par pieņemto lēmumu", "category": "Kriminālziņas", "body": "\"Ar meitu vasarā braucām ar velo (viņa bērnu krēsliņā), pēkšņi mūs taranē auto, kad viņam pateicu, lai pievalda savus nervus, tas turpināja taranēt, strauji nobremzējot priekšā. Pēc kā izkāpa no auto un sita man un manai meitai (1,5 gadi, jā). Rezultātā meitai pārsista lūpa,\" par šādu Rīgā, Pārdaugavā notikušu gadījumu informē kāds mikroblogošanas vietnes \" Twitter \" lietotājs. Saskaņā ar viņa rakstīto situācijai bijuši vairāki liecinieki, tika izsaukta policija. Pēc tam cietušie devušies uz medicīnas iestādi, lai tiek piefiksētas traumas, vēlāk – uz policiju rakstīt iesniegumu. \"Pēc laika mani uzaicināja sniegt liecības par notikumu. Bet policija atteicās uzsākt administratīvo lietu, jo netika (!!!) konstatēta fiziska vai emocionāla vardarbība ne pret mani, ne pret manu meitu. Arī izziņa no medicīnas iestādes neskaitās, un liecinieks arī neskaitās,\" turpina \"Twitter\" lietotājs. Viņš arī informē, ka autovadītājs pārvietojies ar konkrēta uzņēmuma auto, taču, vēršoties šajā uzņēmumā, velobraucēja sniegtā informācija esot ignorēta. Kā portālu \"Delfi\" informēja Valsts policijā, šī gada 5. jūlijā saņemta informācija par konfliktsituāciju starp divām personām netālu no tirdzniecības centra Āzenes ielā. Valsts policija  ieradusies notikuma vietā, kur izsaucējs policistiem izskaidroja notikušo situāciju ceļu satiksmē, kas raisījusi savstarpēju konfliktu, kā rezultātā, iespējams, cietis vienas iesaistītas puses mazgadīgs bērns. Policisti piedāvājuši uz notikuma vietu izsaukt medicīnisko palīdzību, taču esot saņēmuši atteikumu. Uzsākta resoriskā pārbaude, un aptaujāts arī notikušā liecinieks. Dažas dienas vēlāk policijā saņemts arī oficiāls iesniegums no mazgadīgā bērna tēva, aicinot izvērtēt otra vīrieša rīcību, veikt preventīva rakstura pārrunas un saukt pie atbildības viņu par bērna fizisku un emocionālu iespaidošanu. Resoriskās pārbaudes laikā skaidroti visi notikušā apstākļi, tostarp konflikta cēlonis, iegūti iesniedzēja, liecinieka un automobiļa vadītāja paskaidrojumi, ņemta vērā arī medicīniskā izziņa par bērnu, kura saņemta no medicīnas iestādes un iesniegta policijā. Pats iesniedzējs nebija vērsies pie mediķiem saistībā ar iespējamiem miesas bojājumiem. Valsts policijā informē, ka starp iegūtajiem faktiem, apstākļiem un liecībām tika konstatētas pretrunas un nesakritības. Izvērtējot visu policijas rīcībā esošo informāciju un liecības, bērna fiziskas un emocionālas ietekmēšanas fakts neesot apstiprinājies. Līdz ar to pieņemts lēmums par atteikšanos uzsākt administratīvā pārkāpuma procesu, par to informēts arī iesnieguma iesniedzējs. Likumsargi ar otru konfliktā iesaistīto personu veikuši preventīva rakstura pārrunas par uzvedības normu ievērošanu sabiedriskā vietā. Valsts policijā norāda, ka, ja persona nav apmierināta ar pieņemto lēmumu, tā var vērsties prokuratūrā ar iesniegumu izvērtēt pieņemtā lēmuma atbilstību tiesību normām un lūgt prokuroru iesniegt protestu par pieņemto lēmumu, ja tas ir nepamatots. Taču policijas rīcībā esošā informācija liecinot, ka vīrietis nav vērsies pie augstāk stāvošām Valsts policijas amatpersonām vai prokuratūrā. Tāpat vīrietis nav vērsies arī Valsts policijas Iekšējās kontroles birojā.", "link": "https://www.delfi.lv/161/criminal/54868504/auto-un-velo-brauceju-konflikts-azenes-iela-valsts-policija-informe-par-pienemto-lemumu"},
{"title": "Tiesai nodod krimināllietu par dzērājšofera izraisītu nāvējošu avāriju Mārupē", "category": "Kriminālziņas", "body": "Kā iepriekš vēstīja portāls \"Delfi\", šī gada 5. aprīlī Mārupē  notika divu transportlīdzekļu frontāla sadursme . Apsūdzētais vīrietis nepakļāvās policijas darbinieku vairākkārtējai prasībai apturēt transportlīdzekli, proti, bēgot neievēroja ceļu satiksmes noteikumus, nerīkojās tā, lai neradītu satiksmei bīstamas vai satiksmi traucējošas situācijas un nenodarītu zaudējumus, kā arī nedarīja visu iespējamo, lai netiktu apdraudēti citi ceļu satiksmes dalībnieki. Apsūdzētais neņēma vērā noteikto braukšanas ātruma ierobežojumu un redzamību braukšanas virzienā. Vietā, kur maksimālā braukšanas ātruma ierobežojums ir 50 km/h, viņš brauca ar ātrumu 115 km/h un iebrauca pretējā braukšanas virziena joslā, kur ietriecās pretim braucošajā transportlīdzeklī. Tā rezultātā notika traģisks ceļu satiksmes negadījums, kurā gāja bojā pretim braucošā transportlīdzekļa vadītājs. Pirmstiesas kriminālprocesā noskaidrots, ka apsūdzētais vīrietis transportlīdzekli vadīja, atrodoties alkohola ietekmē – ar alkohola koncentrāciju izelpotajā gaisā vairāk nekā 1,51 promile. Lieta izskatīšanai nodota Rīgas rajona tiesai. Prokuratūra izsaka visdziļāko līdzjūtību bojāgājušā vīrieša ģimenei un tuviniekiem.", "link": "https://www.delfi.lv/161/criminal/55687364/tiesai-nodod-kriminallietu-par-dzerajsofera-izraisitu-navejosu-avariju-marupe"},
{"title": "KNAB rosina uzsākt kriminālvajāšanu par kukuļa piedāvāšanu Ādažu mēra vēlēšanās", "category": "Kriminālziņas", "body": "Korupcijas  novēršanas un apkarošanas birojs ( KNAB ) Noziedzīgu nodarījumu valsts institūciju dienestā izmeklēšanas prokuratūru aicina sākt kriminālvajāšanu pret kādu fizisku personu par 30 000 eiro kukuļa piedāvāšanu kādam  Ādažu novada domes  deputātam par labvēlīgu balsojumu pašvaldības priekšsēdētāja vēlēšanās. Ādažu novada domes priekšsēdētājs mainījās pagājušā gada izskaņā pēc  Saeimas  vēlēšanām, kuru rezultātā parlamentā nonāca vairākus gadus novadu vadījušais Māris Sprindžuks (LRA/AS), kurš tagad kļuvis par pašvaldību lietu ministru. Sprindžuka vietā 2022. gada 1. novembrī par Ādažu novada domes priekšsēdētāju ar 12 balsīm tika ievēlēta viņa vietniece Karīna Miķelsone (LRA). Domes priekšsēdētāja nomaiņu pavadīja arī pamatīgas izmaiņas valdošajā koalīcijā, Latvijas Reģionu apvienībai pārtraucot sadarbību ar līdzšinējiem partneriem, bet viņu vietā ņemot līdz tam opozīcijā esošo Latvijas Zemnieku savienību. Līdz ar to domes priekšsēdētāja vietnieka amatu zaudēja \"Konservatīvo\" pārstāvis Imants Krastiņš, bet šo posteni ieguva Genovefa Kozlovska (LZS). Pirmstiesas izmeklēšanas laikā iegūtie pierādījumi liecina, ka fiziskā persona piedāvāja kukuli deputātam, lai panāktu, ka deputāts domes sēdē nobalso par konkrētas personas ievēlēšanu pašvaldības priekšsēdētāja amatā. Izmeklētais noziedzīgais nodarījums esot īstenots 2022. gada 5. oktobrī, informēja KNAB. Birojs kriminālprocesu sāka 2022. gada 18. oktobrī. KNAB norādījis, ka kriminālatbildība par kukuļošanu iestājas ne tikai brīdī, kad kukulis fiziski nodots, bet jau brīdī, kad amatpersonai kukuļa piedāvājums izteikts. Izmeklētāji pauda, ka noziedzīgais nodarījums izmeklēts par kukuļa piedāvājumu, tāpēc neesot pamata apšaubīt balsojuma par Miķelsoni likumiskumu. KNAB rīcībā arī neesot informācijas, ka 1. novembra balsojums būtu bijis ietekmēts kādā citā veidā. Birojs precīzi neatklāja, vai deputāts par kukuļa piedāvājumu pats informēja KNAB, taču, visticamāk, tā noticis. KNAB praksē ir bijušas līdzīgas lietas, piemēram, AS \"Rīgas namu apsaimniekotājs\" valdes priekšsēdētājs Igors Trubko tika apsūdzēts par iespējamu 2,1 miljona eiro liela kukuļa piedāvāšanu Rīgas domes \"Par/Progresīvie\" frakcijas vadītājam Mārtiņam Kossovičam. Kossovičs par notikušo vērsās KNAB, savukārt apsūdzētais savu vainu neatzīst. KNAB norādījis, ka šādos gadījumos amatpersonai ir būtiski atcerēties galvenos rīcības soļus: nepiekrist, taču piedāvājumu tūlītēji arī nenoraidīt, lūdzot laiku pārdomām, un nekavējoties sazināties ar KNAB, kas informēs par tālākajiem rīcības soļiem.", "link": "https://www.delfi.lv/161/criminal/55117820/knab-rosina-uzsakt-kriminalvajasanu-par-kukula-piedavasanu-adazu-mera-velesanas"},
{"title": "Par 30 000 eiro piedāvāšanu Ādažu domes deputātam apsūdzēts vieglatlēts Višķers", "category": "Kriminālziņas", "body": "Šā gada 11. janvārī prokuratūra no  Korupcijas  novēršanas un apkarošanas biroja ( KNAB ) saņēma krimināllietas materiālus kriminālvajāšanas uzsākšanai pret fizisku personu par kukuļa lielā apmērā piedāvāšanu. Aģentūra LETA, atsaucoties uz tās rīcībā esošo informāciju, vēsta, ka uz apsūdzēto sola sēdies vieglatlēts Jānis Višķers. Saskaņā ar apsūdzību pērn 5. oktobrī apsūdzētais vīrietis piedāvāja 30 000 eiro kukuli kādam Ādažu novada pašvaldības domes deputātam, lai panāktu, ka deputāts, izmantojot savu dienesta stāvokli un rīkojoties pretēji iekšējai pārliecībai, plānotajā domes sēdē par jauna pašvaldības domes priekšsēdētāja ievēlēšanu nobalsotu par kāda konkrēta deputāta kandidatūru. Papildus deputātam tika norādīts, ka šādā gadījumā viņam tiktu piešķirts arī izdevīgs amats Ādažu novada pašvaldības domē. Krimināllieta izskatīšanai nodota Rīgas pilsētas tiesai. Neskatoties uz apsūdzībā norādītajiem apstākļiem, prokuratūra apstiprina, ka kriminālprocesa izmeklēšanas gaitā nav iegūta informācija par to, ka 2022. gada 1. novembra balsojums par Ādažu novada pašvaldības domes priekšsēdētāja ievēlēšanu būtu ticis pretlikumīgi ietekmēts, līdz ar to nav pamata apšaubīt balsojuma par pašreizējās domes priekšsēdētājas ievēlēšanu likumību. Šajā balsojumā par  Ādažu novada domes  priekšsēdētāju ievēlēja Karīnu Miķelsoni (LRA). LETA vēsta, ka publiski pieejamā informācija liecina – Višķers 2019. gadā uzstādījis otro augstāko rezultātu pusmaratonā Latvijas vieglatlētikas vēsturē. Bijis Latvijas čempions 3000 metru un 5000 metru distancēs stadionā. 2019. gadā pārstāvēja Latviju Pasaules čempionātā vieglatlētikas krosā Dānijā. \"Firmas.lv\" informācija liecina, ka Višķers dibinājis biedrību \"Sporta klubs \"Tērauds\"\". Tāpat viņš un Jānis Razgalis ir īpašnieki 2021. gadā reģistrētam uzņēmumam \"J&J Build\".", "link": "https://www.delfi.lv/161/criminal/55138556/par-30-000-eiro-piedavasanu-adazu-domes-deputatam-apsudzets-vieglatlets-viskers"},
{"title": "Rogovkā nikni. Izskan aizvien detalizētākas versijas par Justīnes nāves apstākļiem", "category": "Kriminālziņas", "body": "Dubuļu ciemā notikušais ir šoks. Te mītošie ir pārsteigti, ka nokļuvuši uzmanības centrā, bet ļoti labprāt iesaistās pamesto māju meklēšanā, kur policija atradusi Justīni. Mūsu atrastajās Reinikovu dzimtajās mājās tas nav – te vairs nav ne māju, ne pagraba, tikai tualetes būdiņa, šķība kā Pizas tornis. Ciemā katrs iebraucējs tiek pamanīts, tāpēc Leonards vairākas mājvietas tūlītēji izslēdz no apmeklējamo saraksta – skaidri zinot, ka uz tām gar viņa māju ne policija, ne kāds cits svešais nav devies. Neierastā kārtā par ciema šī brīža galveno notikumu neko nespēj pateikt arī vietējā veikala pārdevēja. Viņa neziņā par notikušo plāta rokas, un atkārto arī citu minējumus. Cilvēki nākot uz veikalu, runājot, bet visa līdzšinējā informācija nākot no  , ne vietējiem. Līdz trešdienas pēcpusdienai no  Rēzeknes , kur Justīnes mirstīgās atliekas aizvestas ekspertīzei, līdz ciemam gan pienāk ziņas, ka uz mazās meitenes ķermeņa konstatētas ne tikai sitienu pēdas, bet arī griezta brūce uz kakla. \"Dzirdēju, ka grieztas brūces. Domāju, varbūt notika kāda nelaime – bieži notiek nelaimes gadījumi. Nē, vienīgais, ko man policija teica – tā ir vardarbība", "link": "https://www.delfi.lv/161/criminal/55688104/rogovka-nikni-izskan-aizvien-detalizetakas-versijas-par-justines-naves-apstakliem"},
{"title": "Latvijā vāks pierādījums Krievijas noziegumiem Ukrainā; VDD liecībām lūdz atsaukties bēgļus", "category": "Kriminālziņas", "body": "Valsts drošības dienests  (VDD) šā gada 15. martā ir uzsācis kriminālprocesu par  Krievijas  Federācijas bruņoto spēku īstenotajiem kara noziegumiem un noziegumiem pret cilvēci un mieru Ukrainā, portāls \"Delfi\" uzzināja dienestā. VDD norāda, ka kriminālprocesa ietvaros tiek vākti pierādījumi par Krievijas bruņoto spēku īstenotajiem noziegumiem pret cilvēci, tas ir, civiliedzīvotāju slepkavībām, iznīcināšanu, spīdzināšanu un citiem nodarījumiem, kas  Ukrainas  tautai radījuši fiziskas vai psihiskas ciešanas, noziegumiem pret mieru, tas ir, agresijas plānošanu, gatavošanu, tās izraisīšanu, piedalīšanos tajā un agresīva kara vešanu, kā arī kara noziegumiem, piemēram, pilsētu vai citu objektu neattaisnojamu postīšanu un citiem starptautisko humanitāro tiesību pārkāpumiem. Saistībā ar minēto VDD aicina dienestā vērsties kara bēgļus, kuri Ukrainā ir fiziski cietuši no Krievijas bruņoto spēku uzbrukuma vai bijuši aculiecinieki Krievijas bruņoto spēku uzbrukumam civiliedzīvotājiem vai civiliem objektiem. VDD īpaši aicina atsaukties personas, kuras minētās darbības fiksējušas foto, video vai audio formātā. Tāpat dienests aicina pieteikties arī Latvijas valstspiederīgos, kuri Ukrainā ir cietuši no Krievijas bruņoto spēku noziedzīgajām darbībām. Krievijas bruņoto spēku īstenoto noziegumu aculiecinieki aicināti pieteikties, rakstot uz  Ukraina@vdd.gov.lv  vai zvanot pa diennakts tālruni 67208964 un norādot savu kontaktinformāciju. Tāpat cilvēki liecības sniegšanai var pieteikties, vēršoties pie  Valsts robežsardzes  amatpersonām bēgļu atbalsta centrā. Kriminālprocess ir sākts pēc vairākiem Krimināllikuma pantiem, kas paredz atbildību par noziegumiem pret cilvēci, pret mieru un par kara noziegumiem. Kriminālprocess sākts pēc 71.2 pantā, 72. pantā un 74. pantā paredzēto noziedzīgo nodarījumu pazīmēm. Par noziegumiem pret cilvēci Krimināllikumā kā sods paredzēts mūža ieslodzījums vai brīvības atņemšana uz laiku no trim līdz 20 gadiem, par noziegumiem pret mieru, tas ir, par agresijas plānošanu, gatavošanu, tās izraisīšanu, piedalīšanos tajā, par agresīva kara vešanu, pārkāpjot Latvijas Republikai saistošus starptautiskos līgumus, par piedalīšanos sazvērestībā ar nolūku izdarīt šajā pantā minētos noziegumus kā sods paredzēts mūža ieslodzījums vai brīvības atņemšana uz laiku no trim līdz 20 gadiem. Arī par kara noziegumiem, tas ir, par Latvijas Republikai saistošajās starptautiskajās tiesībās aizliegtu kara vešanas noteikumu vai starptautisko humanitāro tiesību pārkāpšanu, tajā skaitā humanitāro tiesību aizsargātas personas slepkavošanu, spīdzināšanu vai necilvēcīgu izturēšanos pret šādu personu, ķīlnieku sagrābšanu, nelikumīgu deportāciju, pārvietošanu, brīvības ierobežošanu, pilsētu vai citu objektu neattaisnojamu postīšanu vai citu aizliegtu darbību, kā sods vainīgajam paredzēts mūža ieslodzījums vai ar brīvības atņemšana uz laiku no trim līdz 20 gadiem. VDD arī ir sagatavojis kara bēgļiem paredzētu informatīvo materiālu, kur uzskaitīts, kādos gadījumos ir sevišķi būtiski sniegt liecību un kā to iespējams izdarīt. Informatīvais materiāls būs pieejams bēgļu  atbalsta centros Latvijā . \"Delfi\" jau rakstīja, ka  Krievijas iebrukums Ukrainā  ceturtdien aizsācis jau ceturto asiņaino nedēļu, Kremlim turpinot savu līdz šim nepiepildīto plānu par kaimiņvalsts pakļaušanu. Trešdien jau tā Krievijas spēku apšaudēs smagi cietušajā Mariupolē sabombardēts arī teātris, kurā slēpās cilvēki, savukārt  ASV  prezidents  Džo Baidens  Putinu nosauca par kara noziedznieku un solīja  Ukrainai  vēl 800 miljonu dolāru vērtu militāro palīdzību. Portāls \"Delfi\"  teksta tiešraidē  turpina sekot notikumiem.", "link": "https://www.delfi.lv/161/criminal/54159346/latvija-vaks-pieradijums-krievijas-noziegumiem-ukraina-vdd-liecibam-ludz-atsaukties-beglus"},
{"title": "Pie Brīvības pieminekļa par atbalstu Krievijas agresijai Ukrainā aiztur sievieti", "category": "Kriminālziņas", "body": "Valsts policija  (VP) trešdien, 16. martā, pie Brīvības pieminekļa aizturējusi sievieti, kura bija ieradusies ar  Krievijas  iebrukumu Ukrainā atbalstošu simboliku, portāls \"Delfi\" noskaidroja policijā. \"Delfi\" novēroja, ka sieviete neiesaistījās konfrontācijās ar leģionāru piemiņas gājiena dalībniekiem, taču viņu nepārtraukti uzraudzīja vairāki kārtības sargi. Šī pati sieviete iepriekš ar līdzīgu simboliku ieradās arī piketā pret Krievijas iebrukumu Ukrainā, kas norisinājās pie Krievijas vēstniecības. Tāpat sociālajos tīklos redzami attēlu, kuros sievietei ir soma, uz kuras ir liels \"Z\" simbols, kas šobrīd tiek asociēts ar Krievijas agresijas attaisnošanu. VP portālam \"Delfi\" apliecināja, ka šī sieviete jau iepriekš ir nonākusi likumsargu redzeslokā par līdzīgām darbībām. Sieviete šoreiz iecirknī nogādāta, lai noskaidrotu apstākļus. Portāls \"Delfi\" jau vēstīja, ka ikgadējas latviešu leģionāru gājiens Rīgā šogad pie sv. Jāņa baznīcas sākās mierīgi,  kā arī noritēja bez būtiskiem incidentiem . Kā novēroja portāls \"Delfi\", pirms pulksten 11, kad bija paredzēts gājiena sākums, pie sv. Jāņa baznīcas sapulcējušies pāris desmiti cilvēku, kuri gaidīja dievkalpojuma beigas lai sāktu gājienu. Arī dievkalpojuma dalībnieki pēc tā beigām piepulcējās sanākušajiem un devās gājienā. \"Delfi\" jau ziņojis, ka 16. marta pasākumi ik gadu pulcē prāvu pieminētāju un šīs atceres dienas pretinieku pulciņu pie Brīvības pieminekļa. Krievija ceturtdien, 24. februārī, sāka pilna mēroga militāru uzbrukumu Ukrainai, prezidentam Vladimiram Putinam brīdinot citas valstis, ka jebkurš mēģinājums iejaukties novedīs pie \"sekām, kuras jūs nekad neesat redzējuši\". Starptautiskā Krimināltiesa (SKT) uzsākusi izmeklēšanu par situāciju Ukrainā. Palielinās civiliedzīvotāju upuru skaits, kā arī bēgļu plūsmas. Tāpat tiek ziņots, ka jau vismaz 100 bērnu ir miruši no Krievijas armijas uzbrukumiem.", "link": "https://www.delfi.lv/161/criminal/54155210/pie-brivibas-pieminekla-par-atbalstu-krievijas-agresijai-ukraina-aiztur-sievieti"},
{"title": "Vīrietis Ventspilī ar ieroci draud nogalināt veikala apsargu; tiek aizturēts", "category": "Kriminālziņas", "body": "Aizvadītajā nedēļā  Valsts policijas  (VP) amatpersona no darba brīvajā laikā un sadarbībā ar  Ventspils  pilsētas Pašvaldības policijas amatpersonām Ventspilī aizturēja vīrieti, kurš izteica draudus nogalināt tirdzniecības vietas apsargu, portālu \"Delfi\" informēja VP. Šobrīd pret vīrieti ir uzsākts kriminālprocess par diviem noziedzīgiem nodarījumiem un notiek izmeklēšana. Trešdien, 14. jūnijā, ap pulksten 15.00 policists no darba brīvajā laikā atradās Ventspilī un viņam uz ielas garām pagāja vīrietis, kurš piesaistīja viņa uzmanību. Policistam radās aizdomas, ka vīrietim mētelī atrodas ierocis – iespējams, bise, tāpēc viņš izlēma vīrietim sekot. Policists, sekojot vīrietim, kļuva par aculiecinieku situācijai – vīrietis, pieejot pie divām personām, kuras atradās Ventspilī, Celtnieku ielā pie tirdzniecības vietas un, izvelkot bisei līdzīgu priekšmetu no mēteļa, tēmēja uz vienu no vīriešiem, izsakot draudus viņu nogalināt. Policists, saprotot situācijas bīstamību un, ņemot vērā, ka atradās no darba brīvajā laikā un neapbruņots, nekavējoties zvanīja Ventspils pilsētas Pašvaldības policijas darbiniekiem, informējot par situāciju un lūdzot pēc palīdzības aizturēšanā. Savukārt vīrietis ielika ierocim līdzīgo priekšmetu mētelī un devās prom, taču policists viņam turpināja sekot. Notikuma vietā ieradās Ventspils pilsētas Pašvaldības policijas amatpersonas un kopīgi ar Valsts policijas darbinieku aizturēja vīrieti. VP Kurzemes reģiona pārvaldes Ziemeļkurzemes iecirkņa Izmeklēšanas nodaļas amatpersonas par notikušo uzsāka kriminālprocesu un noskaidroja, ka uzbrucējam ar vīrieti, kurš pildīja veikala apsarga pienākumus, iepriekš esot bijis konflikts. Risināt viņš to izvēlējies šādā veidā – izsakot draudus. Pārmeklēšanas laikā pie vīrieša tika atrasts ierocim līdzīgs priekšmets un 20 patronas. Pret vīrieti ir uzsākts kriminālprocess ar divām epizodēm – par šaujamieroča un šaujamieroča munīcijas glabāšanu un nēsāšanu bez attiecīgas atļaujas un par draudiem izdarīt slepkavību. Bargākais sods par šādiem noziedzīgiem nodarījumiem ir brīvības atņemšana uz laiku līdz trim gadiem. Policija turpina darbu uzsāktajos kriminālprocesos. VP aicina iedzīvotājus šādās situācijās izvērtēt situācijas bīstamību un neriskēt ar savu dzīvību un veselību. Ja šajā situācijā kāds no garāmgājējiem būtu iejaucies, situācija būtu eskalējusies, pieļauj policija. Šajā gadījumā cietušo nav. Policija atgādina, ka neviena persona netiek uzskatīta par vainīgu, kamēr tās vaina noziedzīga nodarījuma izdarīšanā netiek pierādīta likumā noteiktajā kārtībā.", "link": "https://www.delfi.lv/161/criminal/55682848/virietis-ventspili-ar-ieroci-draud-nogalinat-veikala-apsargu-tiek-aizturets"},
{"title": "Ēveles pagastā Līgonaktī sabrauktas divas sievietes, viena gājusi bojā", "category": "Kriminālziņas", "body": "Šonakt, 24.jūnijā, ap pulksten 01.40 Valsts policijā saņemta informācija, ka Valmieras novadā, Ēveles pagastā, Ēvelē noticis ceļu satiksmes negadījums – transportlīdzeklis uzbrauca divām gājējām, pēc notikušā aizbraucot prom no negadījuma vietas. Viena no sievietēm ar gūtajām traumām nogādāta medicīnas iestādē, taču otra – negadījuma vietā gāja bojā. Valsts policijā par notikušo ir uzsākts kriminālprocess, tiek skaidrots negadījuma izraisītājs – transportlīdzeklis un tā vadītājs. Kopumā ceļu satiksmes jomā pieņemti 455 administratīvo pārkāpumu lēmumi, tajā skaitā 272 par ātruma pārsniegšanu un 1 par agresīvu braukšanu. Savukārt par transportlīdzekļa vadīšanu alkohola reibumā uzsākti astoņi administratīvo pārkāpumu procesi un 11 kriminālprocesi un viens kriminālprocess par transportlīdzekļa vadīšanu atrodoties, iespējams, narkotisko vielu reibumā.", "link": "https://www.delfi.lv/161/criminal/55690934/eveles-pagasta-ligonakti-sabrauktas-divas-sievietes-viena-gajusi-boja"},
{"title": "Ugunsgrēks četrstāvu namā Braila ielā Rīgā prasa viena cilvēka dzīvību", "category": "Kriminālziņas", "body": "Plkst. 20.13 ugunsgrēks Rīgā, Braila ielā lokalizēts un tajā sabiedriskās ēkas trešajā stāvā dega viena istaba 20 kvadrātmetru platībā. Degošajā istabā atrasts bojāgājušais. No sadūmotās ēkas ugunsdzēsēji ar glābšanas masku palīdzību izglāba 32 cilvēkus. Notikuma vietā izveidots operatīvais štābs, kurā ietilpa Neatliekamās medicīniskās palīdzības dienests, Valsts policija, Rīgas pašvaldības policija, \"Gaso\" un \"Sadales tīkli\". Šobrīd darbs notikuma vietā turpinās.", "link": "https://www.delfi.lv/161/criminal/55691740/ugunsgreks-cetrstavu-nama-braila-iela-riga-prasa-viena-cilveka-dzivibu"},
{"title": "Svētdien avārijās cietuši 11 cilvēki", "category": "Kriminālziņas", "body": "Kopumā ceļu satiksmes jomā pieņemti 383 administratīvo pārkāpumu lēmumi, tajā skaitā 208 par ātruma pārsniegšanu un trīs par agresīvu braukšanu. Savukārt par transportlīdzekļa vadīšanu alkohola reibumā uzsākti septiņi administratīvo pārkāpumu procesi un četri kriminālprocesi. Vienam dzērājšoferim automašīna tiks konfiscēta, bet trim tiks piedzīta spēkrata vērtība.", "link": "https://www.delfi.lv/161/criminal/55693660/svetdien-avarijas-cietusi-11-cilveki"},
{"title": "Rogovkas meitenes nonāvēšanas lietā aizturēto vecāku liecībās ir pretrunas", "category": "Kriminālziņas", "body": "Rogovkas meitenes nonāvēšanas lietā abu aizturēto - tēva un pamātes - liecībās ir pretrunas, šorīt  TV3  pastāstīja  Valsts policijas  priekšnieks  Armands Ruks . Ruks uzsvēra, ka sīkāku informāciju joprojām sniegt nevar, tostarp par slepkavības motīviem un par to, vai meitene nogalināta mērķtiecīgi vai nosacītas nejaušības rezultātā. Policijai tagad vēl jāstrādā un jānostiprina pierādījumi, tāpat ir nozīmēta virkne ekspertīžu, kuru rezultāti vēl jāgaida, atzīmēja policijas priekšnieks. 5. maijā  Rēzeknes  novada Nautrēnu pagasta Rogovkā pazuda septiņus gadus vecā Justīne Reinikova. Meitenei bija veselības problēmas. Meitene piektdienas vakarā ap pulksten 19 esot izgājusi no savas dzīvesvietas un tajā neesot atgriezusies. Policija un brīvprātīgie veica plašus meklēšanas pasākumus, pārmeklējot desmitiem kvadrātkilometrus plašas teritorijas, taču meklēšana ilgstoši nedeva rezultātus. Sākotnēji kā meitenes pazušanas versija tika izskatīta iespēja, ka viņa pati pametusi mājas pagalmu un devusies prom nezināmā virzienā. Vienlaikus jau kopš pirmajām pazušanas dienām likumsargi strādājuši ar vairākām versijām, tostarp, ka pret meitenīti varētu būt veikts noziedzīgs nodarījums. Meitenes ķermenis ar acīmredzamiem miesas bojājumiem pirms Jāņiem tika atrasts aprakts pamestas mājas pagrabā, meža vidū vairākus desmitus kilometrus no meitenes dzīvesvietas. Aizdomās par iespējama noziedzīga nodarījuma izdarīšanu tika aizturētas divas personas – Justīnes tēvs un pamāte. Rēzeknes tiesa 21. jūnijā abus aizdomās turētos nolēma apcietināt. Abas personas tiek turētas aizdomās sevišķi smaga nozieguma izdarīšanā, kas vērsts pret nepilngadīgu personu, kura sava vecuma dēļ nevarēja sevi aizsargāt. Policijā sākts kriminālprocess pēc Krimināllikuma 117. panta par slepkavību pastiprinošos apstākļos. Par šādu noziegumu var sodīt ar mūža ieslodzījumu vai ar brīvības atņemšanu uz laiku no 10 līdz 20 gadiem ar probācijas uzraudzību uz laiku līdz trim gadiem, konfiscējot mantu vai bez mantas konfiskācijas. Ruks iepriekš  LTV  un TV3 bija pieļāvis, ka, visticamāk, Justīnes slepkavība notikusi alkohola reibumā. To, kāpēc Justīni noslepkavoja, policija vēl nav gatava atklāt. Ruks nekomentēja, vai tēvs un pamāte sadarbojas ar policiju un liecina. Latvijas Televīzija  vēstīja, ka pazudušās meitenes ģimene bijusi bāriņtiesas redzeslokā. Meitenes tēvs un pamāte ar četriem bērniem bijuši ienācēji, ģimene uz Rogovku pārcēlusies apmēram pirms pusgada. Tā kā meitenei ir veselības problēmas, viņa nemācās vietējā skolā. Meitenes bioloģiskā māte dzīvojot ārzemēs.", "link": "https://www.delfi.lv/161/criminal/55693742/rogovkas-meitenes-nonavesanas-lieta-aiztureto-vecaku-liecibas-ir-pretrunas"},
{"title": "Jāņu brīvdienas ceļu satiksmē – 49 cietušie, 42 dzērājšoferi un bojāgājušais", "category": "Kriminālziņas", "body": "Divās svētku dienās – Līgo un Jāņos  Valsts policija  (VP) fiksējusi 158 avārijas, kurās kopumā cietuši 49 cilvēki un viens gājis bojā. Savukārt 42 šoferi braukuši kunga dūšā. Lielākā daļa no tiem – 26 – bijuši smagā alkohola reibumā, portālu \"Delfi\" informēja VP pārstāve Līna Bagdone. 26 smagi dzērušie autovadītāji bija reibumā virs 1,5 promilēm. 23. jūnijā lielākais skaits alkohola reibumā aizturēto autovadītāju bija Rīgas reģionā, savukārt 24. jūnijā tas bija  Zemgales  reģionā. \"Ja salīdzina ar iepriekšējā gada divām svētku dienām, tad situācija ar pieķertajiem dzērājšoferiem ir nedaudz uzlabojusies, bet vēl joprojām ir liels skaits aizturēto autovadītāju, kuri braukuši reibumā,\" portālu \"Delfi\" informēja VP pārstāve. Jau vēstīts, ka aizvadītajā diennaktī valstī reģistrēts 71 ceļu satiksmes negadījums, tajos cietušas 11 personas. Par transportlīdzekļa vadīšanu alkohola reibumā uzsākti septiņi administratīvo pārkāpumu procesi un četri kriminālprocesi. Vienam dzērājšoferim automašīna tiks konfiscēta, bet trim tiks piedzīta spēkrata vērtība.", "link": "https://www.delfi.lv/161/criminal/55695318/janu-brivdienas-celu-satiksme-49-cietusie-42-dzerajsoferi-un-bojagajusais"},
{"title": "Daugavpilī likvidē nelikumīgu marihuānas audzētavu", "category": "Kriminālziņas", "body": "Valsts policijai  izdevies uziet un likvidēt nelikumīgu marihuānas audzētavu un aizdomās par noziedzīgu nodarījumu aizturēt kādu 1982. gadā dzimušu vīrieti, portāls \"Delfi\" uzzināja Valsts policijā. Latgales reģiona pārvalde savā rīcībā bija ieguvusi informāciju par personu, kura, iespējams, savā īpašumā nelikumīgi audzē un uzglabā marihuānu. Kriminālprocesā pieņemts lēmums veikt kratīšanu kāda 1982. gadā dzimuša vīrieša privātmājā. 14. janvārī, ierodoties īpašumā, kurš atrodas Daugavpils pilsētas teritorijā, policisti konstatējuši, ka privātmājas iekštelpās ierīkota nelegāla marihuānas audzētava, kas aprīkota ar speciālām iekārtām tās audzēšanai. Kopumā apskates laikā atrasti astoņi marihuānas stādi. Tāpat dzīvojamajā mājā glabājusies gatavā produkcija – novākta un izžāvēta marihuāna, kuras svars ir aptuveni kilograms, kā arī audzēšanai nepieciešamās iekārtas. Notikuma vietā aizturēts arī iespējamais vainīgais – 1982. gadā dzimis vīrietis. Aizturētais jau iepriekš nonācis policijas redzes lokā par līdzīgiem pārkāpumiem. Vīrietim piemērots drošības līdzeklis nesaistīts ar brīvības atņemšanu. Pašlaik policija turpina izmeklēšanu, lai noteiktu precīzu konfiscēto vielu daudzumu un sastāvu. Nozīmētas nepieciešamās ekspertīzes. Savukārt aizturētajam vīrietim par minētiem likumpārkāpumiem draud kriminālatbildība pēc Krimināllikuma 256. panta 2. daļas - par narkotiskās vielas saturošu augu neatļautu sēšanu vai audzēšanu lielās platībās, vai ja to izdarījusi organizēta grupa. Likumā paredzētais sods ir brīvības atņemšana uz laiku līdz pieciem gadiem vai īslaicīga brīvības atņemšana, vai piespiedu darbs, vai naudas sods, konfiscējot mantu vai bez mantas konfiskācijas.", "link": "https://www.delfi.lv/161/criminal/51805639/daugavpili-likvide-nelikumigu-marihuanas-audzetavu"},
{"title": "Divus vīrus Latgalē notiesā par marihuānas audzēšanu meža biezoknī", "category": "Kriminālziņas", "body": "Daugavpils  tiesa šā gada janvāra vidū divus vīriešus notiesāja par marihuānas (kanabis) audzēšanu meža masīvā savām vajadzībām, liecina anonimizētais tiesas spriedums. Kā izriet no sprieduma, laikā no 2018. gada maija līdz tā paša gada 30. jūlijam abi vīrieši, no kuriem viens ir precējies, nestrādājošs, ar 1. grupas invaliditāti un ar augstāko izglītību, bet otrs – neprecējies agrāk nesodīts AS \"Latvijas dzelzceļš\" (Ldz) elektrolīniju mehāniķis ar augstāko izglītību, savām vajadzībām iesēja un audzēja narkotisko vielu saturošu augu-kanabiss (marihuāna), kas Latvijā nav atļauts. Abi vīrieši šajā laikā, īstenojot savu noziedzīgo nodomu audzēt marihuānu, pieskatīja vietu aptuveni 200 metru attālumā no upes, meža masīvā, kur abi kopā 2018. gada maijā iesēja narkotiskās vielas saturošā auga sēklas. No iesēšanas brīža abi vīrieši regulāri laistīja un mēsloja augus, sekojot to augšanai, un izaudzēja 32 augus, kuru ziedkopu un lapu kopējais svars žāvētā veidā ir 1990 grami, teikts spriedumā. Šādi viņi pārkāpa likumu par narkotisko un psihotropo vielu un zāļu aprites kārtību, kas aizliedz audzēt, ražot, izgatavot, importēt, eksportēt, izplatīt, reklamēt, transportēt, glabāt, nodot par atlīdzību vai bez tās, iegādāties un lietot, kā arī sūtīt cauri Latvijas teritorijai konkrētus augus, vielas un zāles. Turklāt Ldz strādājošais vīrietis neatļauti iegādājās un glabāja narkotiskās vielas bez nolūka tās realizēt, proti, viņš savāca augus no paša ierīkotā audzētavas meža masīvā un glabāja pie sevis baltā polimēra materiāla maisā 50 gramus zaļas krāsas neizžāvētu augu valsts izcelsmes masas (ziedkopas), kas ir nežāvēts kanabiss jeb marihuāna. Tāpat viņš savāca un glabāja savā garāžā nežāvētu augu – kanabiss, kura lapu un ziedkopu kopējais svars ir 2,30 grami. Spriedumā teikts, ka kopējais nežāvētās marihuānas daudzums bijis 52,3 grami, kas pārsniedz apmēru – 5 grami, līdz kuram tas atzīstams par nelielu. Spriedumā teikts, ka prokurore un abi apsūdzētie vienojās par kriminālprocesa pabeigšanu, noslēdzot vienošanos par vainas atzīšanu un sodu. Abi apsūdzētie piekrita inkriminēto noziedzīgo nodarījumu apjomam un juridiskajai kvalifikācijai, pilnībā atzīstot savu vainu. Par viņu atbildību mīkstinošu apstākli tika atzīta vainas atzīšana un izdarītā nožēlošana, bet par abu vīriešu vainu pastiprinošu apstākli tika atzīts tas, ka noziedzīgais nodarījums izdarīts personu grupā un narkotisko vielu ietekmē. Tiesa nosprieda pirmo vīrieti atzīt par vainīgu Krimināllikuma 256. panta 1. daļā paredzētā noziedzīga nodarījuma izdarīšanā. Šis likuma pants par narkotiskās vielas saturošu augu neatļautu sēšanu vai audzēšanu kā sodu paredz piemērot brīvības atņemšanu uz laiku līdz diviem gadiem vai īslaicīgu brīvības atņemšanu, vai piespiedu darbu, vai naudas sodu. Tiesa lēma apstiprināt prokurores un apsūdzētā vienošanos par vainas atzīšanu un sodu, un piesprieda brīvības atņemšanu uz četriem mēnešiem, nosakot to nosacīti, kā arī nosakot pārbaudes laiku uz sešiem mēnešiem. Otrs vīrietis atzīts par vainīgu gan iepriekšminētā 256. panta 1. daļā minētā nodarījuma izdarīšanā, gan Krimināllikuma 253. panta 1. daļā paredzētā nodarījuma paveikšanā. Krimināllikuma 253. pants par narkotisko un psihotropo vielu neatļautu izgatavošanu, iegādāšanos, glabāšanu, pārvadāšanu un pārsūtīšanu bez nolūka tās realizēt kā sodu paredz piemērot brīvības atņemšanu uz laiku līdz trim gadiem vai īslaicīgu brīvības atņemšanu, vai piespiedu darbu, vai naudas sodu un probācijas uzraudzību uz laiku līdz trim gadiem. Viņam tiesa piesprieda piespiedu darbu uz 100 stundām ar probācijas uzraudzību uz vienu gadu. Lietiskos pierādījumus – marihuānu, kas glabājās Valsts policijā, tiesa nosprieda iznīcināt.", "link": "https://www.delfi.lv/161/criminal/51864613/divus-virus-latgale-notiesa-par-marihuanas-audzesanu-meza-biezokni"},
{"title": "Liepājnieku aiztur par neatļautu marihuānas glabāšanu", "category": "Kriminālziņas", "body": "Kopumā vīrieša dzīvesvietā izņemti 159 grami marihuānas. Saskaņā ar likumu \"Par Krimināllikuma spēkā stāšanās un piemērošanas kārtību\" izņemtās vielas daudzums ir atzīstams par lielu. Valsts policijā par notikušo ir uzsākts kriminālprocess par narkotisko vielu neatļautu iegādāšanos un glabāšanu lielos apmēros. Saskaņā ar Krimināllikumu, par šādu pārkāpumu soda ar brīvības atņemšanu uz laiku no trim līdz desmit gadiem, konfiscējot mantu vai bez mantas konfiskācijas, un ar probācijas uzraudzību uz laiku līdz trim gadiem. Vīrietis jau iepriekš ir nonācis policijas redzeslokā. Šobrīd uz izmeklēšanas laiku vīrietim ir piemērots drošības līdzeklis – apcietinājums. Kriminālprocesā turpinās pirmstiesas izmeklēšana. Valsts policija  informāciju par personām, kuras iegādājas, tirgo vai uzglabā nelegālās cigaretes, psihotropās un narkotiskās vielās, kā arī alkoholu, iegūst operatīvas darbības rezultātā, taču nereti Valsts policija informāciju par kāda iedzīvotāja pretlikumīgajām darbībām saņem no iedzīvotājiem, par ko likumsargi izsaka pateicību un aicina arī turpmāk ziņot par šāda veida pārkāpumiem.", "link": "https://www.delfi.lv/161/criminal/51870529/liepajnieku-aiztur-par-neatlautu-marihuanas-glabasanu"},
{"title": "Bunkus slepkavības lietā apsūdzēto Uļmanu tiesa lemj paturēt apcietinājumā", "category": "Kriminālziņas", "body": "Nākamā tiesas sēde paredzēta 16.augustā pulksten 9. Jau vēstīts, ka policija lietu prokuratūrai nodeva pērn novembra beigās pret četrām personām – trīs Latvijas pilsoņiem un vienu  Krievijas  pilsoni. Lietā apsūdzēti uzņēmēji Aleksandrs Babenko un  Mihails Uļmans . Viens no viņiem apsūdzēts par uzkūdīšanu jeb slepkavības pasūtīšanu, otrs – par uzkūdīšanu un atbalstīšanu. Apsūdzība celta arī pret personu, kura izdarīja šāvienus, kuru rezultātā Bunkus mira – šī persona ir 1974. gadā dzimis Krievijas pilsonis Viktors Krivošejs. Vīrieti policija aizturējusi Latvijā. Viņš apsūdzēts arī par šaujamieroča un šaujamieroču munīcijas nēsāšanu un pārvadāšanu bez attiecīgas atļaujas un par pirmstiesas kriminālprocesā iegūto ziņu izpaušanu bez izmeklētāja vai prokurora atļaujas. Apsūdzība pret slepkavības organizētāju nav celta, jo viņš ir miris vardarbīgā nāvē.  TV3  raidījums \"Nekā personīga\" vēstīja, ka šis cilvēks bija kādreiz ietekmīgā Ivana Haritonova grupējuma lietā notiesātais Genādijs Vaļagins. Vaļaginu 2022. gada martā nošāva Rīgā, Pļavniekos. Savukārt pret vienu personu kriminālprocess izbeigts, jo tās darbībās netika konstatēta šī nozieguma atbalstīšana. Šī persona ir 1970. gadā dzimušais Arkādijs Judins. Nesen Uļmans bija vērsies  ANO  darba grupas patvaļīgas aizturēšanas jautājumos Augstā cilvēktiesību komisāra birojā, kurā sūdzējās par to, ka viņš tiek turēts cietumā bez iespējas iepazīties ar lietas materiāliem. Kopš apcietinājuma piemērošanas Uļmans un Babenko vairākkārt lūguši tiesu pārskatīt viņiem piemēroto drošības līdzekli, bet tiesa šos lūgumus allaž noraidījusi. Pērnā gada oktobrī Uļmans vērsies arī Tiesībsarga birojā, lūdzot lai tiesībsargs  Juris Jansons  izvērtē viņam piemērotā apcietinājuma efektivitāti, pamatojoties uz Eiropas tiesu praksi. Uļmans tiesībsargam sūdzējās, ka viņam tiekot liegta iespēja iepazīties ar informāciju, ar kuru pamatota viņa turēšana apcietinājumā. Kā liecina aģentūras LETA rīcībā esošais tiesībsarga atzinums, tiesa regulāri ir vērtējusi drošības līdzekļa pamatotību. Kaut arī pamatojums apcietinājuma lēmumiem varētu būt izvērstāks, tas nepadara tiesas lēmumus par pretlikumīgiem. Tiesa savus lēmumus bija pamatojusi ar iespējamajiem draudiem izmeklēšanai, kuri varētu tikt nodarīti, ja Uļmans tiktu atbrīvots. Tāpat tiesa secināja, ka pastāv risks, ka Uļmans var mēģināt izvairīties no tiesas procesa jeb bēgt. Pirmstiesas kriminālprocesā tika noskaidroti noziedzīgo nodarījum izdarīšanas apstākļi un iesaistītās personas, tostarp viņu savstarpējā lomu sadale nozieguma īstenošanai. Noskaidrots, ka apsūdzēto izdarītā noziedzīgā nodarījuma motīvs bija nepatika pret administratoru, viņam pildot savus profesionālos pienākumus. LTV  raidījums \"de facto\" vēsta, ka Uļmanam kā uzņēmuma SIA \"Rego Trade\" bijušajam valdes loceklim esot radusies nepatika pret Bunkus kā šīs firmas maksātnespējas administratoru. Par Bunkus slepkavību organizatoram tikuši piedāvāti 100 000 eiro, izpildītājam – 200 000 eiro. Vairāk nekā 100 000 tūkstoši eiro izpildītājam netika samaksāti. Abiem apsūdzētajiem piemērots drošības līdzeklis – apcietinājums. Prokurors līdz šim nav komentējis, vai motīvs bija saistīts ar uzņēmuma SIA \"Rego Trade\" maksātnespējas lietu, kurā Bunkus bija maksātnespējas administrators. Bunkus tika nošauts 2018. gada 30. maija rītā, kad viņš ar automašīnu brauca garām Rīgas Meža kapiem. Īsi pēc slepkavības netālu no notikuma vietas tika atrasta sadedzināta ar viltotiem valsts numuriem aprīkota automašīna. Nodibinājums \"Martins Bunkus Justice Foundation\" iepriekš ziņoja, ka Bunkus slepkavības pasūtītāji un organizatori izmanto tādas metodes kā norādīšana uz viltus \"alternatīvajiem\" aizdomās turamajiem, šaubu sēšana sabiedrībā par tiesībaizsardzības iestāžu veikto darbu un manipulēšana ar lietas patiesajiem apstākļiem ar viltus ziņu palīdzību.", "link": "https://www.delfi.lv/161/criminal/55695198/bunkus-slepkavibas-lieta-apsudzeto-ulmanu-tiesa-lemj-paturet-apcietinajuma"},
{"title": "Pirmdien avārijās cietuši pieci velosipēdisti", "category": "Kriminālziņas", "body": "No cietušajiem pieci bija velosipēda, bet divi – elektroskrejriteņa vadītāji. Kopumā ceļu satiksmes jomā pieņemti 342 administratīvo pārkāpumu lēmumi, tajā skaitā 172 par ātruma pārsniegšanu un seši par agresīvu braukšanu. Savukārt par transportlīdzekļa vadīšanu alkohola reibumā uzsākti seši administratīvo pārkāpumu procesi un divi kriminālprocesi, tāpat ir uzsākts viens kriminālprocess par transportlīdzekļa vadīšanu iespējamā narkotisko vielu iespaidā. Vienam šoferim spēkrats tiks konfiscēts, bet diviem tiks piedzīta tā vērtība.", "link": "https://www.delfi.lv/161/criminal/55696748/pirmdien-avarijas-cietusi-pieci-velosipedisti"},
{"title": "VDD rosina kriminālvajāšanu par aicinājumu vērsties pret Latvijas valsti", "category": "Kriminālziņas", "body": "Valsts drošības dienests  (VDD) rosinājis pret personu uzsākt kriminālvajāšanu par aicinājumu vērsties pret Latvijas Republikas valstisko neatkarību, suverenitāti un teritoriālo vienotību, portālu \"Delfi\" informēja dienestā. Kriminālprocess pret personu uzsākts, pamatojoties uz Krimināllikuma 81. pantā paredzētā noziedzīgā nodarījuma pazīmēm. VDD izmeklēšanas gaitā padziļināti vērtēja personas izteikumus divos radio raidījumos, kur persona vairākkārt publiski aicināja vērsties pret Latvijas Republikas valstisko neatkarību, suverenitāti un teritoriālo vienotību. Tāpat persona Latvijas valstij un tautai traģisko PSRS īstenotās okupācijas periodu raksturoja kā iedzīvotājiem labvēlīgu, norāda VDD. Kriminālprocesa ietvaros VDD lūdza divu kompetento institūciju vērtējumu par izteikumu saturu. Saskaņā ar abu institūciju ekspertu sagatavotajiem atzinumiem personas publiski paustais aicinājums vērsties pret Latvijas valsti ir nepārprotams. VDD pagājušā gada 30. decembrī nosūtīja kriminālprocesa materiālus Rīgas tiesas apgabala prokuratūrai, rosinot pret aizdomās turēto personu uzsākt kriminālvajāšanu. Drošības dienests atgādina, ka neviena persona nav uzskatāma par vainīgu, kamēr tās vaina nav atzīta likumā noteiktajā kārtībā. Krimināllikuma 81. pants kā sodu paredz brīvības atņemšanu uz laiku līdz pieciem gadiem vai ar īslaicīgu brīvības atņemšanu, vai ar probācijas uzraudzību, vai ar sabiedrisko darbu, vai ar naudas sodu.", "link": "https://www.delfi.lv/161/criminal/53934259/vdd-rosina-kriminalvajasanu-par-aicinajumu-versties-pret-latvijas-valsti"},
{"title": "VID lūdz sākt kriminālvajāšanu par narkotisko vielu kontrabandu pasta sūtījumos", "category": "Kriminālziņas", "body": "Valsts ieņēmumu dienesta ( VID ) Nodokļu un muitas policijas pārvalde Narkotisku nelikumīgas aprites noziegumu izmeklēšanas prokuratūrai kriminālvajāšanas uzsākšanai nodeva kriminālprocesu pret 1995.gadā dzimušu Latvijas pilsoni par vairākkārtēju narkotisko vielu kontrabandu pasta sūtījumos no  Nīderlandes , portāls \"Delfi\" uzzināja VID. VID Nodokļu un muitas policijas pārvalde 2018. gadā vienā lietvedībā apvienoja apjomīgu kriminālprocesu ar vēl 26 kriminālprocesiem, kuri visi tika uzsākti par narkotisko un psihotropo vielu kontrabandu pasta sūtījumos no Nīderlandes. Izmeklēšanas laikā izmeklētāji noskaidroja, ka aizdomās turētais vīrietis saņēma 26 pasta sūtījumus, kuros tika konstatētas tādas narkotiskās un psihotropās vielas kā 0,73 grami amfetamīna, 0,75 grami hašiša, 1,05 grami marihuānas un 153 MDMA tabletes, kurās bija 38,97 grami narkotisko vai psihotropo vielu. Visas narkotiskās vielas vīrietis pasūtīja nelikumīgās interneta vietnēs un sūtījumi tika piegādāti ar VAS \"Latvijas pasts\" starpniecību. Kriminālprocess pret aizdomās turēto personu tika nodots prokuratūrai kriminālvajāšanas uzsākšanai pēc Krimināllikuma 190.1. panta 1. daļas, kas par preču un vielu, kuru aprite ir aizliegta vai speciāli reglamentēta, pārvietošana pāri Latvijas robežai kā sodu paredz piemērot brīvības atņemšanu uz laiku līdz pieciem gadiem vai īslaicīgu brīvības atņemšanu, vai piespiedu darbu, vai naudas sodu, konfiscējot mantu vai bez mantas konfiskācijas. Saskaņā ar Kriminālprocesa likuma 19.pantu neviena persona netiek uzskatīta par vainīgu, kamēr tās vaina noziedzīga nodarījuma izdarīšanā netiek konstatēta Kriminālprocesa likumā noteiktajā kārtībā. VID atgādina, ka ir svarīgi apzināties, ka pasta sūtījumi tiek kontrolēti un uz tiem attiecas visi normatīvajos aktos noteiktie ierobežojumi un aizliegumi preču un priekšmetu pārvietošanai pāri valsts robežai. Narkotisko vielu kontrabanda ir smags noziegums, par ko paredzēta kriminālatbildība, sodot ar brīvības atņemšanu uz laiku līdz pieciem gadiem vai ar īslaicīgu brīvības atņemšanu, vai ar piespiedu darbu, vai ar naudas sodu, konfiscējot mantu vai bez mantas konfiskācijas.", "link": "https://www.delfi.lv/161/criminal/52169901/vid-ludz-sakt-kriminalvajasanu-par-narkotisko-vielu-kontrabandu-pasta-sutijumos"},
{"title": "Drošības dienests pērn pielaidi valsts noslēpumam liedzis 12 cilvēkiem", "category": "Kriminālziņas", "body": "2021. gadā  Valsts drošības dienests  (VDD) liedza pieeju valsts noslēpumam 12 cilvēkiem, liecina dienesta 28. aprīlī publicētais pārskats par pagājušo gadu. Trijos no šiem 12 gadījumiem personai tika anulēta iepriekš izsniegta speciālā atļauja, bet 10 gadījumos par personu pārbaudes gaitā tika konstatēti fakti, kas dod pamatu apšaubīt tās uzticamību un spēju saglabāt valsts noslēpumu. No tiem septiņos gadījumos personai tika atteikta speciālās atļaujas izsniegšana. Vienā gadījumā cilvēkam netika izsniegta speciālā atļauja, jo viņš savulaik bijis notiesāts par tīšu noziedzīgu nodarījumu. Likums paredz, ka pieeja konfidenciāliem, slepeniem un sevišķi slepeniem valsts noslēpuma objektiem tiek liegta personai, kura notiesāta par tīšu noziedzīgu nodarījumu vai par valsts noslēpuma izpaušanu aiz neuzmanības, atbrīvojot no soda. Vēl vienā gadījumā cilvēkam, kurš pretendējis pieejai valsts noslēpumam, konstatēti psihiski un uzvedības traucējumi, kas dod pamatu apšaubīt tās spēju ievērot valsts noslēpuma aizsardzības nosacījumus. 2021. gadā VDD kopumā izsniedza 2213 speciālās atļaujas, no kurām 1420 bija otrās kategorijas speciālās atļaujas, kas ir līdz slepenības pakāpei \"slepeni\", bet 793 – trešās kategorijas speciālās atļaujas, kas ir līdz slepenības pakāpei \"konfidenciāli\". VDD veica pārbaudi arī 56 personām, kuras pretendēja uz pirmās kategorijas speciālo atļauju, kas ietilpst kategorijā \"sevišķi slepeni\", nosūtot pārbaudes materiālus SAB lēmuma pieņemšanai. Tāpat VDD pērn 125 gadījumos speciālo atļauju izsniedza uz saīsinātu termiņu, visbiežāk – diviem vai trim gadiem maksimālo piecu gadu vietā, kas, salīdzinot ar pagājušo gadu rādītājiem, ir daudz vairāk gadījumos. Šādu lēmumu dienests pieņēma gadījumos, kad pārbaudes gaitā konkrētā cilvēka līdzšinējā biogrāfijā tika konstatēti kādi pārkāpumi vai nepilnības, kas uzskatāmi par riska faktoriem, bet atbilstoši likumam \"Par valsts noslēpumu\" nav pietiekams pamats, lai personai liegtu piekļuvi valsts noslēpumam. Tāpat VDD pagājušajā gadā pēc valsts un pašvaldību institūciju pieprasījuma veica amata kandidātu provizoriskas pārbaudes, sniedzot atzinumu, vai personai potenciāli var tikt piešķirta speciālā atļauja. Šo pārbaužu rezultātā VDD sniedza piecus negatīvus atzinumus par personas atbilstību darbam ar valsts noslēpumu saturošu informāciju. Kā liecina dienesta pārskatā minētais, galvenie iemesli speciālās atļaujas atteikumam vai tās anulēšanai bija aizraušanās ar azartspēlēm, parādsaistības, kuru nosegšana sagādā grūtības, pārmērīga alkohola lietošana, nopietni vai bieži pārkāpumi, piemēram, braukšana pie stūres reibumā. Tāpat minēti tādi iemesli kā dienesta informācijas izpaušana trešajām personām, kontakti ar organizētas noziedzības pārstāvjiem, reputācijas riski, kā arī citi.", "link": "https://www.delfi.lv/161/criminal/54292938/drosibas-dienests-pern-pielaidi-valsts-noslepumam-liedzis-12-cilvekiem"},
{"title": "Par desmit 'ecstasy' tablešu realizāciju iepriekš sodītam vīrietim piespriež cietumsodu", "category": "Kriminālziņas", "body": "Rīgas pilsētas Pārdaugavas tiesa maijā apstiprināja Narkotiku nelikumīgas aprites noziegumu apkarošanas prokuratūras prokurora un kāda apsūdzētā vienošanos par brīvības atņemšanas sodu uz pieciem gadiem un vienu mēnesi, kā arī probācijas uzraudzību uz vienu gadu. Saskaņā ar tiesas izmeklēšanā pārbaudītajiem pierādījumiem, apsūdzētais realizācijas nolūkā iegādājies desmit tabletes, kas saturēja 2,1 gramu MDMA jeb \"ecstasy\", kas saskaņā ar likumu ir definēts kā liels apmērs, kā arī 3,8 gramus marihuānas, ko glabāja pie sevis realizācijas nolūkā. Apsūdzētais minētās tabletes realizēja kādā Imantas lielveikala stāvlaukumā, pārdodot tās speciālajā izmeklēšanas eksperimentā iesaistītai personai, pēc kā arī tika aizturēts. Pēc apsūdzības uzrādīšanas apsūdzētais piekrita vienam no Kriminālprocesa likumā vienkāršotajiem pabeigšanas veidiem – vienojās par vainas atzīšanu un sodu. Ņemot vērā, ka apsūdzētais noziedzīgo nodarījumu bija izdarījis cita nosacīta soda izciešanas laikā, galīgais sods viņam tika noteikts brīvības atņemšana uz pieciem gadiem un 11 mēnešiem.", "link": "https://www.delfi.lv/161/criminal/52195687/par-desmit-ecstasy-tablesu-realizaciju-ieprieks-soditam-virietim-piespriez-cietumsodu"},
{"title": "Par iesaistīšanos kokaīna un marihuānas nelikumīgā apritē aiztur VUGD amatpersonu", "category": "Kriminālziņas", "body": "Šā gada 3. jūnijā Iekšējās drošības birojs (IDB) aizdomās par iesaistīšanos narkotisko vielu – kokaīna un marihuānas – nelikumīgā apritē aizturējis Valsts ugunsdzēsības un glābšanas dienesta ( VUGD ) amatpersonu un privātpersonu, portāls “Delfi” uzzināja IDB. VUGD amatpersona ir atzīta par aizdomās turēto par narkotisko vielu – kokaīna un marihuānas – iegādāšanos, glabāšanu realizācijas nolūkā un realizāciju, savukārt viena privātpersona, kura iegādājās narkotiskās vielas no VUGD amatpersonas, šajā kriminālprocesā ir atzīta par aizdomās turēto par narkotisko vielu neatļautu iegādāšanos un glabāšanu bez nolūka tās realizēt. Sankcionētas kratīšanas laikā amatpersonas dzīvesvietā tika izņemtas narkotiskās vielas un vairāki simti eiro. Aizdomās turētajām personām piemēroti drošības līdzekļi, kas nav saistīti ar brīvības atņemšanu, tai skaitā VUGD amatpersonai piemērots aizliegums ieņemt amatu.", "link": "https://www.delfi.lv/161/criminal/52214043/par-iesaistisanos-kokaina-un-marihuanas-nelikumiga-aprite-aiztur-vugd-amatpersonu"},
{"title": "VDD nav identificējis prettiesiskas darbības 14. Saeimas vēlēšanās", "category": "Kriminālziņas", "body": "Valsts drošības dienests  (VDD) ir apkopojis informāciju saistībā ar 14.  Saeimas  vēlēšanu norisi, un dienesta vērtējumā vēlēšanas ir aizvadītas mierīgi. VDD nav identificējis prettiesiskas personu darbības, kuru mērķis būtu vēlētāju brīvas izvēles un vēlēšanu rezultātu ietekmēšanam, portāls \"Delfi\" uzzināja dienestā. Tāpat ne priekšvēlēšanu periodā, ne vēlēšanu dienā VDD nekonstatēja Latvijai nedraudzīgu ārvalstu mēģinājumus ietekmēt vēlēšanu norisi vai rezultātus atbilstoši to ārpolitiskajām interesēm. VDD līdz šim ir ieguvis aptuveni 70 tā sauktos signālus par iespējamiem pārkāpumiem. Vairāk nekā 20 no šiem signāliem tika fiksēti priekšvēlēšanu periodā, ap 40 – vēlēšanu dienā, 1. oktobrī, savukārt atsevišķi signāli ir saņemti pēc vēlēšanām. Kā liecina iepriekšējo vēlēšanu pieredze, nevar izslēgt, ka VDD saņems informāciju par iespējamiem pārkāpumiem arī turpmāk. Lielākā daļa no dienesta fiksētajiem signāliem bija saistīti ar iespējamiem pārkāpumiem un nepilnībām, kuru izskatīšana ir citu vēlēšanu norisi uzraugošo institūciju kompetencē. Galvenokārt dienests ieguva informāciju par organizatoriskām nepilnībām konkrētos vēlēšanu iecirkņos, kas sadarbībā ar attiecīgo iecirkņu komisijām nekavējoties tika novērstas. Tāpat dienests ieguva ziņas par aģitācijas noteikumu iespējamiem pārkāpumiem, ko nosūtīja atbildīgajām institūcijām tālākai izvērtēšanai. No priekšvēlēšanu periodā un vēlēšanu dienā kopumā fiksētajiem signāliem nepilni 30 bija saistīti ar iespējamiem pārkāpumiem, kuru izvērtēšana ir VDD kompetencē. Galvenokārt tā bija informācija par vēlētāju izvēles iespējamu prettiesisku ietekmēšanu, dažos gadījumos – par iespējamu balsu pirkšanu. Lielāko daļu signālu dienests jau ir pārbaudījis, negūstot apstiprinājumu prettiesiskām darbībām. Atsevišķos gadījumos, kad dienesta rīcībā nonāca informācija par iespējamiem plāniem prettiesiski ietekmēt vēlētāju izvēli par labu kādam politiskajam spēkam, VDD ar personām veica preventīva rakstura pārrunas, brīdinot par draudošo kriminālatbildību pārkāpumu veikšanas gadījumā. Līdz šim VDD nav uzsācis kriminālprocesus par iespējamām prettiesiskām darbībām saistībā ar 14. Saeimas vēlēšanām. Vienlaikus atsevišķu iegūto signālu pārbaudes vēl turpinās. Kā ziņots, saskaņā ar provizoriskajiem rezultātiem 14. Saeimas vēlēšanās JV ieguvusi 26 mandātus, Zaļo un zemnieku savienība – 16, AS – 15, NA – 13, \"Stabilitātei!\" – 11, \"Progresīvie\" –10, bet \"Latvija pirmajā vietā\" – deviņus.", "link": "https://www.delfi.lv/161/criminal/54805344/vdd-nav-identificejis-prettiesiskas-darbibas-14-saeimas-velesanas"},
{"title": "Trīs vīrus apcietina par laupīšanām Torņakalnā", "category": "Kriminālziņas", "body": "Valsts policija  (VP) atklājusi divas laupīšanas, kas oktobra laikā notikušas Torņkalnā. Kopumā saistībā ar šiem noziegumiem aizturēti trīs vīrieši, kuriem tiesa piemērojusi apcietinājumu, portāls \"Delfi\" uzzināja VP. Likumsargi norādīja, ka 1. oktobrī pa dienu Rīgā, Vienības gatves apkārtnē, kāds vīrietis, kurš tobrīd gāja pa ielu, negaidīti saņēmis stipru sitienu pa žokli, pēc kā zaudēja samaņu. Kad cietušais atguva samaņu, viņš konstatēja, ka ir pazudis viņa mobilais telefons un maks, par ko tika informēta policija. VP Rīgas Zemgales iecirkņa policisti nekavējoties uzsāka notikušā izmeklēšanu. Veicot operatīvos pasākumus, likumsargi noskaidroja, ka šo noziegumu, iespējams, izdarījis 1985. gadā dzimis vīrietis. Jāpiemin, ka viņš jau iepriekš vairākas reizes ir sodīts, pārsvarā – par Latvijā un ārvalstīs izdarītām laupīšanām, kā arī par narkotisko vielu nelikumīgu apriti. Pagājušo piektdien, 14. oktobrī, policisti viņu aizturēja, un veicot kratīšanas vīrietim piekritīgajās adresēs, policisti atrada un izņēma nolaupīto mobilo telefonu. VP Rīgas Zemgales iecirknī saistībā ar notikušo ir uzsākts kriminālprocess pēc Krimināllikuma 176. panta pirmās daļas – par laupīšanu. Par šādu noziegumu likumā paredzēta brīvības atņemšana uz laiku līdz pieciem gadiem vai īslaicīga brīvības atņemšana, vai probācijas uzraudzība, vai sabiedriskais darbs, vai naudas sods, konfiscējot mantu vai bez mantas konfiskācijas. Svētdien, 16. oktobrī, tiesa vīrietim piemēroja drošības līdzekli – apcietinājumu. Savukārt 7. oktobra vakarā VP saņēma informāciju no mediķiem par to, ka medicīnas iestādē nogādāts vīrietis ar dažādiem miesas bojājumiem. Policija ieguva informāciju par to, ka laupītāji viņam uzbrukuši brīdī, kad viņš Rīgā, Torņakalna mikrorajonā, gājis pa ielu. Uzbrucēji bijuši divi, viens no viņiem cietušajam acīs iepūtis gāzi, pēc kā noziedznieki spārdījuši viņu ar kājām, bet cietušais zaudējis samaņu. Kad cietušais atguvies, viņš konstatējis, ka ir nolaupīts mobilais telefons un maks. Valsts policijas Rīgas Zemgales iecirkņa policisti noskaidroja, ka laupīšanu izdarījuši divi Torņakalna iedzīvotāji, kuri dzimuši 1996. un 1994. gadā. 18. oktobrī likumsargi abus aizdomās turētos vīriešus aizturēja. Veicot kratīšanu laupītāju dzīvesvietā, tika atrasts un izņemts nolaupītais mobilais telefons. Abi minētie vīrieši jau agrāk ir nonākuši policijas redzeslokā par dažādiem noziedzīgiem nodarījumiem, tostarp viens no viņiem ir iepriekš sodīts arī par izvarošanu, bet otrs – par pavešanu netiklībā. Saistībā ar notikušo ir uzsākts kriminālprocess pēc Krimināllikuma 176. panta otrās daļas – par laupīšanu, ja to izdarījusi personu grupa pēc iepriekšējas vienošanās. Par šādu noziegumu likumā paredzēta brīvības atņemšana uz laiku līdz astoņiem gadiem, konfiscējot mantu vai bez mantas konfiskācijas un probācijas uzraudzība uz laiku līdz trim gadiem. Ceturtdien, 20. oktobrī, tiesa abiem aizturētajiem vīriešiem piemēroja drošības līdzekli – apcietinājumu.", "link": "https://www.delfi.lv/161/criminal/54863524/tris-virus-apcietina-par-laupisanam-tornakalna"},
{"title": "Tiesai nodod lietu par uzbrukumu puisim ar Ukrainas karogu", "category": "Kriminālziņas", "body": "Trešdien, 19. oktobrī, Rīgas Pārdaugavas prokuratūras prokurore tiesai nosūtīja tā dēvēto  Ukrainas  karoga lietu, kurā apsūdzēts vīrietis par rupju sabiedriskās kārtības traucēšanu, kas izpaudās acīmredzamā necieņā pret sabiedrību un bezkaunībā, ignorējot vispārpieņemtās uzvedības normas un traucējot cilvēku mieru, un nodarot miesas bojājumus cietušajam, portāls \"Delfi\" uzzināja prokuratūrā. 2022. gada maija izskaņā apsūdzētais, nacionālu motīvu un huligānisku tieksmju vadīts, bezkaunīgi un klaji aizskaroši uzbruka jaunietim, kuram ap pleciem bija aplikts Ukrainas karogs, nodarot viņam maznozīmīgus miesas bojājumus. Apsūdzētais, atrodoties sabiedriskā vietā – uz ielas, vismaz piecu personu klātbūtnē, ignorējot vispārpieņemtās uzvedības normas, apzināti pauda cinisku jaunieša interešu, tas ir, atbalsta izrādīšanu Ukrainai, nonievāšanu. Pēc šo darbību veikšanas apsūdzētais no notikuma vietas aizbrauca. Apsūdzētais, apzinoties savas rīcības prettiesiskumu, atrodoties publiskā vietā, rupji pārkāpa sabiedrisko kārtību, aizskāra personas tiesības brīvi paust savu viedokli, klaji ignorēja sabiedrībā vispārpieņemtās uzvedības normas, kas deklarē atbalstu Ukrainai un nosoda  Krievijas  agresiju, tādējādi viņš izrādīja acīmredzamu necieņu pret sabiedrību. Cietušais pieteica mantiskā un morālā kaitējuma kompensāciju 6034,55 eiro apmērā, ko apsūdzētais ir atlīdzinājis pilnā apmērā. Par šo noziedzīgo nodarījumu sankcija paredz sodu – brīvības atņemšanu uz laiku līdz pieciem gadiem, īslaicīgu brīvības atņemšanu, probācijas uzraudzību, sabiedrisko darbu vai naudas sodu. Lieta izskatīšanai nodota Rīgas pilsētas tiesai. Prokuratūra norāda, ka neviena persona netiek uzskatīta par vainīgu, kamēr viņas vaina noziedzīga nodarījuma izdarīšanā netiek konstatēta Kriminālprocesa likumā noteiktajā kārtībā. Jau ziņots, ka 20. maijā no Brīvības pieminekļa līdz Uzvaras parkam Pārdaugavā notika gājiens \"Par atbrīvošanos no padomju mantojuma\". Pēc gājiena netālu no pasākuma vietas, Eduarda Smiļģa ielā, kāds automašīnas \"BMW\" vadītājs izkāpa no sava transportlīdzekļa un  nodarīja miesas bojājumus  2003. gadā dzimušam jaunietim, kuram ap pleciem bija aplikts Ukrainas karogs. Pēc notikušā \"BMW\" aizbrauca no notikuma vietas, bet tika noskaidrots, ka uzbrucējs ir 1984. gadā dzimis vīrietis, kurš jau iepriekš ir nonācis policijas redzeslokā. Automašīnu policija pēc tam atrada kādas privātmājas pagalmā, turklāt tai bija nomainītas valsts reģistrācijas numurzīmes, lai vainīgais slēptu savu atrašanās vietu. Pats uzbrucējs bija paslēpies savā dzīvesvietā bēniņos aiz skursteņa. Blakus uzbrucējam uzbrukuma brīdī automašīnā atradās policijas darbiniece. Prokuratūra Valērijam Lazarevam par uzbrukumu jaunietim piemēroja 200 stundas sabiedriskos darbus. Jaunieša advokāts pārsūdzēja prokurora lēmumu, savukārt jūlijā  Ģenerālprokuratūra  sodu atcēla un  kriminālprocesu atjaunoja .", "link": "https://www.delfi.lv/161/criminal/54858400/tiesai-nodod-lietu-par-uzbrukumu-puisim-ar-ukrainas-karogu"},
{"title": "Policisti Liepājā aiztur iereibušu vīrieti ar pneimatisko ieroci", "category": "Kriminālziņas", "body": "19. oktobrī pulksten 6.25 policijā tika saņemta informācija, ka Liepājā, Zemnieku ielā, pie diviem vīriešiem atrodas ierocim līdzīgs priekšmets. Valsts policijas  Speciālo uzdevumu bataljona amatpersonas ieradās notikuma vietā, kur sastapa vīrieti – liecinieku, kurš izskaidroja policistiem, ka redzējis, kā vienam vīrietim aiz bikšu jostas ir aizbāzts ierocis. Noskaidrojot, ka otrs aculiecinieks seko vīriešiem, likumsargi uzturēja komunikāciju ar vīrieti, noskaidroja vīriešu iespējamo atrašanās vietu un devās personas aizturēt. Vīrieši tika aizturēti pulksten 6.30 un pie vienas no personām atradās pneimatiskais ierocis. Liecinieki paskaidroja, ka abas personas atradās degvielas uzpildes stacijas teritorijā un vāca pudeles ar depozīta marķējumu. Viens no vīriešiem piegājis prasīt cigaretes, ko aculiecinieki iedevuši.  Vīrietis  esot pagriezies, ar žestiem norādījis, lai aculiecinieki neziņo, ka viņam mugurpusē aiz jostas atrodas ierocis. Vīrieši par redzēto informēja Valsts policiju un viens no aculieciniekiem sekoja abiem vīriešiem Raiņa parkā. Likumsargi veica alkohola pārbaudi aizturētā vīrieša izelpā un konstatēja, ka viņš atradies 2,18 promiļu reibumā. Pneimatiskais ierocis tika konfiscēts un Valsts policijas  Kurzemes  reģiona pārvaldes  Liepājas  iecirkņa amatpersonas pret vīrieti uzsāka administratīvā pārkāpuma procesu par pneimatiskā ieroča nēsāšanu, ja izelpotā gaisa vai asins pārbaudē konstatētā alkohola koncentrācija asinīs pārsniedz 0,5 promiles. Saskaņā ar ieroču aprites likumu, par šādu pārkāpumu ir paredzēts naudas sods no 1000–2000 eiro, atņemot lielas enerģijas pneimatiskā ieroča iegādāšanās, glabāšanas un nēsāšanas tiesības uz laiku no viena gada līdz trim gadiem.", "link": "https://www.delfi.lv/161/criminal/54866104/policisti-liepaja-aiztur-iereibusu-virieti-ar-pneimatisko-ieroci"},
{"title": "Robežsargi pieķer četras personas cigarešu nelikumīgā pārvietošanā", "category": "Kriminālziņas", "body": "Šā gada 19. oktobrī Ludzā par tabakas izstrādājumu nelikumīgu pārvietošanu aizturētas četras personas, informē  Valsts robežsardzes  Galvenā pārvalde. Trešdien, pārbaudot informāciju par tabakas izstrādājumu nelikumīgu pārvietošanu, Valsts robežsardzes amatpersonas  Latgales  ielā apturēja \"Volvo XC60\" markas automašīnu un aizturēja divus Latvijas pilsoņus. Transportlīdzekļa apskates rezultātā bagāžas nodalījumā konstatēti divi melni saiņi ar cigaretēm. Vīriešiem nelikumīgo nodarbi palīdzēja realizēt divi  Krievijas  kravas vilciena lokomotīves mašīnisti – Krievijas pilsoņi, kuri cigaretes Latvijā ieveda slēptā veidā un tālāk nodeva tās minētajiem Latvijas pilsoņiem. Saistībā ar cigarešu nelikumīgu pārvietošanu aizturēti: automašīnas vadītājs un pasažieris, 1979. un 1996. gadā dzimušie vīrieši - Latvijas pilsoņi, un 1986. gadā un 1991. gadā dzimušie Krievijas pilsoņi. Par tabakas izstrādājumu nelikumīgu pārvietošanu, kas darīts lielā apmērā, uzsākts kriminālprocess pēc Krimināllikuma 190. panta trešās daļas. Personas ievietotas  Valsts policijas  īslaicīgas aizturēšanas vietā.", "link": "https://www.delfi.lv/161/criminal/54863800/robezsargi-pieker-cetras-personas-cigaresu-nelikumiga-parvietosana"},
{"title": "Pēc VDD rekomendācijām 209 cilvēkiem liegta ieceļošana Latvijā", "category": "Kriminālziņas", "body": "Kopš  Krievijas  iebrukuma Ukrainā  Valsts drošības dienests  (VDD) sadarbībā ar citiem dienestiem strādā pastiprinātā režīmā, lai identificētu ar Krieviju saistītas personas, kuras var radīt apdraudējumu Latvijas valsts drošībai. Līdz šim uzturēšanās Latvijā atbilstoši VDD rekomendācijām ir liegta kopumā 209 riska personām, portālu \"Delfi\" informēja dienestā. Kā informē VDD, tas pastiprinātu uzmanību pievērš ne tikai Krievijas valstspiederīgajiem, bet arī tās tuvākās sabiedrotās  Baltkrievijas  pilsoņiem un citiem ārvalstniekiem, kas ir saistīti ar Krieviju. Identificējot riska personas, VDD sadarbībā ar citām institūcijām īsteno dažādus pasākumus potenciālā apdraudējuma novēršanai: cilvēku iekļaušanu tā dēvētajā melnajā sarakstā jeb ārvalstnieku sarakstā, kuriem ieceļošana Latvijā ir aizliegta; liegšanu ieceļot Latvijā, apturot cilvēkus uz valsts austrumu robežas; vīzu un uzturēšanās atļauju atteikšanu vai anulēšanu; preventīvas pārrunas un citi pasākumi. Kopš Krievijas iebrukuma Ukrainā šī gada 24. februārī pēc VDD rosinājuma iekšlietu ministrs tā dēvētajā melnajā sarakstā ir iekļāvis 106 ārvalstniekus. 48 no melnajā sarakstā iekļautajiem ir Krievijas pilsoņi, 11 ir Baltkrievijas pilsoņi, savukārt pārējie 47 – citu valstu pilsoņi. VDD rīcībā esošā informācija liecināja par šo personu iespējamu iesaisti izlūkinformācijas ieguvē vai atbalsta sniegšanu Krievijas ārpolitikas interešu sasniegšanai. Starp melnajā sarakstā iekļautajiem ārvalstniekiem ir personas, kuras paudušas atbalstu Krievijas izvērstajam agresīvajam karam pret Ukrainu. Gadījumos, kad personas sarakstā iekļaušanas brīdī atradās Latvijas teritorijā,  Valsts robežsardze  ir veikusi to piespiedu izraidīšanu no valsts. Ņemot vērā ģeopolitisko situāciju, VDD sadarbībā ar Valsts robežsardzi turpina veikt pastiprinātu Latvijā ieceļojošo ārvalstnieku kontroli uz valsts austrumu robežas. Līdz šim, pamatojoties uz VDD konstatētiem riskiem Latvijas nacionālajai drošībai, austrumu robežas šķērsošanas punktos ieceļošana Latvijā liegta kopumā 103 cilvēkiem. 68 no Latvijas teritorijā neielaistajiem bija Krievijas pilsoņi, 16 – Baltkrievijas pilsoņi, savukārt pārējie 19 – citu valstu pilsoņi, kuri atbalsta Krievijas agresiju pret Ukrainu vai īstenojuši Krievijas interesēm atbilstošas aktivitātes, informēja VDD. Kā ziņots, Krievija šā gada 24. februārī sāka pilna mēroga militāru uzbrukumu Ukrainai. Karadarbība turpinās, un palielinās civiliedzīvotāju upuru skaits, kā arī bēgļu plūsmas. Kopumā karš Ukrainā turpinās kopš 2014. gada, kad Krievija okupēja Krimas pussalu un aizsāka karu Ukrainas austrumos. 2022. gada augusta beigās Ukrainas spēki sāka pretuzbrukumu, kas jau devis rezultātu teritoriju atkarošanā.", "link": "https://www.delfi.lv/161/criminal/54836308/pec-vdd-rekomendacijam-209-cilvekiem-liegta-iecelosana-latvija"},
{"title": "Kriminālvajāšana par aicinājumu vērsties pret Latvijas valsti sākta pret Žuravļovu", "category": "Kriminālziņas", "body": "Aizvadītā gada izskaņā  Valsts drošības dienests  (VDD) Rīgas tiesu apgabala prokuratūrai nodeva procesu pret kādu personu par aicinājumu vērsties pret Latvijas Republikas valstisko neatkarību, suverenitāti un teritoriālo vienotību. Portāla \"Delfi\" rīcībā esošā informācija liecina, ka šī persona ir bijušais Rīgas domes deputāts un uzņēmējs Juris Žuravļovs. \" Lursoft \" informācija liecina, ka viņš joprojām ir partijas \" Jaunā Saskaņa \" amatpersona. Tāpat viņš ir valdes loceklis AS \"Marika\". Bijušais politiķis jau agrāk ir nonācis drošības dienestu redzeslokā, piemēram, īsi pirms 2019. gada  Eiropas Parlamenta  vēlēšanām  Valsts policija  vērtēja video, kurā Žuravļovs, aicinot balsot par savu partiju, demonstratīvi vicināja triecienšautenei līdzīgu priekšmetu. Žuravļovs arī ilgstoši bija \"Radio PIK\" īpašnieks, taču pērn 1. jūlijā Nacionālā elektronisko plašsaziņas līdzekļu padome ( NEPLP ) lēma stacijai  anulēt apraides atļauju . Tiesa, raidstaciju joprojām ir iespējams klausīties tiešsaistes vidē, pārliecinājās portāls \"Delfi\". Jau vēstīts, ka kriminālprocess pret personu uzsākts, pamatojoties uz  Krimināllikuma 81. pantā paredzētā noziedzīgā nodarījuma pazīmēm . Ģenerālprokuratūrā portālam \"Delfi\" apliecināja, ka šāda lieta no VDD ir saņemta, taču apsūdzība tajā vēl nav celta. VDD izmeklēšanā padziļināti vērtēja personas izteikumus divos radio raidījumos, kur persona vairākkārt publiski aicināja vērsties pret Latvijas Republikas valstisko neatkarību, suverenitāti un teritoriālo vienotību. Tāpat persona Latvijas valstij un tautai traģisko PSRS īstenotās okupācijas periodu raksturoja kā iedzīvotājiem labvēlīgu, norāda VDD. Kriminālprocesa ietvaros VDD lūdza divu kompetento institūciju vērtējumu par izteikumu saturu. Saskaņā ar abu institūciju ekspertu sagatavotajiem atzinumiem personas publiski paustais aicinājums vērsties pret Latvijas valsti ir nepārprotams. VDD pagājušā gada 30. decembrī nosūtīja kriminālprocesa materiālus Rīgas tiesas apgabala prokuratūrai, rosinot pret aizdomās turēto personu uzsākt kriminālvajāšanu. Drošības dienests atgādina, ka neviena persona nav uzskatāma par vainīgu, kamēr tās vaina nav atzīta likumā noteiktajā kārtībā. Krimināllikuma 81. pants kā sodu paredz brīvības atņemšanu uz laiku līdz pieciem gadiem vai ar īslaicīgu brīvības atņemšanu, vai ar probācijas uzraudzību, vai ar sabiedrisko darbu, vai ar naudas sodu.", "link": "https://www.delfi.lv/161/criminal/53951197/kriminalvajasana-par-aicinajumu-versties-pret-latvijas-valsti-sakta-pret-zuravlovu"},
{"title": "Policijas meklētais nepilngadīgais zēns atradies", "category": "Kriminālziņas", "body": "Valsts policija  (VP) meklēja 2007. gadā dzimušo Kārli Miščenko, kurš 19. jūnijā izgāja no savas dzīvesvietas Rīgā, Ludzas ielā, taču tagad zēns atrasts, portālu \"Delfi\" informē policijā. Kā iepriekš vēstīja likumsargi, puisis ir 150 centimetrus garš, kalsnas miesas būves, ar tumšiem, īsiem matiem. VP aicināja aplūkot jaunieša attēlus un atsaukties ikvienu, kuram ir informācija par viņa iespējamo atrašanās vietu, zvanot pa tālruņa numuru 67086800 vai 110.", "link": "https://www.delfi.lv/161/criminal/55697678/policijas-mekletais-nepilngadigais-zens-atradies"},
{"title": "Pieķerti iereibuši un asiņaini – par sievietes slepkavību Purvciemā aiztur divus vīriešus", "category": "Kriminālziņas", "body": "Valsts policija  (VP) par kādas sievietes slepkavību Purvciemā aizturēja divus vīriešus, portāls \"Delfi\" noskaidroja policijā. 25. jūnijā policisti aizdomās par kādas sievietes slepkavību Rīgā, Purvciemā aizturēja divus vīriešus, kuri tobrīd atradās stiprā alkohola reibumā. Par notikušo ir uzsākts kriminālprocess un notiek izmeklēšana. Otrdien tiesa vīriešiem piemēroja drošības līdzekli apcietinājumu. Kā norāda policijā, kāda satraukusies sieviete informēja VP par saņemtu zvanu no kaimiņos esoša vīrieša, kurš apgalvoja, ka viņa dzīvoklī ir līķis. Likumsargi nekavējoties reaģēja un devās uz norādīto adresi, kur guva apstiprinājumu saņemtajai informācijai – dzīvoklī tik tiešām atradās mirusi sieviete. Tāpat dzīvoklī atradās arī divi vīrieši, no kuriem viens bija zvanījis satrauktajai sievietei un apgalvojis, ka viņa dzīvoklī ir līķis. Uz abu aizdomās turēto vīriešu apģērba bija redzamas asinis. Viņi tika aizturēti un nogādāti policijā, kur viņiem tika veikta arī alkohola koncentrācijas pārbaude un konstatēts, ka iespējamie vainīgie atrodas stiprā alkohola reibumā. Aptaujājot kaimiņus, likumsargi noskaidroja, ka tonakt, visdrīzāk, kopīgas alkohola lietošanas laikā starp personām radies savstarpējs konflikts, kā rezultātā kādai 1954. gadā dzimušai sievietei nodarīti miesas bojājumi un viņa no gūtajiem ievainojumiem gājusi bojā. Aizturētie vīrieši dzimuši 1958. un 1965. gadā un jau iepriekš ir nonākuši policijas redzeslokā – viens no viņiem par citas personas tīšu prettiesisku nonāvēšanu. Saistībā ar notikušo uzsākts kriminālprocess pēc Krimināllikuma 116. panta – par slepkavību. Par šādu noziegumu soda ar mūža ieslodzījumu vai ar brīvības atņemšanu uz laiku no pieciem līdz divdesmit gadiem un ar probācijas uzraudzību uz laiku līdz trim gadiem. Tiesa otrdien, 27. jūnijā, aizturētajiem piemēroja drošības līdzekli apcietinājumu. Šobrīd izmeklēšana kriminālprocesā turpinās un tiek skaidroti notikušā iemesli un apstākļi, informē policijā.", "link": "https://www.delfi.lv/161/criminal/55699692/piekerti-iereibusi-un-asinaini-par-sievietes-slepkavibu-purvciema-aiztur-divus-viriesus"},
{"title": "Pašvaldības policists Daugavpilī izglābj ezerā slīkstošu bērnu", "category": "Kriminālziņas", "body": "Svētdien  Daugavpils  pašvaldības policistu-glābēju palīdzība bija nepieciešama kādam 2014. gadā dzimušam bērnam, kurš, peldoties Lielā Stropu ezera centrālās pludmales atklātajā baseinā, sarijās ūdeni un sāka slīkt, portāls \"Delfi\" uzzināja pilsētas pašvaldībā. Situāciju izdevās operatīvi pamanīt un pašvaldības policists-glābējs nekavējoties devās palīgā – ienira ūdenī un palīdzēja bērnam izkļūt no baseina. Uz vietas tika sniegta nepieciešamā palīdzība un ar bērnu viss ir kārtībā, norāda Daugavpils dome. Pašvaldības policija lūdz vecākus regulāri pārrunāt ar bērniem jautājumus par drošību pie un uz ūdens, informē domē.", "link": "https://www.delfi.lv/161/criminal/55699972/pasvaldibas-policists-daugavpili-izglabj-ezera-slikstosu-bernu"},
{"title": "Otrdien ceļu satiksmes negadījumos cietuši 11 cilvēki", "category": "Kriminālziņas", "body": "Četri cilvēki avārijās cietuši Rīgā un tās apkārtnē, no tiem divi velosipēdisti un viens elektriskā skrejriteņa vadītājs. Vēl divi velosipēdisti avārijās cietuši Vidzemē. Savukārt pa vienam gājējām cietis Zemgalē un Kurzemē. Kopumā ceļu satiksmes jomā pieņemti 360 administratīvo pārkāpumu lēmumi, tajā skaitā 160 par ātruma pārsniegšanu un deviņi par agresīvu braukšanu. Savukārt par transportlīdzekļa vadīšanu alkohola reibumā uzsākti divi administratīvo pārkāpumu procesi un septiņi kriminālprocesi.", "link": "https://www.delfi.lv/161/criminal/55700916/otrdien-celu-satiksmes-negadijumos-cietusi-11-cilveki"},
{"title": "Cierējot uz 3,7 miljonu vērtu īpašumu Saulkrastos, vīrieši nožņaudz īpašnieci", "category": "Kriminālziņas", "body": "Abiem vīriešiem apsūdzība uzrādīta arī par sagatavošanos iegūt tiesības uz ķīlnieka mantu ar viltu, izmantojot uzticēšanos. Pirmstiesas kriminālprocesā noskaidrots, ka 2019. gada vasarā apsūdzētajiem radās nodoms iegūt savā īpašumā dzīvokļu kompleksa daļu Saulkrastu novadā par kopējo vērtību 3 708 000 eiro. Īstenojot noziedzīgo nodomu, apsūdzētie nolaupīja dzīvokļu kompleksa daļas īpašnieci un lika viņai parakstīt dāvinājuma līgumu, ar kuru viņa dāvina minēto dzīvokļu kompleksu kādai biedrībai, kas reģistrēta uz viena no apsūdzētā vīrieša vārda, solot atbrīvot ķīlnieci, ja tas būs izdarīts. Saprotot, ka ķīlniece apsūdzēto vīriešu izvirzītās prasības neizpildīs, apsūdzētie, lai slēptu ķīlnieces sagrābšanu, nolēma viņu noslepkavot. Apsūdzētie aizveda ķīlnieci uz kādu vietu, izraka bedri un sāka viņu žņaugt. Kad iestājās ķīlnieces nāve, apsūdzētie viņu iemeta izraktajā bedrē, kur līķi apraka. Apsūdzētie, izmatojot to, ka viņu rīcībā ir noslepkavotās ķīlnieces autovadītāja apliecība un pase, nolēma, ka tiesības uz viņas mantu izkrāps, tas ir, atradīs notāru, kurš izdos viltotu pilnvaru un tādējādi viņi iegūs tiesības uz izkrāpto mantu. Apsūdzētie vienojās ar kādu  Ukrainas  pilsoni par viltotās pilnvaras izgatavošanu, kas pēc tās izgatavošanas ar starptautiskā loģistikas uzņēmuma “DHL” starpniecību tika sūtīta uz Latviju, kur  Valsts policija  pilnvaru izņēma. Apsūdzētie savu vainu noziedzīgo nodarījumu izdarīšanā neatzīst un min, ka apsūdzība ir “pasūtīta”, politizēta un aicina nodarīt būtisku kaitējumu Latvijas un Ukrainas attiecībām. Prokuratūra norāda, ka, pateicoties veiksmīgai un ciešai savstarpējai sadarbībai ar Valsts policiju, Ukrainas Nacionālo policiju un Eirojustu, kriminālprocess rezultējies ar minēto personu saukšanu pie kriminālatbildības, pirmstiesas kriminālprocesa pabeigšanu un krimināllietas nodošanu tiesai.", "link": "https://www.delfi.lv/161/criminal/55701240/cierejot-uz-3-7-miljonu-vertu-ipasumu-saulkrastos-viriesi-noznaudz-ipasnieci"},
{"title": "Durtas brūces krūškurvī un vēderā – pabeidz izmeklēšanu par slepkavību gadumijā Ventspilī", "category": "Kriminālziņas", "body": "Šī gada 1.janvārī Ventspilī, Saules ielā pie daudzdzīvokļu nama tika atrasts vīrieša līķis.  Valsts policijas  amatpersonas par notikušo uzsāka kriminālprocesu un uz aizdomu pamata par noziedzīga nodarījuma izdarīšanu, aizturēja kādu ventspilnieku, kurš agrāk nav bijis sodīts, portālu \"Delfi\" informēja policijā, norādot, ka likumsargi pabeiguši izmeklēšanu un nodevuši lietu prokuratūrai kriminālvajāšanas uzsākšanai. Naktī no 31. decembra uz 1. janvāri, ap pulksten 2.40 naktī VP saņēma informāciju, ka Saules ielā pie daudzdzīvokļu nama atrasts vardarbīgā nāvē miris vīrietis. Policisti par notikušo uzsāka kriminālprocesu, veica izmeklēšanu un noskaidroja iespējamo vainīgo personu, kurš bija pametis valsti, taču sadarbībā ar Valsts robežsardzi, persona tika aizturēta. Likumsargi devās uz tiesu lūgt vīrietim piemērot drošības līdzekli – apcietinājumu, kas stājās spēkā. Izmeklēšanā noskaidrots, ka konflikta laikā cietušajam nodarīti miesas bojājumi – dūrieni ar nazi krūškurvī un vēderā, kā rezultātā iestājusies vīrieša nāve. Aizturētais iepriekš ir nonācis policijas redzeslokā par izdarītu administratīvu pārkāpumu. VP amatpersonas ir pabeigušas izmeklēšanu kriminālprocesā par slepkavību. Saskaņā ar Krimināllikumu, par šādu noziedzīgu nodarījumu soda ar mūža ieslodzījumu vai ar brīvības atņemšanu uz laiku no pieciem līdz divdesmit gadiem un ar probācijas uzraudzību uz laiku līdz trim gadiem.", "link": "https://www.delfi.lv/161/criminal/55702394/durtas-bruces-kruskurvi-un-vedera-pabeidz-izmeklesanu-par-slepkavibu-gadumija-ventspili"},
{"title": "Torņakalnā atrasts miris cilvēks ar miesas bojājumiem; policija sāk kriminālprocesu", "category": "Kriminālziņas", "body": "Trešdien, 28. jūnijā, Rīgā Torņakalnā atrasts miris cilvēks ar miesas bojājumiem, portālu \"Delfi\" informēja  Valsts policijas  (VP) pārstāve Gita Gžibovska. Saistībā ar notikušo ir uzsākts kriminālprocess pēc Krimināllikuma 125. panta trešās daļas. Notikuma dēļ policija regulē satiksmi uz viadukta Altonavas ielā. Šobrīd notikuma vietā strādā policija, tiks nozīmētas ekspertīzes nāves cēloņa noteikšanai, un policija skaidro notikušā apstākļus. Par tīša smaga miesas bojājuma nodarīšanu, kas vainīgā neuzmanības dēļ bijis par iemeslu cietušā nāvei, vai par tīša smaga miesas bojājuma nodarīšanu, ja to izdarījusi organizēta grupa, Krimināllikms paredz sodu ar brīvības atņemšanu uz laiku no trim līdz piecpadsmit gadiem, konfiscējot mantu vai bez mantas konfiskācijas, un ar probācijas uzraudzību uz laiku līdz trim gadiem vai bez tās.", "link": "https://www.delfi.lv/161/criminal/55703896/tornakalna-atrasts-miris-cilveks-ar-miesas-bojajumiem-policija-sak-kriminalprocesu"},
{"title": "Vīrietis Latgales priekšpilsētā draud uzspridzināt granātu; likumsargi pie viņa atrod narkotikas", "category": "Kriminālziņas", "body": "Otrdien, 27. jūnijā, Valsts policijā (VP) tika saņemta informācija no  Rīgas pašvaldības policijas  (RPP) darbiniekiem par to, ka kāds vīrietis, atrodoties savā dzīvoklī Rīgas Latgales priekšpilsētā, likumsargiem draud, ka viņam ir sprādzienbīstams priekšmets un viņš to izmantos, ja kāds mēģinās tikt iekšā dzīvoklī, portāls \"Delfi\" uzzināja policijā. Sākotnēji RPP darbinieki izsaukumu uz šo dzīvokli saņēma par skaļu trokšņošanu un konfliktu starp kādu vīrieti un sievieti. Ierodoties adresē, policisti pie durvīm izdzirdēja minēto vīrieti, kurš apgalvoja, ka viņam ir granāta un viņš to uzspridzinās, ja kāds vērs vaļā viņa dzīvokļa durvis. Informācija par notiekošo nekavējoties tika nodota VP un notikuma vietā ieradās VP Speciālo uzdevumu bataljons, pretterorisma vienība “Omega”, pārrunu vedējs un VP Rīgas Austrumu pārvaldes darbinieki. Tāpat no ēkas kāpņutelpas dzīvokļiem drošības nolūkā tika evakuēti iedzīvotāji. Sākotnēji ar vīrieti tika veiktas pārrunas, lai mierīgi atrisinātu radušos situāciju, taču, saprotot, ka pārrunas nevainagosies ar panākumiem, tika pieņemts lēmums uzlauzt dzīvokļa durvis, kas arī izdarīts. Likumsargi minēto vīrieti aizturēja. Viņš dzimis 1993. gadā un jau iepriekš nonācis policijas redzeslokā saistībā ar narkotisko vielu nelikumīgu apriti. Tāpat dzīvoklī atradās vīrieša dzīvesbiedre, kura notikušajā nav cietusi. Īsi pirms policistu iekļūšanas īpašumā, vīrietis pa dzīvokļa logu izmeta vairākus plastikāta maisiņus ar, iespējams, narkotiskām vielām. Tie tika atrasti un nogādāti ekspertīzes veikšanai, lai noteiktu tur esošās vielas sastāvu un svaru, norāda policijā. Veicot kratīšanu dzīvoklī, likumsargi sprādzienbīstamus priekšmetus neatrada, taču tur tika atrastas un izņemtas, iespējams, vēl narkotiskās vielas, kurām arī nozīmēta ekspertīze. Vīrietis tika aizturēts un nogādāts Rīgas psihiatrijas un narkoloģijas centrā. Saistībā ar notikušo uzsākts kriminālprocess pēc Krimināllikuma 253. panta pirmās daļas – par narkotisko vai psihotropo vielu neatļautu iegādāšanos, glabāšanu, pārvadāšanu vai pārsūtīšanu bez nolūka tās realizēt. Par šādu noziegumu soda ar brīvības atņemšanu uz laiku līdz trim gadiem vai ar īslaicīgu brīvības atņemšanu, vai ar probācijas uzraudzību, vai ar sabiedrisko darbu, vai ar naudas sodu. Tāpat vīrietim būs jāatbild par nepatiesas informācijas sniegšanu par sprādzienbīstamu priekšmetu.", "link": "https://www.delfi.lv/161/criminal/55704310/virietis-latgales-priekspilseta-draud-uzspridzinat-granatu-likumsargi-pie-vina-atrod-narkotikas"},
{"title": "Video: Rīgā aizdomās par marihuānas tirgošanu aiztur pusaudzi", "category": "Kriminālziņas", "body": "Pirmdien, 7. oktobrī, pulksten 16.25  Rīgas pašvaldības policijas  Videonovērošanas centra darbinieki skvērā pie  Latvijas Nacionālās operas  un baleta ēkas (Opera) pamanīja jauniešu bariņu. Brīdī vērojot kompāniju, kārtības sargi redzēja, kā viens no jauniešiem no somas izvelk maisiņu ar zaļganbrūnu vielu un padižojas vienaudžiem, tādēļ uz notikuma vietu tika nosūtīta tuvākā policijas ekipāža, portāls \"Delfi\" uzzināja policijā. Kamēr ekipāža bija ceļā, videonovērošanas kamerās bija redzams, kā pie jaunieša pieiet kāda meitene un apmaiņā pret naudu paņem vienu no maisiņiem. Autopatruļas ierašanās brīdī iespējamā pircēja diemžēl jau bija pametusi notikuma vietu un tuvākajā apkārtnē nebija manāma, tādēļ kārtības sargi devās pie iespējamā tirgotāja. Pēc videonovērošanas centra darbinieku norādēm kārtības sargi jaunieša penālī atrada trīs maisiņus zaļganbrūnas augu izcelsmes vielas. 16 gadus vecais penāļa īpašnieks atzina, ka tā esot marihuāna un teicās atradis to kādā Purvciema parkā. Tāpat jaunietis atzina, ka iepriekš netālu no Operas vienu maisiņu pārdevis. Vienlaikus tika pārbaudīti arī pārējie jaunieši, taču pie viņiem narkotiskās vielas netika atrastas. Tāpat arī nekas neliecināja, ka pārējie jaunieši būtu narkotisko vielu reibumā. Iespējamais pārkāpējs nogādāts Valsts policijā turpmāko procesuālo darbību veikšanai.", "link": "https://www.delfi.lv/161/criminal/51530749/video-riga-aizdomas-par-marihuanas-tirgosanu-aiztur-pusaudzi"},
{"title": "VID aiztur Ieslodzījuma vietu pārvaldes apsargu – narkotiku kontrabandistu", "category": "Kriminālziņas", "body": "Šā gada septembrī Valsts ieņēmumu dienesta ( VID ) Nodokļu un muitas policijas pārvalde uzsāka kriminālprocesu par narkotisko vielu kontrabandu pasta sūtījumā pret 1989. gadā dzimušu Latvijas pilsoni, kurš strādā Ieslodzījuma vietu pārvaldē, portāls \"Delfi\" uzzināja VID. VAS „Latvijas pasts\" Lidostas vēstuļu šķirošanas daļā kādā sūtījumā no Lielbritānijas septembrī tika konstatētas iespējamās narkotiskās vielas – zaļganbrūnas krāsas augu valsts izcelsmes masa un gaišas krāsas kristāliska viela. Tika uzsākts kriminālprocess pēc Krimināllikuma 190.  panta pirmajā daļā paredzētā noziedzīgā nodarījuma pazīmēm – par iespējamu narkotisku, psihotropu vielu vai prekursoru pārvietošanu pāri Latvijas valsts robežai, kas veikta nelikumīgā veidā. Izņemtajām vielām noteikta ķīmiskā ekspertīze, kas apstiprināja, ka pasta sūtījumā atradās marihuāna un amfetamīns.  Kriminālprocesa ietvaros speciālo izmeklēšanas darbību rezultātā tika aizturēta persona, kura pēc minētā pasta sūtījuma bija ieradusies kādā \"Latvijas Pasta\" nodaļā. Veicot kratīšanu aizturētās personas dzīvesvietā, tika izņemti vairāki iepakojumi, kuros, iespējams, atradās narkotiskās vielas, iesākta cigarete, kurā, iespējams, atradās apdegusi marihuāna, marihuānas smēķēšanas ierīce, paštaisīta pīpe un citi priekšmeti marihuānas sagatavošanai un lietošanai. Precīzs personas dzīvesvietā izņemto narkotisko vielu daudzums tiks noteikts ekspertīzē. Persona ir atzīta par aizdomās turēto par narkotisko vielu kontrabandas faktu. Aizdomās turētājai personai ir piemēroti drošības līdzekļi, kas nav saistīti ar brīvības atņemšanu. VID atgādina: ir svarīgi apzināties, ka pasta sūtījumi tiek kontrolēti un uz tiem attiecas visi normatīvajos aktos noteiktie ierobežojumi un aizliegumi preču un priekšmetu pārvietošanai pāri valsts robežai. Narkotisko vielu kontrabanda ir smags vai sevišķi smags noziegums, par ko paredzēta kriminālatbildība un sods ar brīvības atņemšanu uz laiku līdz divpadsmit gadiem, konfiscējot mantu vai bez mantas konfiskācijas, un ar probācijas uzraudzību uz laiku līdz trim gadiem, atņemot tiesības uz noteiktu vai visu veidu komercdarbību vai uz noteiktu nodarbošanos vai tiesības ieņemt noteiktu amatu uz laiku līdz pieciem gadiem. Tādēļ katram iedzīvotājam, jo īpaši jauniešiem, ir jāapzinās neapdomātās rīcības sekas, pasūtot un saņemot šādus pasta sūtījumus, vieglprātīgi paļaujoties uz iespēju palikt nenotvertam un nesodītam.", "link": "https://www.delfi.lv/161/criminal/51538205/vid-aiztur-ieslodzijuma-vietu-parvaldes-apsargu-narkotiku-kontrabandistu"},
{"title": "Mašīnai ieripojot Daugavā, Jēkabpilī bojā gājuši divi cilvēki", "category": "Kriminālziņas", "body": "Trešdienas vakarā  Valsts ugunsdzēsības un glābšanas dienests  ( VUGD ) saņēma izsaukumu uz  Jēkabpils  novada Sēlpils pagastu, kur vieglā automašīna ieripojusi Daugavā.  Ugunsdzēsēji  no automašīnas salona atbrīvoja divus cilvēkus, kurus nogādāja krastā pie  NMPD  mediķiem, kuri konstatēja cilvēku nāvi, portālu \"Delfi\" informēja glābšanas dienestā. Notikuma vietā no nogrimušās automašīnas notika degvielas noplūde, tādēļ glābēji, lai ierobežotu to, uzstādīja absorbējošās bonas 15 metru garumā. Tāpat vakarā  Aizkraukles  novada Skrīveru pagastā no Daugavas tika izcelts bojāgājis cilvēks, kurš nodots  Valsts policijas  darbiniekiem. Arī  Ventspils  novadā no Užavas upes izcelts cilvēks, kuram NMPD mediķi konstatēja nāvi. Ceturtdienas rītā glābēji devās uz  Olaines  novada Olaini, kur daļēji, iespējams, nepareizas gāzes balona ekspluatācijas dēļ, sprādziena rezultātā sagruvusi vienstāva dzīvojamā māja un dega matracis. Ugunsdzēsēji no ēkas izglāba vienu cilvēku, kurš nodots mediķiem. Notikuma vietā strādā 20 glābēji. Šobrīd darbs turpinās. Vēlā vakarā tika saņemts izsaukums uz Augusta Deglava ielu Rīgā, kur vienstāva sabiedriskās ēkas atkritumu tvertnē dega atkritumi. Pirms glābēju ierašanās no ēkas evakuējās trīs cilvēki. Degšana tika likvidēta pirms VUGD ierašanās. Pirms pulksten 15 glābēji saņēma izsaukumu uz Republikas ielu Liepājā, kur applūdušas kanalizācijas dēļ četrstāvu dzīvojamās mājas pagrabstāvā esošajā veikalā applūda telpas. Tajās atradās trīs cilvēki. Ugunsdzēsēji palīdzēja no applūdušā pagraba izkļūt diviem cilvēkiem, bet vēl viens ārā izkļuva saviem spēkiem. Visi trīs tika nodoti Neatliekamās medicīniskās palīdzības dienesta mediķiem. Aizvadītajā diennaktī glābēji steidzās arī uz izsaukumiem, kuros dega vieglā automašīna, koka paletes un makulatūra, trīs gadījumos bez uzraudzības atstāts piededzis ēdiens, šķūņa ārsiena, divi elektrības stabi, vads, grīda, meža zemsedze, sausā zāle, krūmi, koki un septiņos gadījumos atkritumi. Kopumā aizvadītajā diennaktī VUGD saņēma 79 izsaukumus – 26 uz ugunsgrēku dzēšanu, tai skaitā četrus uz meža ugunsgrēku dzēšanu, 41 uz glābšanas darbiem, bet 12 izsaukumi bija maldinājumi.", "link": "https://www.delfi.lv/161/criminal/55705610/masinai-ieripojot-daugava-jekabpili-boja-gajusi-divi-cilveki"},
{"title": "'Mani ietērpa kā Hanibalu Lekteru un atveda uz Igauniju.' Narkobarona Jevgeņija Birina skaistās dzīves gals", "category": "Kriminālziņas", "body": "2014. gads Latvijas sportistiem bija padevies īpaši veiksmīgs. Skeletonists  Martins Dukurs  no Sočiem atgriezās ar olimpisko sudraba medaļu. Zemgum Girgensonam, kurš pirms gada  NHL  draftā tika izvēlēts ar Latvijas vēsturē augstāko kārtas numuru, izdevās izcila debija. Tenisists  Ernests Gulbis  spēlēja \" French Open \" pusfinālā.  Māris Štrombergs  – divkārtējais olimpiskais čempions BMX – savām trofejām pievienoja Eiropas čempionāta zelta medaļu. Tādu pašu balvu izcīnīja arī biatlonists  Andrejs Rastorgujevs , kam tā bija labākā sezona karjerā. Tomēr neviens no viņiem neieguva gada balvu sportā par cīņas gribu. Šis tituls tika 35 gadus vecajam miljonāram, mecenātam un sporta amatierim Jevgeņijam Birinam (šobrīd viņam ir 43). Viņa neticamais cīņas spars triatlonā un vēl neparastākā pieredze, iekarojot pasaules augstākās virsotnes, bija iespaidojis spēcīgāk nekā valsts vadošo sportistu izcīnītās medaļas. Astoņarpus gadus pēc prestižā titula iegūšanas Birins Tallinā stājās Harju apgabaltiesas priekšā un noklausījās tiesneses Līnas Pohlakas spriedumu, kurā tika teikts, ka Birins ir narkobarons ar starptautiskiem sakariem. Apsūdzētais negribīgi pieņēma viņam piespriesto sodu: brīvības atņemšanu uz 13 gadiem. Spriedums nebija nekas negaidīts. Nedēļu pirms tiesas sēdes,  Tallinas  cietumā tērzējot ar \"Eesti Ekspress\" žurnālistu, Birins jau nojauta, ka dzīves ceļš ved viņu aiz restēm. Cita starpā viņš pastāstīja, kā cilvēks, kurš izveidojis simtiem miljonu eiro vērtu biznesu, kļuva par miljonu atmazgātāju pasaules galvenajiem noziedzniekiem, un kā, pēc Birina vārdiem, viņš tagad tiek sodīts par klientu noziegumiem. Turpmākais ir paša Birina versija par to, kā viņš nonācis aiz restēm. Tā krietni atšķiras no prokuratūras redzējuma. Birina dzīve sākās dažus simtus kilometru uz dienvidiem no vietas, kur viņš dzīvo tagad – Tallinas cietuma", "link": "https://www.delfi.lv/161/criminal/55700878/mani-ieterpa-ka-hanibalu-lekteru-un-atveda-uz-igauniju-narkobarona-jevgenija-birina-skaistas-dzives-gals"},
{"title": "Uzbraucot šķērslim, gājis bojā motociklists", "category": "Kriminālziņas", "body": "Aizvadītajā diennaktī Latvijā reģistrēti 149 ceļu satiksmes negadījumi, tajos cietusi 21 personas un viena gājusi bojā, ziņo  Valsts policija . Vakar, 29. jūnijā, pulksten 22.18 Rīgā, Raņķa dambī, motocikla CBR vadītājs nobrauca no ceļa braucamās daļas un uzbrauca šķērslim – ceļa nožogojumam.  Ceļu satiksmes  negadījumā bojā gāja motocikla vadītājs. Valsts policija skaidro negadījuma apstākļus. Kopumā aizvadītājā diennaktī ceļu satiksmes jomā pieņemti 503 administratīvo pārkāpumu lēmumi, tajā skaitā 253 par ātruma pārsniegšanu un seši par agresīvu braukšanu. Savukārt par transportlīdzekļa vadīšanu alkohola reibumā sākti trīs administratīvo pārkāpumu procesi un četri kriminālprocesi. Tāpat Valsts policija ziņo, ka notikusi viena automašīnas zādzība un divas zādzības no mājokļa.", "link": "https://www.delfi.lv/161/criminal/55709018/uzbraucot-skerslim-gajis-boja-motociklists"},
{"title": "'Europol' sadarbībā ar VP banānu kastēs ārzemēs atklāj 6,5 tonnas kokaīna", "category": "Kriminālziņas", "body": "\"Europol\" sadarbībā ar Latvijas Valsts policiju (VP) un  Spānijas  varasiestādēm vairākās vietās Spānijā un Kolumbijā atrada 6,5 tonnas kokaīna 223 miljonu eiro vērtībā, portāls \"Delfi\" noskaidroja \"Europol\". VP portālam \"Delfi\" apstiprina, ka  Valsts policija  šajā izmeklēšanā, kas sākta 2022. gada oktobrī, sniedza būtisku atbalstu un strādāja ciešā sadarbībā ar Eiropola un Spānijas kolēģiem, tomēr, ņemot vērā faktu, ka izmeklēšanu neveic, plašāk Latvijas iesaisti un kopējo situāciju nekomentē. Kā vēsta \"Europol,\" kopumā veiktas astoņas kratīšanas Kolumbijā un Spānijā, veikti 13 aresti – arestētas gan 6,5 tonnas kokaīna, gan automašīnas, luksusa klases rokaspulksteņi un 1,5 miljoni eiro skaidrā naudā. Narkotiku tīkla līderis uzskatāms par vienu no Spānijas lielākajiem narkotiku dīleriem. Šis dīleris, atrodoties Spānijas pilsētā Malagā, vadīja liela mēroga narkotiku biznesu, pārvedot narkotiku kontrabandu no  Ekvadoras  un  Kolumbijas  uz  Eiropas  Savienību. Kā vēsta \"Europol,\" viņš ar uzņēmuma starpniecību atmazgājis nelikumīgus īpašumus, vienlaikus arī mēģinājis korumpēt valsts amatpersonas. Portāls \"Delfi\" iepriekš vēstīja, ka 2021. gada nogalē Latvijā veikalā nogādātas banānu kastes, k urās iekšā atrasti 168 kilogrami kokaīna . VP gan norāda, ka šie gadījumi nav savstarpēji saistīti. Kā vēstīts Valsts policijas mājaslapā, Eiropola (Europol) pirmsākumi meklējami 1992. gada 7. februārī, kad tā izveidošanu apstiprināja Māstrihtas līgumā par  Eiropas  Savienību. Eiropols savu mītni izvietoja Hāgā, Nīderlandē, un 1994. gada 3. janvārī, dibinot Eiropola Narkotiku apkarošanas vienību (EDU), tā primārais un galvenais uzdevums bija cīņa ar narkotisko vielu nelegālu apriti  Eiropas Savienības  teritorijā. Pakāpeniski Eiropola kompetencē pievienojās cīņa ar citām organizētās noziedzības formām.", "link": "https://www.delfi.lv/161/criminal/55710876/europol-sadarbiba-ar-vp-bananu-kastes-arzemes-atklaj-6-5-tonnas-kokaina"},
{"title": "Narkotikas pasta sūtījumos pērn atklātas teju deviņas reizes biežāk", "category": "Kriminālziņas", "body": "Pēdējā  laikā būtiski audzis muitnieku atklāto narkotiku daudzums \"Latvijas Pastā\" saņemtajos sūtījumos. Pērn tie bijuši 592 gadījumi jeb 12% no valstī kopumā izņemtajiem vairāk nekā 1000 kilogramiem narkotiku, un tas ir teju deviņas reizes vairāk nekā 2014. gadā fiksētie 67 sūtījumi. Šogad divos mēnešos konstatēts jau 101 gadījums, svētdien vēstī raidījums \"LNT Ziņu TOP 10\". Katru dienu muita pārbauda visus sūtījumus, kas ienāk no trešajām valstīm, kā arī aizdomīgos sūtījumus no  Eiropas Savienības  (ES) valstīm. Ko aizdomīgu suņi visbiežāk saož Lielbritānijas, Vācijas un visvairāk - Nīderlandes vēstulēs, pakās un sīkpakās, atklāj raidījums. Pārbaudot sūtījumus rentgenaparātā un aizdomu gadījumā tos atverot, var atklāt gan marihuānu, ekstazī, amfetamīnus un dažādu ķīmisko vielu jaunos maisījumus. \"Sūtījumos šīs ievietotās vielas tiek slēptas dažādos priekšmetos, dažādos apģērba gabalos, piemēram, mēs esam konstatējuši arī apavos. Jakās aiz oderēm ir slēptas šīs vielas. Attiecīgi specifiski iepakotas - folijos, plastikāta maisiņos, kas attiecīgi nelaiž gaisu cauri. Tiek slēpts ar dažādām smaržām, piemēram, kafijas smarža, tiek piebērtas dažādas citas vielas, droši vien ar mērķi, lai nevarētu suņi atrast, lai noslēptu šo aromātu,\" raidījumam atklāj Valsts ieņēmumu dienesta ( VID ) Muitas kontroles punktu pārstāvis Jorens Grīntāls. Arī mēģinājumi paslēpt šīs vielas katlos ar dubultajiem dibeniem un vakuumā izrādījušies neveiksmīgi. Narkotiku ieplūšanu valstī, izmantojot privātus sūtījumus vai interneta pasūtījumus, pasta speciālisti skaidro ar drošības sajūtu - vainīgo grūtāk atrast. Nelegālo vielu sūtītāji pārsvarā ir ārzemnieki. Savukārt kā saņēmējus norāda dažādas adreses - dzīvokļus, mājas, arī pasta filiāles, kur saņēmējam jāierodas. Pārsvarā saņēmēji ar šīm adresēm nav juridiski saistīti, taču viņiem ir iespēja tām piekļūt. Piemēram, atklāts gadījums, kad 17 gadus vecs jaunietis vasarā pasūtījis narkotikas uz vecāsmātes dzīvokli, kamēr viņa atradās laukos, ziņo raidījums. Raidījums vēstī, ka VID Muitas policija sākusi gandrīz 600 kriminālprocesus, bet pērn tikai divi nonākuši līdz prokuratūrai. 2014. gadā - tikai viens. VID Muitas policija to skaidrojusi ar lielajiem resursiem, kas nepieciešami, lai šos gadījumus izmeklētu. Pasūtītājus atrast ir sarežģīti. Vairumā gadījumu tās ir privātpersonas, kas pasūta narkotikas privātām vajadzībām. Retāk izmeklēšana aizved līdz organizētai grupai, vēstī LNT raidījums.", "link": "https://www.delfi.lv/161/criminal/47209621/narkotikas-pasta-sutijumos-pern-atklatas-teju-devinas-reizes-biezak"},
{"title": "Vīrieti tiesās par militāro objektu izspiegošanu", "category": "Kriminālziņas", "body": "Saskaņā ar lēmumu par krimināllietas nodošanu tiesai apsūdzētais vīrietis ilgstoši sadarbojās ar kādas ārvalsts militāro izlūkdienestu, tā uzdevumā sniedzot tam ziņas. Proti, apsūdzētais nelikumīgi vāca militāra rakstura ziņas un ziņas par infrastruktūras objektiem, pēc kā tās nodeva ārvalsts izlūkdienesta rīcībā. Tādējādi apsūdzētais radīja apdraudējumu Latvijas drošības interesēm, tostarp valsts iekšējai drošībai un valsts aizsardzības spējām. Portāls \"Delfi\" noskaidroja, ka kriminālprocesu izmeklēja  Valsts drošības dienests  (VDD). Prokurors apsūdzēto vīrieti pie kriminālatbildības saucis pēc Krimināllikuma 85. panta pirmās daļas. Minētais pants paredz līdz pat desmit gadiem ilgu cietumsodu. Lieta izskatīšanai nodota Rīgas pilsētas Vidzemes priekšpilsētas tiesai.", "link": "https://www.delfi.lv/161/criminal/54269022/virieti-tiesas-par-militaro-objektu-izspiegosanu"},
{"title": "Policija meklē bezvēsts prombūtnē esošo Andreju Primaku", "category": "Kriminālziņas", "body": "Vīrietis bija ģērbies tumši sarkanā sporta jakā, tumšā T-kreklā, pelēkos šortos, līdzi paņemta gaiši zaļa mugursoma, kājās melni ar sarkanu sporta apavi. Uz rokas skorpiona tetovējums, brūce uz kakla. Valsts policija  aicina aplūkot vīrieša fotogrāfiju un atsaukties ikvienu, kuram ir informācija par viņa atrašanās vietu, zvanot Valsts policijai pa tālruņa numuru 67085980 vai 110.", "link": "https://www.delfi.lv/161/criminal/55713594/policija-mekle-bezvests-prombutne-esoso-andreju-primaku"},
{"title": "Sestdien noslīkuši pieci cilvēki", "category": "Kriminālziņas", "body": "Sestdien noslīkuši pieci cilvēki, informēja Valsts ugunsdzēsība un glābšanas dienestā ( VUGD ). Vakar īsi pirms pulksten diviem saņemts izsaukums Dienvidkurzemes novada Nīcas pagastā, kur jūrā slīkst cilvēks. Pirms VUGD ierašanās cilvēku no ūdenstilpes izcēla Valsts policijas nodarbinātie. Neatliekamās medicīniskās palīdzības dienesta ( NMPD ) mediķi konstatēja cilvēka nāvi. Sestdien pulksten 17.25 ugunsdzēsēji glābēji steidzās uz Ādažu novada  Carnikavas  pagastu, kur peldēt bija devušies četri cilvēki, bet saviem spēkiem netika krastā. Vienam cilvēkam izdevās izpeldēt krastā, bet trīs cilvēki gāja bojā un NMPD mediķi viņiem konstatēja nāvi. Savukārt Limbažu novada Ainažos vakar no ūdenstilpes izcelts bojāgājušais, kurš nodots Valsts policijas darbiniekiem. VUGD brīdina, ka jūrā un līcī apstākļi ir ļoti dažādi un mainīgi, ko ietekmē tā brīža vēja stiprums un vēja virziens, kā arī citi specifiski apstākļi. VUGD aicina iedzīvotājus būt ļoti uzmanīgiem, dodoties peldēt. Ja jūrā ir lieli viļņi, tad jārēķinās, ka var veidoties spēcīga zemūdens straume, kas, cilvēkam pašam to nemanot, viņu ievelk dziļumā un tālāk no krasta. Atrašanās tālu no krasta ir bīstama, tāpēc ļoti svarīgi, dodoties peldēties jebkurā ūdenstilpē, ir nepeldēt tālu no krasta un izvērtēt savus spēkus. Šogad no ūdenstilpēm VUGD izcēlis jau 69 bojāgājušos, 26 no tiem peldsezonā, kas sākās 15.maijā.", "link": "https://www.delfi.lv/161/criminal/55714368/sestdien-noslikusi-pieci-cilveki"},
{"title": "Par braukšanu reibumā svētdien sāktas 12 lietvedības", "category": "Kriminālziņas", "body": "Par transportlīdzekļa vadīšanu alkohola reibumā svētdien uzsākti pieci administratīvo pārkāpumu procesi un septiņi kriminālprocesi, liecina  Valsts policijas  (VP) apkopotā statistika. Četri kriminālprocesi sākti Rīgā, vēl pa vienam Zemgalē, Kurzemē un Latgalē. Aizvadītajā diennaktī valstī reģistrēti 55 ceļu satiksmes negadījumi, tajos cietuši astoņi cilvēki. Kopumā ceļu satiksmes jomā pieņemts 451 administratīvo pārkāpumu lēmums, tajā skaitā 237 par ātruma pārsniegšanu un seši par agresīvu braukšanu.", "link": "https://www.delfi.lv/161/criminal/55715748/par-brauksanu-reibuma-svetdien-saktas-12-lietvedibas"},
{"title": "Brīvdienas aizvadītas traģiski – no ūdenstilpēm izcelti septiņi bojāgājušie", "category": "Kriminālziņas", "body": "Saistībā ar atpūtu uz ūdens aizvadītā nedēļas nogale aizvadīta traģiski, secina  Valsts ugunsdzēsības un glābšanas dienests  ( VUGD ) – no ūdenstilpēm izcelti septiņi bojāgājušie. Piektdien Baldonē saņemts izsaukums, kur dīķī devies peldēt cilvēks, bet krastā nav iznācis.  Ugunsdzēsēji  ūdenslīdēji pārmeklēja dīķi un atrada cilvēku, kuram  NMPD  mediķi konstatēja nāvi. Sestdien īsi pirms pulksten diviem saņemts izsaukums  Dienvidkurzemes  novada Nīcas pagastā, kur jūrā slīkst cilvēks. Pirms VUGD ierašanās cilvēku no ūdenstilpes izcēla  Valsts policijas  nodarbinātie. NMPD mediķi konstatēja cilvēka nāvi. Limbažu novada Ainažos no ūdenstilpes izcelts bojāgājušais, kurš nodots Valsts policijas darbiniekiem. Kā portāls “Delfi” vēstīja, sestdien glābēji steidzās uz Ādažu novada  Carnikavas  pagastu, kur peldēt devušies četri cilvēki, bet saviem spēkiem netiek krastā. Vienam cilvēkam izdevās izpeldēt krastā, bet  trīs cilvēki gāja bojā. Svētdien pēc astoņiem no rīta tika saņemts izsaukums uz Preiļu novada  Aglonas  pagastu, kur glābēji no ezera izcēla bojāgājušo, kuru nodeva Valsts policijas darbiniekiem. Šogad no ūdenstilpēm VUGD izcēlis jau 70 bojāgājušos, 26 no tiem peldsezonā, kas sākās 15. maijā. Tāpat nedēļas nogalē glābēji devās uz ugunsgrēku dzēšanu. Sestdienas vakarā ugunsdzēsēji saņēma izsaukumu uz Melīdas ielu Rīgā, kur piecstāvu dzīvojamās mājas otrajā stāvā dega bez uzraudzības atstāts piededzis ēdiens. Ugunsgrēkā cieta viens cilvēks, kurš nodots NMPD mediķiem. Glābēji steidzās uz Cēsu novada Drabešu pagastu, kur noticis ceļu satiksmes negadījums. Notikuma vietā konstatēts, ka vieglā automašīna iebraukusi grāvī. Ugunsdzēsēji glābēji, izmantojot hidrauliskos instrumentus, atbrīvoja trīs cilvēkus, kurus nodeva NMPD. Piektdien glābēji steidzās uz  Salaspils  pagastu, kur noliktavā notikusi slāpekļskābes noplūde no tvertnes. Ugunsdzēsēji ķīmiskajos aizsargtērpos, izmantojot absorbentu, savāca noplūdušo vielu un veica vielas pārsūknēšanu hermētiskā tvertnē. Notikuma vietā tika izveidota atsārņošanas vieta, kā arī operatīvais štābs, kurā iekļauti Valsts vides dienesta pārstāvji, NMPD un uzņēmuma pārstāvji. Pirms VUGD ierašanās no ēkas evakuējās 52 cilvēki. Notikuma vietā strādāja 18 glābēji ar sešiem specializētajiem transportlīdzekļiem, no kuriem divi bija ķīmijas automobiļi. Pulksten 23.35 VUGD darbu notikuma vietā pabeidza. VUGD steidzās uz Limbažu novada Liepupes pagastu, kur noticis ceļu satiksmes negadījums. Notikuma vietā bija notikusi divu vieglo automašīnu sadursme. Ugunsdzēsēji, izmantojot hidrauliskos instrumentus, atbrīvoja vienu cilvēku, kuru nodeva NMPD mediķiem. Pirms VUGD ierašanās no automašīnām bija izkļuvuši trīs cilvēki. Vēl glābēji bija nepieciešami arī sestdien, kur ugunsdzēsēji saņēma izsaukumu uz  Ventspils  novada Ances pagastu, kur mežā apmaldījies cilvēks. Izmantojot autocisternas gaismas un skaņas signālus, cilvēkam norādīts pareizais virziens izejai no meža. Pēc 30 minūtēm darbs notikuma vietā noslēdzās. Aizvadītajā diennaktī VUGD saņēma 163 izsaukumus – 51 uz ugunsgrēku dzēšanu, tai skaitā trīs uz meža ugunsgrēku dzēšanu, 83 uz glābšanas darbiem, bet 29 izsaukumi bija maldinājumi.", "link": "https://www.delfi.lv/161/criminal/55715954/brivdienas-aizvaditas-tragiski-no-udenstilpem-izcelti-septini-bojagajusie"},
{"title": "VP izskatīs Kandavas 'pansionāta' iespējamos pārkāpumus", "category": "Kriminālziņas", "body": "Valsts policija  (VP) informējusi tiesībsargu, ka tā uzsāks resorisko pārbaudi saistībā ar tiesībsarga lūgumu izvērtēt iespējamos likumpārkāpumus  Kandavas  speciālajā pansijā, portālu \"Delfi\" informēja Tiesībsarga birojā. Par pārbaudes rezultātiem likumsargi ziņos atsevišķi. Jūnijā tiesībsargs vērsa atbildīgo iestāžu uzmanību, ka Kandavas un Tukuma Sociālo dienestu atbildīgās amatpersonas ilgstoši ievietojošas seniorus un cilvēkus ar funkcionāliem traucējumiem iestādē, kas sniedz ilgstošas sociālās aprūpes un sociālās rehabilitācijas institūcijai līdzīgus pakalpojumus, taču tas nav reģistrēts likumā noteiktajā kārtībā un neatbilst minimālajām prasībām, kādas jānodrošina šādās institūcijās. Tiesībsarga biroja darbinieki bez brīdinājuma apmeklēja minēto pansiju, taču tās vadība nevarēja uzrādīt nevienu oficiālu dokumentu, kas apliecinātu pansijā sniegto pakalpojumu likumību un atbilstību tam, ka šāds pakalpojums šiem cilvēkiem ilgtermiņā ir nepieciešams un atbilst viņu vajadzībām. Tiesībsargs ir lietas kursā par Tukuma novada pašvaldības medijiem pausto informāciju, kurā tā noliedz tiesībsarga konstatētos pārkāpumus. Tiesībsargs atkārtoti atgādina – sociālos pakalpojumus drīkst sniegt tikai tāds pakalpojumu sniedzējs, kas ir reģistrēts sociālo pakalpojumu sniedzēju reģistrā un šādu pakalpojumu sniegšana ir tā pamatdarbība. Kandavas pansija nav reģistrēta  Labklājības ministrijas  sociālo pakalpojumu sniedzēju reģistrā un par tās pastāvēšanu oficiāli nav informētas atbildīgās valsts pārvaldes iestādes, norāda Tiesībsarga birojā. Šo iestāžu uzdevums ir nepieļaut pretlikumīgu rīcību un cilvēku veselības un dzīvības apdraudējumus, regulāri uzraugot normatīvo aktu izpildi. Vēl vairāk – Tukuma novada dome par pārkāpumu zināja jau iepriekš – administratīvi teritoriālās reformas ietvaros 2021. gadā tā bija pārņēmusi pansiju no Kandavas sociālā dienesta un jau tajā brīdī secināja, ka sniegtais pakalpojums vairāku gadu laikā nav bijis reģistrēts un neatbilst likumdošanā noteiktajām prasībām, informē Tiesībsargs.", "link": "https://www.delfi.lv/161/criminal/55715974/vp-izskatis-kandavas-pansionata-iespejamos-parkapumus"},
{"title": "Eiropas Prokuratūras kratīšanas veiktas aizdomās par mākslīgiem sadārdzinājumiem piegādēs 'Rīgas satiksmei'", "category": "Kriminālziņas", "body": "Latvijas prokuratūra nesen paziņojumā presei rakstīja, ka kriminālprocess sākts 2021. gada 17. augustā par iespējamu izvairīšanos no nodokļu nomaksas lielā apmērā, nodarot zaudējumus valstij nenomaksāta pievienotās vērtības nodokļa veidā ne mazāk kā 14,9 miljonu eiro apmērā. Atbilstoši EPPO kompetencei kriminālprocess tika pārņemts tās lietvedībā. Pēc prokuratūras paustā, izmeklēšanā iegūtie pierādījumi ļauj uzskatīt, ka atbildīgās amatpersonas veica darbības, lai radītu šķietamību par realizētā projekta izmaksām. Kriminālprocesa materiāli norādot uz iespējamām noziedzīgām darbībām, kas vērstas uz atskaitāmā priekšnodokļa nepamatotu palielināšanu. EPPO paziņojumā detalizētāk minēts, ka runa ir par izmeklēšanu pret pašvaldības uzņēmumu, kas tiek turēts aizdomās par slepenu sadarbību ar privātiem uzņēmumiem, lai mākslīgi palielinātu piegādāto preču un pakalpojumu cenas. Aizdomīgajā shēmā \"uzpūstas\" pašvaldības uzņēmuma darbības izmaksas, tādējādi palielinot atskaitāmos izdevumus un ļaujot uzņēmumam maksāt mazāk nodokļus. Likumsargiem ir aizdomas, ka pirms līgumu parakstīšanas starp izmeklēšanā esošajiem uzņēmumiem aizdomās turamās personas vienojušās par imitētiem darījumiem un mākslīgi uzpūstām cenām. Apkopotie pierādījumi liecina, ka dažas projekta īstenošanas izmaksas faktiski nav radušās un izdevumi tika mākslīgi palielināti. Pirmdien Latvijas pārstāvis Eiropas Prokuratūrā prokurors Gatis Doniks apliecināja, ka minētais pašvaldības uzņēmums ir \" Rīgas satiksme \" un lietā iesaistīti nu jau bijušie \"Rīgas satiksmes\" darbinieki. Konkrētu lietā aizdomās turēto skaitu Doniks neatklāja, jo patreiz vēl notiek izmeklēšanas darbības. \"Rīgas satiksme\" pārstāve Baiba Bartaševiča-Feldmane teica, ka \"Rīgas satiksmē\" EPPO nekādas procesuālās darbības nav veikusi. Lai nākotnē nodrošinātu iespējamo noziedzīgi iegūtas mantas konfiskāciju, kriminālprocesā uzlikts arests nekustamajiem īpašumiem, kuri, iespējams, tika iegādāti par noziedzīgi iegūtajiem līdzekļiem. Kopumā arestēti desmit nekustamie īpašumi ar kopējo vērtību vairāk nekā seši miljoni eiro. Kratīšanas veiktas sadarbībā ar  Korupcijas  novēršanas un apkarošanas biroju un Valsts ieņēmuma dienesta Nodokļu un muitas policijas pārvaldi.", "link": "https://www.delfi.lv/161/criminal/55717988/eiropas-prokuraturas-kratisanas-veiktas-aizdomas-par-maksligiem-sadardzinajumiem-piegades-rigas-satiksmei"},
{"title": "Foto: Čuguna kravās muitnieki atrod 7500 paciņas kontrabandas cigarešu", "category": "Kriminālziņas", "body": "Valsts ieņēmumu dienesta ( VID ) Muitas pārvaldes amatpersonas, veicot kravas vilcienu kontroli uz Latvijas –  Baltkrievijas  robežas, novērsa mēģinājumu nelegāli ievest 150 000 cigaretes jeb 7500 paciņas cigarešu, kuras bija paslēptas čuguna kravās, portālu \"Delfi\" informēja VID. Otrdien, 27. septembrī, Indras muitas kontroles punktā muitas kinologam, ar suni pārbaudot kravas vilcienu, kas iebrauca no Baltkrievijas, radās aizdomas par nedeklarētu preču pārvietošanu vagonos ar čuguna kravu. Muitas amatpersonas kopā ar  Valsts robežsardzes  darbiniekiem veica fizisko kontroli un konstatēja, ka kravā paslēpti iepakojumi ar cigaretēm. Tajos atradās 40 000 cigarešu \"NZ\" (2000 paciņas cigarešu) ar Baltkrievijas Republikas akcīzes nodokļa markām. Arī 24. septembrī Indras MKP, veicot no Baltkrievijas iebraukušā kravas vilciena kontroli, muitas kinologs ar suni atklāja nedeklarētas cigaretes vagonā ar čuguna kravu. Muitas amatpersonas, veicot vilciena vagona padziļināto kontroli, izņēma 30 000 cigarešu \"NZ\" un \"Premjer\" (1500 paciņas cigarešu) ar Baltkrievijas Republikas akcīzes markām. Tajā pašā dienā, 24. septembrī, videonovērošanas un skenēšanas attēlu analīzes rezultātā Indras MKP muitas amatpersonas atklāja kontrabandas cigaretes vēl citā vilciena sastāvā. Veicot fizisko kontroli, muitnieki konstatēja, ka divos vagonos zem čuguna gabalu slāņa noslēpti četrpadsmit iepakojumi ar cigaretēm. Tajos atradās kopumā 80 000 cigarešu \"NZ\" un \"Queen\" jeb 4000 paciņas cigarešu ar Baltkrievijas Republikas akcīzes markām. Muitas kontroles laikā konstatējot noziedzīga nodarījuma pazīmes, lietu materiāli nodoti VID Nodokļu un muitas policijas pārvaldei lēmumu pieņemšanai par kriminālprocesa uzsākšanu.", "link": "https://www.delfi.lv/161/criminal/54787814/foto-cuguna-kravas-muitnieki-atrod-7500-pacinas-kontrabandas-cigaresu"},
{"title": "VDD kriminālvajāšanai nodevis trīs kriminālprocesus par Krievijas agresijas atbalstīšanu", "category": "Kriminālziņas", "body": "Valsts drošības dienests  (VDD) šā gada jūlijā prokuratūrai nosūtījis trīs kriminālprocesu materiālus, rosinot kopumā pret trīs personām uzsākt kriminālvajāšanu par darbībām, kas saistītas ar  Krievijas  agresijas pret Ukrainu un tās iedzīvotājiem atbalstīšanu, portāls \"Delfi\" uzzināja dienestā. Viens kriminālprocess uzsākts saskaņā ar Krimināllikuma 74.1 pantu, proti, par noziegumu pret mieru un kara noziegumu publisku slavināšanu. Persona nonāca VDD redzeslokā neilgi pēc Krievijas bruņoto spēku iebrukuma Ukrainā, jo interneta vidē publicētos komentāros pauda atbalstu Krievijas agresijai pret Ukrainu un tās iedzīvotājiem. Otrs kriminālprocess uzsākts saskaņā ar Krimināllikuma 78. pantu jeb par darbību, kas vērsta uz nacionālā naida un nesaticības izraisīšanu. VDD izmeklēšanas gaitā iegūtā informācija liecina, ka persona uz Ukrainas vēstniecības Latvijā e-pastu sūtījusi vēstules, kurās paudusi klaju neiecietību, naidu un agresiju pret Ukrainas tautu, tajā skaitā vēstniecības personālu. Vēstulēs fiksēts arī vardarbības piedraudējums. Savukārt trešais kriminālprocess uzsākts saskaņā ar Krimināllikuma 77.2 pantu, proti, par bruņota konflikta finansēšanu. VDD izmeklēšanas gaitā iegūtā informācija liecina par personas sniegtu atbalstu finanšu līdzekļu un citu mantu vākšanā, lai tās nodotu Ukrainā notiekošajā karadarbībā iesaistītajiem Krievijas bruņoto spēku karavīriem, kuru darbības ir vērstas pret Ukrainas teritoriālo neaizskaramību un politisko neatkarību. Kopš Krievijas bruņoto spēku iebrukuma Ukrainā VDD kopumā ir uzsācis 22 kriminālprocesus un no  Valsts policijas  (VP) pārņēmis četrus kriminālprocesus, kas saistīti ar Krievijas agresijas atbalstīšanu un naida runu. No minētajiem 26 kriminālprocesiem desmit uzsākti saskaņā ar diviem Krimināllikuma pantiem, proti, par genocīda, noziegumu pret cilvēci un mieru un kara noziegumu publisku slavināšanu un attaisnošanu (Krimināllikuma 74.1 pants) un darbībām, kas vērstas uz nacionālā naida vai nesaticības izraisīšanu (Krimināllikuma 78. pants). Astoņi kriminālprocesi uzsākti pēc Krimināllikuma 74.1 pantā paredzētā noziedzīgā nodarījuma pazīmēm, bet septiņi kriminālprocesi – pēc Krimināllikuma 78. pantā paredzētā noziedzīgā nodarījuma pazīmēm. Savukārt viens kriminālprocess uzsākts saskaņā ar Krimināllikuma 77.2 pantu, t.i., par bruņota konflikta finansēšanu. Līdz šim VDD pirmstiesas izmeklēšanu ir noslēdzis piecos kriminālprocesos, nosūtot izmeklēšanas gaitā iegūtos materiālus prokuratūrai un rosinot pret aizdomās turētajām personām uzsākt kriminālvajāšanu. Savukārt 21 kriminālprocesā pirmstiesas izmeklēšana turpinās, un to ietvaros pašlaik 16 personām ir piemērots aizdomās turētā statuss, savukārt sešām personām – personas, pret kuru uzsākts kriminālprocess, statuss.", "link": "https://www.delfi.lv/161/criminal/54607452/vdd-kriminalvajasanai-nodevis-tris-kriminalprocesus-par-krievijas-agresijas-atbalstisanu"},
{"title": "KNAB pārbauda 'trauksmes cēlēju' bažas par aizsardzības nozares iepirkumiem", "category": "Kriminālziņas", "body": "Korupcijas  novēršanas un apkarošanas birojs ( KNAB ) sācis resorisko pārbaudi par \"trauksmes cēlēju\" paustajām aizdomām aizsardzības nozares iepirkumos, informēja birojā. Iesniegumu saņēma arī  Valsts drošības dienests  (VDD). Dienestā norādīja, ka VDD ir izskatījis minētā iesnieguma saturu, konstatējot, ka tajā ietvertie jautājumi ir piekritīgi KNAB, kam iesniegums jau ticis nosūtīts. Ņemot vērā publiski izskanējušo informāciju par  Aizsardzības ministrijas  (AM) noslēgto līgumu ar uzņēmumu \"Vairog EU\", arī aizsardzības ministrs  Artis Pabriks  (AP) uzdevis Militārās izlūkošanas un drošības dienestam  veikt pārbaudi . 27. septembrī publiskajā telpā izplatīts it kā \"trauksmes cēlēju\" iesniegums  43 minūtes garā video . Tajā pārmests, ka \"Vairog EU\" līdz šim nav sertificējis nevienu munīcijas veidu atbilstoši  NATO  standartiem, turklāt līgums, kura kopējā summa ir 72 miljoni eiro ar iespēju to vēl palielināt un kura ilgums ir uz pieciem gadiem ar iespēju pagarināt vēl uz pieciem, ar šo uzņēmumu noslēgts laikā, kad tas vēl nebija sācis reālu ražošanu, turklāt iegādātās iekārtas jau pēc pirmā gada pārdevis. \"Trauksmes cēlēji\" apgalvojuši, ka munīciju pēc līguma bija jāpiegādā jau 2021. gada beigās, bet \"Vairog EU\" to nespēja izdarīt un panāca, ka piegādes termiņš tiek pagarināts uz gadu. \"Firmas.lv\" informācija liecina, ka 2014. gadā reģistrētais uzņēmums pieder Viktoram Jurim Ozolam un Mārim Ozolam. 2019. gadā uzņēmums apgrozīja 9 030 279 eiro un strādāja ar 3 881 331 eiro peļņu. 2020.gadā uzņēmuma apgrozījums veidoja 145 942 eiro un 345 132 eiro zaudējumi. Pērn apgrozīti 389 385 eiro un strādāts ar 293 012 eiro zaudējumiem.", "link": "https://www.delfi.lv/161/criminal/54835894/knab-parbauda-trauksmes-celeju-bazas-par-aizsardzibas-nozares-iepirkumiem"},
{"title": "Pagājušajā diennaktī avārijās cietuši 23 un bojā gājis viens cilvēks", "category": "Kriminālziņas", "body": "Aizvadītajā diennaktī valstī reģistrēti 118 ceļu satiksmes negadījumi, tajos cietuši 23 cilvēki un viens gājis bojā.  Ceļu satiksmes  negadījums ar bojāgājušo notika Ogres novadā, portālu \"Delfi\" informēja Valsts policijā. 4. jūlijā ap pulksten 4.30 Ogres novadā, Ogresgala pagastā automašīna “ Audi  A6” nobrauca no ceļa braucamās daļas un apgāzās. Ceļu satiksmes negadījumā bojā gāja viena persona. VP skaidro negadījuma apstākļus. Kopumā ceļu satiksmes jomā pieņemti 340 administratīvo pārkāpumu lēmumi, tajā skaitā 154 par ātruma pārsniegšanu un pieci par agresīvu braukšanu. Savukārt par transportlīdzekļa vadīšanu alkohola reibumā uzsākti divi administratīvo pārkāpumu procesi un trīs kriminālprocesi, tāpat ir uzsākts viens kriminālprocess par transportlīdzekļa vadīšanu iespējamā narkotisko vielu iespaidā.", "link": "https://www.delfi.lv/161/criminal/55719872/pagajusaja-diennakti-avarijas-cietusi-23-un-boja-gajis-viens-cilveks"},
{"title": "Policija sākusi kriminālprocesu par trīs cilvēku nāvi jūrā Carnikavā", "category": "Kriminālziņas", "body": "Valsts policija  sākusi kriminālprocesu un nozīmējusi ekspertīzes par trīs cilvēku nāvi jūrā Carnikavā, informēja policijā. Ekspertīzes nozīmētas, lai oficiāli apstiprinātu nāves cēloni. Jau ziņots, ka pagājušajā sestdienā glābēji steidzās uz  Carnikavas  pagastu, kur peldēt bija devušies četri cilvēki, bet saviem spēkiem netika krastā. Vienam cilvēkam izdevās izpeldēt, bet trīs gāja bojā -  mediķi viņiem konstatēja nāvi .", "link": "https://www.delfi.lv/161/criminal/55723044/policija-sakusi-kriminalprocesu-par-tris-cilveku-navi-jura-carnikava"},
{"title": "Tiesa noraida 'Doždj' pieteikumu pret NEPLP par apraides atļaujas anulēšanu", "category": "Kriminālziņas", "body": "Administratīvā rajona tiesa otrdien noraidīja SIA \"TV Rain\" (\"Doždj\") pieteikumu, kurā lūgts atcelt Nacionālās elektronisko plašsaziņas līdzekļu padomes ( NEPLP ) 6. decembra lēmumu par apraides atļaujas anulēšanu, informēja tiesā. Tiesa norādīja, ka izteiksmes brīvību var ierobežot noteiktos gadījumos, piemēram, ja pārkāpj aizliegumu paust aicinājumu, kas apdraud valsts drošību vai sabiedrisko kārtību vai drošību. Tostarp Elektronisko plašsaziņas līdzekļu likuma 26. panta pirmās daļas 7. punkts paredz programmas veidošanas ierobežojumu, proti, programmā nedrīkst ietvert aicinājumu, kas apdraud valsts drošību vai būtiski apdraud sabiedrisko kārtību vai drošību. Tiesa informē, ka NEPLP bija uzsākusi pret pieteicēju vairākus administratīvo pārkāpumu procesus. Šajā lietā centrālais pārkāpums saistīts ar 2022. gada 1. decembra raidījumu, kur \"Doždj\" žurnālists izplatīja informāciju par apstākļiem, kādos dzīvo  Krievijas  mobilizētās personas, kā arī minēja, ka daudziem karavīriem varēja palīdzēt ar aprīkojumu un vienkārši ar elementārām ērtībām frontē. Tiesa norāda, ka jāņem vērā, ka Krievija gan ar starptautiskiem, gan Latvijas lēmumiem ir atzīta par agresorvalsti. Aicinājums atbalstīt agresorvalsts bruņotos spēkus apdraud Latvijas drošību, proti, Latvija ir Krievijas kaimiņvalsts, kas uzsākusi bruņotu konfliktu, iebrūkot citā neatkarīgā valstī Ukrainā. \"Doždj\" ir guvusi plašu atzinību kā Krievijas neatkarīgais medijs, tomēr tas ir tikai viens aspekts. Tiesa uzsver, ka konkrētajā lietā runa ir par raidījumu, kurā izteikts aicinājums atbalstīt, arī materiāli Krievijas bruņotos spēkus, par ko Latvijā draud kriminālatbildība. Šādam izteikumam ir nozīme Latvijas ģeopolitiskajā un vēsturiskajā kontekstā. Sniegtā informācija ir jāvērtē no Latvijas auditorijas skatu punkta - vai pieteicējas sniegtā informācija sader ar demokrātiskas valsts ideju, vārda brīvību un sabiedrības interesēm un šajā gadījumā atbilde ir noliedzoša, skaidro tiesā. Vērtējumā, vai pārkāpums ir būtisks un tā dēļ anulējama licence, tiesa ņēma vērā, ka pret pieteicēju ir ierosinātas citas administratīvā pārkāpuma lietas. Proti, lieta par latviešu valodas celiņa nenodrošināšanu, par ko vēl norit tiesvedība. Vēl cita lieta - par to, ka pieteicēja raidījumos Krievijas armiju dēvēja par \"mūsu armiju\", kas varēja radīt priekšstatu, ka Krievijas bruņotie spēki ir vienoti ar Latvijas bruņotiem spēkiem; kā arī Krimas pussalas iezīmēšanas Krievijas Federācijas sastāvdaļā, kas ir nepatiesa informācija. Tādējādi tika sniegta neobjektīva un neprecīza informācija. Šiem pārkāpumiem bija nozīme, veicot samērīguma izvērtējumu, tie summējas, tādēļ atļaujas anulēšana bija piemērotākais risinājums, atzīmē tiesā. Administratīvās rajona tiesas spriedumu var pārsūdzēt Administratīvajā apgabaltiesā viena mēneša laikā no tā sagatavošanas dienas. \"Doždj\" advokāte Agnese Osīte LETA pauda, ka patlaban vēl nav zināms, vai lēmums tiks pārsūdzēts. Kompānija ar tiesas lēmumu ir iepazinusies un notiek turpmāko darbību izsvēršana. Jau ziņots, ka sākotnēji tiesas sēdē, kas notika 13. jūnijā, pieteikuma autori aicināja lietu izskatīt slēgtā procedūrā, ko pamatoja ar lietas materiālos pieejamo decembra Valsts drošības dienesta (VDD) vēstuli, kurai noteikta ierobežota pieejamība. Tiesa šo prasību noraidīja, uzsverot, ka daļa vēstules jau izskanējusi publiskajā telpā, NEPLP atzinumā un arī VDD gada pārskatā. Pamatojot savu pieteikumu, medija \"TV Rain\" pārstāvošā puse vairākkārt uzsvēra, ka padomes piemērotā apraides atļaujas anulēšana televīzijas programmai bijusi nesamērīgs sods. Cita starpā advokāte Agnese Osīte Ābola pauda, ka apraides anulēšana nav pietiekami pamatota un konstatētie pārkāpumi nesniedz pietiekamu pārliecību par apdraudējumu valsts drošībai, kā to saskata NEPLP. Tāpat pieteikuma iesniedzēji tiesā pauda uzskatu, ka NEPLP lēmuma pieņemšanas procesā nepilnīgi interpretējusi savas vadlīnijas un to darījusi pārāk plaši, balstoties uz pieņēmumiem. Vienlaikus pausts, ka padomes lēmumā par apraides anulēšanu ņemts vērā arī tas, ka \"TV Rain\" par līdzīga veida pārkāpumiem sodīts arī Ukrainā. Advokātu ieskatā, citu valstu piemēri nav pietiekams pamats lēmumiem Latvijas teritorijā. Komentējot latviešu valodas celiņa nenodrošināšanu \"TV Rain\" ēterā, kompānijas pārstāvji sacīja, ka ne šis, ne citi pārkāpumi nav bijuši ļaunprātīgi. Lielākoties tiem par pamatu bijušas tehniskas problēmas, un \"TV Rain\" darījis visu iespējamo, lai ievērotu likumu un normatīvo prasību īstenošanu. Tāpat \"TV Rain\" pārstāvji sacīja, ka, lai arī netika nodrošināts valodas celiņš tiešraidēs, 40% kompānijas satura atkārtojumos pieejami subtitri latviešu valodā. Attiecībā uz komunikācijas problēmām ar NEPLP \"TV Rain\" aizstāvji uzsvēra, ka NEPLP nav norādījusi, ka padomes sēdēs nepieciešams komunicēt latviski, tādēļ tulks tām netika prasīts. Saziņa ar kompāniju arī iepriekš notikusi krievu valodā, un tulka neesamība padomes sēdē bijusi pārpratums. \"TV Rain\" pārstāvji tiesas sēdē pievērsa uzmanību mikroblogošanas vietnei \"Twitter\", kur saistībā ar apraides anulēšanu un konstatētajiem pārkāpumiem daudzkārt viedokļus pauduši medija redaktori, žurnālisti un citas iesaistītās puses, par ko pēc tam arī paustas atvainošanās. Šajā kontekstā tiesas sēdē tika norādīts arī uz NEPLP priekšsēdētāja Ivara Āboliņa paustajiem viedokļiem \"Twitter\", kas izteikti desmit gadus atpakaļ. NEPLP tika pārmests, ka Āboliņam par izteikumiem piedots, kamēr \"TV Rain\" - sodīts. Lietas pieteicēju ieskatā, NEPLP lēmums apdraud vārda brīvību un demokrātijas pamatprincipus. Tāpat advokāti apgalvoja, ka \"TV Rain\" nekad nav atbalstījis Krievijas karadarbību Ukrainā un lēmums par apraides atļaujas anulēšanu ir diskriminējošs. Tikmēr NEPLP Monitoringa departamenta vadītāja Dita Remberga uzsvēra, ka \"TV Rain\", līdzīgi kā citiem medijiem, ir jāievēro likumā un normatīvajos aktos noteiktās normas, kuras kompānija ilgstoši un sistemātiski ignorējusi. Cita starpā \"TV Rain\" ir piešķirta pārrobežu apraides atļauja, kas nosaka virkni specifisku prasību, tostarp latviešu valodas celiņa ieviešanu, lai Latvija nekļūtu par vietu, kur ārvalstu mediji reģistrē savus uzņēmumus un pārraida saturu, kas vietējam patērētājam nav pieejams. Šo prasību \"TV Rain\" nav spējis nodrošināt pusgadu. Remberga arī vairākkārt norādīja, ka skaņu celiņš nav tas pats, kas subtitri, un likumdevēja prasības ir jāievēro neatkarīgi no apstākļiem. Saskaņā ar Rembergas teikto, \"TV Rain\" ir zinājis par ieviešamajām prasībām, kuras kompānija iekļāvusi arī savās iekšējās vadlīnijās. Turklāt, lai arī iepriekš starp NEPLP un \"TV Rain\" bijusi mutiska vienošanās, ka valodas celiņš tiks ieviests ar kavēšanos, tam bija atvēlēts aptuveni divu mēnešu periods, nevis pusgads un vairāk. Tāpat Monitoringa departamenta vadītāja pauda, ka programmas, kurās konstatēti pārkāpumi, piemēram, Krievijas armijas dēvēšana par \"mūsu armiju\" vai Krimas attēlošana kā Krievijas daļa, pēcāk nerediģētas bijušas pieejamas arī atkārtojumos, kas liecinot par \"TV Rain\" attieksmi pret izdarītajiem pārkāpumiem. Atbildot uz pārmetumiem par Āboliņa iepriekšējiem ierakstiem portālā \"Twitter\", Remberga sacīja, ka viedoklis tika pausts tad, kad Āboliņš vēl nebija NEPLP loceklis vai priekšsēdētājs, bet gan privātpersona. Viņa uzsvēra, ka šis aspekts lietas kontekstā nav izskatāms. Remberga minēja, ka patlaban \"TV Rain\" mēģina nokļūt Latvijā retranslējamo programmu sarakstā, taču nespēj iesniegt nepieciešamos dokumentus, kam jau trīs reizes lūgti precizējumi. Arī šie apstākļi liecinot par programmas attieksmi attiecībā uz Latvijas mediju vidi. Vienlaikus NEPLP pārstāve vairākkārt norādīja, ka padome ir neatkarīga organizācija, kas ir tiesīga lemt par mediju vidi Latvijā, tostarp apraižu piešķiršanu un anulēšanu, atbilstoši likuma prasībām. Padomes ieskatā, ja būtu bijis pietiekams pamatojums šaubām par NEPLP lēmumu, \"TV Rain\" to būtu pārsūdzējis pirms soda samaksāšanas 10 000 eiro apmērā. Turklāt arī patlaban, kad \"TV Rain\" sācis translēšanu Nīderlandē, NEPLP rīcībā esošā informācija liecina, ka tiek pieļauti līdzīgi pārkāpumi, piemēram, Krievijas prezidentu saucot par \"mūsu prezidentu\". Tāpat Remberga pauda, ka NEPLP lēmuma pieņemšanas procesā ņēmusi vērā visu pārkāpumu kopsummu, kā arī kompānijas attieksmi un VDD vēstuli. Ja vēstules nebūtu, Remberga pauda, ka lēmums, visticamāk, būtu nemainīgs, jo VDD aicinājums vērtēt situāciju ir nevis pamats apraides atļaujas anulēšanai, bet gan tikai viens no apstākļiem. Tiesas sēdes debatēs \"TV Rain\" pārstāvji atzina, ka NEPLP ir tiesības anulēt apraides atļauju, taču \"TV Rain\" ieskatā konstatētajos pārkāpumos draudu valsts drošībai neesot. Turklāt kompānija atlaidusi darbinieku, kas tiešraidē paudis Krievijai labvēlīgu nostāju. Pieteicēja ieskatā ar noteiktajiem sodiem un attiecīgu darbinieku atlaišanu būtu bijis gana, lai apraides atļauja netiktu anulēta, jo iespējamie apdraudējumi tika novērsti. Tāpat \"TV Rain\" advokāti norādīja, ka NEPLP pirms apraides piešķiršanas esot zinājusi visus apstākļus par to, kas ir \"TV Rain\" un no kurienes medijs nāk, tādēļ padomei esot bijis jārēķinās ar iespējamiem riskiem. Tikmēr Remberga uzsvēra, ka visiem Latvijā strādājošajiem medijiem ir jāpakļaujas normatīvajiem aktiem un tiem nav tiesību izplatīt maldinošu vai neprecīzu informāciju. Padomes ieskatā jebkurš aicinājums atbalstīt Krievijas armiju ir valsts drošības jautājums, par ko pienākas arī attiecīgs sods. Elektroniskajiem plašsaziņas līdzekļiem Latvijā ir jādarbojas valsts sabiedrības interesēs, skaidroja NEPLP pārstāve. LETA jau vēstīja, ka otrdien Administratīvā rajona tiesa sāka iztiesāt lietu par NEPLP lēmumu atņemt apraides atļauju Krievijas neatkarīgajai programmai \"Doždj\". Medijs NEPLP lēmumu pārsūdzēja 9.janvārī. Savukārt jaunu apraides atļauju 10.janvārī kanālam piešķīra Nīderlande. \"Doždj\" paziņoja, ka necentīsies atgūt Latvijas licenci, jo nav zināms, uz cik ilgu laiku izstiepsies tiesas process. Lai pēc iespējas ātrāk atjaunotu raidīšanu kabeļtelevīzijā, saņemta Nīderlandes licence. NEPLP lēmums anulēt apraides atļauju \"Doždj\" stājās spēkā naktī uz 8.decembri, kad \"Doždj\" bija jāpārtrauc raidīšana Latvijas teritorijā. Lēmums par apraides licences anulēšanu esot pieņemts saistībā ar draudiem valsts drošībai un sabiedriskajai kārtībai. Lēmums esot pieņemts, vērtējot pārkāpumu kopumu - valsts valodas celiņa nenodrošināšana pārraidēm, Krimas attēlošana kartē kā daļa no Krievijas teritorijas, Krievijas armijas saukšana par \"mūsu armiju\", iespējama atbalsta paušana Krievijas armijai. Tāpat vērtēta no Valsts drošības dienesta (VDD) saņemtā informācija. Vienlaikus pēc licences zaudēšanas  Pilsonības un migrācijas lietu pārvalde  ( PMLP ) neanulēja \"Doždj\" darbiniekiem izsniegtās nodarbinātības vīzas. Tikmēr toreizējais Iekšlietu ministrs  Kristaps Eklons  (AP), izvērtējot VDD ierosinājumu, iekļāva tā dēvētajā melnajā sarakstā bijušo televīzijas kanāla \"Doždj\" raidījuma vadītāju Alekseju Korosteļevu, kurš pastāvīgi strādāja Gruzijā, bet pēc izteikumiem ēterā par atbalstu Krievijas armijas karavīriem tika atlaists. \"Doždj\" darbību uz laiku pārtrauca 2022.gada marta sākumā pēc tam, kad Krievijas Valsts dome pieņēma likumu par \"viltus ziņām\". Līdz ar kanāla darbības apturēšanu tā galvenais redaktors un vairāki citi redakcijas darbinieki pameta Krieviju. \"Doždj\" 18.jūlijā pakāpeniski atsāka darbu, strādājot tostarp no studijas Rīgā. SIA \"TV Rain\" ir iesaistījusies vēl vienā tiesvedībā, tiesā apstrīdot NEPLP piešķirto sodu par latviešu valodas celiņa nenodrošināšanu. Tikmēr jau ir samaksāts 10 000 eiro sods, ko NEPLP kanālam bija piemērojis par okupētās Krimas iezīmēšanu Krievijas sastāvā un Krievijas armijas nosaukšanu par \"mūsu armiju\", iepriekš pastāstīja NEPLP priekšsēdētājs Ivars Āboliņš.", "link": "https://www.delfi.lv/161/criminal/55723100/tiesa-noraida-dozdj-pieteikumu-pret-neplp-par-apraides-atlaujas-anulesanu"},
{"title": "Aizvadītajā diennaktī VUGD saņēmis 65 izsaukumus", "category": "Kriminālziņas", "body": "Aizvadītajā diennaktī, laika posmā no šī gada 4. jūlija pulksten 6.30 līdz 5. jūlija pulksten. 6.30,  Valsts ugunsdzēsības un glābšanas dienests  ( VUGD ) saņēma 65 izsaukumus – 11 uz ugunsgrēku dzēšanu, tai skaitā vienu uz meža ugunsgrēka dzēšanu, 42 uz glābšanas darbiem, bet 12 izsaukumi bija maldinājumi, portālu \"Delfi\" informēja VUGD Prevencijas un sabiedrības informēšanas nodaļas priekšniece Ilze Dāme - Birziņa. Aizvadītajā diennaktī ugunsdzēsēji glābēji steidzās uz izsaukumiem, kuros dega elektrības elektrosadales skapis, elektrolīnijas balsts, elektrības vadi, zāles pļaušanas kombains, malka un sadzīves mantas, meža zemsedze, sausā zāle, zaru kaudzes, siena ruļļi un atkritumi. VUGD saņēma arī 23 izsaukumus, kuros ugunsdzēsēju glābēju palīdzība bija nepieciešama nolūzušu koku sazāģēšanā. Pārsvarā visos gadījumos koki nolūzuši uz ceļa braucamās daļas, ietves vai bīstami aizlūzuši. Rīgā un pierīgā saņemti 12 izsaukumi, Zemgalē – seši izsaukumi un Vidzemē saņemti pieci izsaukumi.", "link": "https://www.delfi.lv/161/criminal/55723952/aizvaditaja-diennakti-vugd-sanemis-65-izsaukumus"},
{"title": "Aizvadītajā diennaktī ceļu satiksmes negadījumos cietušas astoņas personas", "category": "Kriminālziņas", "body": "Aizvadītajā diennaktī valstī reģistrēti 89 ceļu satiksmes negadījumi, tajos cietušas astoņas personas, portālu \"Delfi\" informēja  Valsts policija . Kopumā ceļu satiksmes jomā pieņemti 309 administratīvo pārkāpumu lēmumi, tajā skaitā 121 par ātruma pārsniegšanu un deviņi par agresīvu braukšanu. Savukārt par transportlīdzekļa vadīšanu alkohola reibumā uzsākti četri administratīvo pārkāpumu procesi un četri kriminālprocesi.", "link": "https://www.delfi.lv/161/criminal/55723954/aizvaditaja-diennakti-celu-satiksmes-negadijumos-cietusas-astonas-personas"},
{"title": "Zemgalē pedofilam piespriež 24 gadu cietumsodu", "category": "Kriminālziņas", "body": "Zemgales  rajona tiesa kādam vīrietim piespriedusi 24 gadus cietumsodu par seksuālu vardarbību pret mazgadīgu meiteni, viņas izvarošanu un pornogrāfiska rakstura materiālu apriti, informēja prokuratūrā. Saskaņā ar lēmumu par personas saukšanu pie kriminālatbildības, vīrietis viņa lietošanā esošajos datoros un savā telefonā augšupielādēja un glabāja gan paša izgatavotus video un foto, kuros redzama nepilngadīgo pornogrāfija, gan arī no interneta lejupielādētus foto un video ar bērnu pornogrāfiju, vardarbīgu dzimumtieksmes apmierināšanu un cilvēka seksuālām darbībām ar dzīvniekiem. Kā uzsver izmeklētāji, apsūdzētais, izmantojot to, ka atradās divatā ar viņam pazīstamu mazgadīgu meiteni, vairākas reizes \"izdarīja seksuāla rakstura darbības fiziskā saskarē ar meitenes ķermeni\". Apsūdzētais divas reizes izvarojis cietušo, \"apdraudot viņas dzimumneaizskaramību, tikumību un normālu fizisko un garīgo attīstību\". Zemgales rajona tiesa apsūdzēto atzina par vainīgu minēto noziedzīgo nodarījumu izdarīšanā un sodīja ar brīvības atņemšanu uz 24 gadiem un probācijas uzraudzību uz pieciem gadiem. Tiesas piespriesto soda mēru tiesas debatēs lūdza piemērot arī valsts apsūdzības uzturētājs. Apsūdzētajam spriedumu vēl būs iespēja pārsūdzēt Zemgales apgabaltiesā.", "link": "https://www.delfi.lv/161/criminal/55725708/zemgale-pedofilam-piespriez-24-gadu-cietumsodu"},
{"title": "Senāts vērtē Pankratovam noteikto aizliegumu izceļot no Latvijas", "category": "Kriminālziņas", "body": "Ceturtdien, 6. jūlijā, Senāts pirmo reizi skatīja lietu, kurā tiek apstrīdēts iekšlietu ministra izdots aizliegums izceļot no Latvijas, portāls \"Delfi\" uzzināja Senātā. Tiesu kalendārā lasāms, ka prasību tiesā iesniedzis bijušais  Rīgas domes  deputāts Ruslans Pankratovs, kurš tiek tiesāts par nacionālā naida izraisīšanu. Šāda tipa lieta Senātā nonākusi pirmo reizi un tika skatīta mutvārdu procesā, kurā Senāts darbojās kā pirmās instances tiesa. Nolēmums lietā būs pieejams 14. jūlijā. Senātā norādīja, ka Nacionālās drošības likuma 18.1 pants paredz, ka, ja valsts drošības iestāde ir sniegusi informāciju, ka kāda persona ārpus Latvijas plānojusi vai var iesaistīties darbībās, kas ļauj uzskatīt, ka šī persona pēc atgriešanās Latvijā apdraudēs tās nacionālo drošību, iekšlietu ministrs var pieņemt lēmumu par aizliegumu šai personai izceļot no Latvijas Republikas. Konkrētajā lietā, pamatojoties uz Valsts drošības dienesta sniegto informāciju, iekšlietu ministrs atbilstoši Nacionālās drošības likuma 18.1 panta otrajai daļai noteica aizliegumu personai vienu gadu izceļot no Latvijas. Iekšlietu ministra lēmumā konstatēts, ka persona, būdama Latvijas pilsonis, mērķtiecīgi īstenojusi darbības, kas bijušas vērstas pret Latvijas nacionālās drošības interesēm. No minētajiem faktiem lēmumā arī secināts, ka persona, izceļojot no Latvijas, var iesaistīties darbībās, kas rezultēsies ar apdraudējumu Latvijas nacionālajai drošībai, personai atgriežoties Latvijā. Pankratovs iekšlietu ministra lēmumu uzskata par nesamērīgu, patvaļīgu un nelikumīgu un tādēļ atceļamu. \"Delfi\" jau ziņoja, ka šī gada janvāra izskaņā tiesai nosūtīta krimināllieta, kurā  Pankratovs apsūdzēts par darbībām, kas vērstas uz nacionālā naida un nesaticības izraisīšanu pret ukraiņiem  un bēgļiem no  Ukrainas , kā arī par  Eiropas Savienības  (ES) noteikto sankciju pārkāpšanu. Pankratovs pāris mēnešus pavadīja apcietinājuma, no kura tika atbrīvots pēc 5000 eiro lielas drošības naudas iemaksas. Saskaņā ar apsūdzību pērn vasarā Pankratovs nolūkā šķelt sabiedrību pēc nacionālajām pazīmēm, tiražējot vairākos  Krievijas  agresīvās propagandas mērķiem izmantotajos informācijas resursos nepamatotus apgalvojumus par krievu situāciju Latvijā, publiski izplatīja apgalvojumus, kuri provocē naidu un nesaticību pret ukraiņiem un bēgļiem no Ukrainas. Turklāt apsūdzētais nodrošināja saimnieciskos resursus kādai personai, kura ir iekļauta to personu sarakstā, pret kurām ES ir noteikusi sankcijas par Ukrainas teritoriālās vienotības, suverenitātes un neatkarības graušanu. Aģentūras LETA arhīvs liecina, ka 1969. gadā dzimušais Pankratovs Rīgas domē tika ievēlēts 2009. gadā no partijas \" Saskaņas  centrs\". Savukārt 2013. gadā viņu atkārtoti ievēlēja domē – šoreiz no partiju apvienības \"Saskaņas centrs\", \" Gods kalpot Rīgai \" saraksta. 2018. gadā viņš kandidēja  13. Saeimas  vēlēšanās no partijas \"Par Alternatīvu\", taču netika ievēlēts. Gadu vēlāk viņš nesekmīgi centās iekļūt Eiropas parlamentā no \" Rīcības partijas \" saraksta. Pankratovs ir vadījis biedrību \"Apvienība pret nacismu\", kas vairākus gadus rīkojusi pasākumus 16. martā, cenšoties protestēt pret leģionāru gājienu. No Pankratova \" Facebook \" profila noprotams, ka viņš nesen ciemojies Maskavā, tostarp apmeklējis prokremliskā medija \"Komsomoļskaja pravda\" redakciju. Pie šī paša ieraksta viņš komentējis, ka viņam uz pieciem gadiem liegts iebraukt Igaunijā. Tāpat viņš aktīvi dalījies ar cita aizturētā prokremliskā aktīvista – Vladimira Lindermana – \"Facebook\" ierakstiem. \" Lursoft \" informācija liecina, ka šobrīd viņš ir biedrības \"Latvijas krievu pasaule\" amatpersona.", "link": "https://www.delfi.lv/161/criminal/55729530/senats-verte-pankratovam-noteikto-aizliegumu-izcelot-no-latvijas"},
{"title": "Sašāva paziņu kājā un audzēja marihuānu – policija Allažos aiztur vīriešus", "category": "Kriminālziņas", "body": "Aprunājoties ar sašauto vīrieti, noskaidrots, ka todien Allažu pagastā viņš kopā ar vēl diviem pazīstamiem vīriešiem kopīgi atpūtās un lietoja alkoholiskos dzērienus. Starp cietušo un vienu no vīriešiem izcēlās savstarpējs konflikts, kā rezultātā paziņa devās uz savām mājām, paņēma nereģistrētu medību bisi, atgriezās atpakaļ un iešāva kājā cietušajam. Likumsargi noskaidroja iespējamā vainīgā identitāti un naktī uz 29. jūniju viņu aizturēja.  Vīrietis  dzimis 1962. gadā un jau iepriekš nonācis policijas redzeslokā par šaujamieroča glabāšanu bez attiecīgas atļaujas. Sadarbībā ar kolēģiem no VP Rīgas reģiona pārvaldes Kriminālpolicijas pārvaldes tika veikta kratīšana aizdomās turētā dzīvesvietā, kur atrastas un izņemtas 39 patronas. Tāpat konstatēts, ka vīrietis savā siltumnīcā audzē marihuānu – kopumā izņemti 14 marihuānas stādi. Kratīšanas laikā aizdomās turētā dzīvesvietā atradās arī viņa radinieks, kurš bija liecinieks notikušajam konfliktam starp cietušo un iespējamo vainīgo, un pie kura personīgajās mantās atrasta medību patrona. Ņemot vērā, ka vīrietis jau iepriekš bija nonācis policijas redzeslokā par nelikumīgas šaujamieroču munīcijas glabāšanu, viņš arī tika aizturēts un nogādāts policijas iecirknī. Saistībā ar notikušo uzsākts kriminālprocess pēc Krimināllikuma 13. nodaļas – noziedzīgi nodarījumi pret personas veselību, tāpat tas kvalificēts arī pēc Krimināllikuma 233. panta otrās daļas (par šaujamieroča, šaujamieroča munīcijas glabāšanu bez attiecīgas atļaujas), 253. panta pirmās daļas (par narkotisko vai psihotropo vielu neatļautu izgatavošanu, glabāšanu bez nolūka tās realizēt) un 256. panta pirmās daļas (par narkotiskās vai psihotropās vielas saturošu augu neatļautu sēšanu vai audzēšanu). Par šādiem noziegumiem draud līdz pat trim gadiem ilgs cietumsods. Abiem aizturētajam vīriešiem piemērots ar brīvības atņemšanu nesaistīts drošības līdzeklis. Cietušais vīrietis pēc gūtajiem ievainojumiem drīz vien tika izlaists no slimnīcas un šobrīd turpina atlabt.", "link": "https://www.delfi.lv/161/criminal/55730350/sasava-pazinu-kaja-un-audzeja-marihuanu-policija-allazos-aiztur-viriesus"},
{"title": "Pļavniekos nošautā Vaļagina radinieki no apsūdzētajiem vēlas piedzīt katrs pa miljonam", "category": "Kriminālziņas", "body": "Šodien Rīgas pilsētas tiesa sāka skatīt krimināllietu, kurā divi Lietuvas pilsoņi apsūdzēti par 2022.gadā 11.martā Pļavnieku apkaimē, Rīgā, pastrādāto kriminālajās aprindās pazīstamā Vaļagina slepkavību. Abi apsūdzētie tiesas sēdē piedalījās attālināti un viņiem tika nodrošināts tulks, kurš tiesas procesu tulkoja krievu valodā. Iepriekš cietušie pieteica morālā kaitējuma kompensāciju 200 000 eiro apmērā. Šodien tiesas sēdē katrs cietušais no apsūdzētajiem prasījis vienu miljonu eiro. Līdz ar to no apsūdzētajiem tiek prasīta morālā kaitējuma kompensācija četru miljonu eiro apmērā. Tāpat Vaļagina nepilngadīgā bērna māte lūdz tiesu no apsūdzētajiem piedzīt mantiskā kaitējuma kompensāciju 207 000 eiro apmēra. Abi apsūdzētie līdz šim katram apsūdzētajam izmaksājuši 7500 eiro. Cietušie tiesā uzsvēra, ka līdz šim izmaksātā summa ir smieklīga un nekaunīga. Pirmstiesas kriminālprocesā noskaidrots, ka abi apsūdzētie un viena nenoskaidrota persona ar \"Chrysler\" markas automašīnu piebrauca pie grilbāra \"Ugolok\" Brāļu Kaudzīšu ielā, Rīgā, kurā tobrīd atradās Vaļagins. Savukārt cita pirmstiesas kriminālprocesā nenoskaidrota persona novietoja \"Opel\" markas automašīnu ielas pretējā pusē, lai nepieciešamības gadījumā nodrošinātu rezerves transportu. Kad Vaļagins izgāja no grilbāra un iekāpa savā automašīnā, viens no apsūdzētajiem - automašīnas \"Chrysler\" vadītājs - piebrauca Vaļagina automašīnas aizmugurē, nobloķējot izbraukšanu. Tad nenoskaidrotā persona, kura atradās automašīnā \"Chrysler\", ar Kalašņikova konstrukcijas triecienšauteni \"AK\" izdarīja vismaz septiņus šāvienus pa Vaļagina automašīnu. Otrs apsūdzētais, kurš atradās automašīnā \"Chrysler\", pieskrēja pie Vaļagina automašīnas un caur priekšējo pasažieru durvju stiklu ar pārveidotu Makarova konstrukcijas pistoli \"ПМ\" izdarīja vismaz trīs šāvienus Vaļagina virzienā. Šāvienu rezultātā Vaļagins izkrita no automašīnas, pēc kā minētais otrs apsūdzētais viņam pieskrēja klāt un iešāva galvā. Pēc tam apsūdzētie kopā ar abām nenoskaidrotajām personām aizbrauca uz meža masīvu Ropažu novadā, kur sadedzināja slepkavībā izmantoto automašīnu \"Chrysler\". Vienu apsūdzēto Ropažu pašvaldības policija aizturēja jau slepkavības dienā, bet otru apsūdzēto  Valsts policija  aizturēja 2022.gada 29.augustā. Abiem apsūdzētajiem piemērots drošības līdzeklis - apcietinājums. Abas personas tiek apsūdzētas par slepkavību organizētā grupā, kā arī šaujamieroču un šaujamieroča munīcijas nēsāšanu un pārvadāšanu bez atļaujas organizētā grupā. Par abiem apsūdzētajiem ir noskaidrots, ka viņi ir iepriekš tiesāti par dažādu noziegumu izdarīšanu gan Lietuvā, gan citās Eiropas Savienības valstīs. Uz apsūdzēto sola sēdušies slepkavības izpildītāji, bet, lai noskaidrotu pārējās Vaļagina slepkavībā iesaistītās personas, no šī kriminālprocesa pirmstiesas procesa laikā atsevišķā lietvedībā tika izdalīts jauns kriminālprocess, kas ir nosūtīts Valsts policijai izmeklēšanas turpināšanai. Par slepkavību organizētā grupā personu var sodīt ar mūža ieslodzījumu vai ar brīvības atņemšanu uz laiku no 15 līdz 20 gadiem un ar probācijas uzraudzību uz laiku līdz trīs gadiem, konfiscējot mantu vai bez mantas konfiskācijas. Aģentūras LETA arhīvs liecina, ka Vaļagins savulaik tika notiesāts Haritonova grupējuma lietā. Augstākā tiesa 1998.gadā Vaļaginam piesprieda 6,5 gadus cietumā ar mantas konfiskāciju, apcietinājuma laikā ieskaitot jau izciesto apgabaltiesas piespriesto soda laiku - trīs gadus. No apcietinājuma viņu atbrīvoja 2000.gadā jeb nepilnu gadu pirms soda termiņa beigām. Vaļagins tika atzīts par vainīgu un notiesāts pēc Kriminālkodeksa pantiem par organizētas grupas izveidošanu vai piedalīšanos tajā izspiešanas nolūkā un par ķīlnieka sagrābšanu, ja tas saistīts ar draudiem noslepkavot, nodarīt miesas bojājumus vai tālāk aizturēt šo personu nolūkā piespiest izdarīt kādu darbību vai atturēties no tās, kas ir noteikums ķīlnieka atbrīvošanai. Vaļaginu bija plānots apsūdzēt administratora Mārtiņa Bunkus slepkavības krimināllietā kā uzbrukuma organizatoru, taču līdz tiesvedības procesa uzsākšanai tika nošauts viņš pats.", "link": "https://www.delfi.lv/161/criminal/55731358/plavniekos-nosauta-valagina-radinieki-no-apsudzetajiem-velas-piedzit-katrs-pa-miljonam"},
{"title": "Aizvadītajā diennaktī ceļu satiksmes negadījumos cietušas 17 personas", "category": "Kriminālziņas", "body": "Aizvadītajā diennaktī valstī reģistrēti 126 ceļu satiksmes negadījumi, tajos cietušas 17 personas, portālu \"Delfi\" informēja  Valsts policija . Kopumā ceļu satiksmes jomā pieņemti 433 administratīvo pārkāpumu lēmumi, tajā skaitā 191 par ātruma pārsniegšanu un divi par agresīvu braukšanu. Savukārt par transportlīdzekļa vadīšanu alkohola reibumā uzsākti divi administratīvo pārkāpumu procesi un septiņi kriminālprocesi. Tāpat ir uzsākti trīs kriminālprocesi par transportlīdzekļa vadīšanu iespējamā narkotisko vielu iespaidā.", "link": "https://www.delfi.lv/161/criminal/55732066/aizvaditaja-diennakti-celu-satiksmes-negadijumos-cietusas-17-personas"},
{"title": "VID lūdz uzsākt kriminālvajāšanu par 25 820 eiro nedeklarēšanu", "category": "Kriminālziņas", "body": "Valsts ieņēmumu dienesta ( VID ) Nodokļu un muitas policijas pārvalde Finanšu un ekonomisko noziegumu izmeklēšanas prokuratūrai nodevusi kriminālprocesu kriminālvajāšanas uzsākšanai par liela apmēra skaidras naudas, ko, šķērsojot valsts ārējo robežu, ieved Latvijā vai izved no tās, nedeklarēšanu 25 820 eiro apmērā. Kā informēja dienestā, jūlijā VID amatpersonas lidostā \"Rīga\" veica reisa Dubaija –Maskava – Rīga pasažieru un to bagāžas pārbaudi. Veicot Lielbritānijas un Ziemeļīrijas pilsones, kas dzimusi 1981. gadā, bagāžas pārbaudi, tika konstatēta nedeklarēta skaidra nauda vairākās valūtās par kopējo summu 25 820,01 eiro (2 000 eiro, 2 000 Amerikas Savienoto valstu dolāri un 90 665 Apvienoto Arābu Emirātu dirhēmi), par ko tika uzsākts kriminālprocess par skaidras naudas nedeklarēšanu. Izmeklēšanas laikā Lielbritānijas un Ziemeļīrijas pilsone tika atzīta par aizdomās turēto un viņai piemērots drošības līdzeklis, kas nav saistīts ar brīvības atņemšanu. Pirmstiesas izmeklēšanas laikā tika veiktas visas nepieciešamās izmeklēšanas darbības, lai iegūtu pietiekamu pierādījumu kopumu, un šī gada 27. augustā kriminālprocess tika nosūtīts Finanšu un ekonomisko noziegumu izmeklēšanas prokuratūrai kriminālvajāšanas uzsākšanai. VID atgādina, ka no 1. jūlija ir stājušies spēkā grozījumi Krimināllikumā, kas paredz, ka par skaidras naudas nedeklarēšanu uz valsts ārējās robežas no 10 000 eiro līdz 21 500 eiro, par konstatēto faktu fiziskai personai iestājas administratīvā atbildība. Savukārt, ja netiek deklarēta skaidra nauda, kas pārsniedz 21 500 eiro, tad pret personu tiek uzsākts kriminālprocess.", "link": "https://www.delfi.lv/161/criminal/51415861/vid-ludz-uzsakt-kriminalvajasanu-par-25-820-eiro-nedeklaresanu"},
{"title": "VID liedz no Ķīnas ievest narkotiku pagatavošanai nepieciešamos ķīmiskos prekursorus", "category": "Kriminālziņas", "body": "Valsts ieņēmumu dienesta ( VID ) Nodokļu un muitas policijas pārvaldes darbinieki, pārbaudot to rīcībā esošo informāciju, atklājuši mēģinājumu Latvijā no Ķīnas ievest lielu daudzumu ķīmisko prekursoru 1-fenil-2-propanons jeb BMK, portāls \"Delfi\" uzzināja VID. Šī viela tiek izmantota narkotiskās vielas – amfetamīna un metamfetamīna – ražošanai. Viela Latvijā nonākusi, izmantojot aviopārvadājumus. Saistībā ar notikušo VID septembrī sācis kriminālprocesu par narkotisko vai psihotropo vielu izgatavošanai paredzēto izejmateriālu jeb prekursoru kontrabandu. Kriminālprocesā VID darbinieki veikuši kratīšanas iesaistīto personu dzīvesvietās un noliktavās Rīgā un Salaspilī. Kratīšanās noliktavās atrastas un izņemtas 3,3 tonnas prekursoru, kas satur BMK. Tāpat izņemtas piecas mucas jeb kopā 1000 litri ar ķīmisku vielu – nātrija hidroksīda ūdens šķīdums. Izņemto prekursoru aptuvenā tirgus cena ir 9 miljoni eiro, lēš VID. Aizturēto personu dzīvesvietās atrasti un izņemti kriminālprocesam nozīmīgi pierādījumi – skaidra nauda 34 500 eiro, 1000 norvēģu kronas, portatīvie datori, navigācijas sistēmas, kā arī desmit mobilie telefoni un SIM kartes. Kriminālprocess sākts pēc Krimināllikuma 190.1 panta 3. daļas un Krimināllikuma 253.1 panta 3. daļas. Par preču un vielu, kuru aprite aizliegta vai speciāli reglamentēta, pārvietošanu pāri Latvijas robežai, ja to izdarījusi organizēta grupa, vai par kontrabandu, ja tā izdarīta lielā apmērā, soda ar brīvības atņemšanu uz laiku no diviem līdz 11 gadiem, konfiscējot mantu vai bez mantas konfiskācijas, un ar probācijas uzraudzību uz laiku līdz trim gadiem vai bez tās, atņemot tiesības uz noteiktu vai visu veidu komercdarbību vai uz noteiktu nodarbošanos vai tiesības ieņemt noteiktu amatu uz laiku līdz pieciem gadiem. Savukārt par narkotisko un psihotropo vielu neatļautu apriti, ja to izdarījusi organizēta grupa vai ja tas izdarīts ar narkotiskajām vai psihotropajām vielām lielā apmērā, soda ar brīvības atņemšanu uz laiku no pieciem līdz 15 gadiem, konfiscējot mantu vai bez mantas konfiskācijas, un ar probācijas uzraudzību uz laiku līdz trim gadiem. Kriminālprocesā aizturētas trīs personas. Izmeklēšanas interesēs VID patlaban plašāku informāciju nesniedz.", "link": "https://www.delfi.lv/161/criminal/51474661/vid-liedz-no-kinas-ievest-narkotiku-pagatavosanai-nepieciesamos-kimiskos-prekursorus"},
{"title": "VID aptur PVN izkrāpēju grupējumu", "category": "Kriminālziņas", "body": "Septembrī Valsts ieņēmumu dienesta ( VID ) Nodokļu un muitas policijas amatpersonas apturējušas PVN izkrāpšanas un noziedzīgi iegūtu līdzekļu legalizētāju grupējuma darbību, portālu \"Delfi\" informēja VID. Noziedzīgais grupējums īstenoja PVN izkrāpšanas shēmu laikā no 2018. gada janvāra līdz 2019. gada jūlijam. Shēmā iesaistītie uzņēmumi izvairījušies no PVN nomaksas, kā arī legalizējuši noziedzīgi iegūtus finanšu līdzekļus. Pēc sākotnējiem aprēķiniem ar savām noziedzīgajām darbībām grupējums nodarījis valsts budžetam zaudējumus miljona eiro apmērā. VID skaidro, ka noziedzīgais nodarījums realizēts auto tirdzniecības un preču piegādes jomā. Lai samazinātu valsts budžetā maksājamā PVN apmēru un legalizētu noziedzīgi iegūtos finanšu līdzekļus, shēmas \"klienti\", proti, uzņēmumi savās PVN deklarācijās iekļāvuši faktiski nenotikušus darījumus ar fiktīviem uzņēmumiem. Viens no shēmā iesaistīto buferu uzņēmumu amatpersonām ir mediju pārstāvis. Sāktajā kriminālprocesā VID darbinieki veikuši procesuālās darbības Rīgā, Mārupē, Jūrmalā, Valmierā, Dobelē un Liepājā, tai skaitā 27 kratīšanas kriminālprocesā iesaistīto personu dzīves vietās, birojos un automobiļos. Kratīšanās atrasti un izņemti kriminālprocesam nozīmīgi pierādījumi – skaidra nauda 58 755 eiro, zīmogi, internetbankas kodu kalkulatori un kodu kartes, datori, mobilie telefoni un grāmatvedības dokumenti. Kriminālprocess sākts pēc Krimināllikuma 218. panta 3. daļas un Krimināllikuma 195. panta 3. daļas. Par minēto noziedzīgo nodarījumu iespējamu izdarīšanu divas personas atzītas par aizdomās turētajiem un tām piemērots ar brīvības atņemšanu nesaistīts drošības līdzeklis. Izmeklēšanas interesēs VID patlaban plašāku informāciju nesniedz.", "link": "https://www.delfi.lv/161/criminal/51524717/vid-aptur-pvn-izkrapeju-grupejumu"},
{"title": "Foto: Rīgā aktivizējušies kontrabandas cigarešu tirgoņi; policisti lūko tautas palīdzību rūpala apkarošanā", "category": "Kriminālziņas", "body": "Pašreizējā informācija liecina, ka šīs cigaretes bija paredzēts realizēt Rīgā, pārsvarā Bolderājas mikrorajonā. VP aicina atsaukties iedzīvotājus, kuru rīcībā ir informācija par nelegālo akcīzes preču tirdzniecības vietām un personām, kuras tās tirgo. Informēt VP iespējams, rakstot e-pastu uz krpp3b1n@riga.vp.gov.lv vai nosūtot iesniegumu elektroniski portālā \"Latvija.gov.lv\", izmantojot e-adresi; elektroniski apstiprinātu ar eParakstu, sūtot uz pasts@vp.gov.lv, vai arī iesniedzot to tuvākajā VP iecirknī. Nedēļas sākumā VP Rīgas reģiona pārvaldes Kriminālpolicijas pārvaldes 3. biroja 1. nodaļas darbinieki sadarbībā ar VP Rīgas reģiona pārvaldes Kriminālpolicijas pārvaldes 2. biroja 2. nodaļas darbiniekiem un Valsts ieņēmumu dienesta ( VID ) Muitas pārvaldes kinologu ar dienesta suni veica piecas kratīšanas saistībā ar nelikumīgu cigarešu apriti Rīgas teritorijā. Noziedzīga nodarījuma izdarīšanas brīdī tika aizturētas divas personas – 1963. gadā un 1988. gadā dzimuši vīrieši, kuri Rīgas pilsētas teritorijā realizācijas nolūkā uzglabāja cigaretes bez Latvijas Republikas nodokļu akcīzes markām. Veicot kratīšanas divās automašīnās un trīs nekustamajos īpašumos, tika atrasts un izņemts 752 900 cigarešu ar Baltkrievijas Republikas, Krievijas Federācijas un Ukrainas nodokļu akcīzes markām, kā arī bez tām. Pēc neatliekamo procesuālo darbību veikšanas personas tika ievietotas īslaicīgās aizturēšanas vietā. Šobrīd abiem vīriešiem piemērots aizdomās turēto personu statuss. Vienam vīrietim piemērots drošības līdzeklis, kas nav saistīts ar brīvības atņemšanu, bet otram vīrietim, kurš iepriekš ir nonācis policijas redzeslokā par analoģisku noziedzīgu nodarījumu izdarīšanu, piemērots drošības līdzeklis apcietinājums. Ja izņemtās cigaretes būtu nonākušas melnajā tirgū, to vērtība būtu vairāk nekā 75 000 eiro.  Cigaretes  bija paredzēts realizēt Rīgas pilsētā, pārsvarā Bolderājas mikrorajonā. Saistībā ar notikušo uzsākts kriminālprocess pēc Krimināllikuma 221. panta trešās daļas – par tabakas izstrādājumu nelikumīgu uzglabāšanu, pārvietošanu vai realizāciju, ja tā izdarīta lielā apmērā, vai par tabakas izstrādājumu nelikumīgu uzglabāšanu, pārvietošanu vai realizāciju, ja tā izdarīta ievērojamā apmērā un, ja to izdarījusi organizēta grupa. Par šādu noziegumu likumā paredzēta brīvības atņemšana uz laiku līdz pieciem gadiem vai īslaicīga brīvības atņemšana, vai probācijas uzraudzība, vai sabiedriskais darbs, vai naudas sods, konfiscējot mantu vai bez mantas konfiskācijas. Šobrīd kriminālprocesā tiek veiktas dažādas izmeklēšanas darbības, lai noskaidrotu visus lietas apstākļus. Valsts policija  atgādina, ka neviena persona netiek uzskatīta par vainīgu, kamēr tās vaina noziedzīga nodarījuma izdarīšanā netiek pierādīta likumā noteiktajā kārtībā.", "link": "https://www.delfi.lv/161/criminal/55733478/foto-riga-aktivizejusies-kontrabandas-cigaresu-tirgoni-policisti-luko-tautas-palidzibu-rupala-apkarosana"},
{"title": "Par braukšanu reibumā uzsākti 5 administratīvo pārkāpumu procesi un 12 kriminālprocesi", "category": "Kriminālziņas", "body": "Aizvadītajā diennaktī valstī reģistrēti 113 ceļu satiksmes negadījumi, tajos cietušas 13 personas, liecina  Valsts policijas  apkopotā informācija. Kopumā ceļu satiksmes jomā pieņemti 525 administratīvo pārkāpumu lēmumi, tajā skaitā 220 par ātruma pārsniegšanu. Savukārt par transportlīdzekļa vadīšanu alkohola reibumā uzsākti pieci administratīvo pārkāpumu procesi un 12 kriminālprocesi, tāpat ir uzsākts viens kriminālprocess par transportlīdzekļa vadīšanu iespējamā narkotisko vielu iespaidā.", "link": "https://www.delfi.lv/161/criminal/55736346/par-brauksanu-reibuma-uzsakti-5-administrativo-parkapumu-procesi-un-12-kriminalprocesi"},
{"title": "Par narkotikām pasta sūtījumos grūti kādu saukt pie atbildības, atzīst Kalnmeiers", "category": "Kriminālziņas", "body": "Lielu skaitu Valsts ieņēmumu dienesta ( VID ) Muitas policijas lietu veido narkotiku piegāde ar pasta sūtījumiem, taču kādam uzrādīt apsūdzību par to ir sarežģīti, intervijā laikrakstam \"Diena\" atzīst ģenerālprokurors  Ēriks Kalnmeiers . \"Sarunā ar paziņu Nīderlandē, lai nopērk cigaretes ar Latvijā aizliegtām vielām un atsūta. Pie mums fiksē šo faktu, bet kādam uzrādīt apsūdzību ir sarežģīti,\" sacījis Kalnmeiers, piekrītot, ka nereti cilvēkiem ir atruna, ka viņi nevar būt atbildīgi par kāda svešinieks sūtīto. \"Mēs nevaram iziet tikai no tā, ka viņam vajadzēja zināt un saprast,\" rezumējis ģenerālprokurors. Kalnmeiers atklājis, ka sūtījumi tiek kontrolēti ar tehniskajiem līdzekļiem jeb suņiem. Tāpat viņš norādījis, ka suņu izmantošana ir gana efektīva.", "link": "https://www.delfi.lv/161/criminal/47077299/par-narkotikam-pasta-sutijumos-gruti-kadu-saukt-pie-atbildibas-atzist-kalnmeiers"},
{"title": "VDD pirms Krievijas iebrukuma sākuma aizturējis Baltkrievijas pilsoni par iespējamu spiegošanu", "category": "Kriminālziņas", "body": "Valsts drošības dienests  (VDD) sadarbībā ar Militārās izlūkošanas un drošības dienestu (MIDD) šā gada 15. februārī ir aizturējis  Baltkrievijas  pilsoni, kurš tiek turēts aizdomās par spiegošanu Baltkrievijas specdienesta interesēs, portāls \"Delfi\" uzzināja dienestā. VDD iegūtā informācija liecina, ka persona Baltkrievijas specdienesta interesēs ieguvusi informāciju par Nacionālo bruņoto spēku objektiem, kā arī kritiskās infrastruktūras objektiem, tajā skaitā veicot to slēptu filmēšanu un fotografēšanu. Kriminālprocess pret personu sākts šā gada 15. februārī saskaņā ar Krimināllikuma 85. panta pirmo daļu, tas ir, par neizpaužamu ziņu nelikumīgu vākšanu nolūkā tās nodot vai to nodošanu ārvalstij vai ārvalsts organizācijai tieši vai ar citas personas starpniecību vai par citu ziņu nelikumīgu vākšanu vai nodošanu ārvalsts izlūkdienestam tā uzdevumā tieši vai ar citas personas starpniecību. Kriminālprocesa uzsākšanas dienā veiktas arī neatliekamas procesuālās darbības divos ar personu saistītos objektos, tajā skaitā personas aizturēšana. Procesuālo darbību laikā VDD ir izņēmis tehniku un datu nesējus, un pašlaik norisinās iegūto materiālu analīze. Personai piemērots aizdomās turētā statuss un drošības līdzeklis – apcietinājums.", "link": "https://www.delfi.lv/161/criminal/54233978/vdd-pirms-krievijas-iebrukuma-sakuma-aizturejis-baltkrievijas-pilsoni-par-iespejamu-spiegosanu"},
{"title": "Aptur personu grupu, kas pa pastu sūtījusi ar LSD piesūcinātas markas", "category": "Kriminālziņas", "body": "Valsts ieņēmumu dienesta ( VID ) Muitas pārvalde pasta sūtījumā atklājusi 500 ar psihotropo vielu LSD piesūcinātu marku, portālu \"Delfi\" informēja VID. Par šo gadījumu Muitas policijas pārvaldē sākts kriminālprocess un aizturēts gan faktiskais sūtījuma saņēmējs, gan persona, kura organizēja aizliegtās vielas iegādi un nosūtīšanu. 20. septembrī Muitas pārvalde pārbaudījusi no Spānijas saņemta pasta sūtījumu un tajā atklājusi marku blokus, proti, ar narkotiskām vielām piesūcinātu papīra materiālu. Kopā atklātas 500 markas, kas radījušas pamatotas aizdomas par iespējamu aizliegtu vielu klātbūtni. Markām muitas darbinieki veikuši ātro testu, kas norādījis uz iespējamu narkotisko vielu esību. Saistībā ar notikušo VID Muitas policijas pārvalde sākusi kriminālprocesu pēc Krimināllikuma 190.1 panta 2. daļas – par psihotropo vielu lielā apmērā prettiesisku pārvietošanu pāri Latvijas robežai. Muitas pārvalde veikusi ķīmisko ekspertīzi, lai noskaidrotu, kādas vielas satur kontroles laikā atrastās markas. Saņemtais eksperta atzinums liecinājis, ka tās satur LSD – vielu, kas ir iekļauta Latvijā kontrolējamo narkotisko vielu, psihotropo vielu un prekursoru sarakstā kā aizliegta psihotropā viela. Muitas pārvaldes aplēses liecina, ka nelegālajā tirgū viena marka maksā ap desmit eiro. Izmeklēšanā aizturēts faktiskais sūtījuma saņēmējs, kurš rīkojies citas personas uzdevumā. Tāpat aizturēta arī persona, kura organizējusi aizliegtās vielas iegādi un nosūtīšanu citai personai uz citu adresi, tādējādi cerot, ka to neatklās. VID norāda, ka 4. oktobrī organizatoram tiesa kā drošības līdzekli piemērojusi apcietinājumu. Savukārt atbalstītājam - sūtījuma saņēmējam – piemērots ar brīvības ierobežošanu nesaistīts drošības līdzeklis. Par līdzīga nozieguma izdarīšanu jau šā gada sākumā VID Muitas policijas pārvalde Organizētās noziedzības un citu nozaru specializētajai prokuratūrai kriminālvajāšanas sākšanai nodevusi kriminālprocesu pret trim amfetamīna kontrabandas organizatoriem un izpildītājiem, atgādina VID. Noziedzīgā grupa ar narkotisko vielu kontrabandu bija nodarbojusies jau ilgāku laiku. Tajā iesaistītie ir 18, 20 un 23 gadus vecas personas, norāda VID. Tāpat VID informēja, ka pēdējos mēnešos palielinājies Muitas policijas pārvaldē sākto kriminālprocesu daudzums par narkotisko un psihotropo vielu pārvietošanu pāri robežai pasta sūtījumos. Atbildīgā iestāde norāda, ka svarīgi ir apzināties, ka pasta sūtījumi tiek kontrolēti un uz tiem attiecas visi normatīvajos aktos noteiktie ierobežojumi un aizliegumi preču un priekšmetu pārvietošanai pāri robežai. Narkotisko vielu kontrabanda ir sevišķi smags noziegums, par ko paredzēta kriminālatbildība ar brīvības atņemšanu līdz 12 gadiem. Līdz ar to katram iedzīvotājam, jo īpaši jauniešiem, jāapzinās, iespējams, neapdomātās rīcības sekas, pasūtot un saņemot šādus pasta sūtījumus, vieglprātīgi paļaujoties uz iespēju palikt nenotvertam un nesodītam, brīdina dienests. Daļa no sāktajiem kriminālprocesiem liecinot, ka atsevišķos gadījumos noziedzīgie grupējumi izmanto svešu personu datus un pasta adreses sūtījumu saņemšanai. Tāpēc VID aicina iedzīvotājus ziņot par aizdomīgiem sūtījumiem, īpaši gadījumos, kad pasūtījums nav veikts un sūtījums nav gaidīts.", "link": "https://www.delfi.lv/161/criminal/46645907/aptur-personu-grupu-kas-pa-pastu-sutijusi-ar-lsd-piesucinatas-markas"},
{"title": "Kontrabandisti izmanto pasta sūtījumus LSD marku transportēšanai", "category": "Kriminālziņas", "body": "Janvārī  Valsts ieņēmumu dienests  ( VID ) Muitas pārvaldes darbinieki pasta sūtījumā konstatēja marku blokus, kuri bija piesūcināti ar narkotisko vielu – LSD, portālu \"Delfi\" informēja VID. Izmeklēšanā VID Muitas policijas pārvaldes darbinieki Preiļos aizturējuši trīs personu grupu, kas, izmantojot pasta sūtījumus no Holandes uz Preiļiem, nodarbojusies ar LSD marku kontrabandu uz Latviju. Vēl personas audzējušas marihuānu mājas apstākļos. Kratīšanās izņemts vairāk par 600 gramiem marihuānas, LSD markas, kā arī marihuānas audzēšanai izmantojami rīki un ierīces. 14.janvārī VID darbinieki no Holandes saņemta pasta sūtījuma muitas pārbaudē konstatējuši marku blokus. Tas radījis pamatotas aizdomas par iespējamu aizliegtu vielu klātbūtni. Markām veikts eksprestests, kas norādījis uz iespējamu narkotisko vielu saturu. Saistībā ar konstatēto sūtījumu 19. janvārī VID Muitas policijas pārvaldē sākts kriminālprocess pēc Krimināllikuma 190.1 panta 1. daļas - par narkotisko vielu pārvietošanu pāri Latvijas robežai. Ķīmiskā ekspertīzē noskaidrots, ka atrastās markas satur LSD – vielu, kas iekļauta Latvijā kontrolējamo narkotisko vielu, psihotropo vielu un prekursoru I sarakstā kā aizliegta psihotropā viela. Izmeklēšanā VID noskaidrojis personu grupa Preiļos, kas nodarbojusies ar LSD marku kontrabandu uz Latviju lielā apmērā, izmantojot pasta sūtījumus no Holandes uz Preiļiem. Turpinot izmeklēšanu, Preiļu novadā aizturētas 1961. gadā, 1986. gadā un 1991. gadā dzimušas personas. Sankcionētā kratīšanā konstatēts, ka aizdomās turētās personas nodarbojas arī ar marihuānas audzēšanu mājas apstākļos. Līdz ar to kādā dzīvoklī Preiļos izņemts vairāk par 600 gramiem marihuānas, LSD markas, marihuānas audzēšanai izmantojami rīki un ierīces. Visām trim aizturētajām personām piemērots ar brīvības atņemšanu nesaistīts drošības līdzeklis. VID informē, ka pēdējo mēnešu laikā palielinājies VID Muitas policijas pārvaldē sākto kriminālprocesu daudzums par narkotisko un psihotropo vielu pārvietošanu pāri robežai pasta sūtījumos. Daļa no sāktajiem kriminālprocesiem liecina, ka atsevišķos gadījumos noziedzīgie grupējumi izmanto svešu personu datus un pasta adreses, lai saņemtu šos sūtījumus. Tāpēc VID aicina iedzīvotājus ziņot par aizdomīgiem sūtījumiem, īpaši gadījumos, kad pasūtījums nav veikts un sūtījums nav gaidīts. VID bezmaksas uzticības tālrunis 80009070 strādā 24 stundas diennaktī.", "link": "https://www.delfi.lv/161/criminal/47109003/kontrabandisti-izmanto-pasta-sutijumus-lsd-marku-transportesanai"},
{"title": "Piektdien dzēsti divi kūlas ugunsgrēki", "category": "Kriminālziņas", "body": "Lai arī pērnās zāles dedzināšanas sērga pamatā ir vērojama pavasaros, aizvadītajā diennaktī Valsts ugunsdzēsības un glābšanas dienesta ( VUGD ) ugunsdzēsēji dzēsa divus kūlas ugunsgrēkus salīdzinoši nelielā platībā, informēja VUGD. Platības ziņā lielākais ugunsgrēks dzēsts Talsu novada Mērsraga pagastā, kur sausā zāle dega 1300 kvadrātmetru platībā. Savukārt Liepājā sausā zāle dega 250 kvadrātmetru platībā. Izsaukums saņemts arī uz Daugavpili, kur dega meža zemsedze 300 kvadrātmetru platībā. Sestdien ap plkst.0.30 naktī VUGD darbinieki devās uz Skrundas ielu Liepājā, kur dega dārza māja 80 kvadrātmetru platībā. Vēl viena dārza māja šonakt dega Augšdaugavas novada Ilūkstē. Kopumā aizvadītajā diennaktī VUGD saņēma 44 izsaukumus: 17 - uz ugunsgrēku dzēšanu, 21 - uz glābšanas darbiem, bet seši izsaukumi bijuši maldinājumi.", "link": "https://www.delfi.lv/161/criminal/55736482/piektdien-dzesti-divi-kulas-ugunsgreki"},
{"title": "Vīrieti tiesās par nepilngadīgas velosipēdistes nāvējošu notriekšanu Vecumniekos", "category": "Kriminālziņas", "body": "Prokuratūrā norādīja, ka pagājušā gada 15. oktobrī Vecumnieku pagastā, Bauskas novadā Rīgas ielā notika ceļu satiksmes negadījums, kurā tika notriekta un bojā gāja kāda nepilngadīga velosipēdiste. Apsūdzības ieskatā, apsūdzētais, vadot savu transportlīdzekli, nepievērsa pietiekamu uzmanību apkārtnei un tās izmaiņām, nedarīja visu iespējamo, lai netiktu apdraudēti citi ceļu satiksmes dalībnieki, it sevišķi mazāk aizsargātie – velosipēdu vadītāji. Apsūdzētais neizvēlējās drošu sāna intervālu starp jaunietes vadīto velosipēdu, kuru viņa vadīja pa labo pusi un savlaicīgi nesamazināja braukšanas ātrumu un neapbrauca viņu, kā rezultātā ar savas vadītās automašīnas labās puses priekšējo daļu un labo sānu izraisīja sadursmi ar jaunietes vadīto velosipēdu. Jaunietei tika nodarīti smagi miesas bojājumi, kas izraisīja viņas nāvi. Par šādu noziedzīgu nodarījumu Krimināllikumā paredzēts sods – brīvības atņemšana uz laiku līdz astoņiem gadiem, atņemot transportlīdzekļa vadīšanas tiesības uz laiku līdz pieciem gadiem. Lieta izskatīšanai nodota  Zemgales  rajona tiesai (Bauskā).", "link": "https://www.delfi.lv/161/criminal/55729110/virieti-tiesas-par-nepilngadigas-velosipedistes-navejosu-notrieksanu-vecumniekos"},
{"title": "Svētdien pie stūres pieķerti 12 dzērājšoferi", "category": "Kriminālziņas", "body": "No cietušajiem seši bija velosipēdisti, bet divi bija elektroskrejriteņu vadītāji. Kopumā ceļu satiksmes jomā pieņemti 395 administratīvo pārkāpumu lēmumi, tajā skaitā 245 par ātruma pārsniegšanu un divi par agresīvu braukšanu. Savukārt par transportlīdzekļa vadīšanu alkohola reibumā uzsākti divi administratīvo pārkāpumu procesi un desmit kriminālprocesu. Pieciem šoferiem automašīnas tiks konfiscētas, bet vēl pieciem tiks piedzīta to vērtība.", "link": "https://www.delfi.lv/161/criminal/55739552/svetdien-pie-stures-piekerti-12-dzerajsoferi"},
{"title": "Pirmdien reģistrētas 83 avārijas; cietuši 14 cilvēki", "category": "Kriminālziņas", "body": "Visvairāk negadījumu – 53 – reģistrēti Rīgas reģionā. Tur arī bijis lielākais cietušo skaits – deviņi cilvēki, no kuriem viens bijis gājējs, četri velosipēdisti un trīs elektrisko skrejriteņu vadītāji. Negadījumos Kurzemē cietuši trīs cilvēki, bet Vidzemē un Zemgalē – pa vienam cilvēkam. Kopumā ceļu satiksmes jomā pieņemts 481 administratīvo pārkāpumu lēmums, tajā skaitā 199 par ātruma pārsniegšanu un viens par agresīvu braukšanu. Savukārt par transportlīdzekļa vadīšanu alkohola reibumā uzsākts viens administratīvo pārkāpumu process un pieci kriminālprocesi.", "link": "https://www.delfi.lv/161/criminal/55741036/pirmdien-registretas-83-avarijas-cietusi-14-cilveki"},
{"title": "Foto: VID pieķer sankciju pārkāpējus – Baltkrievijas kravā uziet briketes un naglas", "category": "Kriminālziņas", "body": "Valsts ieņēmumu dienests  ( VID ) kopš  Eiropas Savienības  (ES) noteikto sankciju stāšanās spēkā pastiprināti uzrauga visu sankcijām pakļauto preču veidu ievešanu un izvešanu, un šā gada augustā konstatēti mēģinājumi ar nepareizu preces kodu deklarēt un no  Baltkrievijas  ievest 22 080 kilogramus koksnes brikešu, 22 800 kilogramus lietotu koka sliežu ceļu gulšņu, kā arī naglas, portālu \"Delfi\" informēja VID. Sankciju apiešanas mēģinājums, deklarējot preces ar neatbilstošu kombinētās nomenklatūras kodu, konstatēts 2022. gada 3. un 17. augustā muitas kontroles punktos uz Latvijas-Baltkrievijas robežas, veicot kravas muitas fizisko kontroli un skenēšanas attēlu analīzi. Lietas materiāli nodoti VID Nodokļu un muitas policijas pārvaldei lēmuma pieņemšanai par kriminālprocesu uzsākšanu, norāda dienestā. Sankcijām pakļauto preču sarakstā iekļautas vairākas preču grupas, kuras liegts ievest no Baltkrievijas, tostarp visa koksne un tās izstrādājumi, mēslošanas līdzekļi, jaunas riepas, naftas produkti, cements, cementa, betona, akmens izstrādājumi, dzelzs un tērauds izstrādājumi​. Kopš šā gada 28. marta, kad tika sākts apkopot datus attiecībā uz sankciju risku novēršanu, līdz jūlija beigām Latvijā noraidītas 2073 kravas un reģistrēti 1238 iespējami sankciju pārkāpumi. VID muitnieki ir uzsākuši 32 kriminālprocesus par Starptautisko organizāciju un Latvijas noteikto sankciju pārkāpumiem, pamatojoties uz Krimināllikuma 84. pantu.", "link": "https://www.delfi.lv/161/criminal/54671510/foto-vid-pieker-sankciju-parkapejus-baltkrievijas-krava-uziet-briketes-un-naglas"},
{"title": "Foto: VID pasta sūtījumos un vilcienos uziet 214 000 nedeklarētu smēķu", "category": "Kriminālziņas", "body": "Valsts ieņēmumu dienesta ( VID ) Muitas pārvaldes amatpersonas, veicot eksprespasta sūtījumu kontroli, atklāja nedeklarētas cigaretes, kas bija paslēptas boilerā, savukārt kravas vilcienu muitas kontroles laikā tika atklātas kontrabandas cigaretes ferosilīcija, čuguna un stikla plākšņu kravās, portāls \"Delfi\" uzzināja VID. Šā gada 26. augustā lidostas muitas kontroles punkta amatpersonas, veicot muitas kontroles pasākumus kāda uzņēmuma noliktavā, eksprespasta sūtījumā atklāja nedeklarētas cigaretes, kas bija noslēptas ūdens karsēšanas ierīcē – boilerā. Sūtījumā, ko bija paredzēts nogādāt saņēmējam Īrijā, atradās 10 000 cigarešu (500 paciņas cigarešu) \"Winston\" ar  Baltkrievijas  akcīzes nodokļa markām. Nedeklarētas cigaretes tika atklātas, arī veicot kravas vilcienu muitas kontroli. 2022. gada 27. augustā  Zilupes  muitas kontroles punkta amatpersonām, veicot no Krievijas iebraukuša vilciena sastāva skenēto attēlu analīzi, radās aizdomas par nedeklarētu preci vagonā ar ferosilīcija kravu. Kontroles laikā tika konstatēts, ka konteinerā paslēptas \"NZ\" un \"Minsk\" marku cigaretes. Kopumā izņemti 100 000 cigarešu jeb 5000 paciņas cigarešu ar Baltkrievijas Republikas akcīzes markām. 25. augustā, veicot no Baltkrievijas iebraukuša vilciena vizuālo kontroli, Indras muitas kontroles punkta amatpersonas konstatēja kontrabandas cigaretes, kas bija paslēptas čuguna kravā. Kontroles rezultātā tika izņemti 40 000 cigarešu \"Premjer\" (2000 paciņas cigarešu). Savukārt 23. augustā Indras muitas kontroles punkta amatpersonas kontrabandas cigaretes atklāja vagonā ar stikla plākšņu kravu. Cigaretes bija slēptas starp stikla plākšņu iepakojumiem. Vagonā atradās 64 000 cigarešu \"Premjer\" (3200 paciņas cigarešu) ar Baltkrievijas akcīzes markām. Cigarešu izņemšanā piedalījās arī  Valsts robežsardzes  amatpersona. Muitas kontroles laikā konstatējot noziedzīga nodarījuma pazīmes, lietu materiāli nodoti VID Nodokļu un muitas policijas pārvaldei lēmumu pieņemšanai par kriminālprocesa uzsākšanu.", "link": "https://www.delfi.lv/161/criminal/54685818/foto-vid-pasta-sutijumos-un-vilcienos-uziet-214-000-nedeklaretu-smeku"},
{"title": "KNAB un VDD saņem 'trauksmes cēlēju' paustas aizdomas aizsardzības nozares iepirkumos", "category": "Kriminālziņas", "body": "Korupcijas  novēršanas un apkarošanas birojs ( KNAB ) un  Valsts drošības dienests  (VDD) ir saņēmis iesniegumu par \"trauksmes cēlēju\" paustajām aizdomām aizsardzības nozares iepirkumos. KNAB apstiprināja, ka otrdien saņēmis iesniegumu un patlaban iepazīstas ar tā saturu, lai lemtu par turpmāko iestādes rīcību šajā jautājumā. Vienlaikus KNAB uzsvēra, ka aktīvi seko līdzi norisēm un procesiem sabiedrībā, kā arī visa veida publiski pieejamai informācijai, kas skar valsts amatpersonas un to darbības. Jau rakstīts, ka KNAB priekšnieks  Jēkabs Straume  šogad maijā pēc atkārtotas uzvaras konkursā uz biroja priekšnieka amatu žurnālistiem teica, ka turpmāk ir būtiski novērst iespējamos korupcijas mēģinājumus bruņotajos spēkos, lai arī Latvijā armijas budžets netiktu nozagts kā Krievijā. Arī VDD apliecināja, ka ir saņēmis iesniegumu un izvērtē to atbilstoši savai kompetencei. Aizsardzības ministrijā komentāru plāno sniegt ceturtdien, 29. septembrī. Otrdienas vakarā publicists  Lato Lapsa  savā \"Youtube\" kanālā ir publicējis tiesībsargājošām un valsts drošības iestādēm un premjeram Krišjānim Kariņam (JV) adresētu \"trauksmes cēlāju iesniegumu video formā\". Tajā saistībā ar noziedzīgām shēmām, kas apdraud valsts drošību un kurās vairākkārtīgi sadārdzinātos iepirkumos bez konkursa tiek izšķērdēti iespaidīgi budžeta līdzekļi, tiek apsūdzēti aizsardzības ministrs  Artis Pabriks  (AP),  Aizsardzības ministrijas  valsts sekretārs Jānis Garisons un viņa vietnieks nodrošinājuma jautājumos Mārtiņš Paškēvičs. \"Trauksmes cēlēji\" amatpersonas vaino par neizdevīgu līgumu slēgšanu ar vienu konkrētu kompāniju – SIA \"Vairog EU\", kura ne tikai jau gandrīz gadu neesot spējusi izpildīt līgumsaistības par munīcijas piegādi Nacionālajiem bruņotajiem spēkiem (NBS), bet arī saņēmusi dāsnu astoņu miljonu eiro avansu, un kura arī citiem militāro preču potenciālajiem piegādātājiem tiekot uzspiesta kā Latvijas starpnieks. Sižetā norādīts, ka, pēc trauksmes cēlāju domām, noziedzīgā shēma tikai uzņem apgriezienus, – tiek piesaukta kompānija \"Patria\", kurai arī tiek nodrošināti īpaši labvēlīgi apstākļi un kura starptautiski jau divas reizes pieķerta korupcijā.", "link": "https://www.delfi.lv/161/criminal/54789888/knab-un-vdd-sanem-trauksmes-celeju-paustas-aizdomas-aizsardzibas-nozares-iepirkumos"},
{"title": "VID aizliedzis ievest sankcionētu Krievijas mēbeļu kravu", "category": "Kriminālziņas", "body": "Valsts ieņēmumu dienesta ( VID ) Muitas pārvaldes amatpersonas, veicot kontroles pasākumus, novērsa mēģinājumu ievest kravu ar guļamistabas koka mēbelēm, portāls \"Delfi\" uzzināja dienestā. VID atzīmēja, ka normatīvie akti, ar kuriem noteiktas  Eiropas Savienības  (ES) sankcijas pret Krieviju, aizliedz šādu preču importu. Lai mēģinātu apiet sankcijas, muitai tika sniegta nepatiesa informācija par precēm. Silenes muitas kontroles punkta amatpersonām, veicot no Baltkrievijas ievestas kravas dokumentu padziļinātu kontroli, radās aizdomas, ka preces deklarētas ar nepareizu kodu. Papildus tika konstatēts, ka kravā, kas nosūtīta no Baltkrievijas, daļai preču ir Krievijas izcelsme. Muitas eksperti veica kontroles pasākumus preču koda noteikšanai un secināja, ka preces deklarētas ar neatbilstošu Kombinētās nomenklatūras kodu. Visas preces, kuras identificējamas un klasificējamas ar Kombinētās nomenklatūras kodu 9430, ir iekļautas regulas XXI pielikumā, tajā skaitā arī koka mēbeles guļamistabām, līdz ar to nav ievērots nosacījums, ka Savienībā ir aizliegts importēt minētajā pielikumā uzskaitītās preces, kas Krievijai rada ievērojamus ieņēmumus, tādējādi ļaujot tai veikt darbības, kuras destabilizē situāciju Ukrainā, ja šo preču izcelsme ir Krievijā. Lietas materiāli nodoti VID Nodokļu un muitas policijas pārvaldei lēmuma pieņemšanai par kriminālprocesu uzsākšanu. Kopš spēkā stājās ES normatīvie akti par sankciju noteikšanu pret Krieviju un Baltkrieviju, muita pastiprināti uzrauga visu sankcionēto preču veidu ievešanu un izvešanu. No marta beigām, kad tika sākts apkopot datus par sankciju pārkāpumiem, līdz augusta beigām VID Muitas pārvalde ir konstatējusi 1383 sankciju pārkāpumus. Kontroles rezultātā novērsti mēģinājumi ievest Eiropas Savienībā dažādas kravas, piemēram, transportlīdzekļus un to rezerves daļas, kokapstrādes materiālus, koksnes briketes, grila kokogles, plastmasas izstrādājumus, stikla pudeles, naglas, papīru, degvīnu un citas. Savukārt, kontrolējot kravas, kas tiek izvestas no Eiropas Savienības, konstatēti mēģinājumi izvest tādas preces kā motorus, kompresorus, plastmasas izstrādājumus, ķīmiskās vielas, instrumentus, kas paredzēti materiālu apstrādei, laboratorijas iekārtas un citas.", "link": "https://www.delfi.lv/161/criminal/54706654/vid-aizliedzis-ievest-sankcionetu-krievijas-mebelu-kravu"},
{"title": "VID liedz ievest kontrabandas cigaretes no Baltkrievijas", "category": "Kriminālziņas", "body": "Valsts ieņēmumu dienesta ( VID ) muitnieki atklājuši nedeklarētas cigaretes, kas bija paslēptas čuguna kravās un lokomotīves ventilācijas sistēmā. Kontroles rezultātā izņemtas 279 886 kontrabandas cigaretes, portāls \"Delfi\" noskaidroja dienestā. Indras muitas kontroles punktā, pārbaudot no  Baltkrievijas  iebraukuša kravas vilciena sastāvu, muitas kinologam ar dienesta suni radās aizdomas par nedeklarētu preču pārvietošanu vagonā ar čuguna kravu. Sadarbībā ar Valsts robežsardzi tika veikta fiziskā kontrole un atklāts, ka četros vagonos paslēpti iepakojumi ar cigaretēm. Tajos atradās 130 000 cigarešu \"Minsk\", \"NZ\", \"Premjer\" un \"Queen\" ar Baltkrievijas akcīzes nodokļa markām. Savukārt 17. septembrī, veicot kravas vilcienu kontroli Indras muitas kontroles punktā, muitas kinologs ar darba suni atklāja kontrabandas cigarešu slēptuvi lokomotīves ventilācijas sistēmā. Sadarbībā ar robežsargiem tika veikta kontrole, tās rezultātā izņemtas 49 900 cigaretes \"Premjer\" un \"NZ\" ar Baltkrievijas akcīzes markām. Arī 12. septembrī muitas kinologs ar darba suni atklāja nedeklarētas cigaretes vilcienā, kas iebrauca no Baltkrievijas puses un ieveda čuguna kravas. Divos vagonos bija paslēptas kartona kārbas, kurās atradās 50 000 cigarešu \"Premjer\" un \"Queen\" jeb 2500 paciņas cigarešu. Savukārt  Rīgas brīvostas  muitas kontroles punkta amatpersonas 17. septembrī, pamatojoties uz uzņēmuma pārstāvja sniegto informāciju par kravas izkraušanas laikā konstatētām cigaretēm, veica no Krievijas ievestās čuguna kravas padziļināto kontroli. Tās rezultātā tika izņemtas 49 986 cigaretes \"Minsk\", \"Premjer\" un \"Queen\" ar Baltkrievijas akcīzes markām. Valstij nesamaksāto nodokļu summa par izņemtajām cigaretēm ir aptuveni 49 000 eiro. Lietu materiāli nodoti VID Nodokļu un muitas policijas pārvaldei lēmumu pieņemšanai par kriminālprocesa uzsākšanu.", "link": "https://www.delfi.lv/161/criminal/54760824/vid-liedz-ievest-kontrabandas-cigaretes-no-baltkrievijas"},
{"title": "Otrdien avārijās cietuši seši gājēji", "category": "Kriminālziņas", "body": "No cietušajiem seši bija gājēji, seši – velosipēda vadītāji, bet divi bija elektroskrejriteņa vadītāji. Kopumā ceļu satiksmes jomā pieņemti 452 administratīvo pārkāpumu lēmumi, tajā skaitā 181 par ātruma pārsniegšanu un desmit par agresīvu braukšanu. Savukārt par transportlīdzekļa vadīšanu alkohola reibumā uzsākti divi administratīvo pārkāpumu procesi un pieci kriminālprocesi. Vienam šoferim automašīna tiks konfiscēta, bet četriem tiks piedzīta spēkrata vērtība.", "link": "https://www.delfi.lv/161/criminal/55744528/otrdien-avarijas-cietusi-sesi-gajeji"},
{"title": "Latvijas pilsonim par nelikumīgu atbalstu Krievijai uzliek 15 000 eiro sodu", "category": "Kriminālziņas", "body": "Ģenerālprokuratūra  kādam Latvijas pilsonim piemērojusi 15 000 eiro sodu par nelikumīgu intelektuāla un fiziska atbalsta sniegšanu  Krievijai , informēja prokuratūrā. 3. jūlijā stājies spēkā Ģenerālprokuratūras pieņemtais priekšraksts par sodu, ar kuru persona ir atzīta par vainīgu un sodīta par palīdzību ārvalstij pret Latviju vērstā darbībā. Izmeklēšanas laikā noskaidrots, ka Latvijas pilsonis laikā no 2017. gada līdz 2022. gada novembrim personisku apsvērumu un mantkārīgu tieksmju nolūkā sniedza intelektuālu un fizisku atbalstu Krievijai. Apsūdzētais apzinājās, ka viens no Krievijas uzdevumiem ir stiprināt un paplašināt tās ietekmi  Baltijas  un citās  Eiropas Savienības  valstīs, tai skaitā vēršoties pret Latvijas valstisko neatkarību, suverenitāti, teritoriālo vienotību, valsts varu, valsts iekārtu un valsts drošību kopumā. Apsūdzētais pilnībā piekrita viņam inkriminētā noziedzīgā nodarījuma apjomam un juridiskajai kvalifikācijai, kā arī atzina savu vainu noziedzīgā nodarījuma izdarīšanā un to nožēloja. Prokuratūra uzskata, ka apsūdzētais ir izdarījis secinājumus un izvērtējis savas rīcības nepieļaujamību un sekas. Prokurors, ņemot vērā minēto, kā arī izdarītā noziedzīgā nodarījuma raksturu un bīstamību, radīto kaitējumu, apsūdzētā personību un mantisko stāvokli un apstākli, ka apsūdzētais izmeklēšanas laikā gandrīz četrus mēnešus bija apcietinājumā, piemēroja viņam 15 500 eiro sodu. Jau rakstīts, ka šāda veida sods Latvijas iedzīvotājam par nelikumīgu sadarbību ar Krieviju nav piespriests pirmo reizi. Kādam Latvijas nepilsonim Ruslanam T. šādu sodu piemēroja, jo viņš sniedza atbalstu Krievijas specdienetam, veidojot un uzturot izlūkdienestam diversiju atbalsta pozīcijas, bet ar Krievijas izlūkdienestu sadarbojies vismaz kopš 2010. gada. Vīrieti aizturēja 2021. gada 3. novembrī. Izmeklēšanā noskaidrots, ka Krievijas militārais izlūkdienests personai bija devis uzdevumus uzturēt konspiratīvās telpas, izveidot slēptuves diversiju vajadzībām, veikt operatīvās situācijas izzināšanu konspiratīvo telpu apvidū, sekot izmaiņām likumos, kas saistīti ar ārzemju pilsoņu vizītēm Latvijā un dzīvojamo platību izīrēšanas iespējām. VDD noskaidroja, ka persona tika savervēta Krievijas apmeklējuma laikā, lai Krievijas militārajam izlūkdienestam veidotu atbalsta pozīcijas potenciālu diversiju īstenošanai Latvijas teritorijā militāra konflikta gadījumā. Persona kādā nomaļā vietā bija ierīkojusi slēptuves diversijām nepieciešamo priekšmetu glabāšanai, informējot GRU pārstāvi par to atrašanās vietas koordinātēm. Ruslans T. tika apsūdzēts par darbību nolūkā palīdzēt ārvalsts specdienestam vērsties pret Latvijas valsts drošību. Persona tika atzīta par vainīgu noziedzīgajā nodarījumā, un 2022. gada 4. janvārī prokuratūra tai piemēroja naudassodu 15 000 eiro apmērā.", "link": "https://www.delfi.lv/161/criminal/55745706/latvijas-pilsonim-par-nelikumigu-atbalstu-krievijai-uzliek-15-000-eiro-sodu"},
{"title": "Policija sākusi kriminālprocesu par zīdaiņa nāvi Tukumā", "category": "Kriminālziņas", "body": "Valsts policija  (VP) sākusi kriminālprocesu par zīdaiņa nāvi Tukumā, apliecināja VP Zemgales reģiona pārvaldē. 3.jūlijā Tukumā reģistrēts zīdaiņa nāves gadījums un policija ir sākusi kriminālprocesu pēc Krimināllikuma nodaļas \"Noziedzīgi nodarījumi pret personas veselību\". Tāpat nozīmēta tiesu medicīniskā ekspertīze nāves cēloņa noteikšanai, kuras rezultāti vēl nav saņemti. Policijā notiek aktīva pirmstiesas izmeklēšana, un tās interesēs plašāki komentāri netiek sniegti. \"Tvnet grupas\" tiešsaistes žurnāls \"Klik\" vēsta, ka kādā ģimenē 3. jūlijā mirusi mēnesi veca meitenīte. Turklāt pirms trim gadiem tajā pašā ģimenē jau miris dažus mēnešus vecs bērniņš. Žurnālistu aptaujātie tukumnieki norādījuši uz alkohola lietošanu minētajā ģimenē.", "link": "https://www.delfi.lv/161/criminal/55747366/policija-sakusi-kriminalprocesu-par-zidaina-navi-tukuma"},
{"title": "Sirmgalves izvarotājam un slepkavam – mūža ieslodzījums; konfiscē arī dzīvokli Rīgā", "category": "Kriminālziņas", "body": "Senāts trešdien noraidīja apsūdzētā, viņa aizstāvja un apsūdzētā laulātās kasācijas sūdzības par  Rīgas apgabaltiesas  2022. gada 31. maija spriedumu. Līdz ar Senāta lēmumu stājas spēkā apsūdzētajam noteiktais sods – mūža ieslodzījums. Tāpat konfiscēts arī viņam piederošais dzīvoklis Rīgā. Apsūdzībā norādīts, ka apsūdzētais, iepriekš būdams sirmgalves aprūpētājs, noziegumus veicis 2017. gada 12. jūnija naktī, pa atvērtu virtuves logu ierāpjoties 84 gadus vecās sievietes dzīvoklī Rīgā, Jaunrozes ielā.  Senāts lēmumā atzinis, ka apelācijas instances tiesa pretēji aizstāvja kasācijas sūdzībā norādītajam ir pamatojusi, kādēļ tā par slepkavības izdarīšanu noteikusi apsūdzētajam pamatsodu – mūža ieslodzījumu – un piemērojusi papildsodu – mantas konfiskāciju. Apelācijas instances tiesa secinājusi, ka apsūdzētais ir sabiedrībai bīstama personība ar augstu noziedzīgo nodarījumu recidīva risku, kura no sabiedrības drošības viedokļa nav piemērota dzīvošanai sabiedrībā. Tiesa norādījusi, ka apsūdzētais, būdams jau iepriekš sodīts par slepkavību, no jauna izdarījis slepkavību trīs atbildību pastiprinošos apstākļos, apsūdzētā rīcība pret bojāgājušo bijusi īpaši nežēlīga, turklāt noziedzīgais nodarījums vērsts pret 84 gadus vecu sirmgalvi, kuras sociālo aprūpi apsūdzētais iepriekš bija veicis. Senāts lēmumā norāda, ka tam nav pamata apšaubīt apelācijas instances tiesas atzinumus daļā par piespriesto mantas konfiskāciju. Tiesa ir izvērtējusi noziedzīgā nodarījuma izdarīšanas apstākļus, atzīstot, ka noziedzīgā nodarījuma izdarīšanas veids vērtējams kā īpaši nežēlīgs, turklāt viens no apsūdzētā motīviem noslepkavot cietušo bija saistīts ar mantkārību. Lietai ir slēgtas lietas statuss. \"Delfi\" jau rakstīja, ka 2017. gada vasarā Rīgā, klusajā Jaunrozes ielā, 84 gadus vecā Irina G. tika i zvarota, noslepkavota un aplaupīta pašas dzīvoklī.  Trešās grupas invalīdei ikdienā palīdzēja kāda Rīgas sociālās aprūpes centra darbinieki. Zvērīgā nozieguma pastrādāšanā apsūdzēts viens no viņiem – recidīvists Dzintars Zubko, kura \"kontā\" jau bija izvarošana un slepkavība. 2019. gada aprīlī Zubko pirmās instances tiesa piesprieda mūža ieslodzījumu. 2019. gada pavasarī aizsaulē devās arī Irinas dēls – no pārdzīvojumiem neizturēja sirds. Viņa atraitne Ludmila iepriekš teica, ka nespēj saprast, kā sociālajam darbam varēja pieņemt piecas reizes sodītu personu. Jau rakstīts, ka likums paredz – pārbaudīti tiek tikai tie sociālo aprūpes centru darbinieki, kas strādā ar bērniem. Tos, kas rūpējas par vecāka gadagājuma (un bieži vien bezpalīdzīgiem) ļaudīm, pārbaudīt nevajag. Zubko sodāmības dzēsa un izmantoja tiesības neatklāt savu pagātni, tādēļ, kā portālam \"Delfi\" iepriekš paskaidroja Valsts policijā, viņš neraisīja nekādas aizdomas. Par vecajiem ļaudīm viņš rūpējās piecus gadus, bet 2017. gadā naktī uz 12. jūniju viss mainījās. 49 gadus vecais Zubko kopā ar dzīvesbiedri Irinai G. palīdzēja apmēram trīs gadus: rūpējās par viņu, gādāja pirkumus no veikala un aptiekas, gatavoja ēdienu. Irina tuviniekiem sūdzējās, ka baidās no vīrieša, jo viņš uz sirmgalvi skatoties \"nelaipni un dīvaini\". Irinu mulsinājuši arī daudzie tetovējumi: Zubko bija piecas reizes sodīts, ieslodzījumā pavadījis apmēram 13 gadus. Nemitīgo sūdzību dēļ pensionāres ģimene – dēls Jurijs un vedekla Ludmila – nolēma atteikties no palīdzības. Zubko par to bija cita versija: viņš apgalvoja, ka Irina uzvedusies pārāk valdonīgi, komandējusi, viņu nekad nekas nav apmierinājis. Tādēļ viņi ar dzīvesbiedri mīļuprāt atteikušies no problemātiskās klientes. Saskaņā ar apsūdzību naktī uz 12. jūniju starp pulksten trijiem un četriem Zubko caur logu iekļuvis pensionāres dzīvoklī. Tiesas materiālos norādīts, ka viņš uz dīvāna guļošajai sievietei vairākas reizes ar dūrēm iesitis pa galvu, pēc tam, apzinoties, ka upuris ir bezpalīdzīgā stāvoklī, izvarojis, kā arī veicis orālo dzimumaktu. Pēcāk Zubko pieprasījis pensionārei naudu. Kad viņa sāka kliegt, vīrietis atkal vairākas reizes iesitis sirmgalvei pa galvu, piespiedis sejai spilvenu un nosmacējis. Uzbrukumā Irina guva apmēram desmit ķermeņa bojājumus. Vēlāk slepkavībā apsūdzētais izvandījis dzīvokli un nozadzis vismaz 80 eiro, sudraba glāzīšu komplektu, sudraba traukus, ģimenes dārglietu – zelta gredzenu ar smaragdu, kā arī divus putekļusūcējus. Galu galā vīrietis izkāpis pa logu un ar velosipēdu aizminies mājup. Nākamajā dienā Zubko kopā ar sievu devies pie notāra, lai reģistrētu darījumu par dzīvokļa iegādi Grīziņkalnā. Viņš tika aizturēts tikai divus mēnešus vēlāk. Sākotnēji vīrietis kategoriski noliedza savu vainu, bet vēlāk izvirzīja savu nozieguma versiju. Tāpat jau rakstīts, ka Zubko savas liecības mainīja vairākkārt. Saskaņā ar vienu no versijām viņš tajā jūnija naktī ar velosipēdu braucis mājup un sapratis, ka beigušās cigaretes. Minoties gar Irinas G. māju, ievērojis, ka viņas dzīvoklī deg gaisma. Nolēmis iegriezties un aizņemties naudu. Neraugoties uz vēlo stundu, sieviete atvērusi durvis un ielaidusi. Viņš neesot plānojis ilgi uzkavēties, jo sešos jau vajadzējis celties, lai dotos uz darbu. Tiesā Zubko apgalvoja, ka bijis šokēts par to, ka pensionāre viņam atvērusi durvis un neesot jautājusi, kādēļ viņš ieradies naktī. Pēc Zubko versijas, Irina uzvedusies savādi. Viņam radušās aizdomas, ka sieviete ir iereibusi, tomēr alkohola aromāts neesot vēdījis. Sirmgalve pa dzīvokli pārvietojusies patstāvīgi, bez atbalsta, lai gan agrāk viņa varējusi staigāt tikai ar taburetes vai staiguļa palīdzību. Zubko apgalvo, ka lūdzis naudu, bet sieviete teikusi, ka visu paņēmis dēls. Tomēr, uzzinot, ka nepieciešami vien trīs eiro, viņa pajautājusi, vai viņš nesteidzas mājup. Pēc tam, kā norāda Zubko, Irina aicinājusi viņu apsēsties blakus uz dīvāna un sākusi \"palaist rokas\". Vispirms viņš esot pretojies, bet pēc tam ļāvies pierunāties. Orālais sekss noticis pēc abpusējas piekrišanas, viņš neesot ne sitis, ne smacējis. Kad pensionāre viņam pieprasījusi to pašu, viņš atteicies. Sieviete sākusi kliegt un lamāties. Tā kā Irina ļoti skaļi kliegusi, Zubko viņai pie sejas pielicis spilvenu un aizklājis muti ar plaukstu. Pensionāre viņam iekodusi pirkstā, viņš piespiedis spilvenu stiprāk, un pēc dažām minūtēm sieviete saļimusi. Zubko padomājis, ka pensionāre zaudējusi samaņu, bet pēc tam sapratis, ka ir viņu nosmacējis. Zubko sākusies panika, viņš izmētājis lietas un papīrus, tad sācis meklēt dzīvokļa atslēgas, kuras Irina kaut kur noslēpusi. Galu galā viņš izlēcis pa logu un aizbraucis mājās. Tiesā Zubko zvērēja, ka neko nav zadzis. Viņš bija izbrīnīts par divu putekļusūcēju zādzību – tādus ir grūti aizvest ar velosipēdu. Viņš dzīvoja pāri krustojumam, vien 5–6 minūšu attālumā no Irinas mājas. Tāpat Zubko paziņoja, ka viņam nebija jēgas apzagt pensionāri, jo viņam mājās bija 17 000 eiro skaidrā naudā. Šo summu abi ar sievu bija daudzus gadus krājuši dzīvokļa iegādei. Vēlāk tiesa nolēma to konfiscēt. Kad Zubko aizturēja, viņš par visu liedzās, paziņoja, ka pie Irinas nav bijis, jo viņam tur neesot ko darīt. Vēlāk tomēr nolēma atzīties. Savu nevēlēšanos iet uz policiju un vaļsirdīgi atzīties skaidroja ar to, ka zinājis – lai gan agrāk vai vēlāk viņš būtu atklāts, jo nozieguma vietā palikušas viņa  DNS  pēdas, tomēr gribējis ilgāku laiku pavadīt brīvībā. Vairāk par notikušo iespējams lasīt  šajā rakstā . Tāpat jau rakstīts, ka pēc šī notikuma jautājumam par to vai par varmācīgiem noziegumiem iepriekš tiesātām personām jāļauj aprūpēt sirmgalvjus un personas ar garīga rakstura traucējumiem,  pievērsās arī Labklājības ministrija .", "link": "https://www.delfi.lv/161/criminal/55747526/sirmgalves-izvarotajam-un-slepkavam-muza-ieslodzijums-konfisce-ari-dzivokli-riga"},
{"title": "Pēc drošības naudas iemaksas no apcietinājuma atbrīvots bijušais Rīgas domnieks Pankratovs", "category": "Kriminālziņas", "body": "Iemaksāta bijušā  Rīgas domes  deputāta Ruslana Pankratova atbrīvošanai no apcietinājuma paredzētā 5000 eiro drošības nauda, līdz ar to šovakar viņš pametis Rīgas Centrālcietumu, liecina aģentūras LETA rīcībā esošā informācija. Kriminālvajāšanu pērn 13. decembrī pret Pankratovu rosināja  Valsts drošības dienests  (VDD) par darbībām, kas ir vērstas uz nacionālā naida un nesaticības izraisīšanu, kā arī par Eiropas Savienības noteikto sankciju pārkāpšanu. Patlaban Pankratovam prokuratūrā celta apsūdzība. Kriminālprocess sākts 2022.gada 29. jūlijā. Izmeklēšanas gaitā VDD ieguvis informāciju, kas apliecinot, ka šī persona vairākos Krievijas agresīvās propagandas mērķiem izmantotajos informācijas resursos nākusi klajā ar izteikumiem, kuri provocē naidu un nesaticību pret ukraiņiem un bēgļiem no Ukrainas. Tāpat izmeklēšanas gaitā noskaidrots, ka šī persona ir nodrošinājusi saimnieciskos resursus kādai citai personai, kas ir iekļauta Eiropas Savienība noteikto sankciju sarakstā par Ukrainas teritoriālās vienotības, suverenitātes un neatkarības graušanu. VDD Pankratovu aizturēja pērn vasarā un 1.augustā tiesa viņam kā drošības līdzekli piemēroja apcietinājumu. TV3 iepriekš vēstīja, ka Pankratovs 17.jūlijā apmeklējis Krievijas okupētās pilsētas Ukrainas Zaporižjes apgabalā. Kremļa propagandas kanālā \"Vesti.ru\" publicētajā sižetā bija redzams, ka Pankratovs piedalījies okupācijas varas ieceltās vadības preses konferencē, kurā it kā starptautiskie mediji tiek informēti par referendumu par okupēto pilsētu pievienošanu Krievijai. 1969.gadā dzimušais Pankratovs 2009.gadā bija ievēlēts Rīgas domē no partiju apvienības \" Saskaņas  centrs\" un pašvaldībā sabijis vairākus gadus. 2018.gadā viņš kandidējis 13. Saeimas  vēlēšanās \"Par alternatīvu\" sarakstā, bet 2019.gadā kandidējis Eiropas Parlamenta vēlēšanās Rīcības partijas sarakstā. \"Firmas.lv\" informācija liecina, ka Pankratovs kopā ar Veru Pankratovu darbojas 2006.gadā reģistrētajā biedrībā \"Latvijas krievu pasaule\". Pirms vairākiem gadiem viņš darbojies biedrībā \"Apvienība pret nacismu\". Aģentūras LETA arhīvs arī liecina, ka Pankratovs, piemēram, 2015.gadā kā toreizējais Rīgas domes deputāts devās komandējumā uz Maskavu. Toreiz Rīgas mēram adresētajā pārskatā par komandējumu Pankratovs norādījis, ka komandējuma laikā notika tikšanās ar Maskavas valdības ministru, Maskavas Ārējo ekonomisko un starptautisko sakaru departamenta vadītāju Sergeju Čereminu, tika pārrunāta sadarbība par Rīgas domes un Maskavas valdības sadarbības programmā 2015.-2017.gadam minēto kultūras un humanitāro projektu realizēšanu, kā arī Rīgas pilsētas popularizēšanu Maskavā. Toreiz Rīgas domes opozīcija norādīja, ka Pankratovs uz Maskavu par nodokļu maksātāju naudu komandējumos dodoties regulāri, šādi apšaubot darba vizīšu lietderību. Tāpat pausta neizpratne, kādēļ tikties ar Maskavas valdības pārstāvjiem tiek komandēts viens no \"ierindas deputātiem\", nevis kāds no vadības.", "link": "https://www.delfi.lv/161/criminal/55101424/pec-drosibas-naudas-iemaksas-no-apcietinajuma-atbrivots-bijusais-rigas-domnieks-pankratovs"},
{"title": "Par nacionālā naida izraisīšanu tiesās bijušo Rīgas domnieku Pankratovu", "category": "Kriminālziņas", "body": "2023. gada janvāra izskaņā tiesai nosūtīta krimināllieta, kurā apsūdzēts bijušais Rīgas domes deputāts par darbībām, kas vērstas uz nacionālā naida un nesaticības izraisīšanu pret ukraiņiem un bēgļiem no  Ukrainas , kā arī par  Eiropas Savienības  (ES) noteikto sankciju pārkāpšanu, \"Delfi\" uzzināja prokuratūrā. Lai arī prokuratūra neatklāj personas vārdu, portālam \"Delfi\" zināms, ka apsūdzētais ir bijušais Rīgas domes deputāts Ruslans Pankratovs. Saskaņā ar apsūdzību pērnā gada vasarā apsūdzētais nolūkā šķelt sabiedrību pēc nacionālajām pazīmēm, tiražējot vairākos  Krievijas  agresīvās propagandas mērķiem izmantotajos informācijas resursos nepamatotus apgalvojumus par krievu situāciju Latvijā, publiski izplatīja apgalvojumus, kuri provocē naidu un nesaticību pret ukraiņiem un bēgļiem no Ukrainas. Turklāt apsūdzētais nodrošināja saimnieciskos resursus kādai personai, kura ir iekļauta to personu sarakstā, pret kurām ES ir noteikusi sankcijas par Ukrainas teritoriālās vienotības, suverenitātes un neatkarības graušanu. Lieta izskatīšanai nodota Rīgas pilsētas tiesai. Prokuratūra norāda, ka neviena persona netiek uzskatīta par vainīgu, kamēr viņas vaina noziedzīga nodarījuma izdarīšanā netiek konstatēta Kriminālprocesa likumā noteiktajā kārtībā. Jau ziņots, ka šī gada janvārī Pankratovs no apcietinājuma atbrīvots,  iemaksājot 5000 eiro  lielu drošības naudu. \"Delfi\" jau vēstīja, ka aģentūras LETA arhīvs liecina, ka 1969. gadā dzimušais Pankratovs Rīgas domē tika ievēlēts 2009. gadā no partijas \" Saskaņas  centrs\". Savukārt 2013. gadā viņu atkārtoti ievēlēja domē – šoreiz no partiju apvienības \"Saskaņas centrs\", \" Gods kalpot Rīgai \" saraksta. 2018. gadā viņš kandidēja 13. Saeimas vēlēšanās no partijas \"Par Alternatīvu\", taču netika ievēlēts. Gadu vēlāk viņš nesekmīgi centās iekļūt Eiropas parlamentā no \" Rīcības partijas \" saraksta. Pankratovs ir vadījis biedrību \"Apvienība pret nacismu\", kas vairākus gadus rīkojusi pasākumus 16. martā, cenšoties protestēt pret leģionāru gājienu. No Pankratova \"Facebook\" profila noprotams, ka viņš nesen ciemojies Maskavā, tostarp apmeklējis prokremliskā medija \"Komsomoļskaja pravda\" redakciju. Pie šī paša ieraksta viņš komentējis, ka viņam uz pieciem gadiem liegts iebraukt Igaunijā. Tāpat viņš aktīvi dalījies ar cita aizturētā prokremliskā aktīvista – Vladimira Lindermana – \"Facebook\" ierakstiem. \"Lursoft\" informācija liecina, ka šobrīd viņš ir biedrības \"Latvijas krievu pasaule\" amatpersona.", "link": "https://www.delfi.lv/161/criminal/55205896/par-nacionala-naida-izraisisanu-tiesas-bijuso-rigas-domnieku-pankratovu"},
{"title": "Trešdien avārijā bojā gājis viens cilvēks", "category": "Kriminālziņas", "body": "No cietušajiem trīs bija gājēji, seši – velosipēda vadītāji, bet pieci brauca ar elektroskrejriteni. Kopumā ceļu satiksmes jomā pieņemti 368 administratīvo pārkāpumu lēmumi, tajā skaitā 158 par ātruma pārsniegšanu un trīs par agresīvu braukšanu. Savukārt par transportlīdzekļa vadīšanu alkohola reibumā uzsākti divi kriminālprocesi. Vienam šoferim spēkrats tiks konfiscēts, bet vēl vienam tiks piedzīta tā vērtība.", "link": "https://www.delfi.lv/161/criminal/55748274/tresdien-avarija-boja-gajis-viens-cilveks"},
{"title": "Aiztur vīrieti par bijušās partneres jaunā dzīvesbiedra nosišanu", "category": "Kriminālziņas", "body": "Šā gada 2. jūlijā  Valsts policija  (VP) saņēma izsaukumu no Imantas mikrorajona iedzīvotāja par to, ka kaimiņu dzīvoklī, iespējams, kāds tiek sists, portāls \"Delfi\" uzzināja VP. Notikuma vietā ieradās VP likumsargi un mediķi. Dzīvoklī atradās smagi piekauts vīrietis, kurš tika nogādāts ārstniecības iestādē, tāpat notikuma vietā tika sastapta viņa dzīvesbiedre. Taču iespējamā vainīgā persona notikuma vietu bija pametusi. No gūtajiem miesas bojājumiem cietušais vēlāk mira. Policisti ieguva informāciju, ka noziegumu izdarījis bojāgājušā vīrieša dzīvesbiedres bijušais civilvīrs, kurš todien pie mājokļa saimnieka atbraucis, iespējams, greizsirdības vadīts, un viņu smagi piekāvis. Nākamajā dienā Valsts policijas Rīgas Pārdaugavas pārvaldes likumsargi, noskaidrojot aizdomās turētā 1987. gadā dzimušā vīrieša atrašanās vietu, viņu aizturēja. Aizturētais iepriekš nebija nonācis policijas redzeslokā. Saistībā ar notikušo uzsākts kriminālprocess pēc Krimināllikuma 125. panta trešās daļas – par tīša smaga miesas bojājuma nodarīšanu, kas vainīgā neuzmanības dēļ bijis par iemeslu cietušā nāvei. Par šādu noziegumu likumā paredzēta brīvības atņemšana uz laiku no trim līdz 15 gadiem, konfiscējot mantu vai bez mantas konfiskācijas, un ar probācijas uzraudzību uz laiku līdz trim gadiem vai bez tās. Aizdomās turētajam vīrietim piemērots drošības līdzeklis apcietinājums.", "link": "https://www.delfi.lv/161/criminal/55749852/aiztur-virieti-par-bijusas-partneres-jauna-dzivesbiedra-nosisanu"},
{"title": "Ceturtdien avārijās Latvijā 19 cietušie; viens cilvēks zaudējis dzīvību", "category": "Kriminālziņas", "body": "Aizvadītajā diennaktī valstī reģistrēti 114 ceļu satiksmes negadījumi, tajos cietušas 19 personas un viena gājusi bojā, ziņo  Valsts policija . Kopumā ceļu satiksmes jomā pieņemti 340 administratīvo pārkāpumu lēmumi, tajā skaitā 205 par ātruma pārsniegšanu un viens par agresīvu braukšanu. Savukārt par transportlīdzekļa vadīšanu alkohola reibumā uzsākti divi kriminālprocesi, tāpat ir uzsākts viens kriminālprocess par transportlīdzekļa vadīšanu iespējamā narkotisko vielu iespaidā.", "link": "https://www.delfi.lv/161/criminal/55752114/ceturtdien-avarijas-latvija-19-cietusie-viens-cilveks-zaudejis-dzivibu"},
{"title": "Ventspilī piedeguša ēdiena ugunsgrēkā izglābj cilvēku", "category": "Kriminālziņas", "body": "Aizvadītajā diennaktī, laika posmā no šī gada 13. jūlija plkst. 6.30 līdz 14. jūlija plkst. 6.30,  Valsts ugunsdzēsības un glābšanas dienests  (VUGD) saņēma 46 izsaukumus – 21 uz ugunsgrēku dzēšanu, tai skaitā vienu uz meža ugunsgrēka dzēšanu, 19 uz glābšanas darbiem, bet seši izsaukumi bija maldinājumi. Plkst. 03.18 tika saņemts izsaukums uz Tilta ielu Bauskā, kur dega šķūnis pilnā 12 m2 platībā. Cenšoties dzēst ugunsgrēku cieta viens cilvēks, kurš nodots Neatliekamās medicīniskās palīdzības dienesta (NMPD) darbiniekiem. Ugunsgrēks likvidēts plkst. 04.39. Plkst. 00.13 ugunsdzēsēji glābēji devās uz Jelgavas novada Svētes pagastu, kur dega divās rindās sabūvēti šķūnīši kopumā 252 m2 platībā. Ugunsdzēsējiem glābējiem no liesmām izdevās nosargāt daļu no šķūnīšiem un netālu esošo dzīvojamo māju. Dzēšanas darbi noslēdzās plkst. 03.41. Plkst. 20.04 ugunsdzēsēji glābēji devās uz P. Stradiņa ielu Ventspilī, kur četrstāvu dzīvojamās mājas otrā stāva dzīvoklī dega bez uzraudzības atstāts piededzis ēdiens 0,5 m2 platībā. No piedūmotā dzīvokļa izglābts viens cilvēks, kurš nodots NMPD mediķiem. Plkst. 20.32 degšana tika likvidēta. Aizvadītajā diennaktī ugunsdzēsēji glābēji steidzās arī uz izsaukumiem, kuros dega dārza māja, šķūnis, sadzīves mantas, bez uzraudzības atstāts piededzis ēdiens, vieglā automašīna, malkas grēda, meža zemsedze, sausā zāle un deviņos gadījumos atkritumi.", "link": "https://www.delfi.lv/161/criminal/55752216/ventspili-piedegusa-ediena-ugunsgreka-izglabj-cilveku"},
{"title": "Pārdaugavā atsavināts sintētiskais heroīns", "category": "Kriminālziņas", "body": "Pārdaugavā, Rīgā jūlija sākumā aizturēti trīs vīrieši saistībā ar narkotisko vielu apriti un kratīšanā viņiem atsavināts sintētiskais heroīns, informēja  Valsts policija . Gan šo personu pārbaudes laikā, gan arī veicot kratīšanas dzīvesvietās, kopumā tika atrasti apmēram seši grami sevišķi bīstamas narkotiskās vielas – metonitazēna un protonitazēna sajaukuma, kas ir sintētiskais opioīds, saukts arī par sintētisko heroīnu. Sintētiskie heroīna aizstājēji ir daudz reižu spēcīgāki par heroīnu, un to iedarbība sākas lēnāk, nekā lietojot heroīnu, taču tā ir ilgstošāka. Tas tiek ražots dažādos apstākļos un aktīvās vielas koncentrācija vienā dozā var būt atšķirīga, tāpēc to lietotāji sevišķi bieži mirst no pārdozēšanas. Vienam aizdomās turētajam vīrietim kā drošības līdzeklis ir piemērots apcietinājums, savukārt pārējiem – ar brīvības apņemšanu nesaistīti drošības līdzekļi.", "link": "https://www.delfi.lv/161/criminal/55754656/pardaugava-atsavinats-sintetiskais-heroins"},
{"title": "'Nacionālās drošības interesēs' – Senāts nemaina aizliegumu Pankratovam izceļot no Latvijas", "category": "Kriminālziņas", "body": "Senātā portāls \"Delfi\" uzzināja, ka piektdien pieejams spriedums šajā lietā, kurā Senāts pirmo reizi vērtēja jautājumu par Nacionālās drošības likumā ietvertā institūta – aizliegums izceļot no Latvijas Republikas – piemērošanas pamatotību un tiesiskumu. Senāts, iepazinies ar materiāliem, kas ir valsts noslēpums un bijuši par pamatu iekšlietu ministra lēmumam, un uzklausījis lietas dalībniekus tiesas sēdē, secināja, ka pieteicējam piemērotais izceļošanas aizliegums un ar to saistītais viņa pamattiesību ierobežojums ir samērīgs līdzeklis nacionālās drošības interešu aizsardzībai. Tādēļ Senāts pārsūdzēto iekšlietu ministra lēmumu atzina par pamatotu un tiesisku, bet iesniegto pieteikumu noraidīja. Senāts lietā pārliecinājās, ka iekšlietu ministra lēmums ir pamatots ar pretizlūkošanas darbību rezultātā iegūtu informāciju un ir attaisnojams ar nacionālās drošības interešu aizsardzību. Lietā tika konstatēts, ka konkrētajā gadījumā pastāv apstākļi, kuru dēļ izceļošanas aizlieguma noteikšana pieteicējam ir objektīvi nepieciešama un pamatota. Senāts guva pārliecību, ka pieteicēja gadījumā pamats izceļošanas aizlieguma noteikšanai ir konkrētas darbības, kas dod pamatu uzskatīt, ka pastāv Latvijas Republikas nacionālās drošības apdraudējums. Pēc iepazīšanās ar informāciju, kas ir valsts noslēpums, Senātam neradās šaubas, ka ir ticis ievērots patvaļas aizlieguma un samērīguma princips. Senāts, ievērojot ar valsts noslēpuma aizsardzību saistītos ierobežojumus, spriedumā atspoguļojis lietā pārbaudītos jautājumus un savus secinājumus par tiem, cik tas iespējams. Senāts lietā sniedza savu vērtējumu par Nacionālās drošības likumā ietverto aizlieguma izceļot no Latvijas regulējumu. Senāts spriedumā norādījis, ka aizliegums izceļot no Latvijas ir individuāls un preventīvs mehānisms nacionālās drošības interešu aizsardzībai. Tas ir piemērots līdzeklis iespējamā nacionālās drošības apdraudējuma novēršanai, ja valsts drošības iestādes konstatējušas, ka kāda persona pēc izceļošanas no Latvijas plānojusi iesaistīties darbībās, kas vērstas pret Latvijas nacionālās drošības interesēm. Senāts arī secināja, ka no Nacionālās drošības likumā ietvertā regulējuma izriet, ka personai ir noteikts pienākums atturēties no došanās uz ārvalstīm ar mērķi iesaistīties tādās darbībās, kas nav atbilstošas Latvijas nacionālās drošības interesēm – dalība bruņotā konfliktā, teroristiskās darbībās un citās Latvijas Republikas nacionālo drošību potenciāli apdraudošās darbībās. Senāts pārbaudīja ar izceļošanas aizliegumu saistītā personas pamattiesību ierobežojuma atbilstību Satversmei. Attiecībā uz pieteicēja pārstāves šaubām par Nacionālās drošības likumā ietvertā regulējuma skaidrību un paredzamību, Senāts norādīja, ka nacionālās drošības jomā no likumdevēja nevar prasīt kazuistisku, detalizētu vai izsmeļošu regulējumu, jo nacionālās drošības interešu aizsardzībai var būt nepieciešami arī preventīvi pasākumi, kas balstīti konstatēto drošības risku izvērtējumā un piesardzības apsvērumos. Ņemot vērā, ka Nacionālās drošības likums neparedz tiesības pieteicējam vai viņa pārstāvei iepazīties ar materiāliem, kas ir valsts noslēpums un uz kuru pamata noteikts izceļošanas aizliegums, Senāts pārbaudīja, vai pieteicēja tiesības uz taisnīgu tiesu nav nesamērīgi ierobežotas un vai tiesas procesā ir pietiekami līdzsvarojošie pasākumi personas tiesību ierobežojumam. Senāts secināja, ka objektīvās izmeklēšanas princips lietās, kur skarts valsts noslēpums un nacionālās drošības intereses, ļauj efektīvi līdzsvarot pieteicēja tiesību ierobežojumu un nodrošināt procesa taisnīgumu. Senātam nebija šķēršļu pieprasīt un iepazīties ar visiem lietā nepieciešamajiem materiāliem, lai uz to pamata pārbaudītu pārsūdzētā lēmuma pamatotību un tiesiskumu. Tāpat Senāts pats pilnībā pārbaudīja pārsūdzētā lēmuma pamatotību un tiesiskumu, neaprobežojoties tikai ar pieteicēja vai viņa pārstāves norādīto argumentu izvērtējumu. Saskaņā ar Nacionālās drošības likumu personai ir tiesības pārsūdzēt Senātā iekšlietu ministra lēmumu, ar kuru tai noteikts izceļošanas aizliegums no Latvijas. Senāts šādu pieteikumu izskata kā pirmās instances tiesa koleģiālā sastāvā. Senāta spriedums ir galīgs un nepārsūdzams. Tas stājies spēkā pasludināšanas brīdī. Aģentūras LETA arhīvs liecina, ka 1969. gadā dzimušais Pankratovs Rīgas domē tika ievēlēts 2009. gadā no partijas \" Saskaņas  centrs\". Savukārt 2013. gadā viņu atkārtoti ievēlēja domē – šoreiz no partiju apvienības \"Saskaņas centrs\", \" Gods kalpot Rīgai \" saraksta. 2018. gadā viņš kandidēja  13. Saeimas  vēlēšanās no partijas \"Par Alternatīvu\", taču netika ievēlēts. Gadu vēlāk viņš nesekmīgi centās iekļūt Eiropas parlamentā no \" Rīcības partijas \" saraksta. Pankratovs ir vadījis biedrību \"Apvienība pret nacismu\", kas vairākus gadus rīkojusi pasākumus 16. martā, cenšoties protestēt pret leģionāru gājienu. No Pankratova \" Facebook \" profila noprotams, ka viņš nesen ciemojies Maskavā, tostarp apmeklējis prokremliskā medija \"Komsomoļskaja pravda\" redakciju. Pie šī paša ieraksta viņš komentējis, ka viņam uz pieciem gadiem liegts iebraukt Igaunijā. Tāpat viņš aktīvi dalījies ar cita aizturētā prokremliskā aktīvista – Vladimira Lindermana – \"Facebook\" ierakstiem. \" Lursoft \" informācija liecina, ka šobrīd viņš ir biedrības \"Latvijas krievu pasaule\" amatpersona.", "link": "https://www.delfi.lv/161/criminal/55755160/nacionalas-drosibas-intereses-senats-nemaina-aizliegumu-pankratovam-izcelot-no-latvijas"},
{"title": "Piektdien nobrauc no ceļa un apgāžas mikroautobuss; pasažiere iet bojā", "category": "Kriminālziņas", "body": "Piektdienas rītā ap pulksten 9.30 notika avārija Rēzeknes novada Kantinieku pagastā. Vīrietis, vadot autobusu \"Mercedes-Benz\", nenoskaidrotos apstākļos nobrauca no ceļa braucamās daļas un autobuss apgāzās. Avārijas rezultātā cieta autobusa vadītājs, bet pasažiere gāja bojā. No cietušajiem divi cilvēki bija gājēji, pieci bija velosipēdisti, bet trīs bija elektroskrejriteņu vadītāji. Kopumā ceļu satiksmes jomā pieņemti 450 administratīvo pārkāpumu lēmumi, tajā skaitā 222 par ātruma pārsniegšanu un četri par agresīvu braukšanu. Savukārt par transportlīdzekļa vadīšanu alkohola reibumā uzsākti divi administratīvo pārkāpumu procesi un deviņi kriminālprocesi. Sešiem autovadītājiem mašīna tiks konfiscēta, bet trīs šoferiem tiks piedzīta tās vērtība.", "link": "https://www.delfi.lv/161/criminal/55756242/piektdien-nobrauc-no-cela-un-apgazas-mikroautobuss-pasaziere-iet-boja"},
{"title": "Sestdien par braukšanu dzērumā sodīti 11 šoferi", "category": "Kriminālziņas", "body": "No cietušajiem trīs bija gājēji, septiņi bija velosipēdu vadītāji, bet viens bija elektroskrejriteņa vadītājs. Kopumā ceļu satiksmes jomā pieņemti 508 administratīvo pārkāpumu lēmumi, tajā skaitā 304 par ātruma pārsniegšanu un trīs par agresīvu braukšanu. Savukārt par transportlīdzekļa vadīšanu alkohola reibumā uzsākti divi administratīvo pārkāpumu procesi un deviņi kriminālprocesi. Diviem šoferiem automašīna tiks konfiscēta, bet septiņiem tiks piedzīta tās vērtība.", "link": "https://www.delfi.lv/161/criminal/55757644/sestdien-par-brauksanu-dzeruma-soditi-11-soferi"},
{"title": "Patur apcietinājumā Krievijas kara noziegumu attaisnošanā aizdomās turēto blogeri Fjodorovu", "category": "Kriminālziņas", "body": "Rīgas apgabaltiesa  ceturtdien noraidījusi sūdzību un atstājusi negrozītu pirmās instances tiesā piemēroto drošības līdzekli apcietinājumu blogerim Kirilam Fjodorovam, kuru marta beigās Valsts drošības dienesta (VDD) aizturēja vienā no lietām par  Krievijas  īstenoto kara noziegumu Ukrainā attaisnošanu. VDD ieskatā persona \"Youtube\", \" Telegram \" un citās sociālās tīklošanās vietnēs regulāri publicējusi videomateriālus un ierakstus, kuros attaisno un slavina Krievijas bruņoto spēku Ukrainā īstenotos kara noziegumus. Pret \"Telegram\" kanāla krievu valodā \"Karš, vēsture, ieroči\" administrators Fjodorovu kriminālprocess sākts par noziegumu pret mieru un kara noziegumu attaisnošanu un slavināšanu, kā arī par nacionālā un etniskā naida vai nesaticības izraisīšanu. Apcietinātā persona savos videomateriālos regulāri komentējusi Krievijas bruņoto spēku izvērsto karadarbību Ukrainā, atspoguļojot notikumus atbilstoši Krievijas interesēm un slavējusi Krievijas bruņoto spēku izvēlēto militāro taktiku un veiktos noziegumus Ukrainā. VDD aizturētās personas veidotajā saturā konstatējis izteikumus, kas vērsti pret latviešiem un Latvijas valsts iedzīvotājiem. 1.aprīlī VDD paziņoja, ka kopš Krievijas bruņotie spēki iebrukuma Ukrainā VDD kopumā sācis 14 kriminālprocesus saistībā ar darbībām, ar kurām pausts atbalsts Krievijas agresijai pret Ukrainu un tās iedzīvotājiem. Minētajos 14 kriminālprocesos patlaban astoņām personām ir piemērots aizdomās turētā statuss, savukārt vienai personai - personas, pret kuru sākts kriminālprocess, statuss. Trīs aizdomās turētajām personām kā drošības līdzeklis piemērots apcietinājums. Apcietinātie ir \"garīgās attīstības un dziedniecības centra\" \"DVS Urantija\" pārstāvis Aivis Vasiļevskis, sociālā tīkla \" Facebook \" tematiskās grupas \"Kriminālā Latvija\" krievu valodā izveidotājs un administrators Jurijs Mihailovs un blogeris Fjodorovs. Pieci kriminālprocesi sākti saskaņā ar diviem Krimināllikuma pantiem, proti, gan par Krievijas bruņoto spēku Ukrainā īstenoto kara noziegumu attaisnošanu un slavināšanu, gan darbībām, kas vērstas uz nacionālā un etniskā naida vai nesaticības izraisīšanu. Vēl piecus kriminālprocesus VDD sācis par darbībām, kas vērstas uz nacionālā un etniskā naida vai nesaticības izraisīšanu, savukārt vēl četri par Krievijas bruņoto spēku Ukrainā īstenoto kara noziegumu attaisnošanu un slavināšanu. 24.februāra agrā rītā Krievijas prezidents  Vladimirs Putins  deva rīkojumu sākt iebrukumu Ukrainā. Sākotnēji tika bombardēti militārie objekti, bet vēlāk sākās arī uzbrukumi apdzīvotām vietām un civilajai infrastruktūrai.", "link": "https://www.delfi.lv/161/criminal/54225244/patur-apcietinajuma-krievijas-kara-noziegumu-attaisnosana-aizdomas-tureto-blogeri-fjodorovu"},
{"title": "Liepājnieka datorā atrod marihuānu", "category": "Kriminālziņas", "body": "NAB priekšnieka vietniece Aleksandra Rozova pastāstīja, ka jaunieti policijas darbinieki aizturējuši viņa dzīvesvietā Sūnu ielā. Narkotikas viņš saņēmis pa pastu un tās bijušas paslēptas datorā. Jaunietis aizturēts Liepājā un nogādāts uz Rīgu, kur arī ievietots īslaicīgās aizturēšanas izolatorā. Policija jaunietim piemērojusi drošības līdzekli - policijas uzraudzību, jo uzskata, ka viņam jāpabeidz mācības un jāiegūst vidējā izglītība.", "link": "https://www.delfi.lv/161/criminal/1194446/liepajnieka-datora-atrod-marihuanu"},
{"title": "Kārtējā pasta sūtījumā no Latīņamerikas atrod narkotikas", "category": "Kriminālziņas", "body": "22.septembrī no Kolumbijas nākušā kurjerpasta sūtījumā, kas bija adresēts kādai Latvijas pilsonei, VID atrada 155,18 gramus nezināmas izcelsmes vielas. Nākamajā dienā VID Muitas kriminālpārvalde uzreiz pēc sūtījuma saņemšanas Rīgā aizturēja kādu nigērieti, kuru tiesa vēlāk apcietināja. Par notikušo sākts kriminālprocess.  Ekspertīze apliecināja, ka atrastā viela satur kokaīnu un tās vērtība \"melnajā tirgū\" ir aptuveni 7700 lati.  Līdzīgi gadījumi notikuši arī iepriekš, piemēram, 3. un 4.jūnijā divos kurjerpasta sūtījumos no Ķīnas VID konstatēja lielu daudzumu nezināmas izcelsmes pulverveida vielas. Eksperti secināja, ka pulveris satur sevišķi bīstamas narkotiskās vielas - metilonu un 3-fluormetkatinonu. Abos gadījumos kā saņēmēji bija norādītas privātpersonas.  Jau vēstīts, ka septembra sākumā VID pusotru kilogramu kokaīna atklāja kādā pasta sūtījumā no Bolīvijas, kurš bija adresēts kādai 1974.gadā dzimušai Latvijas iedzīvotājai. Sievietei šis sūtījums tālāk bija jānodod no Lietuvas atbraukušam Zimbabvē dzimušam vīrietim.  1984.gadā dzimušo vīrieti VID sūtījuma saņemšanas brīdī aizturēja un viņš joprojām atrodas ieslodzījumā. Pusotra kilograma kokaīna vērtība nelegālajā tirgū ir aptuveni 75 000 latu.  Par visiem šiem gadījumiem ierosināti kriminālprocesi un notiek izmeklēšana. VID brīdina, ka aizvien biežāk Latvijas iedzīvotāji, piekrītot saņemt un nodot pasta sūtījumus, pašiem nezinot, tiek iesaistīti iepriekš izplānotā, smagā noziegumā. VID aicina iedzīvotāju būt uzmanīgiem un nepiekrist saņemt un nodot svešām personām domātus sūtījumus.  Iedzīvotājus, kuri saskārušies ar līdzīgiem gadījumiem, VID aicina ziņot pa diennakts bezmaksas uzticības tālruni 80009070, izvēloties tēmu \"Kontrabanda\".", "link": "https://www.delfi.lv/161/criminal/34775682/karteja-pasta-sutijuma-no-latinamerikas-atrod-narkotikas"},
{"title": "Policija festivālā 'Positivus' nav reģistrējusi būtiskus starpgadījumus", "category": "Kriminālziņas", "body": "Mūzikas festivālā \"Positivus\" divās dienās reģistrēti 63 dažādi pārkāpumi, taču nav bijis būtisku starpgadījumu, informēja  Valsts policijas  sabiedrisko attiecību nodaļas vecākā speciāliste Gita Gžibovska. Pirmajā festivāla dienā policija reģistrējusi 30 pārkāpumu, savukārt otrajā dienā – 33. Reģistrēto pārkāpumu skaits ir līdzīgs kā pērn, kad festivāls pirmo reizi notika Lucavsalā, norāda Gžibovska. Policisti sekoja līdzi tam, lai netiktu lietotas narkotiskās vielas, un uzraudzībā palīdzēja arī kinologi ar dienesta suņiem. Daļa no sāktajiem administratīvo pārkāpumu procesiem ir tieši par narkotisko vielu glabāšanu vai atrašanos šo vielu ietekmē. Par narkotisko vai psihotropo vielu iegādāšanos un glabāšanu ir sākti arī daži kriminālprocesi, kuros nozīmētas ekspertīzes. Tāpat sākti arī administratīvo pārkāpumu procesi par atrašanos tādā alkohola reibuma stāvoklī sabiedriskā vietā, kas traucē sabiedrisko kārtību, par atvērtu alkoholisko dzērienu iepakojumu, par alkohola lietošanu, ja to izdarījis nepilngadīgais, un citiem pārkāpumiem, piebilst policijas pārstāve. Lai nodrošinātu drošu visu satiksmes dalībnieku pārvietošanos, tika piesaistīti arī papildus spēki satiksmes uzraudzībā. Lucavsalā tika reģistrēti tikai pāris pārkāpumi ceļu satiksmē, kad autovadītāji nebija iegādājušies obligāto civiltiesisko apdrošināšanu (OCTA). Jau vēstīts, ka Lucavsalā piektdien un sestdien notika festivāls \"Positivus\", kurā uz trijām skatuvēm kāpa vairākas populāras mūzikas grupas.", "link": "https://www.delfi.lv/161/criminal/55757742/policija-festivala-positivus-nav-registrejusi-butiskus-starpgadijumus"},
{"title": "Apsūdz autovadītāju par traģiskas avārijas izraisīšanu 2,5 promiļu reibumā", "category": "Kriminālziņas", "body": "Prokuratūra nosūtījusi  Zemgales  rajona tiesai Bauskā krimināllietu pret autovadītāju par traģiskas avārijas izraisīšanu 2,5 promiļu reibumā, informēja prokuratūrā. Pagājušā gada 29. janvārī Stelpē vīrietis, atrodoties 2,53 promiļu reibumā, ar automašīnu \" Škoda  Octavia\" nobrauca no ceļa un ietriecās gājēju barjerās. Barjeras detaļa - 1,80 metrus gara caurule - ietriecās automašīnas salonā, nodarot smagus miesas bojājumus automašīnas pasažierei, kas gāja bojā. Autovadītājs pameta negadījuma vietu un par ceļu satiksmes negadījumu nepaziņoja policijai. Turklāt vīrietis spēkratu vadīja bez transportlīdzekļa vadīšanas tiesībām. Tās viņam atņemtas administratīvā pārkāpuma lietā. Apsūdzētais savu vainu viņam inkriminēto noziedzīgo nodarījumu izdarīšanā neatzīst.", "link": "https://www.delfi.lv/161/criminal/55757948/apsudz-autovaditaju-par-tragiskas-avarijas-izraisisanu-2-5-promilu-reibuma"},
{"title": "Svētdien uz valsts ceļiem cietuši 25 cilvēki", "category": "Kriminālziņas", "body": "Aizvadītājā diennaktī  Valsts policija  (VP) reģistrējusi 95 ceļu satiksmes negadījumus, kuros cietuši 25 cilvēki, portāls \"Delfi\" uzzināja VP. Starp cietušajiem ir viens gājējs, desmit velosipēdisti, kā arī viens elektriskā skrejriteņa vadītājs. Savukārt 12 šoferi pieķerti alkohola reibumā. Desmit no viņi pie stūres bija sēdušies reibumā, kas lielāks par 1,5 promilēm, tāpēc tagad nu saviem spēkratiem būs spiesti šķirties, tos iemainot pret kriminālprocesu. Tāpat sastādīti 130 protokoli par atļautā braukšanas ātruma pārsniegšanu, bet divi šoferi sodīti par agresīvu braukšanu.", "link": "https://www.delfi.lv/161/criminal/55758482/svetdien-uz-valsts-celiem-cietusi-25-cilveki"},
{"title": "'Pārgrieza rīkli un ļāva skriet' – prokuratūra prasa tiesāt Siguldas kumeļa slepkavnieku", "category": "Kriminālziņas", "body": "Šā gada 13. jūlijā   Pierīgas  prokuratūras prokurore tiesai nosūtījusi krimināllietu, kurā pie kriminālatbildības sauktas trīs personas, no kurām viena pilngadīga un divas nepilngadīgas personas saistībā ar kumeļa nāvi šā gada februārī Siguldā, portāls \"Delfi\" uzzināja prokuratūrā. Pilngadīgā persona apsūdzēta par cietsirdīgu izturēšanos pret dzīvnieku, kas izdarīts nepilngadīgā klātbūtnē, kā rezultātā dzīvnieks gāja bojā, zādzību nelielā apmērā un nepilngadīgā iesaistīšanu noziedzīgā nodarījumā, savukārt nepilngadīgās personas apsūdzētas par zādzību nelielā apmērā. Pirmstiesas kriminālprocesā noskaidrots, ka 13. februārī pēc pusnakts apsūdzētais vīrietis kopā ar divām apsūdzētajām nepilngadīgajām personām no savas dzīves vietas devās uz zirgu aploku Siguldā, Televīzijas ielā. Tur vīrietis, pārkāpjot Dzīvnieku aizsardzības likuma 44. pantu, kurā izteikts aizliegums nogalināt dzīvnieku, piegāja pie kumeļa Mattila un ar līdzi paņemto cirvi pārgrieza tam rīkli, ļaujot ievainotajam dzīvniekam skriet pa aploku līdz tas noasiņoja un nokrita. Turpinot izturēties cietsirdīgi, apsūdzētais nocirta guļošajam kumeļam galvu, kā rezultātā dzīvnieks gāja bojā. Apsūdzētais apzinājās, ka viņa rīcību novēro divi nepilngadīgie. Pēc tam, kad apsūdzētais bija sadalījis kumeļa ķermeni, viņš personu grupā ar nepilngadīgajiem aizveda to līdzi paņemtajā ķerrā, tas ir, nolaupīja, nodarot zaudējumus kumeļa īpašniekam. Apsūdzētā pilngadīgā persona savu vainu viņam inkriminēto noziedzīgo nodarījumu izdarīšanā atzina daļēji, savukārt nepilngadīgās personas vainu atzina pilnībā, bet atteicās no liecību sniegšanas par apsūdzības būtību. Lieta izskatīšanai nodota Rīgas rajona tiesai. Prokuratūra norāda, ka neviena persona netiek uzskatīta par vainīgu, kamēr viņas vaina noziedzīga nodarījuma izdarīšanā netiek konstatēta Kriminālprocesa likumā noteiktajā kārtībā.", "link": "https://www.delfi.lv/161/criminal/55760200/pargrieza-rikli-un-lava-skriet-prokuratura-prasa-tiesat-siguldas-kumela-slepkavnieku"},
{"title": "Foto: VID kravā no Krievijas atrod 48 paletes ar vijoles formas pudelēm", "category": "Kriminālziņas", "body": "Valsts ieņēmumu dienests  ( VID ) kopš  Eiropas Savienības  (ES) noteiktajām sankcijām pret Krieviju pastiprināti uzrauga visu sankcionēto preču veidu ievešanu un izvešanu. Pagājušajā nedēļā konstatēts mēģinājums ar nepareizu preces kodu deklarēt un no  Krievijas  ievest 48 paletes ar vijoles formas stikla pudelēm, portālu \"Delfi\" informēja VID. Sankciju apiešanas mēģinājums konstatēts šī gada 16. augustā, veicot kravas skenēšanas attēlu analīzi. Lietas materiāli tiks nodoti VID Nodokļu un muitas policijas pārvaldei lēmuma pieņemšanai par kriminālprocesu uzsākšanu. Sankcijām pakļauto preču sarakstā iekļautas 37 preču grupas, kuras liegts ievest no Krievijas, tostarp, visa koksne un tās izstrādājumi, nedenaturēts etilspirts, stiprais alkohols, kālija hlorīds, mēslošanas līdzekļi, stikla izstrādājumi, jaunas riepas, dzinēji, dažādi kuģi, lietotas mēbeles, naftas produkti, ogles, zelts un izstrādājumi no tā un citas preces, informē VID. Kopš šī gada 28. marta, kad tika sākts apkopot datus attiecībā uz sankciju risku novēršanu, līdz jūlija beigām Latvijā noraidītas 2073 kravas un reģistrēti 1238 iespējami sankciju pārkāpumi. VID muitnieki ir uzsākuši 26 kriminālprocesus par Starptautisko organizāciju un Latvijas noteikto sankciju pārkāpumiem, pamatojoties uz Krimināllikuma 84. pantu.", "link": "https://www.delfi.lv/161/criminal/54660942/foto-vid-krava-no-krievijas-atrod-48-paletes-ar-vijoles-formas-pudelem"},
{"title": "Par īpaši aizsargājamo putnu mazuļu iznīcināšanu – 15 000 eiro un sabiedriskais darbs", "category": "Kriminālziņas", "body": "Šā gada 12. jūlijā  Zemgales  rajona tiesa, izskatot lietu, kurā pie kriminālatbildības saukts kāds vīrietis par to, ka viņš iznīcināja īpaši aizsargājamos dzīvniekus, ar to radot būtisku kaitējumu, apstiprināja Daudznozaru specializētās prokuratūras prokurores un apsūdzētā noslēgto vienošanos par vainas atzīšanu un sodu, portāls \"Delfi\" uzzināja prokuratūrā. Apsūdzētais atzīts par vainīgu minētā noziedzīgā nodarījuma izdarīšanā un sodīts ar sabiedrisko darbu uz 140 stundām. Tāpat no apsūdzētā valsts labā tika piedzīta mantiskā kaitējuma kompensācija – 15 000 eiro. Kā informēja prokuratūrā, apsūdzētais 2022. gada jūlijā, būdams alkohola ietekmē, apzinoties, ka uz viņa mājas skursteņa atrodas īpaši aizsargājamās sugas – baltā stārķa (Ciconia ciconia) – ligzda ar tajā esošajiem šo putnu mazuļiem, caur mājas jumta lūku nokļuva līdz skurstenim un tīši, ar koka nūjas palīdzību, nogrūda ligzdu, kurā atradās trīs baltā stārķa mazuļi. Ligzda noslīdēja no mājas jumta, nokrita zemē, un trieciena rezultātā visi trīs putnu mazuļi gāja bojā. Pēc tam apsūdzētais ligzdu sadedzināja. Ar šādām noziedzīgajām darbībām apsūdzētais radīja būtisku kaitējumu dabas videi un nodarīja mantisku zaudējumu Latvijas Republikai – 15 000 eiro. Izvērtējot izdarītā noziedzīgā nodarījuma smagumu, raksturu, kaitīgumu un apsūdzēto personību un to, ka apsūdzētais pilnībā atzina savu vainu un izmantoja Kriminālprocesa likumā paredzētās tiesības uz sadarbību, kas izpaudās vienkāršāka procesa veida izvēlē, prokurore ar apsūdzēto noslēdza vienošanos par vainas atzīšanu un sodu, ko tiesa apstiprināja.", "link": "https://www.delfi.lv/161/criminal/55760282/par-ipasi-aizsargajamo-putnu-mazulu-iznicinasanu-15-000-eiro-un-sabiedriskais-darbs"},
{"title": "Pirmdien avārijās cietis 21 cilvēks un viens zaudējis dzīvību", "category": "Kriminālziņas", "body": "Visvairāk negadījumu – 84 – reģistrēti Rīgas reģionā, 17 – Latgalē, 15. – Zemgalē, bet pa septiņiem negadījumiem reģistrēti Vidzemē un Kurzemē. Rīgas reģionā avārijās cietuši septiņi cilvēki, no viņiem divi bijuši elektrisko skrejriteņu vadītāji. Latgalē cietuši pieci cilvēki un viens gājis bojā. Kā informē Valsts Ugunsdzēsības un glābšanas dienestā, pulksten 22.21 ugunsdzēsēji glābēji devās uz Augšdaugavas novada Naujenes pagastu, kur bija notikusi vieglās un kravas automašīnas sadursme. Negadījumā viens cilvēks gāja bojā un vēl viens nodots Neatliekamās medicīniskās palīdzības dienesta mediķiem. Ugunsdzēsēji glābēji atvienoja automašīnu akumulatora klemmes un ar absorbenta palīdzību sakārtoja ceļa braucamo daļu. Ar autoevakuatoru palīdzību abi transportlīdzekļi izcelti no grāvja. Darbs notikuma vietā noslēdzās pusčetros naktī. Kopumā ceļu satiksmes jomā pieņemti 306 administratīvo pārkāpumu lēmumi, tajā skaitā 186 par ātruma pārsniegšanu. Savukārt par transportlīdzekļa vadīšanu alkohola reibumā uzsākti divi administratīvo pārkāpumu procesi un seši kriminālprocesi.", "link": "https://www.delfi.lv/161/criminal/55762122/pirmdien-avarijas-cietis-21-cilveks-un-viens-zaudejis-dzivibu"},
{"title": "Narkobarons no cietuma – policija aptur karfentanila izplatītāju grupu, kuru vadījis ieslodzītais", "category": "Kriminālziņas", "body": "Procesuālo darbību laikā aizturētas piecas personas un izņemts ap 300 gramiem karfentanila – no šāda vielas apjoma iespējams izšķirt līdz pat 3000 devu un tās vidējā vērtība melnajā tirgū varētu būt vērtējama ap 60 000 eiro. Izmeklēšana kriminālprocesā turpinās. Karfentanils ir viens no spēcīgākajiem opioīdiem, un tā lietotāji sevišķi bieži mirst no pārdozēšanas. Viena vienība karfentanila ir 100 reižu spēcīgāka nekā tāda pati vienība fentanila, 5000 reižu spēcīgāka nekā heroīns un 10 000 reižu spēcīgāka nekā morfijs. Kriminālprocess par iespējamu narkotisko (psihotropo) vielu neatļautu iegādāšanos, glabāšanu, pārvadāšanu realizācijas nolūkā un realizāciju lielā apmērā organizētā grupā tika ierosināts šī gada pavasarī. Turpinot izmeklēšanu, šī gada 28. jūnijā aizdomās par noziedzīgo nodarījumu VP aizturēja piecas personas, kā arī veica vairākas sankcionētas kratīšanas gan personu dzīves vietās, gan transportlīdzekļos, tostarp arī pie personas, kura atradās ieslodzījumā. Kratīšanas laikā atrasti un izņemti ap 300 gramiem karfentanila un 500 grami marihuānas. Izņemtajām vielām noteikta ekspertīze precīzai to sastāvu un apjomu noteikšanai. Tāpat arī veikto procesuālo darbību laikā kopumā izņemti finanšu līdzekļi 27 000 eiro apmērā, kriptovalūtas maciņš, dažādi datu nesēji, mobilie tālruņi, SIM kartes un citi priekšmeti, kam var būt pierādījumu nozīme izmeklēšanā. Kriminālprocesā piecām personām piemērots aizdomās turēto statuss – 1957. gadā dzimušam vīrietim un 1981. gadā dzimušajam grupas līderim, arī 1958. gadā dzimušai sievietei un divām 2003. gadā dzimušām jaunietēm. Vēl vienai personai, 1984. gadā dzimušai sievietei, šobrīd piemērots statuss – persona, pret kuru sākts kriminālprocess. Diviem no aizdomās turētajiem šobrīd ir piemērots drošības līdzeklis apcietinājums, bet pārējiem – ar brīvības atņemšanu nesaistīti drošības līdzekļi. Kriminālprocess ierosināts pēc Krimināllikuma 253.1 panta trešās daļas un par šo nodarījumu soda ar brīvības atņemšanu uz laiku no pieciem līdz piecpadsmit gadiem, konfiscējot mantu vai bez mantas konfiskācijas, un ar probācijas uzraudzību uz laiku līdz trim gadiem. Izmeklēšana kriminālprocesā turpinās un patlaban, izmeklēšanas interesēs,  Valsts policija  plašākus komentārus nesniedz.", "link": "https://www.delfi.lv/161/criminal/55762996/narkobarons-no-cietuma-policija-aptur-karfentanila-izplatitaju-grupu-kuru-vadijis-ieslodzitais"},
{"title": "Foto: VID suns uz robežas ar Krieviju saož nedeklarētus 155 000 eiro", "category": "Kriminālziņas", "body": "Veicot kontroli uz Latvijas– Krievijas  robežas, Valsts ieņēmumu dienesta ( VID ) muitnieki novērsa kāda robežas šķērsotāja mēģinājumu nedeklarējot izvest no  Eiropas Savienības  (ES) skaidru naudu 155 000 eiro apmērā, portāls \"Delfi\" uzzināja dienestā. 16. septembrī  Terehovas  muitas kontroles punktā, veicot no Latvijas izbraucošo transportlīdzekļu kontroli, muitas kinologs ar skaidras naudas meklēšanas suni kādā automobilī ar  Vācijas  numurzīmēm atklāja slēptuvi, kurā atradās liels daudzums nedeklarētas naudas. Kontroles laikā suns kā naudas slēptuvi apzīmēja transportlīdzekļa vadītāja sēdekli. Uz muitas amatpersonas jautājumu par to, kas atrodas zem sēdekļa, persona sākotnēji atbildēja, ka tur nekā nav. Tomēr, redzot dienesta suņa reakciju, robežas šķērsotājs atzina, ka zem sēdekļa ir paslēpta nauda. Transportlīdzeklis tika novirzīts padziļinātās kontroles veikšanai. Tās laikā muitnieki konstatēja, ka transportlīdzekļa konstrukcijā zem sēdekļa noslēptas paciņas ar polietilēna plēvē iepakotām eiro banknotēm. Noslēpjot no muitas kontroles, persona mēģināja pārvietot pāri robežai 155 000 eiro skaidrā naudā. Nedeklarētā nauda tika izņemta. Par minēto faktu VID Nodokļu un muitas policijas pārvaldē tika uzsākts kriminālprocess pēc Krimināllikuma 195. panta trešās daļas pret vienu personu par, iespējams, noziedzīgi iegūtu līdzekļu legalizēšanu, kas ir izdarīta lielā apmērā. Šķērsojot Latvijas valsts robežu vietās, kur tā ir arī ES ārējā robeža, jebkurai personai ir pienākums deklarēt skaidru naudu, kuras summa ir 10 000 eiro vai vairāk. Fiziskajai personai rakstveidā jāaizpilda skaidras naudas deklarācijas veidlapa, tajā sniegto ziņu patiesumu apliecinot ar parakstu un, šķērsojot valsts ārējo robežu, tā jāiesniedz muitas amatpersonai. Par normatīvajos aktos noteiktā skaidras naudas, ko, šķērsojot valsts robežu, ieved Latvijā vai izved no tās, deklarēšanas pienākuma neizpildīšanu piemēro naudas sodu divdesmit procentu apmērā no summas, kuru ir pienākums deklarēt.", "link": "https://www.delfi.lv/161/criminal/54758988/foto-vid-suns-uz-robezas-ar-krieviju-saoz-nedeklaretus-155-000-eiro"},
{"title": "Par divu brāļu sašaušanu piespriež 15 gadus aiz restēm", "category": "Kriminālziņas", "body": "Senāta Krimināllietu departaments 17. jūlijā, izskatot apsūdzētā un viņa aizstāves kasācijas sūdzības, nolēma neierosināt kasācijas tiesvedību krimināllietā apsūdzībā par divu brāļu sašaušanu  Dagdas  novada Andzeļu pagastā, portāls \"Delfi\" uzzināja Senātā. Galīgais sods apsūdzētajam noteikts brīvības atņemšana uz 15 gadiem un trīs mēnešiem un probācijas uzraudzība uz trīs gadiem un sešiem mēnešiem. Tāpat stājas spēkā ar pirmās instances tiesas spriedumu noteiktā morālā kaitējuma kompensācija 20 000 eiro par labu vienam no cietušajiem. Senāts konstatēja, ka, pretēji kasācijas sūdzībās norādītajam, apelācijas instances tiesa ir izvērtējusi cietušo sniegto liecību ticamību un pierādījumu pietiekamību kopumā, tai skaitā par apsūdzētā agresīvo uzvedību pirms noziegumu izdarīšanas un konfliktu starp apsūdzēto un cietušajiem par īpašumtiesībām. Līdz ar Senāta lēmumu stājas spēkā Latgales apgabaltiesas 2023. gada 14. marta spriedums, ar kuru apsūdzētais atzīts par vainīgu divu personu slepkavības mēģinājumā un nelikumīgā ieroča glabāšanā. Apsūdzībā norādīts, ka cietušie izsolē bija iegādājušies mājas Andzeļu pagastā Dagdas novadā. Lieldienu priekšvakarā brāļi ieradušies parunāt ar mājas bijušo saimnieku un piedāvāt viņam savākt un aizvest mantas.  Vīrietis  attiecies no palīdzības. Kamēr jaunieši bijuši pirtī, viņi dzirdējuši, ka kāds tai tuvojas. Kad puiši atvēruši durvis, sekojis bises šāviens. Pirmais šāviens raidīts viena brāļa un nākamais otra brāļa virzienā.", "link": "https://www.delfi.lv/161/criminal/55763928/par-divu-bralu-sasausanu-piespriez-15-gadus-aiz-restem"},
{"title": "Pēdējo nedēļu laikā Saeima piedzīvojusi pakalpojuma atteices uzbrukumus", "category": "Kriminālziņas", "body": "Pēdējo nedēļu laikā Latvijā pakalpojuma atteices uzbrukumus piedzīvoja  Saeima  un vairāki ar transporta nozari saistīti uzņēmumi, taču uzbrukumi bija īslaicīgi un ietekmi neradīja,pavēstīja informācijas tehnoloģiju (IT) drošības incidentu novēršanas institūcijas \"Cert.lv\" pārstāvji. Krievijas  agresīvo režīmu atbalstošo \"haktīvistu\" grupējumu aktivitātes pēdējo nedēļu laikā bija vērstas galvenokārt pret Lietuvu. Vienlaikus Latvijā krāpnieki turpina aktīvi izplatīt īsziņu paziņojumus it kā par tiesas sēdi. Ziņas saņēmēji papildu informācijas iegūšanai tiek aicināti apmeklēt īsziņā norādīto saiti, kas aizved uz viltus \"latvija.lv\" vietni. Šajā vietnē it kā savas identitātes apliecināšanai iedzīvotāji tiek aicināti ievadīt bankas piekļuves datus, kurus viltus vietne nosūta krāpniekiem. \"Cert.lv\" aicina iedzīvotājus būt modriem un ņemt vērā, ka tiesa neizsūta pēkšņus paziņojumus par tiesas sēdēm īsziņu veidā. Ja tomēr krāpniecība nav laikus atpazīta un dati ievadīti, \"Cert.lv\" aicina nekavējoties sazināties ar savu banku. Ja ir nodarīti materiālie zaudējumi, tad pēc iespējas ātrāk ir jāsazinās ar savu banku un pēc tam jāraksta iesniegums policijā. Vienlaikus \"Cert.lv\" saņemtas ziņas arī par maldinošām reklāmām sociālajos tīklos, kurās, izmantojot sabiedrībā atpazīstamas personas un skandalozus virsrakstus, krāpnieki reklamē dažādas investīciju platformas. Krāpnieki sola sniegt atbalstu ieguldījumu veikšanā, taču \"jāapzinās, ka ātra peļņa bez jebkādām priekšzināšanām finanšu jomā ir nereāli solījumi ar mērķi izkrāpt pēc iespējas lielākus naudas līdzekļus,\" pauž \"Cert.lv\" pārstāvji. To apliecina arī saņemtie ziņojumi no vairākiem iedzīvotājiem, kas, uzticoties krāpniekiem, cietuši finansiālus zaudējumus. Kopumā situācija Latvijas kibertelpā ir stabila. \"Cert.lv\" turpina aktīvi monitorēt Latvijas kibertelpu un iespējamos apdraudējumus. \"Cert.lv\" ir Latvijas Universitātes Matemātikas un informātikas institūta struktūrvienība, kuras uzdevumi ir uzturēt vienotu elektroniskās informācijas telpā notiekošo darbību atainojumu, sniegt atbalstu informācijas tehnoloģiju drošības incidentu novēršanā vai koordinēt to novēršanu Latvijas IP adrešu apgabalos un \".lv\" domēna vārdu zonā.", "link": "https://www.delfi.lv/161/criminal/55765184/pedejo-nedelu-laika-saeima-piedzivojusi-pakalpojuma-atteices-uzbrukumus"},
{"title": "Rīgā atrasts bojā gājis cilvēks, kuru, iespējams, notriecis tramvajs", "category": "Kriminālziņas", "body": "Precīzi notikušā apstākļi tiks skaidroti izmeklēšanā. Aizvadītajā diennaktī valstī reģistrēti 128 ceļu satiksmes negadījumi, tajos cietušas 23 personas un divas gājušas bojā. Kopumā ceļu satiksmes jomā pieņemti 376 administratīvo pārkāpumu lēmumi, tajā skaitā 175 par ātruma pārsniegšanu. Savukārt par transportlīdzekļa vadīšanu alkohola reibumā uzsākti četri administratīvo pārkāpumu procesi un seši kriminālprocesi.", "link": "https://www.delfi.lv/161/criminal/55765844/riga-atrasts-boja-gajis-cilveks-kuru-iespejams-notriecis-tramvajs"},
{"title": "'Nelaimes gadījums.' Recidīvists no sociālās aprūpes centra, apsūdzēts par sirmgalves izvarošanu un noslepkavošanu", "category": "Kriminālziņas", "body": "2017. gada vasarā Rīgā, klusajā Jaunrozes ielā, 84 gadus vecā Irina G. tika izvarota, noslepkavota un aplaupīta pašas dzīvoklī. Trešās grupas invalīdei ikdienā palīdzēja kāda Rīgas sociālās aprūpes centra darbinieki. Zvērīgo noziegumu izdarīja viens no viņiem – recidīvists Dzintars Zubko, kura “kontā” jau bija izvarošana un slepkavība.    2019. gada aprīlī Dzintaram Zubko tika piespriests mūža ieslodzījums. Viņš iesniedza apelāciju, lūdzot mīkstināt sodu: vīrietis atzīst vainu, taču apgalvo, ka tas bija nelaimes gadījums, nevis slepkavība. Pērnajā pavasarī aizsaulē devās arī Irinas dēls – no pārdzīvojumiem neizturēja sirds. Tagad uz tiesu, kas neraisīs neko citu kā tikai sāpes, baisas atmiņas un stresu, nāksies doties viņa atraitnei Ludmilai. Viņa joprojām nespēj saprast, kā darbam sociālajā dienestā varēja pieņemt piecas reizes sodītu personu. Vai bija iespējams izvairīties no traģēdijas? Likums paredz, ka pārbaudīti tiek tikai tie sociālo aprūpes centru darbinieki, kas strādā ar bērniem. Tos, kas rūpējas par vecāka gadagājuma (un bieži vien bezpalīdzīgiem) ļaudīm, pārbaudīt nevajag. Dzintars Zubko sodāmības dzēsa un izmantoja tiesības neatklāt savu pagātni, tādēļ, kā portālam \"Delfi\" paskaidroja Valsts policijā, viņš neraisīja nekādas aizdomas. Par vecajiem ļaudīm viņš rūpējās piecus gadus, bet 2017. gadā naktī uz 12. jūniju viss mainījās.", "link": "https://www.delfi.lv/161/criminal/51792617/nelaimes-gadijums-recidivists-no-socialas-aprupes-centra-apsudzets-par-sirmgalves-izvarosanu-un-noslepkavosanu"},
{"title": "Jaunķemeros jūrā apgāžas laiva; VUGD izglābj vienu slīkstošu cilvēku", "category": "Kriminālziņas", "body": "Otrdien pulksten 15.16 tika saņemts izsaukums uz Jaunķemeru ceļu Jūrmalā, kur jūrā, apgāžoties laivai, slīka cilvēks, portāls \"Delfi\" uzzināja Valsts ugunsdzēsības glābšanas dienestā ( VUGD ). Viens cilvēks krastā bija izkļuvis saviem spēkiem, savukārt vienu cilvēku ugunsdzēsēji glābēji izglāba un nogādāja krastā. Abi cilvēki tika nodoti Neatliekamās medicīniskās palīdzības dienesta ( NMPD ) mediķiem. Pulksten 16.50 darbs notikumā noslēdzās. Aizvadītajā diennaktī ugunsdzēsēji glābēji steidzās arī uz izsaukumiem, kuros dega sodrēji ēkas dūmvadā, divos gadījumos bez uzraudzības atstāts piededzis ēdiens, elektrības stabs, elektriskā tējkanna un piecos gadījumos atkritumi. Laikā no šī gada 18. jūlija pulksten 6.30 līdz 19. jūlija pulksten 6.30, VUGD saņēma 51 izsaukumu – 12 uz ugunsgrēku dzēšanu, 29 uz glābšanas darbiem, bet desmit izsaukumi bija maldinājumi.", "link": "https://www.delfi.lv/161/criminal/55765868/jaunkemeros-jura-apgazas-laiva-vugd-izglabj-vienu-slikstosu-cilveku"},
{"title": "Tiesa patur apcietinājumā bijušo Rīgas domes deputātu Pankratovu", "category": "Kriminālziņas", "body": "Rīgas apgabaltiesa  trešdien lēma negrozīt iepriekš noteikto drošības līdzekli - apcietinājumu - bijušajam Rīgas domes deputātam Ruslanam Pankratovam saistībā ar aizdomām par  Krievijas  īstenoto noziegumu pret Ukrainu un tās iedzīvotājiem publisku atbalstīšanu un starptautisko sankciju pārkāpšanu, liecina aģentūras LETA rīcībā esošā informācija. Jūlija beigās  Valsts drošības dienests  (VDD) aizturēja Pankratovu saistībā ar aizdomām par Krievijas īstenoto noziegumu pret Ukrainu un tās iedzīvotājiem publisku atbalstīšanu un starptautisko sankciju pārkāpšanu. VDD veica kriminālprocesuālās darbības trīs objektos Rīgā un tās apkaimē. 30. jūlijā tika aizturēta aizdomās turētā persona, informēja VDD. Kriminālprocess sākts 29. jūlijā saskaņā ar Krimināllikuma pantiem par noziegumu pret mieru un kara noziegumu publisku slavināšanu un attaisnošanu, kā arī  Eiropas Savienības  (ES) noteikto sankciju pārkāpšanu. VDD izmeklēšanas gaitā iegūtā informācija liecina, ka persona vairākos Krievijas propagandas resursos attaisnojusi Krievijas sākto karadarbību Ukrainā un Krievijas bruņoto spēku īstenotos kara noziegumus, kā arī izplatījusi dezinformāciju par Latviju un tās sabiedrotajām valstīm ar mērķi tās diskreditēt. Tāpat dienesta rīcībā esošā informācija liecina, ka persona sadarbojusies ar ES sankciju sarakstā iekļautu personu. Raidījums \"TV3 ziņas\" vēstīja, ka Pankratovs 17. jūlijā apmeklējis Krievijas okupētās pilsētas  Ukrainas  Zaporižjes apgabalā. Kremļa propagandas kanālā \"Vesti.ru\" publicētajā sižetā redzams, ka Pankratovs piedalījies okupācijas varas ieceltās vadības preses konferencē, kurā it kā starptautiskie mediji tiek informēti par referendumu par okupēto pilsētu pievienošanu Krievijai. Atsaucoties uz neoficiālu informāciju, \"TV3 Ziņas\" vēstīja, ka Pankratovs kā Kremļa ietekmes aģents darbojies ilgstoši. Kriminālprocesuālo darbību laikā VDD ir ieguvis lielu daudzumu datu nesēju un dokumentu un pašlaik norisinās to satura analīze. Personai piemērots aizdomās turētā statuss un drošības līdzeklis apcietinājums. 1969.gadā dzimušais Pankratovs 2009. gadā ievēlēts Rīgas domē no partiju apvienības \" Saskaņas  centrs\" un pašvaldībā sabijis vairākus gadus. 2018. gadā viņš kandidējis 13. Saeimas  vēlēšanās \"Par Alternatīvu\" sarakstā, bet 2019. gadā kandidējis Eiropas Parlamenta vēlēšanās  Rīcības partijas  sarakstā. \"Firmas.lv\" informācija liecina, ka Pankratovs kopā ar Veru Pankratovu darbojas 2006. gadā reģistrētajā biedrībā \"Latvijas krievu pasaule\". Pirms vairākiem gadiem viņš darbojies biedrībā \"Apvienība pret nacismu\". LETA arhīvs arī liecina, ka Pankratovs, piemēram, 2015. gadā kā toreizējais Rīgas domes deputāts devās komandējumā uz Maskavu. Toreiz Rīgas mēram adresētajā pārskatā par komandējumu Pankratovs norādījis, ka komandējuma laikā notika tikšanās ar Maskavas valdības ministru, Maskavas Ārējo ekonomisko un starptautisko sakaru departamenta vadītāju Sergeju Čereminu, tika pārrunāta sadarbība par Rīgas domes un Maskavas valdības sadarbības programmā 2015.-2017. gadam minēto kultūras un humanitāro projektu realizēšanu, kā arī Rīgas pilsētas popularizēšanu Maskavā. Toreiz Rīgas domes opozīcija norādīja, ka Pankratovs uz Maskavu par nodokļu maksātāju naudu komandējumos dodoties regulāri, šādi apšaubot darba vizīšu lietderību. Tāpat pausta neizpratne, kādēļ tikties ar Maskavas valdības pārstāvjiem tiek komandēts viens no \"ierindas deputātiem\", nevis kāds no vadības. 10. jūnijā VDD informēja, ka kopš Krievijas bruņoto spēku iebrukuma Ukrainā VDD sācis 19 kriminālprocesus un no  Valsts policijas  pārņēmis četrus kriminālprocesus saistībā ar naida runu. Lielākā daļa no kriminālprocesiem saistīti ar agresīvu vēršanos pret Ukrainu un tās tautu. VDD iepriekš aizturējis blogeri Kirilu Fjodorovu, sociālā tīkla \"Facebook\" tematiskās grupas \"Kriminālā Latvija\" krievu valodā izveidotāju un administratoru Juriju Mihailovu un \"garīgās attīstības un dziedniecības centra\" \"DVS Urantija\" pārstāvi Aivi Vasiļevski.", "link": "https://www.delfi.lv/161/criminal/54647692/tiesa-patur-apcietinajuma-bijuso-rigas-domes-deputatu-pankratovu"},
{"title": "KNAB soda Madonas mēru par nelikumīgu dienesta auto izmantošanu", "category": "Kriminālziņas", "body": "Korupcijas  novēršanas un apkarošanas birojs ( KNAB ) piemērojis 125 eiro sodu  Madonas novada pašvaldības  priekšsēdētājam Agrim Lungevičam (LRA/LZS) administratīvā pārkāpuma lietā par nelikumīgu dienesta automašīnas izmantošanu, liecina informācija KNAB mājaslapā. Viņš izmantoja pašvaldībai piederošu automašīnu nokļūšanai no darbavietas uz dzīvesvietu un atpakaļ uz darbu, lai gan automašīnai nebija noteikta stāvēšanas vieta, kā to paredz Madonas novada pašvaldības Transportlīdzekļu izmantošanas un izdevumu uzskaites kārtība. Tādējādi Lungevičs rīkojās interešu konflikta situācijā, pats sev dodot atļauju ar dienesta automašīnu braukt uz mājām un atpakaļ uz darbu. Tāpat KNAB piemērojis 90 eiro sodu Madonas novada Madonas pilsētas pārvaldes vadītājam Guntim Ķeverim, jo viņš izmantoja pašvaldībai piederošu automašīnu nokļūšanai no darbavietas uz dzīvesvietu un atpakaļ uz darbu, lai gan automašīnai nebija noteikta stāvēšanas vieta, kā to paredz Madonas novada pašvaldības Transportlīdzekļu izmantošanas un izdevumu uzskaites kārtība. KNAB arī Madonas novada pašvaldības izpilddirektoram Uģim Fjodorovam piemērojis 130 eiro sodu, jo viņš apstiprināja izmaksu pašvaldības darbiniekam par 2021.gada decembri, kas pārsniedza maksimāli pieļaujamo piemaksu kopsummas apmēru.", "link": "https://www.delfi.lv/161/criminal/55766742/knab-soda-madonas-meru-par-nelikumigu-dienesta-auto-izmantosanu"},
{"title": "'Sods nevar būt valsts atriebība' – prokuratūra neiebilst pret spriedumu 'Ukrainas karoga lietā'", "category": "Kriminālziņas", "body": "Sods nevar būt valsts atriebība, bet gan katram apsūdzētajam nosakāms, ievērojot individualizācijas principu un humānisma principu, nevis lai radītu pienācīgu precedentu citās lietās. Tā portālam \"Delfi\" prokuratūrā skaidroja lēmumu neiesniegt protestu par spriedumu krimināllietā, kurā vīrietim piespriests nosacīts sods par uzbrukumu jaunietim ar  Ukrainas  karogu. Jau ziņots, ka pērn maija beigās sabiedrību pāršalca ziņa par to, ka skolnieku ar Ukrainas karogu gājienā  \"Par atbrīvošanos no padomju mantojuma\"  piekāvis kāds no auto pēkšņi izlēcis vīrietis, kurš pats no notikuma vietas aizbēdzis, bet vēlāk atrasts mājas bēniņos aiz skursteņa un aizturēts. Šā gada jūnija vidū bijušās policistes dzīvesbiedram Valērijam Lazarevam tika piespriesta divu gadu  brīvības atņemšana nosacīti  ar divu gadu pārbaudes laiku. Cietušais jaunietis tiesas spriedumu ir pārsūdzējis, portālam \"Delfi\" uzsvēra advokāts Egons Rusanovs. Savukārt prokuratūrā norādīja, ka amatā augstāks prokurors piekrīt Rīgas Pārdaugavas prokuratūras prokurores Hertas MIķelsones viedoklim par apsūdzētajam nosakāmo soda veidu un mēru, kā arī par Krimināllikuma 55. panta piemērošanas iespējām. Lietas taisnīgas izskatīšanas būtisks elements ir piespriestā soda taisnīgums, norāda prokuratūrā. Tiesa piesprieda tieši tik lielu sodu, cik bija prasījusi prokuratūra. \"Taisnīgs sods var tikt piespriests tikai tad, kad tiek ņemti vērā visi konkrētās lietas apstākļi. Krimināllikumā ir uzskaitīti apstākļi, kas jāņem vērā, lemjot par nosacītas notiesāšanas piemērošanu, un tie ir – izdarītā noziedzīgā nodarījuma raksturs un radītais kaitējums, vainīgā personība, citi lietas apstākļi. Gan Rīgas Pārdaugavas prokurore, gan amatā augstāks prokurors ir vienisprātis tiesas paustajam, ka nevis soda bardzība, bet gan tā neizbēgamība nodrošina gan soda efektivitāti, gan tā audzinošo raksturu,\" skaidroja prokuratūrā. Amatā augstāks prokurors arī piekrīt prokurores viedoklim, ka tiesisks, pamatots un taisnīgs sods nozīmē to, ka persona apzinās savu rīcību un savas rīcības sekas, nožēlo to un ir gatava darīt visu nepieciešamo, lai nenonāktu brīvības atņemšanas iestādē. Amatā augstāks prokurors tāpat piekrīt tiesas paustajam, ka apsūdzētais, kas ir iepriekš nesodīta persona, ir izdarījis smagu noziegumu, kam ir augsta sabiedriskā bīstamība jeb apdraudējuma raksturs, ko tiesas ieskatā ir veicinājis apsūdzētā izpratnes trūkums par sabiedrībā pastāvošo demokrātijas vērtību sistēmu un sociālās uzvedības subjektīva dimensija, tomēr sods nav un nevar būt valsts atriebība par nodarīto, sods katram apsūdzētajam ir nosakāms ievērojot individualizācijas principu un humānisma principu, kas ir viens no sodu noteikšanas ētiskajiem principiem, nevis, lai radītu pienācīgu precedentu citās lietās. Jau rakstīts, ka agresora dzīvesbiedre, kura notikuma brīdī viņam sēdējusi blakus auto,  ir policijas darbiniece . Viņa sākotnēji no darba tika atstādināta. Tā kā pastāvēja aizdomas, ka sieviete palīdzējusi vīrietim slēpt savu auto un slēpties pašam, prokurore izdalīja atsevišķu procesu un nosūtīja to izvērtēšanai Iekšējās drošības birojam. Vīrietim, kurš uzbruka skolniekam, prokurors  sagatavoja priekšrakstu par sodu  – 200 stundām sabiedriski derīga darba. Sitējs jaunietim ir arī samaksājis prasīto morālo kompensāciju. Cietušā jaunieša advokāts Egons Rusanovs iepriekš norādīja, ka tikai reāls cietumsods var atturēt citus no šādiem naida noziegumiem. Vēlāk viņš \" Facebook \" informēja, ka  Ģenerālprokuratūra  atcēlusi prokurora pieņemto lēmumu par sabiedriskajiem darbiem policistes dzīvesbiedram. Rusanovs rakstīja, ka saņēmis vēstuli no Ģenerālprokuratūras, ka pērn 14. jūnija prokurora priekšraksts par sodu  atcelts kā nepamatots  un kriminālprocess tiek atjaunots. Tagad likumsargiem esot jāvērtē naida noziegumu esamība vīrieša rīcībā.", "link": "https://www.delfi.lv/161/criminal/55767204/sods-nevar-but-valsts-atriebiba-prokuratura-neiebilst-pret-spriedumu-ukrainas-karoga-lieta"},
{"title": "Ukrainas pilsoni soda par mēģinājumu Latvijā ievest nelegālos migrantus", "category": "Kriminālziņas", "body": "Daugavpils  tiesa divās lietās piespriedusi nelielus cietumsodus  Ukrainas  pilsoņiem par mēģinājumu pārvietot nelegālos imigrantus vai nodrošināt iespēju tiem nelikumīgi uzturēties Latvijā, liecina tiesas spriedumi. Vienā no lietām kāds Ukrainas pilsonis mēģināja izdarīt vienā gadījumā vairāku personu nelikumīgu pārvietošanu pāri valsts robežai. Šogad februārī apsūdzētais piekrita pirmstiesas kriminālprocesā nenoskaidrotas personas piedāvājumam nelikumīgi pārvietot trīs nelegālos imigrantus pāri Latvijas robežai, nogādājot viņus uz  Polijas . Piedāvājums paredzēja samaksu no 250 eiro līdz 300 eiro par katras personas pārvietošanu. Sekojot pirmstiesas kriminālprocesā nenoskaidrotas personas norādījumiem, apsūdzētais atbrauca ar automašīnu uz meža ceļu, kas atrodas Skrudalienas pagastā, un mēģināja iepriekš norunātajā vietā sagaidīt un uzņemt savā automašīnā no  Baltkrievijas  teritorijas nelikumīgi ienākušos trīs  Sīrijas  pilsoņus bez derīgām vīzām un uzturēšanas atļaujām. Noziegums netika izdarīts līdz galam, jo viņa automašīnu apturēja robežsargi. Vīrietis apsūdzēts arī par viltota dokumenta izmantošanu, jo robežsargiem uzrādīja viltotu dokumentu – Polijas vadītāja apliecību. Apsūdzētais ir Ukrainas pilsonis, neprecējies, ar vidējo izglītību, apgādājamo nav, strādā, iepriekš nav krimināli sodīts. Tiesa viņam piemēroja brīvības atņemšanu uz četriem mēnešiem. Soda izciešanā ieskaitīja aizturēšanā un apcietinājumā pavadīto laiku no februāra līdz jūnija sākumam. Citā lietā šī pati tiesa kādam Ukrainas pilsonim piesprieda īslaicīgu brīvības atņemšana uz 65 dienām. Soda laikā ieskaitīja aizturēšanu un apcietinājumu no 11. aprīļa līdz jūnija sākumam. Apsūdzētais apzināti nodrošināja vairākām personām iespēju nelikumīgi uzturēties Latvijā. Apsūdzētais no pirmstiesas izmeklēšanā nenoskaidrotas personas saņēma piedāvājumu par samaksu veikt nelegālo migrantu grupas pārvietošanu Latvijā. Piekrītot minētajam piedāvājumam, vīrietis no  Viļņas  atbrauca uz norādīto vietu, kur mežā viņu gaidīja nelegālo migrantu grupa. Norādītajā vietā apsūdzētais atļāva minētajā automašīnā iekāpt pieciem  Indijas  pilsoņiem bez derīgiem ceļošanas dokumentiem. Jau vēlāk auto apturēja  Valsts policija . Ar savām darbībām apsūdzētais mantkārīgu tieksmju dēļ apzināti nodrošināja minētajām piecām personām iespēju nelikumīgi uzturēties Latvijā. Par apsūdzētā personību noskaidrots, ka viņš ir Ukrainas pilsonis, strādā, Latvijā agrāk nav sodīts, šķīries, ar vidējo profesionālo izglītību, apgādībā ir viens nepilngadīgs bērns.", "link": "https://www.delfi.lv/161/criminal/55768062/ukrainas-pilsoni-soda-par-meginajumu-latvija-ievest-nelegalos-migrantus"},
{"title": "Fasādes atjaunošanas laikā iet bojā strādnieks; policija sāk kriminālprocesu", "category": "Kriminālziņas", "body": "Valsts policija  sākusi kriminālprocesu par strādnieka nāvi ēkas fasādes atjaunošanas darbu laikā, informēja policijā. Kriminālprocess sākts pēc Krimināllikuma nodaļas \"Noziedzīgi nodarījumi pret personas veselību\". Otrdien Rīgā, ēkas fasādes atjaunošanas darbu laikā, nokrītot no sastatnēm, dzīvību zaudējis strādnieks. Pulksten 12.07 mediķi saņēma izsaukumu uz notikuma vietu Ģertrūdes ielā, uz kuru ieradās divas NMPD brigādes, tai skaitā ārstu speciālistu brigāde, kuru piesaista īpaši sarežģītās un kritikās situācijās. Notikumā vietā cietušajam tika veikti reanimācijas pasākumi, bet cilvēku glābt vairs nebija iespējams. Valsts darba inspekcija (VDI), saņemot informāciju par notikušo nelaimes gadījumu darba vietā, ir sākusi nelaimes gadījuma darbā izmeklēšanu, tai skaitā veikta minētās darba vietas pārbaude un saņemts paskaidrojums no darba devēja, informēja VDI. Pārbaudes laikā konstatēts, ka sastatnes ir uzstādītas atbilstoši likumdošanas prasībām, siets tām apkārt nav bojāts. Pēc VDI paustā, šobrīd izskatās, ka darbinieks nokritis no jumta. Darbinieks bija instruēts, individuālie aizsardzības līdzekļi – ķivere, aizsargcimdi – darbiniekam bija izsniegti. VDI informēja, ka uzņēmumam šī bija pirmā darba dienā šajā objektā – fasādes sagatavošanas darbi 1. un 2.stāva līmenī. Nekādi jumta darbi nav paredzēti, jo ēkas jumts ir nomainīts 2022. gadā.", "link": "https://www.delfi.lv/161/criminal/55768344/fasades-atjaunosanas-laika-iet-boja-stradnieks-policija-sak-kriminalprocesu"},
{"title": "Lūdz palīdzību Kurzemē pazuduša vīrieša meklēšanā", "category": "Kriminālziņas", "body": "Valsts policijas Kurzemes reģiona pārvaldes  Dienvidkurzemes  iecirkņa amatpersonas lūdz palīdzību bezvēsts prombūtnē esošo, 1966. gadā dzimušo Jāni Kalniņu, portāls \"Delfi\" uzzināja policijā. Kalniņš 17. jūlijā pulksten 14 izgāja no VSAC \"Kurzeme\" filiāle \"Iļģi\" un līdz šim brīdim nav atgriezies. Vīrietim ir veselības problēmas. Pazīmes: 1.88 m garš, īsi, sirmi mati – saķemmēti uz aizmuguri. Bija ģērbies brūnās šņorējamās kurpēs, tumšas krāsas treniņbiksēs, melnā džemperī ar baltu svītru krūšu rajonā. Valsts policija  aicina aplūkot vīrieša attēlu un atsaukties ikvienu, kura rīcībā ir informācija par viņa iespējamo atrašanās vietu, zvanot pa tālruņa numuru 110.", "link": "https://www.delfi.lv/161/criminal/55768518/ludz-palidzibu-kurzeme-pazudusa-viriesa-meklesana"},
{"title": "Ropažu novadā izcēlies paaugstinātas bīstamības ugunsgrēks; strādā 37 ugunsdzēsēji", "category": "Kriminālziņas", "body": "Ceturtdienas rītā, plkst.04:48 ugunsdzēsēji devās uz Ropažu novada Stopiņu pagastu, kur dega celtniecības atkritumi un šķeldas kaudze 1500 m2 platībā, portālu \"Delfi\" informēja Valsts ugunsdzēsības un glābšanas dienestā ( VUGD ). No liesmām glābēji nosargāja teritorijā esošo traktortehniku. Notikuma vietā strādā 37 ugunsdzēsēji glābēji. Plkst. 07:08 šis paaugstinātās bīstamības ugunsgrēks tika lokalizēts, šobrīd vēl turpinās dzēšanas darbi. Aizvadītajā diennaktī VUGD saņēma 45 izsaukumus – 19 uz ugunsgrēku dzēšanu, tai skaitā vienu uz meža ugunsgrēka dzēšanu, 16 uz glābšanas darbiem, bet desmit izsaukumi bija maldinājumi.", "link": "https://www.delfi.lv/161/criminal/55769478/ropazu-novada-izcelies-paaugstinatas-bistamibas-ugunsgreks-strada-37-ugunsdzeseji"},
{"title": "Pēc VDD ieteikuma 'Pobeda Confectionery' īpašnieki nonākuši 'melnajā sarakstā'", "category": "Kriminālziņas", "body": "Pamatojoties uz Valsts drošības dienesta (VDD) konstatētiem riskiem Latvijas nacionālajai drošībai, iekšlietu ministrs  Māris Kučinskis  (AS) trīs uzņēmuma SIA \"Pobeda Confectionery\" īpašniekus ir iekļāvis to ārzemnieku sarakstā, kuriem ieceļošana Latvijas Republikā ir aizliegta jeb tā dēvētajā melnajā sarakstā, portāls \"Delfi\" uzzināja dienestā. Dienestā skaidroja, ka šā gada martā VDD uzsāka pārbaudi saistībā ar aizdomām par Latvijā reģistrētā uzņēmuma \"Pobeda Confectionery\" iespējamu iesaisti atbalsta sniegšanā Krievijas bruņotajiem spēkiem. Dienesta rīcībā bija nonākusi informācija, ka Krievijā bāzētā saldumu ražotne \"Pobeda\", iespējams, ir ziedojusi lielu apjomu produkcijas Krievijas bruņotajiem spēkiem, kuri veic kara noziegumus, noziegumus pret mieru un noziegumus pret cilvēci Ukrainā. Latvijā kopš 2014. gada ir reģistrēts ar Krievijas saldumu ražotni saistīts uzņēmums \"Pobeda Confectionery\", kas arī ražo un tirgo \"Pobeda\" zīmola produkciju. Pārbaudes gaitā VDD atbilstoši savai kompetencei vērtēja Latvijā reģistrētā uzņēmuma, tā īpašnieku un patieso labuma guvēju iespējamo iesaisti atbalsta sniegšanā Krievijas armijai. VDD veiktā informācijas analīze liecina, ka Krievijas saldumu ražotne \"Pobeda\" ir sniegusi ilggadēju, sistēmisku atbalstu Krievijas militāri memoriālajai politikai, atbalstu Krievijas iebrukumam Ukrainā un Krievijas bruņotajiem spēkiem. Pārbaudes gaitā VDD noskaidroja, ka Krievijas bruņoto spēku individuālajās pārtikas pakās tiek iekļauta Krievijas saldumu ražotnes \"Pobeda\" produkcija. Produktus Krievijas armijai \"Pobeda\" nodrošina ilgus gadus un nav pārtraukusi nodrošināt arī pēc Krievijas iebrukuma Ukrainā. Līdz ar to \"Pobeda\" nodrošina resursus okupācijas armijai, atbalstot tās noziegumus Ukrainā. Tāpat Krievijas saldumu ražotne ilgstoši sadarbojas ar Krievijas kara veterānu organizāciju \"Kaujas brālība\", kas atbalsta Krievijas agresīvo ārpolitiku un regulāri nodrošina dažādus resursus Krievijas karavīriem. VDD pārbaudes gaitā aizdomas par Latvijā reģistrētā uzņēmuma \"Pobeda Confectionery\" iesaisti atbalsta sniegšanā Krievijas bruņotajiem spēkiem neapstiprinājās. Vienlaikus Krievijas saldumu ražotnes īpašnieki atrodas arī Latvijā reģistrētā uzņēmuma \"Pobeda Confectionery\" īpašnieku struktūrā. Tā kā konkrētās personas nav Latvijas pilsoņi, lai novērstu potenciālu apdraudējumu Latvijas nacionālajai drošībai, VDD rosināja iekšlietu ministru iekļaut šīs personas \"melnajā sarakstā\", liedzot tām turpmāku ieceļošanu Latvijā. Savukārt Latvijā reģistrētā uzņēmuma \"Pobeda Confectionery\" personāls ir brīdināts, ka par jebkāda veida atbalsta sniegšanu agresorvalstij Krievijai Latvijā draud kriminālatbildība. Kā liecina \"Lursoft\" informācija, \"Pobeda Confectionery\" reģistrēta 2014. gadā, un tā pamatkapitāls ir 3060 eiro. Uzņēmuma kapitālā 90,2% pieder Kiprā reģistrētai kompānijai \"Adellaar Holdings Limited\", bet pārējo kapitāldaļu īpašnieks ir agrākais Krievijas, nu Kipras pilsonis Andrejs Muravjovs.", "link": "https://www.delfi.lv/161/criminal/55769580/pec-vdd-ieteikuma-pobeda-confectionery-ipasnieki-nonakusi-melnaja-saraksta"},
{"title": "Stājies spēkā mūža ieslodzījums par sievietes slepkavību Jūrmalā", "category": "Kriminālziņas", "body": "Pagājušā gada oktobrī Rīgas rajona tiesa apsūdzētajam vīrietim par izdarīto noziedzīgo nodarījumu piemēroja mūža ieslodzījumu. Par minēto tiesas spriedumu apsūdzētā aizstāvis Rīgas apgabaltiesā iesniedza apelācijas sūdzību, kas, izskatot lietu apelācijas kārtībā, nolēma atstāt negrozītu pirmās instances tiesas spriedumu. Arī par šo spriedumu apsūdzētā aizstāvis iesniedza kasācijas sūdzību Augstākajā tiesā. 2022. gada kādā aprīļa naktī Jūrmalā apsūdzētais, būdams alkohola ietekmē, atriebības un naida vadīts par to, ka cietusī, ar kuru viņam iepriekš bija pastāvīgas intīmas attiecības, pret viņu bija sniegusi liecību kādā kriminālprocesā, uz kuras pamata viņš tika atzīts par vainīgu un sodīts, slepkavības nolūkā sagaidīja viņu uz ielas. Apsūdzētais ar līdzi paņemto nazi uzbruka cietušajai un sadūra viņu vismaz ar piecdesmit dūrieniem, kā rezultātā iestājās cietušās nāve.", "link": "https://www.delfi.lv/161/criminal/55770408/stajies-speka-muza-ieslodzijums-par-sievietes-slepkavibu-jurmala"},
{"title": "Traģiskā avārija uz Liepājas šosejas: negadījuma vaininiecei piespriež 5 gadus cietumā", "category": "Kriminālziņas", "body": "Kā informēja prokuratūrā, piespriestais sods ir maigāks sods, nekā tiesas debatēs bija lūdzis prokurors. Prokurors jau lūdzis tiesu sagatavot pilnu spriedumu, lai lemtu par tā pārsūdzēšanu. Apsūdzības runas laikā tiesas debatēs prokurors motivē savu viedokli par apsūdzētās personas vainu un izsaka viedokli par apsūdzētajai personai piemērojamā soda veidu un mēru, taču prokurora izteiktais viedoklis tiesai nav saistošs. Tikai tiesas kompetencē ir izlemt, kāds soda veids un mērs jāpiespriež apsūdzētajai personai, un vai tas viņai jāizcieš, motīvus par konkrētā soda piemērošanu norādot sprieduma motīvu daļā. Jau ziņots, ka 2022. gada 8. jūlijā Babītes pagastā kāda 1987. gadā dzimusi sieviete ar viltotu autovadīšanas apliecību vadīja transportlīdzekli \"Chrysler Sebring\" pa autoceļu Rīga- Liepāja  un, veicot apdzīšanu,  izraisīja sadursmi ar tajā pašā virzienā braucošu kravas auto  \"Mercedes Benz Actros\" savienojumā ar puspiekabi un pretējā virzienā braucošu degvielas vedēju \"Scania\". Transportlīdzekļu sadursmes rezultātā \"Scania\" iebrauca pretējā braukšanas kustības joslā, kur notika sadursme ar automašīnu \"Renault Espace\". Pēc sadursmes \"Scania\" apgāzās un tās cisterna uzkrita virsū automašīnai \"Volvo XC90\".  Ceļu satiksmes  negadījuma vietā no gūtajiem miesas bojājumiem mira automašīnu \"Renault\" un \"Volvo\" vadītāji. Pirmstiesas izmeklēšanā noskaidrots, ka apsūdzētā sieviete transportlīdzekli vadīja bez transportlīdzekļa vadīšanas tiesībām.  Valsts policijas  darbiniekiem viņa uzrādīja viltotu Ukrainas vadītāja apliecību, kas izdota it kā uz viņas vārda. Sieviete apsūdzēta pēc diviem Krimināllikuma pantiem, proti, par ceļu satiksmes noteikumu pārkāpšanu, ja tā izraisījusi divu vai vairāku cilvēku nāvi, kā arī par viltota dokumenta izmantošanu. Jau rakstīts, ka minēto sadursmju rezultātā pieci cilvēki guva dažādas traumas un no \"Scania\" cisternas izlija aptuveni 20 tonnas degvielas.", "link": "https://www.delfi.lv/161/criminal/55770470/tragiska-avarija-uz-liepajas-sosejas-negadijuma-vaininiecei-piespriez-5-gadus-cietuma"},
{"title": "KNAB 'apciemojis' Siguldas novada domi, vēsta LTV", "category": "Kriminālziņas", "body": "Ceturtdien, 13. jūlijā, Korupcijas novēršanas un apkarošanas biroja ( KNAB ) amatpersonas ieradušās  Siguldas  novada domē, atsaucoties tās rīcībā esošo informāciju, vēsta Latvijas Televīzija (LTV). Medijs norāda, ka KNAB sācis kriminālprocesu par iespējamu dienesta stāvokļa ļaunprātīgu izmantošanu un krāpšanu, kas saistīta ar pašvaldības Īpašumu pārvaldības nodaļas un Vides pārvaldības nodaļas organizētajiem apzaļumošanas darbiem novadā. \"lsm.lv\" raksta, ka domes priekšsēdētāja Līga Sausiņa ar preses sekretāres starpniecību apstiprinājusi, ka KNAB viesojies domē, bet nav atklājusi, kādas tieši procesuālās darbības veiktas. KNAB portālam \"Delfi\" norādīja, ka birojs kriminālprocesu uzsāka 2023. gada 1. jūnijā, balstoties uz aizdomām par iespējamu gatavošanos ļaunprātīgi izmantot dienesta stāvokli mantkārīgā nolūkā un krāpšanā. Izmeklēšanas gaitā, iegūstot papildu informāciju, kriminālprocess 29. jūnijā tika pārkvalificēts par dienesta stāvokļa ļaunprātīgu izmantošanu mantkārīgā nolūkā, Siguldas novada pašvaldības naudas līdzekļu izkrāpšanu personu grupā pēc iepriekšējas vienošanās, kā arī uzkūdīšanu viltot dokumentu un viltota dokumenta izmantošanu mantkārīgā nolūkā. Pašlaik divām kriminālprocesā iesaistītajām personām ir tiesības uz aizstāvību. Nevienai personai šajā kriminālprocesā nav piemēroti drošības līdzekļi.", "link": "https://www.delfi.lv/161/criminal/55770716/knab-apciemojis-siguldas-novada-domi-vesta-ltv"},
{"title": "Izbeidz kriminālprocesu par LGBTQ+ kopienas pārstāvju piekaušanu Daugavpilī; tviteris neizpratnē", "category": "Kriminālziņas", "body": "Valsts policija  izbeigusi kriminālprocesu par divu jauniešu – LGBTQ+ kopienas pārstāvju – piekaušanu Daugavpilī. Paši jaunieši lēmumu grasās pārsūdzēt, bet policijas lēmums jau izraisījis sašutumu tvitera lietotājos. Jau ziņots, ka maija sākumā Daugavpilī piekauti divi vīrieši. Kā portālam \"Delfi\" skaidroja cietušais Līvajs Amareins, viņu ar laulāto partneri un vēl vienu draugu Daugavpilī uzrunājis kāds vīrietis, lūdzot telefonu, lai varētu piezvanīt. Ieraudzījis telefona fona attēlā bildi ar vīrieti, satiktais vīrietis sācis uzdot jautājumus par seksuālo orientāciju. Saņemot apstiprinošu atbildi par homoseksuālām attiecībām, vīrietis piekāvis Līvaju. Sitienus saņēma arī viņa laulātais, portālam \"Delfi\" norādīja cietušais. Valsts policija sāka kriminālprocesu pēc Krimināllikuma 231. panta otrās daļas jeb par ar huligānismu, ja to izdarījusi personu grupa vai ja tas saistīts ar miesas bojājumu nodarīšanu cietušajam vai ar mantas bojāšanu vai iznīcināšanu, vai ar pretošanos varas pārstāvim vai personai, kura vēršas pret sabiedriskās kārtības pārkāpšanu, vai ja tas izdarīts, lietojot ieročus, kā arī citus miesas bojājumu nodarīšanai izmantojamus priekšmetus. Likums paredz sodu ar brīvības atņemšanu uz laiku līdz pieciem gadiem vai ar īslaicīgu brīvības atņemšanu, vai ar probācijas uzraudzību, vai ar sabiedrisko darbu, vai ar naudas sodu. Tāpat likumsargi konstatēja, ka noziedzīgais nodarījums ir paveikts vainu pastiprinošos apstākļos, atbilstoši Krimināllikuma 48. panta 14. punktam - sociālā naida dēļ. Par šādu noziedzīgu nodarījumu persona var tikt sodīta ar brīvības atņemšanu uz laiku līdz pieciem gadiem vai ar īslaicīgu brīvības atņemšanu, vai ar probācijas uzraudzību, vai ar sabiedrisko darbu, vai ar naudas sodu. Līvajs ceturtdien paziņoja, ka Valsts policija lēmusi kriminālprocesu izbeigt. Jaunieši lēmumu grasās pārsūdzēt. \"Liels paldies, Valsts policija, par to, ka mēs nevaram justies droši savā valstī. Noziedznieks netiek nekādi sodīts, var sist cilvēkus tālāk. Nekādas pat minimālās pamācības,\" tviterī norāda cietušais. Policijas lēmums raisījis plašu viedoklu apmaiņu un sašutumu arī citos tvitera lietotājos.", "link": "https://www.delfi.lv/161/criminal/55772502/izbeidz-kriminalprocesu-par-lgbtq-kopienas-parstavju-piekausanu-daugavpili-tviteris-neizpratne"},
{"title": "Ceturtdien avārijās cietuši 23 cilvēki un viens gājis bojā", "category": "Kriminālziņas", "body": "Visvairāk negadījumu – 91 – reģistrēti Rīgas reģionā un tur arī bijis lielākais cietušo skaits – 14 cilvēki. Viens cietušais bijis gājējs, trīs – velosipēdisti un trīs elektrisko skrejriteņu vadītāji. Latgales reģionā reģistrēti 16 negadījumi un tur cietis viens cilvēks, 13 avārijas fiksētas Kurzemē, kur cietuši četri cilvēki, 12 – Vidzemē un 12 Latgalē, kur cietuši četri cilvēki un viens gājis bojā. Kopumā ceļu satiksmes jomā pieņemti 282 administratīvo pārkāpumu lēmumi, tajā skaitā 174 par ātruma pārsniegšanu un viens par agresīvu braukšanu. Savukārt par transportlīdzekļa vadīšanu alkohola reibumā uzsākts viens administratīvo pārkāpumu process un pieci kriminālprocesi.", "link": "https://www.delfi.lv/161/criminal/55772810/ceturtdien-avarijas-cietusi-23-cilveki-un-viens-gajis-boja"},
{"title": "Zepa sūdzība KNAB par iespējamo Staķa lomu brīvkrānu iepirkumā sadusmo 'Rīgas ūdeni'", "category": "Kriminālziņas", "body": "Rīgas domes  (RD) frakcijas \"Latvijas attīstībai\" (LA) vadītājs Viesturs Zeps vērsies  Korupcijas  novēršanas un apkarošanas birojā ( KNAB ) ar lūgumu pārbaudīt Rīgas pilsētas pašvaldības uzņēmuma \" Rīgas ūdens \" iepirkumu par galvaspilsētā uzstādītajiem brīvkrāniem un bijušā domes priekšsēdētāja Mārtiņa Staķa lomu tajā, informēja LA pārstāvis Kristiāns Vasiļevskis. Zeps akcentēja, ka \"Rīgas ūdens\" galvaspilsētā iedzīvotāju un viesu labbūtībai iegādājies un uzstādījis 12 jaunus brīvkrānus, nodrošinot tīra dzeramā ūdens pieejamību pilsētvidē. Izpētot pieejamo iepirkuma dokumentāciju, Zepam šķiet, ka uzstādītie brīvkrāni \"ir pārsteidzoši līdzīgi Staķa līdzīpašumā esošā uzņēmuma \"Baltic Water\" piedāvātajiem, vēl vairāk – uzņēmuma piedāvājums ir bijis vienīgais, kas kvalificējies iepirkumam\". Tādējādi, ņemot vērā aizdomas par potenciālu iepirkuma sarunāšanu vai uzspiešanu RD kapitālsabiedrībai \"Rīgas ūdens\", Zeps lūdzis KNAB izvērtējumu šim darījumam. Mūsdienīgā pilsētā dzeramajam ūdenim jābūt brīvi pieejamam pilsētvidē, un brīvkrānu ierīkošana nozīmē finansiālu ieguldījumu no pašvaldības un tai piederošo uzņēmumu budžeta līdzekļiem. \"Tomēr kļūst neomulīgi, pētot kapitālsabiedrību iepirkumus un to saistību ar Staķi – tur paveras potenciāls virknei neētisku un ar interešu konfliktu saistītu situāciju. Piemēram, organizēti mākslīgi konkursi, kur vienīgie piegādātāji ir ar bijušo mēru Staķi saistīti uzņēmumi,\" apgalvo Zeps. Zeps sākotnēji bija norādījis, ka ir nobrīnījies jau tad, \"kad Staķa uzņēmums uzvarēja \"Rīgas ūdens\" konkursā par kafijas piegādi,\" bet vēlāk precizēja uzņēmuma nosaukumu, norādot, ka izbrīnījies, kad Staķa uzņēmums uzvarējis \"Rīgas namu\" konkursā par kafijas piegādi. \"Brīvkrānu iepirkums izskatās jau pavisam nelāgi. Tāpēc radušās aizdomas par potenciālu iepirkumu \"sarunāšanu\", vai vēl vairāk – \"uzspiešanu\" kapitālsabiedrībai, esmu aicinājis izvērtēt KNAB,\" apgalvo Zeps. Politiķis uzskata, ka brīvkrānu iepirkuma dokumentācija tikusi sagatavota tā, lai tos būtu iespējams iepirkt tikai no viena uzņēmuma – \"King Cofee Service\", kam pieder zīmols \"Baltic Water\". Savukārt foto, kas norādītas iepirkuma specifikācijā, precīzi sakrītot ar produktiem, kas pieejami \"Baltic Water\" mājas lapā, līdzīgi ir arī pārējie parametri. Kā teica Staķis, viņa uzņēmums nav piedalījies nevienā konkursā par brīvkrānu uzstādīšanu. Viņa iesaiste šajā jomā bijusi tikai politiskā līmenī – atbalstot brīvkrānu izveidi Rīgā. Šādi brīvkrāni, piemēram, Viļņā, esot uzstādīti pirms pieciem gadiem. Un Rīgas vadība nolēmusi tādus izvietot arī Latvijas galvaspilsētā. Staķis atkārtoti uzsvēra, ka viņa uzņēmums šajā pasākumā nav iesaistīts, tā esot viņa stingra nostāja. Viņaprāt, šis jau sākot izskatīties pēc apmelošanas kampaņas no Zepa puses, un, iespējams, tā esot atriebība par azartspēļu ierobežošanu Rīgā. Savukārt uzņēmumā \"Rīgas ūdens\" portāls \"Delfi\" uzzināja, ka uzņēmums kategoriski noliedz medijos izskanējušo informāciju par atklātā brīvkrānu piegādes konkursa norises un tā rezultātu iespējamo ietekmēšanu, kas izskanējusi pēc Zepa vēršanās KNAB ar lūgumu izvērtēt minēto konkursu un šajā sakarā sniegtajiem komentāriem. Atklātajā konkursā par 11 dzeramā ūdens uzpildes staciju (brīvkrānu) piegādi piedalījās pieci pretendenti, kuru vidū nav deputāta Viestura Zepa minētā \"Baltic Water\". Konkursā uzvarēja SIA \"Indutek LV\", kam bija zemākais cenas piedāvājums. Šī kompānija tirgū darbojas jau vairāk nekā 25 gadus un specializējas ūdenssaimniecības aprīkojuma piegādē, ko līdz šim veiksmīgi īstenojusi arī citās pilsētās. Izstrādātajās tehniskajās prasībās (specifikācijā) potenciālajiem brīvkrānu piegādātājiem netika izvirzīti priekšnoteikumi iespējamai priekšrocību radīšanai kādai kompānijai. Prasībās izvirzītais vēlamais brīvkrāna tehniskais un vizuālais risinājums tika noteikts, vadoties pēc 2022. gadā Rīgas domes Mājokļu un vides departamenta galvaspilsētā jau izvietoto sešu jauno brīvkrānu aptuvenajiem tehniskajiem parametriem. Konkursā tika piedāvāti dažādu ražotāju brīvkrāni. \"Cita starpā arī noliedzam deputāta Viestura Zepa Nacionālajai ziņu aģentūrai LETA pausto, ka [Rīgas mēra Mārtiņa] \"Staķa uzņēmums uzvarēja \"Rīgas ūdens\" konkursā par kafijas piegādi\". Šajā publiski rīkotajā konkursā uzvarējušo SIA \"Coffee Address Holding\" dalībnieku un amatpersonu vidū nav norādes uz iespējamo saistību ar Mārtiņu Staķi, un uzņēmumam nekad nav bijis slēgts līgums ar deputāta Viestura Zepa minēto \"King Cofee Service\",\" uzsver uzņēmumā. Uzņēmumā pauž cerību, ka KNAB iespējami ātri pārbaudīs deputāta Zepa iesniegumu. Kā skaidroja Rīgas domē, 2022. gadā pilsētā tika uzstādīti septiņi brīvkrāni, savukārt šogad tika izsludināts konkurss par 11 brīvkrānu uzstādīšanu pilsētā.", "link": "https://www.delfi.lv/161/criminal/55773156/zepa-sudziba-knab-par-iespejamo-staka-lomu-brivkranu-iepirkuma-sadusmo-rigas-udeni"},
{"title": "Lieta par uzbrukumu LGBTQ+ kopienas pārstāvjiem Daugavpilī izbeigta pēc virsprokurora iesaistes; Stukāns uzdevis izvērtēt (plkst. 14:55)", "category": "Kriminālziņas", "body": "Kriminālprocess par divu jauniešu – LGBTQ+ kopienas pārstāvju – piekaušanu Daugavpilī Valsts policijā (VP) izbeigts pēc virsprokurora iesaistes, liecina \"Delfi\" rīcībā esošā informācija. Vairāki avoti portālam \"Delfi\" apliecināja, ka kriminālprocess izbeigts pēc \"virsprokurora rakstiskām norādēm\". Ģenerālprokuratūrā portālam \"Delfi\" norādīja, ka ģenerālprokurors Juris Stukāns, reaģējot uz \"Delfi\" publikāciju, uzdevis Ģenerālprokuratūras prokuroram iepazīties ar kriminālprocesa materiāliem un sniegt viedokli par tajā pieņemto lēmumu. Pēc tam Stukāns lems par tālāko rīcību. Savukārt Valsts policijā skaidroja, ka VP Latgales reģiona pārvaldes Dienvidlatgales iecirknī šī gada 6. maijā tika uzsākts kriminālprocess pēc Krimināllikuma 231. panta otrās daļas par huligānismu, ja tas saistīts ar miesas bojājumu nodarīšanu cietušajam. Trīs dienu laikā pēc kriminālprocesa uzsākšanas, 9. maijā, VP amatpersonas aizturēja 1997. gadā dzimušu vīrieti aizdomās par miesas bojājumu nodarīšanu cietušajiem. Izmeklēšanas gaitā gūtais materiālu kopums bija pietiekams, lai vīrieti kriminālprocesā atzītu par aizdomās turēto. Turpinot procesuālās darbības, pēc uzraugošā prokurora norādījumiem vīrietim tika piemēroti vairāki ar brīvības atņemšanu nesaistīti drošības līdzekļi. Turpinot izmeklēšanu, VP prokurora uzraudzībā kriminālprocesā veica visas nepieciešamās izmeklēšanas darbības, kuru laikā noskaidrots, ka konfliktā ar iepriekš nepazīstamām personām aizdomās turētais neveica savas darbības ar iepriekšēju nodomu, bet gan tās radās konflikta laikā – notikuma vietā pēkšņi izveidojoties naidīgām attiecībām, pusēm apspriežot ne tikai seksuālās orientācijas jautājumus. Tāpat noskaidrots, ka aizdomās turētais cietušajiem nodarījis miesas bojājumus nevis huligānisku motīvu vadīts vai ar mērķi traucēt sabiedrisko kārtību un mieru, bet gan personiskās attieksmes dēļ un šīs darbības nebija vērstas uz rupju sabiedriskās kārtības un miera traucēšanu vai rupja un aizskaroša konflikta izraisīšanu bez iegansta vai izmantojot maznozīmīgu ieganstu", "link": "https://www.delfi.lv/161/criminal/55773764/lieta-par-uzbrukumu-lgbtq-kopienas-parstavjiem-daugavpili-izbeigta-pec-virsprokurora-iesaistes-stukans-uzdevis-izvertet-plkst-14-55"},
{"title": "Video: 'Es jūs mīlu' – RPP izglābj Daugavā iekļuvušu atpūtnieku", "category": "Kriminālziņas", "body": "Rīgas pašvaldības policijas  (RPP) glābēji 15. jūlija vakarā no Daugavas izglābuši kādu atpūtnieku, kam Andrejostas krastā sanāca nokļūt ūdenī, portāls \"Delfi\" uzzināja policijā. RPP skaidroja, ka pagājušajā nedēļas nogalē, 15. jūlijā, pēc pulksten 23.30 RPP Drošības uz ūdens pārvaldes glābēji saņēma informāciju, ka Andrejostā ūdenī nokļuvis vīrietis. Likumsargi nekavējoties ar laivu devās uz notikuma vietu, kur zem betona konstrukcijas ūdenī pamanīja vīrieti, kurš bija pie samaņas. Policisti vīrietim lūdza nepeldēt pie laivas, bet gan palikt uz vietas un, kad laiva bija pietuvojusies, viens no glābējiem atpūtniekam ūdenī pameta glābšanas pakavu, pie kura vīrietis pieķērās. Ieraugot glābējus, ūdenī nokļuvušais vīrietis nespēj valdīt sajūsmu, izsaucoties, ka viņus mīl. Savukārt, kad jau viņš nogādāts laivā, vīrietis policistiem atzīst, ka nevēlās atrasties uz ūdens. Krastā persona tika nodota Neatliekamās medicīniskās palīdzības dienesta darbiniekiem. Pēc veselības stāvokļa pārbaudes mediķi konstatēja, ka vīrieša hospitalizācija nav nepieciešama. Pašvaldības policija atgādina, ka atrašanās pie ūdenstilpēm alkohola reibumā tumšajā diennakts laikā būtiski palielina noslīkšanas un traumu riskus, jo tajā brīdī cilvēkam tiek traucēta apziņa un orientēšanās spējas, kā arī viņš var nebūt redzams apkārtējiem.", "link": "https://www.delfi.lv/161/criminal/55774272/video-es-jus-milu-rpp-izglabj-daugava-iekluvusu-atputnieku"},
{"title": "Foto: VID muitnieki kravas vilcienos uziet 180 000 kontrabandas cigarešu", "category": "Kriminālziņas", "body": "Valsts ieņēmumu dienesta ( VID ) muitnieki uz Latvijas– Baltkrievijas  robežas novērsa 180 000 cigarešu kontrabandu.  Cigaretes  bija paslēptas ievedamo preču kravās un vagonā bez kravas, portāls \"Delfi\" noskaidroja VID. Trešdien, 27. jūlijā, Indras muitas kontroles punkta muitnieks, veicot no Baltkrievijas iebraukuša vilciena sastāva fizisko kontroli, atklāja, ka vagonā starp maisiem, kuros iepakota ievedamo preču krava, ir paslēpti mazāki maisi ar cigaretēm. Turpinot kontroli kopā ar  Valsts robežsardzes  amatpersonām, tika izņemti 80 000 cigarešu \"NZ\", \"Queen\" un \"Premjer\" ar Baltkrievijas akcīzes markām. Savukārt dienu iepriekš, 26. jūlijā, šajā pašā muitas kontroles punktā, veicot vilciena sastāva skenējuma attēlu analīzi, muitas amatpersonai radās aizdomas par nedeklarētu preču pārvietošanu hopertipa vagonā bez kravas. Fiziskās kontroles laikā muitnieki konstatēja, ka vagonā zem kartona aizsega atrodas iepakojumi ar cigaretēm. Vagonā bija paslēpti 40 000 cigarešu \"NZ\" un \"Queen\" ar Baltkrievijas akcīzes markām. Savukārt 22. jūlijā, veicot kontroles pasākumus, izmantojot videonovērošanas kameras, muitniekiem radās aizdomas par nedeklarēto preču ievešanu vairākos vagonos ar rūdas kravām. Kontroles rezultātā tika izņemtas 60 000 cigaretes \"NZ\" un \"Queen\" ar Baltkrievijas akcīzes markām. Muitas kontroles laikā konstatējot noziedzīga nodarījuma pazīmes, lietu materiāli nodoti VID Nodokļu un muitas policijas pārvaldei lēmumu pieņemšanai par kriminālprocesa uzsākšanu. Veicot muitas kontroles pasākumus, 2022. gada pirmajā pusgadā VID Muitas pārvalde ir novērsusi 9,83 miljonu kontrabandas cigarešu ievešanu Latvijā. Valstij nesamaksāto nodokļu summa par šādu daudzumu cigarešu pārsniedz 1,7 miljonus eiro.", "link": "https://www.delfi.lv/161/criminal/54587612/foto-vid-muitnieki-kravas-vilcienos-uziet-180-000-kontrabandas-cigaresu"},
{"title": "Nelegālu bērnu nometņu organizatore sakrāj iespaidīgu pārkāpumu buķeti", "category": "Kriminālziņas", "body": "Šī gada jūlijā  Valsts policija  (VP) pārtraukusi divu nelegāli organizētu bērnu vasaras nometņu darbību Jelgavā un tās novadā. Abos gadījumos nometnes organizējusi un par vadītāju sevi dēvējusi viena un tā pati sieviete, kura nav saņēmusi nepieciešamās atļaujas nometņu organizēšanai un vadīšanai, portāls \"Delfi\" uzzināja VP. Nometņu darbībā iesaistītie palīgi, kuri tika nodarbināti bez darba līguma, VP sniedza informāciju, ka sieviete šovasar plānojusi īstenot vēl vairāk kā desmit šāda veida pasākumus. VP aicina gan bērnu vecākus, gan jauniešus, kuri ir darba meklējumos, gan viesu namu un citu atpūtas vietu izīrētājus pievērst īpašu uzmanību šādu pasākumu likumiskajam pamatam. 2023. gada 13. jūlijā VP Zemgales reģiona pārvaldes Dienvidzemgales iecirknī tika saņemta informācija par to, ka Jelgavas novadā, Jaunsvirlaukas pagastā, kādā viesu namā naktī no 9. jūlija uz 10. jūliju bērnu nometnes darbības laikā viena no nometnes dalībniecēm – astoņus gadus veca meitene – kritusi no kāpnēm un guvusi miesas bojājumus. Turklāt, pēc traumu gūšanas bērnam netika nodrošināta medicīniskā palīdzība, kā arī par notikušo netika paziņots bērna vecākiem. Pamatojoties uz šo informāciju, policijā tika sākta izmeklēšana. Pārkāpuma izskatīšanas laikā, sazinoties ar Jelgavas novada pašvaldības policiju, noskaidrots, ka šajā pašā dienā konkrētajā viesu namā, kurā norisinās bērnu nometne, Jelgavas pašvaldības darbinieki veikuši pārbaudi, pamatojoties uz saņemtajiem iesniegumiem par iespējamu nelegālu bērnu nometnes darbību. Apsekošanas laikā tika konstatēts, ka bērnu nometnes darbība nav saskaņota ar vietējo pašvaldību. Uz vietas tika sastapta kāda sieviete, kura paskaidroja, ka ir privāto pasākumu organizētāja un nometnes vadītāja, tomēr nevienu dokumentu par nometnes organizēšanu un kārtību uzrādīt nevarēja. Par konkrēto nometni informēta arī  Valsts bērnu tiesību aizsardzības inspekcija  (VBTAI), kā arī Pārtikas un veterinārais dienests (PVD), kuru inspektori veikuši pārbaudes atbilstoši katras iestādes kompetencei, pēc kā piesaistīta arī VP. VP veica tālākās darbības – pieņēma paskaidrojumu no sievietes, kura sevi dēvēja par nometnes vadītāju, sazinājās ar bērnu vecākiem, informējot viņus par radušos situāciju un nododot bērnus atpakaļ vecākiem. Nometnes vietā kopumā konstatēti aptuveni 60 bērni vecumā no 6 līdz 13 gadiem. Izmeklēšanas laikā uz vietas sastapti arī vairāki jaunieši, kuri paskaidroja, ka nometnes vietā atrodas, jo bija atsaukušies uz sludinājumu sociālo tīklu vietnē \"Facebook\", kurā tika meklēti palīgi nometnes darbības laikā, par samaksu 100 eiro vai 150 eiro, ja jaunietim ir iegūtas automašīnas vadīšanas tiesības. Noskaidrots, ka nometnē kopumā bijuši deviņi palīgi, no kuriem seši 13. jūlijā pameta nometnes vietu, jo darba devēja nav samaksājusi solīto naudu, pēc kā darbā iesaistīti pārējie trīs jaunieši. No visiem iesaistītajiem palīgiem seši bijuši nepilngadīgi. Tāpat jaunieši norādījuši, ka nav izsniegts arī sievietes solītais darba līgums. Nedēļu vēlāk, 20. jūlijā Valsts policijā tika saņemta informācija par to, ka no 16. jūlija līdz 22. jūlijam Jelgavā kādā motelī atkārtoti tiek organizēta līdzīga veida bērnu nometne, kurā piedaloties 32 bērni vecumā no 7 līdz 13 gadiem. Valsts policija, sazinoties ar VBTAI inspektorēm, vienojās par tūlītēju norādītās nometnes vietas apsekošanu. Apsekošanas laikā apstiprinājusies sniegtā informācija par atkārtotu nometnes izveidi tās pašas sievietes vadībā. Lai gan šoreiz organizatore nebija sastopama uz vietas, uz vietas tika sastaptas trīs palīdzes, kuras tāpat kā iepriekšējās nometnes palīgi atradās nometnes vietā, pamatojoties uz sociālo tīklu vietnē \"Facebook\" esošo sludinājumu, un norādīja, ka nometnes organizatore neatrodoties moteļa teritorijā un slēpjoties no dienestu pārstāvjiem nezināmā vietā pilsētā. Tāpat viņa esot norādījusi, ka palīgi un bērni nedrīkstot sarunāties ar policistiem un citu dienestu darbiniekiem, kā arī nedrīkstot atvērt moteļa durvis nevienas iestādes pārstāvjiem. Par šiem pārkāpumiem ir uzsākti vairāki administratīvie procesi. Ņemot vērā, ka materiāli satur informāciju par personu nelegālu nodarbinātību, informācija tiks nodota arī Valsts darba inspekcijai un Valsts ieņēmumu dienestam. Ņemot vērā, ka uz vietas sastaptie palīgi informēja, ka sieviete šovasar plāno vēl vairāk kā 10 šāda veida pasākumus, turklāt minējusi, ka visdrīzāk plānotie pasākumi tiks organizēti Rīgā, Valsts policija aicina gan vecākus, kuri savas atvases plāno sūtīt uz kādu nometni, gan jauniešus, kuri meklē vasaras darbu, būt piesardzīgiem. Tāpat nodarbinātajiem vienmēr ir svarīgi pārliecināties par darba līguma noformēšanu pirms darba attiecību uzsākšanas. Savukārt vecākiem jāpievērš uzmanība tam, lai nometne ir oficiāli reģistrēta, kā arī apstākļiem, kuros bērnus plānots izmitināt. Vienlaikus Valsts policija aicina viesu namu atbildīgās personas pirms nomas līguma slēgšanas pārliecināties par to, kādam mērķim paredzēta telpu noma.", "link": "https://www.delfi.lv/161/criminal/55775018/nelegalu-bernu-nometnu-organizatore-sakraj-iespaidigu-parkapumu-buketi"},
{"title": "Trīs vīriešus aiztur par lielu dzīvnieku iemidzināšanai paredzētu narkotisko vielu tirdzniecību", "category": "Kriminālziņas", "body": "Valsts policija  bija saņēmusi informāciju par trīs personām, kuras, iespējams, realizē narkotiskās vielas. Valsts policijas Rīgas Kurzemes iecirkņa darbinieki sadarbībā ar kolēģiem no Valsts policijas Rīgas reģiona pārvaldes Kriminālpolicijas pārvaldes, pārbaudot informāciju, konstatējuši, ka informācija ir patiesa, un aizturējuši minētās personas. Pie aizturētajām personām atrastas arī narkotikas. Veicot personu pārbaudi un kratīšanas viņu dzīvesvietās un automašīnās, policisti atraduši un atsavinājuši 28,8 gramus karfentanila, 0,6 gramus metadona un 0,6 gramus marihuānas. Karfentanils ir sintētiska narkotika un viens no spēcīgākajiem zināmajiem opioīdiem, kuru izmanto veterinārā medicīnā, lai iemidzinātu lielos dzīvniekus, piemēram, ziloņus, lāčus un citus zvērus. Karfentanila lietotāji sevišķi bieži iet bojā pēc šo narkotisko vielu pārdozēšanas. Aizturētie 1983. gadā, 1984. gadā un 1993. gadā dzimušie vīrieši jau iepriekš vairākkārt nonākuši policijas redzeslokā par dažādiem noziegumiem. Divi no viņiem – 1983. gadā un 1984. gadā dzimušie aizturētie - iepriekš tiesāti par laupīšanām. Savukārt 1993. gadā dzimušais vīrietis 14 reizes tiesāts par narkotisko vielu apriti un dažādu veidu zādzībām. Saistībā ar notikušo sākts kriminālprocess pēc Krimināllikuma 253.1 panta 2. daļas – par narkotisko vielu neatļautu realizēšanu, ja to izdarījusi personu grupa pēc iepriekšējas vienošanās. Par šādu noziegumu soda ar brīvības atņemšanu uz laiku no trim līdz desmit gadiem, konfiscējot mantu vai bez mantas konfiskācijas, un ar probācijas uzraudzību uz laiku līdz trim gadiem. 6. decembrī tiesa diviem no aizturētajiem vīriešiem piemēroja drošības līdzekli apcietinājumu, bet trešajam – ar brīvības atņemšanu nesaistītu drošības līdzekli. Policija aicina iedzīvotājus ziņot par narkotisko vielu tirdzniecības vietām un personām, kuras atrodas narkotisko vai psihotropo vielu reibumā. Informēt policiju iespējams zvanot pa diennakts tālruņa numuru 110 vai vēršoties tuvākajā Valsts policijas iecirknī. Tāpat narkotisko vielu tirdzniecības vietas iespējams ātri un ērti atzīmēt Iekšlietu ministrijas  .", "link": "https://www.delfi.lv/161/criminal/51720267/tris-viriesus-aiztur-par-lielu-dzivnieku-iemidzinasanai-paredzetu-narkotisko-vielu-tirdzniecibu"},
{"title": "Piektdien avārijās cietušas 14 personas", "category": "Kriminālziņas", "body": "Visvairāk negadījumu - 80 - reģistrēti Rīgas reģionā, kur arī bijis lielākais cietušo skaits - astoņi cilvēki. No tiem viens cietušais bijis gājējs, divi velosipēdisti un viens elektrisko skrejriteņu vadītājs Kurzemes reģionā reģistrēti 28 ceļu satiksmes negadījumi, cietuši četri cilvēki. 11 avārijas notikušas Zemgales reģionā, cietušo skaits - divi. Vidzemes reģionā fiksēri deviņi ceļu satiksmes negadījumi, savukārt vismazāk negadījumu šoreiz ir Latgales reģionā - astoņi. Kopumā ceļu satiksmes jomā pieņemti 378 administratīvo pārkāpumu lēmumi, tajā skaitā 216 par ātruma pārsniegšanu un 3 par agresīvu braukšanu. Savukārt par transportlīdzekļa vadīšanu alkohola reibumā uzsākti trīs administratīvo pārkāpumu procesi un septiņi kriminālprocesi.", "link": "https://www.delfi.lv/161/criminal/55776232/piektdien-avarijas-cietusas-14-personas"},
{"title": "Par karfentanila glabāšanu aizturēts vīrietis", "category": "Kriminālziņas", "body": "Pirmdien, 19. oktobrī,  Valsts policijas  (VP) Rīgas reģiona pārvaldes Rīgas Centra iecirkņa darbinieki saņēma informāciju par personu, kura, iespējams uzglabā narkotikās vielas. Reaģējot uz informāciju, likumsargi devās uz notikuma vietu, kur par karfentanila glabāšanu aizturēja 1991. gadā dzimušu vīrieti, portāls \"Delfi\" uzzināja VP. Policijā atzīmēja, ka likumsargi pie vīrieša atrada piecus vīstokļus ar gaišu pulverveida vielu. Aizdomās turētā persona tika nogādāta iecirknī. Vēlāk tika noskaidrots, ka šī persona figurē vēl četros aktīvos kriminālprocesos pēc Krimināllikuma 180. panta, proti, par zādzību nelielā apmērā. Par šādu noziegumu soda ar brīvības atņemšanu uz laiku līdz vienam gadam vai ar īslaicīgu brīvības atņemšanu, vai ar piespiedu darbu, vai ar naudas sodu. Vīrietis jau iepriekš ir nonācis policijas redzeslokā par narkotisko vielu lietošanu un glabāšanu, kā arī par zādzībām. Ekspertīzes rezultāti liecina, ka minētajos folija vīstokļos atradušies 0,5 grami karfentanila. Karfentanils ir sevišķi stipra narkotiskā viela un tā lietotāji bieži mirst no pārdozēšanas. Par notikušo ir uzsākts kriminālprocess pēc Krimināllikuma 253. panta pirmās daļas, proti, par narkotisko vielu neatļautu glabāšanu. Par šādu noziegumu soda ar brīvības atņemšanu uz laiku līdz trim gadiem vai ar īslaicīgu brīvības atņemšanu, vai ar piespiedu darbu, vai ar naudas sodu un ar probācijas uzraudzību uz laiku līdz trim gadiem. Piektdien, 23. oktobrī, tiks lemts par drošības līdzekļa piemērošanu minētajam vīrietim.", "link": "https://www.delfi.lv/161/criminal/52588243/par-karfentanila-glabasanu-aizturets-virietis"},
{"title": "Par šaušanu pa kaijām policija Vecmīlgrāvī aiztur vīrieti gados", "category": "Kriminālziņas", "body": "Pirmdien, 17. aprīlī, pēc pulksten 10  Rīgas pašvaldības policija  saņēma izsaukumu no kāda Vecmīlgrāvja iedzīvotāja, kurš stāstīja, ka viņa kaimiņš ar pneimatisko ieroci šaujot pa putniem. Uz notikuma vietu tika norīkota tuvākā Ziemeļu pārvaldes ekipāža, portāls \"Delfi\" uzzināja RPP. Ierodoties notikuma vietā, likumsargi pie daudzdzīvokļu mājas kāpņu telpas sastapa izsaucēju, kurš pastāstīja par savām aizdomām, ka viņa kaimiņš no kāda dzīvokļa regulāri šaujot pa kaijām, taču pats neesot to redzējis, tikai dzirdējis aizdomīgus trokšņus. Šoreiz, izdzirdot šāvienu, izsaucējs esot pamanījis, ka tas trāpījis kādai kaijai, tādēļ nolēmis izsaukt policiju. Pēc pārrunām ar izsaucēju policijas darbinieki devās pie iespējamā vaininieka. Pieklauvējot pie dzīvokļa durvīm, tās atvēra vīrietis gados. Sarunas laikā vīrietis atzina, ka šāvis ar pneimatisko ieroci pa kaijām. Viņš savu rīcību skaidroja sakot, ka viņam kaijas esot apnikušas – traucējot gulēt un ķērcot uz balkona. Ņemot vērā situācijas apstākļus, 59 gadus vecais vīrietis nogādāts Valsts policijas iecirknī, kur uzsākts administratīvā pārkāpuma process un pneimatiskais ierocis izņemts.", "link": "https://www.delfi.lv/161/criminal/55440728/par-sausanu-pa-kaijam-policija-vecmilgravi-aiztur-virieti-gados"},
{"title": "Policisti aiztur personu par karfentanila realizāciju", "category": "Kriminālziņas", "body": "Ceturtdien, 12. novembrī,  Valsts policijas  (VP) darbinieki, veicot speciālās izmeklēšanas darbības Bolderājas mikrorajonā, aizturēja 1987. gadā dzimušu vīrieti par nelikumīgu narkotisko vielu realizāciju, portāls \"Delfi\" uzzināja policijā. Veicot mantu pārmeklēšanu, pie personas tika atrasti 52 folijas vīstokļi ar gaišu pulverveida vielu. Ekspertīzes rezultāti liecina, ka minētajos folija vīstokļos atradies 6,1 grams karfentanila. Karfentanils ir sevišķi stipra narkotiskā viela, un tā lietotāji bieži mirst no pārdozēšanas. Par notikušo ir uzsākts kriminālprocess pēc Krimināllikuma 253. panta trešās daļas, proti, par narkotisko vielu neatļautu realizāciju lielos apmēros. Par šādu noziegumu soda ar brīvības atņemšanu uz laiku no pieciem līdz 15 gadiem, konfiscējot mantu vai bez mantas konfiskācijas, un ar probācijas uzraudzību uz laiku līdz trim gadiem. Vīrietis jau iepriekš ir nonācis policijas redzeslokā gan par noziedzīgiem nodarījumiem pret īpašumu, gan pret personas dzīvību un veselību. Sestdien, 14. novembrī, tiesa aizturētajam vīrietim piemēroja drošības līdzekli – apcietinājumu.", "link": "https://www.delfi.lv/161/criminal/52665107/policisti-aiztur-personu-par-karfentanila-realizaciju"},
{"title": "Iļģuciemā policisti atsavina kilogramu narkotisko vielu, kas iegādātas tumšajā tīmeklī", "category": "Kriminālziņas", "body": "Valsts policija  (VP), saņemot informāciju no kurjerdienesta kompānijas par vīrieti, kurš ilgstoši saņem aizdomīgus sūtījumus no  Nīderlandes , veica pārbaudi un atklāja nelikumīgo narkotisko vielu apriti, portāls \"Delfi\" uzzināja VP. Policijas rīcībā esošā pašreizējā informācija liecina, ka 2003. gadā dzimušais vīrietis narkotiskās vielas iegādājies tumšajā tīmeklī \"DarkNet\", pasūtot tās no Nīderlandes, un tās saņemtas, izmantojot kurjerdienestu starpniecību. Sūtījumu saņemšanā vīrietis iesaistījis 2005. gadā dzimušo līdzdalībnieku. Iegūtās narkotikās vielas 2003. gadā dzimušais vīrietis pārdevis klientiem Latvijā, un, visticamāk, ar to nodarbojies jau gadu. Veicot kratīšanu vīrieša dzīvesvietā Rīgā, Iļģuciemā, policisti konstatēja un atsavināja apmēram vienu kilogramu mefedrona un 0,5 gramus karfentanila. Mefedrons savā iedarbībā ir līdzīgs ekstazī, amfetamīnam un koakīnam, savukārt karfentanils ir ļoti spēcīgs sintētiskais opiāts, kuru izmanto veterinārajā medicīnā, lai iemidzinātu lielus dzīvniekus. Pat pavisam neliela šīs vielas deva var būt nāvējoša cilvēkam. Saistībā ar notikušo uzsākts kriminālprocess pēc Krimināllikuma 253.1 panta trešās daļas – par narkotisko vielu neatļautu iegādāšanos un glabāšanu realizācijas nolūkā un neatļautu realizēšanu, ja to izdarījusi organizēta grupa vai ja tas izdarīts ar narkotiskajām vielām lielā apmērā. Par šādu noziegumu likumā paredzēta brīvības atņemšana uz laiku no pieciem līdz 15 gadiem, konfiscējot mantu vai bez mantas konfiskācijas, un ar probācijas uzraudzību uz laiku līdz trim gadiem. 2003. gadā dzimušajam vīrietim tiesa piemēroja drošības līdzekli – apcietinājumu, savukārt līdzdalībniekam piemērots ar brīvības atņemšanu nesaistīts drošības līdzeklis. Valsts policija atgādina, ka neviena persona netiek uzskatīta par vainīgu, kamēr tās vaina noziedzīga nodarījuma izdarīšanā netiek pierādīta likumā noteiktajā kārtībā.", "link": "https://www.delfi.lv/161/criminal/54156034/ilguciema-policisti-atsavina-kilogramu-narkotisko-vielu-kas-iegadatas-tumsaja-timekli"},
{"title": "Pērn Valsts probācijas dienesta uzraudzībā bija 119 dzimumnoziedznieki", "category": "Kriminālziņas", "body": "VPD informē, ka viena no probācijas klientu kategorijām, kuras uzraudzību nodrošina dienests, ir probācijas klienti, kuru aktuālā vai kāda no iepriekšējām sodāmībām ir saistīta ar dzimumnozieguma izdarīšanu. 2014. gadā dienesta uzraudzībā atradās 119 šādi probācijas klienti, bet 2013. gadā - 120 personas. 2012. gadā dienesta uzraudzībā atradās 121 persona, kuras aktuālā vai kāda no iepriekšējām sodāmībām ir par dzimumnozieguma izdarīšanu. Ar dzimumnoziedzniekiem strādā īpaši apmācīti dienesta darbinieki, kas ir apguvuši gan teorētiskās zināšanas par to, kāpēc cilvēki veic dzimumnoziegumus, kas raksturo dzimumnoziedznieku un kāda ir nozieguma ietekme uz upuri, gan metodes dzimumnoziedznieku uzvedības mainīšanai. Šie speciālisti savā darbā izmanto arī specializētu dzimumnoziedznieku riska un vajadzību novērtēšanas instrumentu, kas palīdz precīzāk un savlaicīgāk identificēt dzimumnoziedznieka recidīva risku un tā rašanās cēloņus. Dienesta pārstāvis Imants Mozers sabiedrības rezonansi izraisījušo Liepājas tiesas spriedumu, ar kuru tēvam un dēlam par netiklu darbību izdarīšanu ar mazgadīgo piemērots piespiedu darbs un probācijas uzraudzība, atturas komentēt. Viņš norādīja, ka soda noteikšana apsūdzētajiem ir tiesas kompetencē, bet dienests izpilda tiesas spriedumu. Turklāt konkrētajā lietā dienests pašreizējā stadijā vēl nav iesaistīts, jo spriedumu pusēm vēl iespējams pārsūdzēt. Jebkurā gadījumā dienests sprieduma izpildes laikā vienmēr pievērš pastiprinātu uzmanību tiem notiesātajiem, kas saņēmuši sodu par dzimumnoziegumiem. Dienesta kompetencē gan ir uzraudzīt tās personas, kurām nav piespriests cietumsods, bet probācijas uzraudzība vai piespiedu darbs, skaidroja Mozers. Pirms gada VPD prezentētajā pētījumā secināts, ka no kopumā 406 analizētajiem gadījumiem, kuros personas VPD uzraudzībā nonākušas par dzimumnoziegumiem, 4% jeb 17 gadījumos noziedznieki dzimumnoziegumus veikuši atkārtoti. Pārsvarā dzimumnoziedznieki, kas nonākuši probācijas sistēmā, nav iepriekš sodīti, kā arī visbiežāk noziegumus izdara gados jaunas personas un pārsvarā dzimumnoziedznieks ir vīrietis, iezīmējot dzimumnoziedznieka portretu. Pētījums dienestam bijis nozīmīgs, lai izvirzītu institūcijas nākotnes mērķus, lai būtu atskaites punkti darbības uzlabošanai. Pētījuma dati ir vairāk provizoriski, un dienests pieņem, ka dzimumnoziegumu recidīva skaitļi Latvijā varētu būt nedaudz augstāki. Patlaban nav pamata uzskatīt, ka Latvijā dzimumnoziedznieki recidivē vairāk nekā citās pasaules valstīs, jo pagaidām Latvijas situāciju iezīmējošie skaitļi ir vairāk nekā par 50% zemāki nekā, piemēram, ASV, Kanādas un Lielbritānijas līdzīgos pētījumos. Tomēr arī citās valstīs dzimumnoziegumu recidīvs ir viens no vismazākajiem recidīviem visu noziegumu vidū. Pētījumā atklājies, ka lielākoties dzimumnoziegumos cietušas nepilngadīgas personas. No visiem analizētajiem gadījumiem 69% jeb 255 gadījumos dzimumnoziegums bijis pret nepilngadīgo. Jau ziņots, ka  Ģenerālprokuratūras Krimināltiesiskā departamenta virsprokurors ir uzdevis Kurzemes tiesas apgabala prokuratūras virsprokuroram pārbaudīt Liepājas tiesas sprieduma likumību un izvērtēt Liepājas prokuratūras prokurores rīcību lietā, kurā par netiklu darbību izdarīšanu ar mazgadīgo tēvs un dēls sodīti ar piespiedu darbu.", "link": "https://www.delfi.lv/161/criminal/46219721/pern-valsts-probacijas-dienesta-uzraudziba-bija-119-dzimumnoziedznieki"},
{"title": "Maigs sods pedofilam piespriests arī Siguldas tiesā, vēsta LTV", "category": "Kriminālziņas", "body": "Noziegums, ko izskatīja  Siguldas  tiesa pērnā gada beigās, bija līdzīgs Liepājā notikušajam, kas raisījis sašutumu sabiedrībā.  Siguldas tiesas spriedums piesaistīja daudz mazāku sabiedrības interesi. Iespējams, tādēļ, ka sakrita ar gadumiju, pieļauj raidījums.  Apsūdzētais tika atzīts par vainīgu piecos noziedzīgos nodarījumos par netiklu darbību veikšanu ar četrām meitenēm, kurām tobrīd bija 15, 13, 12 un 9 gadi.  Diviem no saviem upuriem viņš bija solījis iemācīt braukt ar auto, taču, mācot braukt, viņš mēģinājis aizskart nepilngadīgās meitenes krūtis, raidījumam stāstīja Rīgas rajona tiesas priekšsēdētāja Inese Siliņeviča. Citos gadījumos vīrietis mēģinājis meitenes pierunāt izģērbties un skūpstīties ar viņu.  Arī šis vainīgais nenonāca cietumā, bet, izmantojot likumīgu iespēju vienoties ar prokuroru, saņēma nosacītu brīvības atņemšanu uz pusotru gadu ar tikpat ilgu pārbaudes laiku un uzliekot par pienākumu piedalīties Probācijas dienesta programmās.  Prokurore Zane Pavāre attiecās žurnālistiem skaidrot, kāpēc piekritusi tik maigam sodam. Komentārus nesniedza arī Siguldas tiesnese Maija Andersone. Tikmēr Siliņeviča, vērtējot spriedumu, atzina, ka tas ir adekvāts, lai gan būtiski soda mēra noteikšanai esot arī citi spriedumā neierakstīti apstākļi, piemēram, ekspertu atzinums par bērnu psihei nodarīto ļaunumu.  Tiesas priekšsēdētāja raidījumā uzsvera, ka ne Siguldas, ne Liepājas tiesu izskatītie noziegumi nav izvarošana un ka netiklu darbību veicējus drīzāk var labot nevis cietums, bet probācija. Kā liecina raidījuma apkopotā statistika, caur Probācijas dienestu sodu izcieš 105 dzimumnoziedznieki, bet cietumā atrodas 340. No tiem pēc Krimināllikuma 162.panta par pavešanu netiklībā probācijā ir 31, bet cietumā – 59 noziedznieki. Jau vēstīts, ka  par piecgadīgas meitenes seksuālu izmantošanu piecu gadu garumā  Liepājas tiesa Jevgēņiju Smirečanski sodīja ar piespiedu darbu uz 240 stundām un probācijas uzraudzību vienu gadu, bet Oļegu Smirečanski ar 200 stundu piespiedu darbu un probācijas uzraudzību. Abiem solidāri jāatmaksā valstij cietušajai izmaksātā kompensācija 1120 eiro. Tāpat katram jāatmaksā 201,97 eiro valstij ar tiesāšanos un advokāta pakalpojumiem saistītie izdevumi. Sodu iespējams pārsūdzēt Kurzemes apgabaltiesā. Vienam no sodītajiem - Oļegam Smirečanskim - ir noteikta invaliditāte. Tāpat  Ģenerālprokuratūras  Krimināltiesiskā departamenta virsprokurors uzdevis Kurzemes tiesas apgabala prokuratūras virsprokuroram pārbaudīt Liepājas tiesas sprieduma likumību krimināllietā, kurā divi vīrieši atzīti par vainīgiem netiklu darbību izdarīšanā ar mazgadīgo un sodīti ar piespiedu darbu.", "link": "https://www.delfi.lv/161/criminal/46251551/maigs-sods-pedofilam-piespriests-ari-siguldas-tiesa-vesta-ltv"},
{"title": "Ķīmiskā kastrācija ir izmantojama nelielam skaitam dzimumnoziedznieku, norāda Probācijas dienests", "category": "Kriminālziņas", "body": "VPD aģentūrai LETA skaidroja, ka ķīmiskā kastrācija ir medikamentoza terapija. Terapijas rezultātā tiek ietekmēts hormonu līmenis un neiromediatoru aktivitāte, kas savukārt samazina terapijā iesaistītā pacienta dzimumtieksmi un seksuālo aktivitāti. Terapija paredz regulāru medikamentu lietošanu un pacienta ārstēšanas gaitas uzraudzību. Ķīmiskā kastrācija vairumā gadījumu ir atgriezenisks process, proti, ja zāļu lietošana tiek pārtraukta, tad dzimumtieksme un seksuālās funkcionēšanas spējas atjaunojas. Ķīmiskā kastrācija kā terapeitiska intervence dzimumnoziedzniekiem tiek izmantota vairākās Rietumu valstīs, arī Dānijā, ASV un Kanādā. Rezultāti par ķīmiskās kastrācijas izmantošanu minētajās valstīs ir visai līdzīgi, proti, ķīmiskā kastrācija kā terapeitisks līdzeklis tiek izmantots ļoti nelielam skaitam dzimumnoziedznieku. Šis līdzeklis tiek lietots gadījumos, ja likumpārkāpēja terapeitiskais progress nav sasniedzams ar citiem terapeitiskiem līdzekļiem vai neterepeitiskiem intervences līdzekļiem. Tāpat rezultāti liecina, ka ''ķīmiskā kastrācijas tiek pielietota kopā ar psihoterapeitiskajām intervencēm, tai skaitā psihoterapeitiskajām grupu programmām. Amerikas dzimumnoziedznieku ārstēšanas asociācija rekomendē gadījumos, kad tiek izvēlēta medicīniska ārstēšana, līdztekus nodrošināt psihoterapeitiskus pakalpojumus dzimumnoziedzniekiem. Veiktie pētījumi par ķīmiskās kastrācijas pielietošanu apstiprina, ka izmantotie medikamenti mazina seksuālo spriedzi, seksuālo tieksmi un aktivitāti, mazina dzimumnoziedznieka pārņemtību ar seksu, masturbēšanas intensitāti. Tajā pašā laikā izpēte par ķīmiskās kastrācijas efektivitāti ir vāja. Secināts arī, ka ķīmiskās kastrācijas pielietošanas nozīmīga problēma ir izmantoto medikamentu blaknes - ķermeņa masas pieaugums, hronisks nogurums, hipofīzes traucējumi, aknu slimības, embolisko bojājumu un trombu veidošanās, osteoporozes, vēža saslimšanas, kā arī citu saslimstību risks. Ķīmiskās kastrācijas izmantošanu labi ilustrē  Dānijas  prakses piemērs. Dānija 1989.gadā papildus psihoterapeitiskai dzimumnoziedznieku ārstēšanai ieviesa ķīmisko kastrāciju. Dānijā laikā no 1989.gada līdz 2007.gadam ķīmiskā kastrācija kā papildu pasākums psihoterapeitiskām intervencēm ir pielietota 48 dzimumnoziedzniekiem. Pastāvīgi ķīmiskā kastrācija tiek nodrošināta aptuveni 20 dzimumnoziedzniekiem, un programmā ik gadu no jauna tiek iesaistīti divi līdz trīs dzimumnoziedznieki. Lai dzimumnoziedznieku iesaistītu ķīmiskās kastrēšanas programmā, viņam ir jābūt novērtētam kā \"bīstamam dzimumnoziedzniekam\", jābūt pierādījumiem, ka dzimumnoziedzniekam ir nosliece uz recidīvu, kā arī jābūt speciālista atzinumam par to, ka psihoterapeitiskās intervences nav pietiekamas, lai novērstu atkārtotu dzimumnoziegumu. No dzimumnoziedznieka tiek prasīta labprātīga piekrišana dalībai šajā ārstēšanas procesā, lai gan tā ir visai nosacīta, jo dzimumnoziedzniekiem var tikt liegta iespēja atgriezties sabiedrībā, ja viņš no šīs intervences atsakās. Lēmumu par ķīmiskās kastrācijas medikamentu lietošanu un pacienta ārstēšanas gaitas uzraudzību nodrošina ārstu konsīlijs, kur obligāta ir endokrinologa un psihiatra līdzdalība. Ņemot vērā minēto, VPD secinājis, ka ķīmiskās kastrācijas prakse ir pielietojama nelielam skaitam dzimumnoziedznieku. Tā netiek piemērota un nav atbilstošs risinājums lielākajai dzimumnoziedznieku daļai. Izpēte par ķīmiskās kastrācijas ilgtermiņa ietekmi uz dzimumnoziegumu recidīvu ir vāja, un līdz šim veiktie pētījumi nav pietiekami, lai pamatotu šīs pieejas efektivitāti. Ņemot vērā to, ka ķīmiskā kastrācija tiek izmantota kā papildinoša metode psihoterapeitiskai ārstēšanai, ir lietderīgi lielāku uzmanību pievērst efektīvu psihoterapijas metožu ieviešanai, uzskata VPD. Jau ziņots, ka jautājums par sodiem dzimumnoziegumiem aktualizējās pēc tam, kad  Liepājas  tiesa kādu tēvu un dēlu  par netiklu darbību izdarīšanu ar mazgadīgo sodīja ar piespiedu darbu . Gan valsts apsūdzības uzturētājs, gan apsūdzēto advokāts norādīja, ka sods ir adekvāts nodarījumam, lai gan daļa sabiedrības uzskatīja, ka apsūdzētie noteikti ir pelnījuši cietumsodu.", "link": "https://www.delfi.lv/161/criminal/46290525/kimiska-kastracija-ir-izmantojama-nelielam-skaitam-dzimumnoziedznieku-norada-probacijas-dienests"},
{"title": "No Centrālcietuma aizbēdzis vīrietis; policija uzsākusi plašu meklēšanas operāciju (plkst.17:06)", "category": "Kriminālziņas", "body": "Vīrietis atradās ieslodzījumā par slepkavības mēģinājumu. Vīrietis ir aptuveni 1,70 metrus garš, bija ģērbies tumšos šortos un kreklā, tumšos apavos ar gaišu zoli. Vīrietis, pārvietojoties, iespējams, klibo. Valsts policijā uzsākti plaši personas meklēšanas pasākumi un ir izsludināti \"Slazdi\" visā valstī, kuru laikā var tikt ierobežotas citu personu ikdienas gaitas, kā arī pārmeklēti transportlīdzekļi, un citas darbības personas meklēšanai. Ieslodzījuma vietu pārvalde (IVP) norāda, ka izmeklēšanas interesēs plašāka informācija par notikušā apstākļiem šobrīd netiek sniegta, vien piebilst, ka personai bēgšanas laikā, iespējams, radušies savainojumi, kā rezultātā vīrietis pārvietojoties, iespējams, klibo. Notikušo bēgšanu konstatējusi ieslodzījuma vietas apsardze, kas nekavējoties par to ziņojusi atbildīgajiem dienestiem. Par bēgšanas faktu ir uzsākts kriminālprocess un IVP tiks uzsākta dienesta pārbaude, kuras ietvaros tiks vērtēti notikušā apstākļi un amatpersonu rīcība. Valsts policija  aicina rūpīgi aplūkot vīrieša fotoattēlus un nekavējoties ziņot, zvanot pa tālruni 110, ja manāt vīrietim līdzīgu personu, kā arī, ja ir zināma Kovaļova iespējamā atrašanās vieta. Policija vērš uzmanību, ka persona var būt bīstama – nekādā gadījumā nemēģināt vīrieti aizturēt pašiem, bet nekavējoties ziņot policijai.", "link": "https://www.delfi.lv/161/criminal/55777466/no-centralcietuma-aizbedzis-virietis-policija-uzsakusi-plasu-meklesanas-operaciju-plkst17-06"},
{"title": "Režisora Cipsta lieta: policija turpina izmeklēšanu", "category": "Kriminālziņas", "body": "Pirms vairāk nekā mēneša sāktajā kriminālprocesā par iespējamu nepilngadīgās pavešanu netiklībā, kurā iesaistīts režisors Uldis Cipsts, medijiem atklājamu jaunumu nav.  Valsts policija  (VP) turpina izmeklēšanu, portālam \"Delfi\" norāda policijas pārstāve Ilze Jurēvica. Saistībā ar izmeklēšanu policija plašākus komentārus šobrīd nesniedz. Kriminālprocesu VP sāka 16. jūnijā saistībā ar publiski izskanējušajām ziņām par iespējamu nepilngadīgās pavešanu netiklībā. Runa ir par kādu ballīti jūnija sākumā, kurā bija gan Cipsts, gan arī septiņpadsmit gadus veca meitene. Ballītē atzīmēja seriāla \"\"No naida līdz mīlestībai\" \"30. maiņu\" jeb to, ka puse seriāla ir nofilmēta. Septiņpadsmit gadus vecā meitene, kā iepriekš portālam \"Delfi\" norādīja Cipsts, brīvprātīgā kārtā palīdzējusi kādai seriāla asistentei mākslas departamentā. 16. jūnijā režisors sociālajā medijā \"Facebook\" rakstīja, ka tiek nepatiesi apsūdzēts. Pēc viņa versijas, meitene atminas, kā viņš viņu pret pašas gribu \"gulošu un pilnībā apģērbtu iepēris ar roku un tad pirms miega noskūpstījis\". Šādu notikušā versiju, akcentējot, ka viņš tiek nepatiesi apvainots, režisors izklāstīja arī vairākiem medijiem. Pati jauniete nekādus komentārus nesniedza. Par viņu publiski iestājās Ilze Grickus, seriāla kostīmu māksliniece. Kā viņa iepriekš norādīja portālam \"Delfi\", meitenes pārstāvji notikušo publiski neiztirzās. Līdz ar to publiski izskanējusi tikai režisora Cipsta versija par notikušo. Kā iepriekš portālam \"Delfi\" norādīja biedrības \"Centrs Marta\" vadītāja Iluta Lāce, upuri bieži jūt kaunu, vainas apziņu un bailes. Šī izjūtu kombinācija ļoti ierobežo cilvēka spējas iestāties par sevi. Seriālu \"No naida līdz mīlestībai\" veido kompānija \"Tet\" sadarbībā ar meitasuzņēmumu \"Helio Media\". Seriālu plānots raidīt ziemā kanālā \"STV Pirmā!\". Kad seriālu skāra skandāls, ne \"Tet\", ne \"Helio Media\" to pēc būtības nekomentēja. Cipsts gan seriāla režisora amatu notikušā dēļ zaudēja. Abu stāstā iesaistīto pušu pārstāvji iepriekš norādīja, ka cer uz taisnīgu tiesu. Vienlaikus katrai pusei ir sava versija par to, kas tieši konkrētajā gadījumā ir taisnība. Vairāk par šo lietu, kurā pārmetumi izteikti režisoram, var lasīt  šeit .", "link": "https://www.delfi.lv/161/criminal/55769168/rezisora-cipsta-lieta-policija-turpina-izmeklesanu"},
{"title": "No Rīgas Centrālcietuma izbēgušais vīrietis aizturēts (plkst.18:58)", "category": "Kriminālziņas", "body": "Iekšlietu ministra Māra Kučinska (AS) preses sekretārs Andrejs Vaivars pavēstīja, ka bēglis aizturēts ap plkst.18 Rīgā, Sarkandaugavas apkaimē, Sīmaņa ielā 3a. Līdz ar to plkst.18.10 meklēšanas operācija \"Slazdi\" visos Latvijas reģionos pārtraukta. Lai Kovaļovu notvertu, Valsts policija sāka plašus meklēšanas pasākumus visas valsts mērogā, izsludinot operāciju \"Slazdi\". Gan Rīgā, gan attālākos reģionos tika apturētas un pārbaudītas automašīnas, tādēļ daudzviet veidojās gari sastrēgumi. Kā Latvijas Televīzijai atzina iekšlietu ministrs Kučinskis, informācija par bēgli jau bija nodota arī Lietuvas un Igaunijas kolēģiem, kuri arī bija sākuši transportlīdzekļu pārbaudi. Jau ziņots, ka svētdien, 23. jūlijā, ap pulksten 13.45 no Rīgas Centrālcietuma aizbēdzis Kovaļovs, portālu \"Delfi\" informēja Valsts policijā (VP). Vīrietis atradās ieslodzījumā par slepkavības mēģinājumu. IeVP iepriekš norādīja, ka personai bēgšanas laikā, iespējams, radušies savainojumi, kā rezultātā vīrietis pārvietojoties, iespējams, klibo. Notikušo bēgšanu konstatējusi ieslodzījuma vietas apsardze, kas nekavējoties par to ziņojusi atbildīgajiem dienestiem. Par bēgšanas faktu ir uzsākts kriminālprocess un IeVP tiks uzsākta dienesta pārbaude, kuras ietvaros tiks vērtēti notikušā apstākļi un amatpersonu rīcība. Kučinskis pateicas Valsts policijai par ieguldīto darbu un operativitāti, notverot izbēgušo personu, savukārt Valsts policija izsaka pateicību visiem, kuri bija iesaistīti meklēšanas pasākumos, tajā skaitā IeVP, Rīgas Pašvaldības policijas amatpersonām, plašsaziņas līdzekļiem un arī iedzīvotājiem, kuri ziņoja par vīrieša iespējamo atrašanās vietu.", "link": "https://www.delfi.lv/161/criminal/55777602/no-rigas-centralcietuma-izbegusais-virietis-aizturets-plkst18-58"},
{"title": "Ieslodzītā bēgšana no Centrālcietuma nebija rūpīgi plānota, atzīst IeVP priekšnieks", "category": "Kriminālziņas", "body": "Pašlaik neizskatās, ka svētdien notikušajā ieslodzītā bēgšanā no Rīgas Centrālcietuma būtu palīdzējis kāds cietuma darbinieks, pirmdienas rītā TV3 informēja  Ieslodzījuma vietu pārvaldes  (IeVP) priekšnieks Dmitrijs Kaļins. Pēc Kaļina stāstītā, sākotnējā analīze liecina, ka bēgšana nebija rūpīgi plānota un bija spontāna. Bēgšanu redzēja cietuma darbinieki, kas ļāva operatīvi sākt meklēšanu. IeVP priekšnieks uzsvēra, ka dienesta pārbaudes un kriminālprocesa ietvaros sīkāk vērtēs visus bēgšanas aspektus, tostarp iespējamo darbinieku nolaidību, kas varētu būt novedusi pie iespējas īstenot bēgšanu. Kaļins informēja, ka vakar ar Centrālcietuma vadītāju inspicējis šo ieslodzījuma vietu un devis uzdevumu cietuma priekšniekam izvērtēt nedrošās vietas un tās nostiprināt. Kā ziņots, 23. jūlijā no Rīgas Centrālcietuma izbēga par slepkavības mēģinājumu  aizdomās turētais , 1993. gadā dzimušais Māris Kovaļovs, kuru dažu stundu laikā  izdevās aizturēt . Kovaļovs no Centrālcietuma izbēga svētdien ap pulksten 13.45, bet ap pulksten 18 viņš tika aizturēts Rīgā,  Sarkandaugavas  apkaimē. Lai Kovaļovu notvertu,  Valsts policija  sāka plašus meklēšanas pasākumus visas valsts mērogā, izsludinot operāciju \"Slazdi\". Gan Rīgā, gan attālākos reģionos tika apturētas un pārbaudītas automašīnas, tādēļ daudzviet veidojās gari sastrēgumi. Tieslietu ministrijā informēja, ka par ieslodzītā bēgšanu ir sākts kriminālprocess, bet notikušā apstākļi tiks detalizēti skaidroti dienesta pārbaudē.", "link": "https://www.delfi.lv/161/criminal/55777956/ieslodzita-begsana-no-centralcietuma-nebija-rupigi-planota-atzist-ievp-prieksnieks"},
{"title": "Svētdien Latvijā reģistrētas 63 avārijas; cietuši 14 cilvēki", "category": "Kriminālziņas", "body": "Visvairāk negadījumu – 32 – reģistrēti Rīgas reģionā, kur arī bijis lielākais cietušo skaits – 10 cilvēki, no viņiem viens gājējs un četri elektrisko skrejriteņu vadītāji. Kurzemē reģistrēti 12 negadījumi un tur cietis viens cilvēks, Zemgalē – astoņi negadījumi, kuros cietuši divi cilvēki, bet Latgalē bijušas septiņas avārijas un tur cietis viens cilvēks. Kopumā ceļu satiksmes jomā pieņemti 342 administratīvo pārkāpumu lēmumi, tajā skaitā 165 par ātruma pārsniegšanu un viens par agresīvu braukšanu. Savukārt par transportlīdzekļa vadīšanu alkohola reibumā uzsākti četri administratīvo pārkāpumu procesi un seši kriminālprocesi.", "link": "https://www.delfi.lv/161/criminal/55778084/svetdien-latvija-registretas-63-avarijas-cietusi-14-cilveki"},
{"title": "Bezzubova slepkavība: mašīnas slēpējiem piespriesta īslaicīga brīvības atņemšana un piespiedu darbs", "category": "Kriminālziņas", "body": "Lietā tika apsūdzētas četras personas – Dmitrijs Saļņikovs, Dmitrijs Moskovs, Guļnara Ribakova-Brice un Artjoms Ribakovs.  Spriedumā lasāms, ka 2021. gada 13. aprīlī pie Ribakovas-Brices ieradās viens no slepkavības izdarītājiem un vienojās, ka nākamajā dienā pie viņas uz servisu tiks nogādāta kāda mašīna.  14. aprīļa rītā noziedznieki  nogalināja Bezzubovu . Slepkavības izdarītāji pārvietojās ar \" BMW  X5\" markas automašīnu, kurai bija  Krievijas  numurzīmes. Pēc slepkavības izdarīšanas noziedznieki ieradās Ribakovas-Brices autoservisā, kur atstāja automašīnu, bet paši devās prom, mašīnas atslēgas atstājot salonā.  Uzzinot, ka mašīna nogādāta servisā, Ribakova-Brice uzdeva savam dēlam – Artjomam Ribakovam – iedzīt mašīnu autoservisa boksā, tādējādi mašīnu noslēpjot no citu personu redzesloka.", "link": "https://www.delfi.lv/161/criminal/55779894/bezzubova-slepkaviba-masinas-slepejiem-piespriesta-islaiciga-brivibas-atnemsana-un-piespiedu-darbs"},
{"title": "'Rokās 'runga', uz sejas maska' – Ģertrūdes baznīcas vandalis bija gatavojies", "category": "Kriminālziņas", "body": "Vīndedzis norādīja, ka brīdī, kad notika uzbrukums, baznīca bija atvērta, bet kārtību tajā uzraudzīja dežurante – sieviete gados. Ap pulksten 15.30 baznīcā ienāca vīrietis maskā, kuram rokās bijis koka ierocis, bet seju segusi maska. Tāpat vīrietim līdzi bijušas divas pudeles – vienā bijušas smiltis, bet otrā, iespējams, ūdens.", "link": "https://www.delfi.lv/161/criminal/55778214/rokas-runga-uz-sejas-maska-gertrudes-baznicas-vandalis-bija-gatavojies"},
{"title": "Sadūra vismaz 51 reizi – par bijušās dzīvesbiedres slepkavību aizturēts vīrietis", "category": "Kriminālziņas", "body": "Šī gada 27. aprīlī īsi pirms pusnakts Jūrmalā  Valsts policija  (VP) par 1991. gadā dzimušas sievietes slepkavību aizturēja iespējamo vainīgo, 1980. gadā dzimušu vīrieti. Piektdien, 29. aprīlī, tiesa aizturētajam piemēroja drošības līdzekli – apcietinājumu, portālu \"Delfi\" informēja policijas pārstāve Ance Rozīte. Trešdien ap pusnakti VP tika saņemts izsaukums uz kādu adresi Jūrmalā, Tallinas ielā, kur noticis uzbrukums kādai sievietei. Nekavējoties uz notikuma vietu izbrauca likumsargi un Neatliekamās medicīniskās palīdzības dienesta darbinieki, kuri konstatēja sievietes nāvi. Uz bojāgājušās sievietes ķermeņa bija daudz ievainojumu, kas nodarīti ar nazi. Uzreiz pēc notikušā policija notikuma vietā aizturēja iespējamo vainīgo personu, 1980. gadā dzimušu vīrieti. Vīrietis aizturēšanas brīdī bija vairāk nekā vienas promiles stiprā alkohola reibumā un, iespējams, narkotisko vielu iespaidā, jo uzvedās ļoti neadekvāti un agresīvi, ar viņu nebija iespējams komunicēt, norāda VP. Par slepkavību VP  Jūrmalas  iecirknī tika uzsākts kriminālprocess, kas nodots tālākai izmeklēšanai slepkavību novēršanas un atklāšanas nodaļai. Sieviete pēc darba bija devusies no vilciena stacijas \"Sloka\" uz savām mājām Jūrmalā, kad viņai uzbruka 1980. gadā dzimušais, bijušais dzīvesbiedrs un ar nazi izdarīja vismaz 51 dūrienu. Dūrieni veikti rokā, vēderā, krūškurvī un kaklā, nodarot viņai fiziskas sāpes un emocionālas ciešanas, kā rezultātā iestājās viņas nāve. Par slepkavības aculiecinieku kļuva cietušās sievietes tagadējais dzīvesbiedrs, kurš tajā brīdī bija devies sagaidīt sievieti un, redzot uzbrukumu nekavējoties steidzās palīgā, aizturēja vainīgo personu un izsauca palīdzību. Aizturētais 1980. gadā dzimušais vīrietis iepriekš jau vairākkārt bijis sodīts par dažāda veida noziegumiem. Piektdien, 29. aprīlī, tiesa aizturētajam piemēroja drošības līdzekli apcietinājumu. Par šo gadījumu ir sākts kriminālprocess, kas kvalificēts pēc Krimināllikuma 118. panta pirmā punkta – par slepkavību sevišķi pastiprinošos apstākļos. Par šādu noziegumu likumā paredzēts sods – mūža ieslodzījums vai brīvības atņemšana uz laiku no piecpadsmit līdz divdesmit gadiem un probācijas uzraudzība uz laiku līdz trim gadiem, konfiscējot mantu vai bez mantas konfiskācijas. Valsts policija atgādina, ka neviena persona netiek uzskatīta par vainīgu, kamēr tās vaina noziedzīga nodarījuma izdarīšanā netiek pierādīta likumā noteiktajā kārtībā.", "link": "https://www.delfi.lv/161/criminal/54296336/sadura-vismaz-51-reizi-par-bijusas-dzivesbiedres-slepkavibu-aizturets-virietis"},
{"title": "Traģiskā avārija uz Liepājas šosejas: lūdz tiesāt autovadītāju bez braukšanas apliecības", "category": "Kriminālziņas", "body": "Jau vēstīts, ka šā gada 8. jūlijā, īsi pirms pulksten 12,  Valsts ugunsdzēsības un glābšanas dienests  ( VUGD ) saņēma izsaukumu uz  Mārupes  novadā  notikušu smagu autoavāriju , kurā iesaistīta kravas automašīna un vairākas vieglās mašīnas. Valsts policijā (VP) portālam \"Delfi\" toreiz atklāja, ka avārijā, kurā iesaistītas piecas mašīnas, bojā gājuši divi cilvēki, savukārt Neatliekamās medicīniskās palīdzības dienestā sacīja, ka avārijā cietuši pieci cilvēki, no kuriem četri nogādāti slimnīcā. Prokuratūrā portāls \"Delfi\" uzzināja, ka apsūdzētā sieviete, vadot savu transportlīdzekli, pirms apdzīšanas manevra uzsākšanas nepārliecinājās par ceļu satiksmes drošību, proti, vai netiks traucēti citi ceļu satiksmes dalībnieki, vai apdzīšanas laikā netiks traucēti pretim braucošie transportlīdzekļi un vai pēc apdzīšanas viņa varēs atgriezties iepriekšējā braukšanas joslā, netraucējot apdzenamo transportlīdzekli. Tā rezultātā notika traģisks ceļu satiksmes negadījums. Pirmstiesas kriminālprocesā noskaidrots, ka apsūdzētā savu transportlīdzekli vadīja, lai gan viņai nebija transportlīdzekļa vadīšanas tiesību. Policijai viņa uzrādīja viltotu Ukrainas vadītāja apliecību, kas izdota it kā uz viņas vārda. Lieta izskatīšanai nodota Rīgas rajona tiesai. Kā ziņots, avārijas rezultātā vienā vieglajā automašīnā tika iespiesti cilvēki, bet no kravas automašīnas notika degvielas noplūde. Negadījuma dēļ tika apstādināta satiksme uz vairākām stundām.", "link": "https://www.delfi.lv/161/criminal/54839768/tragiska-avarija-uz-liepajas-sosejas-ludz-tiesat-autovaditaju-bez-brauksanas-apliecibas"},
{"title": "No Centrālcietuma izbēgušais ieslodzītais ievietots Latvijas cietumu slimnīcā Olainē", "category": "Kriminālziņas", "body": "Pārvaldē atgādina, ka ieslodzītais bēgšanas laikā savainojās. IeVP norāda, ka minētā bēgšana ir ārkārtējs gadījums un IeVP sekmīgi pilda savu lomu attiecībā uz brīvības atņemšanu un soda izpildi. Tāpat esot novērsts viss, lai nepieļautu šādu gadījumu atkārtošanos, turklāt šajā un citās ieslodzījuma vietās visi strādā pastiprinātas modrības un uzraudzības režīmā. Patlaban arī nav konstatēti atbilstoši apstākļi, kas paredzētu amatpersonu atstādināšanu no amata uz dienesta pārbaudes laiku. IeVP nevarot apstiprināt apgalvojumu, ka bēgšana notikusi pateicoties tam, ka Centrālcietumā ir nepietiekams skaits darbinieku. \"Šādu apgalvojumu noteikti IeVP neapstiprina, jo ieslodzījuma vietas darbs kā tāds tiek nodrošināts,\" norādīja pārvaldē. Vienlaikus pārvaldē apliecināja, ka centrālcietumā šobrīd ir vakantas 66 uzraugu amata vietas, deviņu vecāko uzraugu, 23 apsargu un divas vecāko apsargu-kinologu vietas. Jau ziņots, ka 23.jūlijā no Rīgas Centrālcietuma izbēga par slepkavības mēģinājumu aizdomās turētais, 1993.gadā dzimušais Māris Kovaļovs, kuru dažu stundu laikā izdevās aizturēt Sarkandaugavā. Par ieslodzītā bēgšanu ir sākts kriminālprocess, bet notikušā apstākļi tiks detalizēti skaidroti dienesta pārbaudē. Tieslietu ministre Inese Lībiņa-Egnere (JV) pirmdien ar rezolūciju uzdevusi izmeklēt svētdien notikušo bēgšanu no Rīgas Centrālcietuma un veikt visaptverošu izvērtējumu ieslodzījuma vietu sistēmā, novērtējot procedūru, infrastruktūras un citu resursu atbilstību.", "link": "https://www.delfi.lv/161/criminal/55780218/no-centralcietuma-izbegusais-ieslodzitais-ievietots-latvijas-cietumu-slimnica-olaine"},
{"title": "Pirmdien ugunsdzēsēji dzēsuši vairākas automašīnas un stārķa ligzdu", "category": "Kriminālziņas", "body": "Aizvadītā diennakts Valsts ugunsdzēsības un glābšanas dienestam ( VUGD ) bijusi samērā mierīga, proti, nācies steigties vien uz 12 ugunsgrēkiem, portāls \"Delfi\" uzzināja VUGD. Kopumā saņemti 35 izsaukumi, no kuriem 12 bija uz ugunsgrēkiem, 15 uz glābšanas darbiem, bet astoņi izsaukumi bija maldinoši. Pirmdien ugunsdzēsēji glābēji steidzās arī uz izsaukumiem, kuros dega mikroautobuss, vieglā automašīna, elektriskais skūters, elektrības transformators, elektrības balsts, bez uzraudzības atstāts piededzis ēdiens, stārķa ligzda, vadi un četros gadījumos atkritumi.", "link": "https://www.delfi.lv/161/criminal/55780718/pirmdien-ugunsdzeseji-dzesusi-vairakas-automasinas-un-starka-ligzdu"},
{"title": "Pirmdien Latvijā reģistrēti 133 ceļu satiksmes negadījumi", "category": "Kriminālziņas", "body": "Tāpat pieķerti pieci šoferi, kuri pie stūres bija sēdušies alkohola reibumā. Diviem no viņiem alkohola koncentrācija asinīs pārsniedza 1,5 promiles, tamdēļ uzsākti kriminālprocesi. Policija arī sastādījusi 143 protokolus par atļautā braukšanas ātruma pārsniegšanu, kā arī divi šoferi saukti pie atbildības par agresīvu braukšanu.", "link": "https://www.delfi.lv/161/criminal/55780712/pirmdien-latvija-registreti-133-celu-satiksmes-negadijumi"},
{"title": "Valmieras policija lūdz atsaukties netikļa iztraucētāju pie Dzirnavu ezeriņa", "category": "Kriminālziņas", "body": "Valsts policijas  Vidzemes reģiona pārvalde Valmierā  lūdz atsaukties aculiecinieku – vīrieti, kurš sestdien, 22. jūlijā, pulksten 4.30, netālu no Ozola ielas kāpnēm pie Dzirnavu ezeriņa Valmierā, uzrunāja citu vīrieti, kurš, iespējams, mēģināja veikt netiklas darbības ar gados jaunāku sievieti. Policija lūdz aculiecinieku atsaukties un zvanīt policijai pa tālruņa numuriem 64201312 vai 27887735 vai 110. Kā ziņots, šajā nedēļas nogalē Valmierā tika rīkoti pilsētas svētki – svinēta tās 740 gadu jubileja. Kā ierasts, pilsētas svētku pasākumi pulcēja plašu interesentu loku.", "link": "https://www.delfi.lv/161/criminal/55782006/valmieras-policija-ludz-atsaukties-netikla-iztraucetaju-pie-dzirnavu-ezerina"},
{"title": "Sāk kriminālprocesu par neattīrīto notekūdeņu noplūdi jūrā pie Liepājas", "category": "Kriminālziņas", "body": "Par neattīrīto notekūdeņu noplūdi jūrā pie  Liepājas   Valsts policijas   Kurzemes  reģiona pārvaldes Kriminālpolicijas birojā pirmdien sākts kriminālprocess pēc Krimināllikuma 11.nodaļas par noziedzīgiem nodarījumiem pret dabas vidi, informēja Valsts policijā. Izmeklēšana Valsts policijā sākta, lai varētu jau sākotnēji fiksēt notikuma vietā esošos apstākļus, apzināt liecības, izgūt ekspertu slēdzienus, lai tālāko procesuālo darbību laikā lemtu par konkrētu kriminālprocesa kvalifikāciju atbilstoši dabas videi nodarītajam kaitējumam, ko pašlaik vēl apzina  Valsts vides dienests  (VVD). Kā vēstīts, svētdienas, 23. jūlija, pievakarē Liepājā, Šķēdē, sabrukusi notekūdeņu attīrīšanas iekārtu  pirmsattīrīšanas rezervuāra siena , radot daļas neattīrītu kanalizācijas ūdeņu noplūdi jūrā. VVD aprēķinās Liepājas attīrīšanas iekārtās notikušās avārijas rezultātā videi nodarīto kaitējumu un vērtēs amatpersonu atbildību. Kā pirmdien skaidroja SIA \"Liepājas ūdens\" vadītājs Andis Dejus, tehniskā konstrukcija līdz šim bija tāda, ka abas sekcijas darbojās kopā, tādēļ tagad ir jārada tehniskais risinājums, lai tās atdalītu. Pieņemts lēmums būvēt kanalizācijas vadu, kas  apietu sagruvušo sekciju . Būve ir celta 2009. gadā. Ņemot vērā, ka tā ir virszemes būve, speciālisti to apsekojuši katru dienu, un nekas neesot liecinājis, ka notekūdeņu attīrīšanas iekārtu pirmsattīrīšanas rezervuāra siena varētu atdalīties. Tiešu draudu cilvēku veselībai avārijas rezultātā nav, bet iedzīvotāji aicināti tuvāko dienu laikā izvairīties no peldēšanās Liepājas apkārtnē, īpaši  Dienvidkurzemes  novada Medzes pagastā, jo straumes virzās uz turieni. Atbildīgie dienesti veic ūdens paraugu monitoringu, lai sekotu līdzi ūdens kvalitātei. Kā ziņots, pagājušajā naktī Liepājā izdevies apturēt notekūdeņu noplūdi jūrā un notekūdeņu attīrīšanas iekārtu darbība  atjaunota pagaidu režīmā . Pašlaik situācija ar notekūdeņu ieplūšanu jūrā atrisināta un tie vairs neiztek ārpus attīrīšanas iekārtām, apgalvo pašvaldība. Pēc pašvaldības sabiedrisko attiecību un mārketinga daļas vadītājas Zitas Lazdānes vārdiem, SIA \"Liepājas ūdens\" darbinieki kopā ar ekspertiem kopš avārijas brīža meklēja tehniskos risinājumus konstrukciju atjaunošanai. Šajā laikā bija apturēta notekūdeņu novirzīšanu uz bojāto rezervuāru un notekūdeņu attīrīšanas iekārtām. Savāktie notekūdeņi iespēju robežās tikuši uzkrāti cauruļvados, spiedvados un sūkņu stacijās. Pašvaldības pārstāve klāstīja, ka šodien turpināsies avārijas seku novēršanas darbi, sagruvušās sienas tehniskā ekspertīze un iemeslu skaidrošana kopā ar  Rīgas Tehniskās universitātes  ekspertiem. Tāpat tiek veiktas ūdens analīzes un sekots līdzi ūdens kvalitātes izmaiņām.", "link": "https://www.delfi.lv/161/criminal/55783300/sak-kriminalprocesu-par-neattirito-notekudenu-nopludi-jura-pie-liepajas"},
{"title": "Otrdien uz robežas konstatēti 46 likumpārkāpumi", "category": "Kriminālziņas", "body": "Otrdien, 26. jūlijā  Valsts robežsardzes  amatpersonas uz ārējām robežām un valsts iekšienē konstatēja 46 likumpārkāpējus, portālu \"Delfi\" informēja robežsardzē. Uz ārējām robežām konstatēti 17 robežpārkāpēji. Tajā skaitā ieceļošana Latvijā liegta diviem ārzemniekiem. Pāternieku un Lidostas \" Rīga \" robežkontroles punktā ieceļošana Latvijā liegta vienam  Ukrainas  pilsonim, jo ārzemniekam nebija derīga ceļošanas dokumenta. Tāpat Latvijā liegts ieceļot vienam  Krievijas  pilsonim, jo ārzemniekam liegts ieceļot un uzturēties  Šengenas zonas  valstu teritorijā. Personas atgrieztas uz izceļošanas valsti. Uzturēšanās nosacījumu pārkāpumi konstatēti 10 ārzemniekiem.  Terehovas , Grebņevas un Lidostas \"Rīga\" robežkontroles punktā konstatēti trīs Krievijas, trīs Ukrainas, viens Kazahstānas un viens  Lielbritānijas  pilsonis, kuri bija pārkāpuši uzturēšanās nosacījumus (pārsniegts vīzā noteiktais uzturēšanās laiks) Šengenas zonas valstīs. Lietvedība Lielbritānijas pilsoņa administratīvā pārkāpuma lietā netika uzsākta, pārējās personas sauktas pie administratīvās atbildības. Veicot imigrācijas kontroles pasākumus valsts iekšienē, ieceļošanas vai uzturēšanās noteikumu pārkāpumi konstatēti 10 personām – četriem  Lietuvas , četriem Krievijas un diviem Latvijas pilsoņiem. Par pārkāpumiem transportlīdzekļu un kuģošanas līdzekļu ekspluatācijas jomā Valsts robežsardzes amatpersonas saukušas pie administratīvās atbildības vai liegušas šķērsot robežu 19 personām – deviņiem Latvijas, četriem Krievijas, trīs  Baltkrievijas , vienam Kazahstānas, vienam  Serbijas  un vienam  Uzbekistānas  pilsonim.", "link": "https://www.delfi.lv/161/criminal/54582844/otrdien-uz-robezas-konstateti-46-likumparkapumi"},
{"title": "Otrdien Latvijā reģistrētas 123 avārijas; noķerti 156 ātruma pārkāpēji", "category": "Kriminālziņas", "body": "Visvairāk negadījumu – 73 – reģistrēt Rīgas reģionā, un tur arī bijis lielākais cietušo skaits – seši cilvēki, no kuriem divi bijuši velosipēdisti. 14 avārijas reģistrētas Zemgalē, 13 – Latgalē, 12 – Kurzemē, bet Vidzemē reģistrēti 11 ceļu satiksmes negadījumi. Kopumā ceļu satiksmes jomā pieņemti 332 administratīvo pārkāpumu lēmumi, tajā skaitā 156 par ātruma pārsniegšanu un trīs par agresīvu braukšanu. Visvairāk atļautā braukšanas ātruma pārsniedzēju – 55 – notverti Latgalē, 44 – Vidzemē, 27 – Kurzemē. Savukārt par transportlīdzekļa vadīšanu alkohola reibumā uzsākti divi administratīvo pārkāpumu procesi un septiņi kriminālprocesi.", "link": "https://www.delfi.lv/161/criminal/55785056/otrdien-latvija-registretas-123-avarijas-nokerti-156-atruma-parkapeji"},
{"title": "Sarkaņos 'Suzuki' apgāžas uz jumta; viens cilvēks zaudē dzīvību", "category": "Kriminālziņas", "body": "Trešdien, 26. jūlijā, ap pulksten 18.20  Rēzeknes  novadā, Lendžu pagastā, Sarkaņos, uz vietējās nozīmes autoceļa automašīnas “Suzuki” vadītājs netika galā ar transportlīdzekļa vadīšanu un automašīna apgāzās uz jumta, portāls “Delfi” uzzināja Valsts policijā. Ceļu satiksmes  negadījumā bojā gāja viena persona un viena persona ar gūtajām traumām tika nogādāta medicīnas iestādē. Valsts policija  skaidro negadījuma apstākļus. Aizvadītajā diennaktī Latvijā reģistrēti 106 ceļu satiksmes negadījumi, tajos cietušas 15 personas un viena gājusi bojā. Kopumā ceļu satiksmes jomā pieņemti 396 administratīvo pārkāpumu lēmumi, tajā skaitā 200 par ātruma pārsniegšanu un viens par agresīvu braukšanu. Savukārt par transportlīdzekļa vadīšanu alkohola reibumā uzsākti divi administratīvo pārkāpumu procesi un septiņi kriminālprocesi, tāpat ir uzsākti divi kriminālprocesi par transportlīdzekļa vadīšanu iespējamā narkotisko vielu iespaidā.", "link": "https://www.delfi.lv/161/criminal/55788852/sarkanos-suzuki-apgazas-uz-jumta-viens-cilveks-zaude-dzivibu"},
{"title": "Policija aizturējusi Ģertrūdes baznīcas apgānītāju", "category": "Kriminālziņas", "body": "Valsts policija  (VP) trešdien, 26. jūlijā, aizturējusi 1992. gadā dzimušu vīrieti, kurš aizvadītajā svētdienā ieradās Vecajā Svētās Ģertrūdes luterāņu baznīcā un draudēja dežurantei, kā arī sabojāja vairākus baznīcai piederošus priekšmetus, portāls \"Delfi\" uzzināja VP. Policijā norādīja, ka aizturētais iepriekš nav nonācis policijas redzeslokā. Policija izmeklēšanas laikā skaidro vīrieša rīcības motīvus. Saistībā ar notikušo ir uzsākts kriminālprocess pēc Krimināllikuma 185. panta pirmās daļas – par svešas mantas tīšu iznīcināšanu vai bojāšanu. Par šādu noziegumu likumā paredzēta brīvības atņemšana uz laiku līdz diviem gadiem vai īslaicīga brīvības atņemšana, vai probācijas uzraudzība, vai sabiedriskais darbs, vai naudas sods. Tāpat izmeklēšanas laikā tiks vērtēti draudi, ko vīrietis izteicis baznīcā. Ceturtdien, 27. jūlijā, tiks lemts jautājums par drošības līdzekļa piemērošanu aizturētajam. \"Delfi\" jau vēstīja, ka vandalis, kurš  svētdienas pēcpusdienā demolēja Rīgas Veco Svētās Ģertrūdes luterāņu baznīcu, uzbrukumam, šķietami, bija gatavojies , jo viņa seju klāja teatrāla maska, bet rokās bija koka nūja, kas baznīcas dežurantei atgādināja rungu, sarunā ar portālu \"Delfi\" atklāja draudzes priekšnieks Mārtiņš Vīndedzis. Uzbrukuma rezultātā baznīcā apgāzts kristāmtrauks, saplēsta viena molbertā iestiprināta svētbilde, kā arī sabojāts vēsturiskais kolonas apgaismojums. Vīndedzis nevarēja aplēst zaudējumu materiālo vērtību, bet norādīja, ka tā var sasniegt vairāk nekā tūkstoš eiro, bet tas būs zināms pēc konsultēšanas ar restauratoru. Viņš gan uzsvēra, ka kristāmtrauks nav būtiski cietis.", "link": "https://www.delfi.lv/161/criminal/55789938/policija-aizturejusi-gertrudes-baznicas-apganitaju"},
{"title": "Joprojām meklē Sarkandaugavā no policijas auto izmukušo vīrieti (plkst. 07.37)", "category": "Kriminālziņas", "body": "Valsts policijas Rīgas reģionālās pārvaldes Kriminālpolicijas pārvaldes nodaļas priekšnieks Deniss Judajevs TV3 raidījumā \"900 sekundes\" teica: \"Diemžēl šobrīd viņu vēl nav izdevies aizturēt, mēs turpinām meklēšanas pasākumus. Naktī plāns \"Slazdi\" tika atcelts, bet policija izmantos citas metodes\". Pēc Judajeva teiktā, policijā tiks uzsākta dienesta pārbaude, bet par šo atsevišķo gadījumu – bēgšanu no konvoja – jau uzsākts kriminālprocess. \"Kā jau teicu, dienesta pārbaudes laikā viss tiks noskaidrots,\" papildināja Judajevs. Vīrietim ceturtdien kriminālprocesā saistībā ar laupīšanu bija piemērots drošības līdzeklis – apcietinājums, ziņo \"lsm.lv\". Pēc viņa izbēgšanas Rīgas reģiona pārvaldes teritorijā tika izziņots notveršanas plāns \"Slazdi\", taču rokudzelžos saslēgto bēgli nepalīdzēja notvert arī vērienīgie satiksmes ierobežojumi, kas ceturtdienas vakarā un piektdienas pirmajās nakts stundās tik ieviesti Rīgā. Policija bija bloķējusi daudzas ielas un arī tiltus, pārbaudīja katru automašīnu, tāpēc Rīgā satiksme daudzviet bija praktiski apstājusies. Ap vieniem naktī pamazām satiksmes plūsma normalizējās un piektdienas rītā galvaspilsētā būtisku satiksmes ierobežojumu policijas izsludināto meklēšanas pasākumu dēļ nav, ziņo \"lsm.lv\". Kā portālu \"Delfi\" iepriekš informēja policijā, vīrietis ir ap 175 cm garš, mugurā bija tumšas krāsas sporta bikses un tumšas krāsas džemperis, izbēgot – vīrietim kājās nebija apavu. VP rīcībā esošā informācija liecina, ka vīrieša potenciālās atrašanās vietas šobrīd varētu būt Sarkandaugavā, Rīgas centrā vai Pļavniekos. Policija vērš uzmanību, ka aizmukšanas brīdī vīrietim bija priekšpusē roku dzelžos saslēgtas rokas, kas aizvien varētu būt saslēgtas. Policijas jaunākajā iegūtajā attēlā redzams, kā vīrietis izskatījies ceturtdienas vakarā, pārvietojoties pa Rīgas centru. Vīrietim uz pleciem uzlikta tumša virsjaka, kājās tumšas krāsas apavi ar baltu zoli un galvā tumši zilas krāsas cepure ar nagu. Tāpat redzams, ka vīrietis tur rokas paslēptas. Notiek personas meklēšanas pasākumi un Rīgas reģiona pārvaldes teritorijā ieviests plāns \"Slazdi\". Valsts policija aicina rūpīgi aplūkot vīrieša foto attēlu un nekavējoties ziņot, zvanot pa tālruni 110, ja manāt vīrietim līdzīgu personu, kā arī, ja ir zināma Cesmaņa iespējamā atrašanās vieta. Policija vērš uzmanību, ka cilvēkiem nekādā gadījumā nevajag mēģināt vīrieti aizturēt pašiem, bet nekavējoties jāziņo policijai.", "link": "https://www.delfi.lv/161/criminal/55791912/joprojam-mekle-sarkandaugava-no-policijas-auto-izmukuso-virieti-plkst-0737"},
{"title": "Sarkandaugavā izmukušais Cesmanis – sabiedrībai vidēji bīstams, vērtē policijā", "category": "Kriminālziņas", "body": "Vīrietis tiesāts par mantiskiem noziegumiem – zādzībām, laupīšanām, kā arī narkotisko vielu nelegālu apriti. \"Es neteiktu, ka viņš ir ļoti bīstams,\" raidījumā sacīja Judajevs. Judajevs teica, ka policijā tiks sākta dienesta pārbaude, lai noskaidrotu visus apstākļus. Izmukšanas brīdī vīrietis gan bijis bez apaviem, taču laika gaitā viņam izdevies atrast gan apavus, gan virsjaku. Nav zināms, vai piektdienas rītā viņš vēl ir saslēgts rokudzelžos, kuros bija bēgšanas brīdī. Judajevs teica, ka sabiedrībai būtu jāpievērš uzmanība tieši apģērbam, kādā vīrietis redzams ceturtdienas vakarā policijas publiskotajā fotoattēlā. Jau rakstīts, ka par bēgšanu no konvoja policijā jau ir uzsākts kriminālprocess. Tāpat paredzēts sākt dienesta pārbaudi par viņa bēgšanu. \"Kā jau teicu, dienesta pārbaudes laikā viss tiks noskaidrots,\" papildināja Judajevs. \"Diemžēl šobrīd viņu vēl nav izdevies aizturēt, mēs turpinām meklēšanas pasākumus Rīgā. Naktī plāns \"Slazdi\" tika atcelts, bet policija izmantos citas metodes\". Vīrietis tiks meklēts Rīgā. Iekšlietu ministrs Māris Kučinskis (AS) piektdienas rītā paziņojis, ka uzdevis Valsts policijas priekšniekam Armandam Rukam izvērtēt situāciju, kad no policijas auto izdodas aizbēgt aizturētajam. Jau ziņots, ka Cesmanis ceturtdien, 27. jūlijā, ap pulksten 16.55 izbēga no policijas transportlīdzekļa Sarkandaugavā, Meža prospekta 90 apkārtnē un devās kapu virzienā. Jau ziņots, ka vīrietis ir ap 175 cm garš, mugurā bija tumšas krāsas sporta bikses un tumšas krāsas džemperis. VP rīcībā esošā informācija liecina, ka vīrieša potenciālās atrašanās vietas šobrīd varētu būt Sarkandaugavā, Rīgas centrs vai Pļavnieki. Policija vērš uzmanību, ka aizmukšanas brīdī vīrietim bija priekšpusē roku dzelžos saslēgtas rokas, kas aizvien varētu būt saslēgtas. Policijas jaunākajā iegūtajā attēlā redzams, kā vīrietis izskatījies ceturtdienas vakarā, pārvietojoties pa Rīgas centru. Vīrietim uz pleciem uzlikta tumša virsjaka, kājās tumšas krāsas apavi ar baltu zoli un galvā tumši zilas krāsas cepure ar nagu. Tāpat redzams, ka vīrietis tur rokas paslēptas. Valsts policija  aicina rūpīgi aplūkot vīrieša foto attēlu un nekavējoties ziņot, zvanot pa tālruni 110, ja manāt vīrietim līdzīgu personu, kā arī, ja ir zināma Cesmaņa iespējamā atrašanās vieta.", "link": "https://www.delfi.lv/161/criminal/55792632/sarkandaugava-izmukusais-cesmanis-sabiedribai-videji-bistams-verte-policija"},
{"title": "Svētdien par ātruma pārsniegšanu pieķerti 215 autovadītāji", "category": "Kriminālziņas", "body": "Aizvadītajā diennaktī  Valsts policija  (VP) par ātruma pārsniegšanu pieķērusi 215 autovadītājus, portālu \"Delfi\" informēja VP pārstāve Krista Andersone. Kopumā valstī reģistrēti 36 ceļu satiksmes negadījumi, kuros cietis viens cilvēks. Ceļu satiksmes jomā pieņemti 404 administratīvo pārkāpumu lēmumi, tajā skaitā 12 par automašīnas vadīšanu alkohola reibumā un viens par automašīnas vadīšanu narkotisko vielu iespaidā.", "link": "https://www.delfi.lv/161/criminal/52664029/svetdien-par-atruma-parsniegsanu-piekerti-215-autovaditaji"},
{"title": "Zirgu transportēšanas treilerī atrod 616 kilogramus hašiša", "category": "Kriminālziņas", "body": "Valsts ieņēmumu dienesta ( VID ) muitnieki uz Latvijas- Krievijas  robežas aizturējuši kādu jau iepriekš vairākkārt sodītu Latvijas valstspiederīgo, kurš centies pār robežu pārvest vairāk nekā 600 kilogramu narkotiskās vielas - hašiša, kura vērtība lēšama līdz pat septiņiem miljoniem eiro, vēstīja raidījums \"TV3 ziņas\". Vienu no pēdējo gadu lielākajām hašiša kontrabandas kravām VID izdevās uziet pagājušajā svētdienā, 13. februārī. Analizējot operatīvo informāciju, Muitas policijai bija radušās aizdomas par kādu kravas auto. Tajā no Spānijas caur Franciju un Vāciju, tālāk jau ar prāmi uz Latviju, bet kā galamērķi - Krieviju tika transportēti zirgi. Aizdomīgo auto apturēja uz Terehovas robežpunkta. \"Šo zirgu cena tika uzrādīta ļoti maza, kas arī pievērsa savu uzmanību. Sekojām līdzi šiem maršrutiem, kas un kā, kāpēc viņš brauca ekonomiski neizdevīgu maršrutu, lai šādā veidā vestu zirgus. Zirgi tika izdzīti ārā no treilera, un konstatējām, ka grīdā zem zirgiem ir izveidoti vairāki slēpņi,\" raidījumam pastāstīja VID Nodokļu un muitas policijas pārvaldes direktors Kaspars Podiņš. Slēpņos atrasti kopumā 616 kilogrami hašiša.  Narkotikas , visticamāk, nākušas no Marokas, lai tās realizētu Krievijas tirgū. Hašiša vērtība mazumtirdzniecībā lēšama miljonos eiro. \"Šis apjoms mūsu apmēriem ir vērtējams kā ļoti liels atklājums. Tirgus vērtība šai narkotiskajai vielai ir no 4,2 līdz septiņiem miljoniem eiro. Viņš bija izdomājis šo shēmu, balstoties noziedzīgās aprindās esošās informācijas. Zināja persona to, ka ievietojot šajā treilerā zirgus, automašīna netiks laista caur skeneri,\" sacīja VID pārstāvis. Aizturētais ir kāds 54 gadus vecs Latvijas nepilsonis, kura pastāvīgā dzīvesvieta ir Vācija. Dienestā atklāj, kontrabandists ir jau rūdīts noziedznieks - iepriekš par dažādiem likumpārkāpumiem vairākkārt sodīts gan Latvijā, gan citviet, tai skaitā par kontrabandu, cilvēku tirdzniecību, izvairīšanos no nodokļu nomaksas un zādzībām. Patlaban vēl tiek skaidrots, kā tieši vīrietis kontrabandu organizējis. Zināms, ka pats pērn par aptuveni 100 000 eiro Vācijā viņš iegādājies \"Iveco\" markas kravas auto, kas izmantots kontrabandas nolūkā. \"Šis ir viens cilvēks, un šobrīd mēs, protams, strādājam, lai pārbaudītu, kur un kā viņš kravu veda, kur saņēma, kur ieguva naudu narkotisko vielu un automašīnas iegādei,\" teica VID pārstāvis. Kontrabandistam tagad draud līdz pat desmit gadus ilgs cietumsods. Hašiša kravu pēc visām nepieciešamajām pārbaudēm plānots iznīcināt. Savukārt procesā izņemtie zirgi nodoti aprūpei, un par to turpmāko likteni dienests vēl lems.", "link": "https://www.delfi.lv/161/criminal/54070730/zirgu-transportesanas-treileri-atrod-616-kilogramus-hasisa"},
{"title": "Prokurore: Liepājā notiesātā tēva un dēla netiklās darbības nav bijušas tādas, lai piemērotu cietumsodu", "category": "Kriminālziņas", "body": "Pirmdien  Liepājas  tiesā notiesātā tēva un dēla netiklās darbības ar mazgadīgo nav bijušas tādas, lai viņiem piemērotu cietumsodu, un apsūdzības uzturētāju piemērotais sods apmierina, komentē Liepājas prokuratūras prokurore Ligita Arāja, kas šajā lietā uzturēja apsūdzību. Viņa apstiprināja, ka pirmdien Liepājas tiesa tēvu sodīja ar piespiedu darbu uz 240 stundām un probācijas uzraudzību vienu gadu, bet viņa dēlu - ar 200 stundu piespiedu darbu un probācijas uzraudzību. Abiem solidāri jāatmaksā valstij cietušajai izmaksātā kompensācija 1120 eiro, kā arī katram jāatmaksā valstij ar tiesāšanos un advokāta pakalpojumiem saistītie izdevumi – 201,97 eiro katram. Sodu iespējams pārsūdzēt Kurzemes Apgabaltiesā. Liepājas tiesas tiesneša palīdze Velga Lūka informēja, ka šī krimināllieta tika skatīta slēgtā tiesas sēdē, un pilnais spriedums būs pieejams 20. jūlijā. Spriedumu varēs pārsūdzēt desmit dienu laikā no pilna sprieduma pieejamības dienas. Prokurore komentēja, ka viņai nepieciešams iepazīties ar pilno spriedumu, bet pēc saīsinātā sprieduma nolasīšanas apsūdzība pagaidām nesaskata pamatu spriedumu pārsūdzēt, jo apsūdzībā prasītais sods bijis pat nedaudz vieglāks. Prokurore pastāstīja, ka ir dzirdējusi par varbūtējo sašutumu vai neizpratni sabiedrībā, un viņa to izskaidroja ar to, ka cilvēki izdarot secinājumus, nezinādami lietas apstākļus. Viņa atgādināja, ka jebkuram noziegumam ir dažādas smaguma pakāpes, un šāds noziegums nav bijis tāda smaguma, turklāt apsūdzētajiem apsūdzībā un spriedumā paredzēts tāds sods, kādu par viņu izdarīto nosaka likums. \"Tiešām ir gadījumi, kad man pašai gribētos teikt, ka noziedznieki pelnījuši, lai viņus \"dzīvus zemē ieraktu\", bet šo vīriešu nodarītais nav tādā pakāpē, un sabiedrības attieksmi vērtēju kā neadekvātu apstākļu nezināšanas dēļ,\" komentēja prokurore. Viņa uzsvēra, ka vīrieši sodīti pēc tāda Kriminālllikuma 162. panta traktējuma, kāds tas bijis spēkā līdz 2014. gada 15. maija grozījumiem, un šādā redakcijā šis pants starp soda mēriem paredzēja arī piespiedu darbu. Abi vīrieši bija apsūdzēti pēc Krimināllikuma 162. panta 2. daļas vecajā redakcijā - par netiklu darbību izdarīšanu ar mazgadīgo, par ko attiecīgajā redakcijā likumā paredzēts sodīt ar brīvības atņemšanu uz laiku līdz pieciem gadiem vai ar īslaicīgu brīvības atņemšanu, vai ar piespiedu darbu, vai ar naudas sodu un ar probācijas uzraudzību uz laiku līdz trim gadiem vai bez tās. Prokurore pauda, ka tāpat bijis jāņem vērā, ka abi vīrieši agrāk nav tiesāti un viņi pozitīvi raksturoti, tāpat bijuši vainu mīkstinoši apstākļi, tāpēc piemēroto sodu viņa uzskata par adekvātu un atbilstošu likumam. Kā ziņots,  Liepājas tiesa kādu tēvu un dēlu par netiklu darbību izdarīšanu ar mazgadīgo sodījusi ar piespiedu darbu , otrdien vēsta laikraksts \"Kurzemes Vārds\". Tiesa spriedumu apsūdzētajiem vīriešiem nolasījusi vakar, atzīstot abus par vainīgiem netiklu darbību izdarīšanā ar mazgadīgo pret viņas gribu. Noziedzīgās darbības norisinājušās ilgstošā laika periodā - no 2009. gada līdz 2014. gada 27. februārim. Kad nekrietnās izdarības pret bērnu sākās, meitenītei bija tikai pieci gadi, turklāt 48 gadus vecais Jevgēņijs bija tuvs viņas radinieks, vēsta laikraksts. Izmantojot savu autoritāti, vīrietis dažādos neķītros veidos apmierinājis savu dzimumtieksmi, nosakot - ja meitenīte piekritīs neķītrajām rīcībām, viņa drīkstēs skatīties multiplikācijas filmas. Vīrietis meitenītes priekšā atkailinājis savu dzimumlocekli, licis viņai to aizskart un veicis vēl veselu virkni netiklu darbību vairāku gadu garumā. Ar līdzīgām darbībām nodarbojies arī šī vīrieša 22 gadus vecais dēls. Viņš mazo meitenīti izmantojis laika posmā no 2011. gada līdz 2012. gadam. Izmantojot cietušās bezpalīdzību, viņš veicis ar to dažādas seksuālas darbības, tādējādi apmierinot savu dzimumtieksmi. Varmāka neņēmis vērā ne meitenītes pretošanos, ne raudāšanu, bet savu darbību laikā ar roku aizspiedis viņai muti un piedraudējis par notikušo nevienam nestāstīt. Lai gan sākotnēji abi apsūdzētie savu vainu noliedza, tiesas sēdē abi pret sevi izvirzīto apsūdzību atzina, un līdz ar to lietu skatīja bez pierādījumu pārbaudes, raksta \"Kurzemes Vārds\". Jevgēņijs un Oļegs abi esot liepājnieki, kas iepriekš nav krimināli sodīti un no policijas raksturoti samērā pozitīvi. Tiesa tēvu sodījusi ar piespiedu darbu uz 240 stundām un probācijas uzraudzību vienu gadu, bet dēlu - ar 200 stundu piespiedu darbu un probācijas uzraudzību. Abiem solidāri jāatmaksā valstij cietušajai izmaksātā kompensācija 1120 eiro, kā arī katram jāatmaksā valstij ar tiesāšanos un advokāta pakalpojumiem saistītie izdevumi - 201,97 eiro katram. Sodu iespējams pārsūdzēt Kurzemes apgabaltiesā.", "link": "https://www.delfi.lv/161/criminal/46214663/prokurore-liepaja-notiesata-teva-un-dela-netiklas-darbibas-nav-bijusas-tadas-lai-piemerotu-cietumsodu"},
{"title": "Liepājas pedofilu lieta būs jāskata apgabaltiesai", "category": "Kriminālziņas", "body": "Ņemot vērā, ka  Kurzemes  tiesas apgabala prokuratūras virsprokurors iesniedzis apelācijas protestu par  Liepājas  tiesas spriedumu diviem vīriešiem, kuriem par mazgadīgās pavešanu piespriests piespiedu darbs, lieta būt jāskata nākamajai instancei - apgabaltiesai, pastāstīja prokuratūras pārstāve Aiga Eiduka. Spriedums noprotestēts daļā par soda mīkstumu. Apelācijas protestā izteikti iebildumi par tiesas argumentāciju, kas bija par pamatu piespiedu darba piemērošanai abiem apsūdzētajiem. Protestā lūgts piemērot apsūdzētajiem smagāku soda veidu – brīvības atņemšanu. Spriedums otrdien tiek pārrunāts arī  Saeimas  Juridiskajā komisijā. Jau vēstīts, ka par piecgadīgas meitenes seksuālu izmantošanu piecu gadu garumā Liepājas tiesa Jevgēņiju Smirečanski sodīja ar piespiedu darbu uz 240 stundām un probācijas uzraudzību vienu gadu, bet Oļegu Smirečanski ar 200 stundu piespiedu darbu un probācijas uzraudzību. Abiem solidāri jāatmaksā valstij cietušajai izmaksātā kompensācija 1120 eiro. Tāpat katram jāatmaksā 201,97 eiro valstij ar tiesāšanos un advokāta pakalpojumiem saistītie izdevumi. Sodu iespējams pārsūdzēt Kurzemes Apgabaltiesā. Aģentūra BNS noskaidroja, ka vienam no sodītajiem - Oļegam Smirečanskim - ir noteikta invaliditāte.", "link": "https://www.delfi.lv/161/criminal/46241493/liepajas-pedofilu-lieta-bus-jaskata-apgabaltiesai"},
{"title": "Liepājas pedofilijas lietā pārsūdzību iesniedzis arī viens no apsūdzētajiem", "category": "Kriminālziņas", "body": "Krimināllietā par mazgadīgas meitenes vairākkārtēju seksuālu aizskaršanu apelācijas sūdzību vakar iesniedzis arī viens no apsūdzētajiem, informēja  Liepājas  tiesas tiesneša palīdze Inta Kurpa. Pārsūdzību iesniedzis jaunākais no apsūdzētajiem vīriešiem. Viņa apelācijas sūdzības detaļas Liepājas tiesā sīkāk nekomentēja. Līdz ar to pašlaik saņemtas četras pārsūdzības - protests no Kurzemes tiesas apgabala prokuratūras, kā arī apelācijas sūdzības no Liepājas bāriņtiesas, cietušās meitenes advokātes Sandras Sprūdes un viena apsūdzētā vīrieša. Vakar bija pēdējā diena, kad tiesas spriedumu bija iespējams pārsūdzēt, taču, kā norādīja tiesā, jāņem vērā apstāklis, ka pārsūdzības iespējams iesūtīt arī pa pastu un nav izslēgts, ka tiesa varētu saņemt vēl kādu pārsūdzību ar vakardienas pasta zīmogu.  Līdz ar to vēl aptuveni nedēļa jānogaida, lai varētu lemt par lietas tālāko virzību, proti, nosūtīšanu izskatīšanai apelācijas instancē. Tiesnese, kas pirmajā instancē skatīja šo lietu, no pirmdienas, 3.augusta, līdz septembra sākumam dosies atvaļinājumā, līdz ar to lēmuma sagatavošana un materiālu nosūtīšana lietas skatīšanai apelācijas instancē varētu tikt uzticēta citam tiesnesim, pieļāva Kurpa. Jau ziņots, ka Liepājas tiesa par mazgadīgas meitenes vairākkārtēju seksuālu aizskaršanu vainīgos - kādu 48 gadus vecu vīrieti un viņa 22 gadus veco dēlu - nolēma sodīt ar piespiedu darbu uz 240 un 200 stundām un probācijas uzraudzību. Šis spriedums izpelnījās sabiedrības daļas nosodījumu. Pēc Liepājas bāriņtiesas stāstītā, meitenīti seksuāli izmantojuši divi viņas radinieki. Vienam no viņiem esot noteikta invaliditāte. Cietušo meiteni ar apsūdzētajiem vīriešiem nesaista asins radniecība, bet meitene bija nodota aizbildniecībā vecmāmiņai - vecākā apsūdzētā vīrieša sievai. Vēlāk Kurzemes tiesas apgabala prokuratūras virsprokurors šo tiesas spriedumu noprotestējis daļā par soda maigumu. Apelācijas protestā izteikti iebildumi par tiesas argumentāciju, kas bija par pamatu piespiedu darba piemērošanai abiem apsūdzētajiem. Protestā lūgts piemērot apsūdzētajiem bargāku soda veidu - brīvības atņemšanu. Kurzemes tiesas apgabala virsprokurors Andris Mikuļskis, veicot izmeklēšanu par Liepājas tiesas spriedumu, secinājis, ka prokurores Ligitas Arājas prasītais sods apsūdzētajiem nav bijis pretrunā likumam, tomēr pārāk maigs, iepriekš vēstīja Latvijas Televīzija. Arājas rīcība jau pirmajā instancē, neprasot tā saucamajā Liepājas pedofilu lietā apsūdzētos sodīt ar brīvības atņemšanu, nav bijusi nolaidīga vai pretrunā likumam, secinājis Mikuļskis. Viņš bija pārbaudījis Arājas rīcību un secinājis, ka prasītais sods bijis par mīkstu, taču likumpārkāpuma vai nolaidības nav bijis. \"Panorāmai\" viņš uzsvēra, ka prokurors savā darbā ir balstījies uz profesionāliem apsvērumiem. Paši apsūdzētie pirmajā instancē atzinuši savu vainu, bet tagad to noliedz, apgalvojot, ka vainu uzņēmušies, advokātes mudināti. Apelācijas sūdzības iesniegusi arī Liepājas bāriņtiesa un cietušās meitenes advokāte Sandra Sprūde, prasot bargāka soda piemērošanu apsūdzētajiem. Iesniedzot šīs pārsūdzības, ņemts vērā ar meitenes tagadējo likumīgo pārstāvju - ārzemēs dzīvojošās ģimenes, kas viņu adoptējusi, - viedoklis, ka spriedumu vajag pārsūdzēt, prasot bargāku sodu apsūdzētajiem.", "link": "https://www.delfi.lv/161/criminal/46281811/liepajas-pedofilijas-lieta-parsudzibu-iesniedzis-ari-viens-no-apsudzetajiem"},
{"title": "Liepājas pedofilu lieta: Spriedumu pārsūdz arī cietušās meitenītes jaunā ģimene", "category": "Kriminālziņas", "body": "Ceturtdien, pēdējā dienā, kad varēja pārsūdzēt spriedumu iespējamajiem  Liepājas  pedofiliem, tapis zināms, ka to pārsūdzējusi arī cietušās meitenītes jaunā ģimene – adoptētāji. Līdz ar to nu jau trīs iesaistītās puses pārsūdzējušas, pēc to ieskatiem, neadekvāti piespriesto sodu, vēsta Latvijas Televīzijas raidījums \"Panorāma\". Liepājas bāriņtiesā atzīst, ka pie konkrētās ģimenes darbiniece devusies pat biežāk, nekā nosaka likums. Taču nekādus pārdarījumus neatklāja pat psihologs, kas ar viņu strādāja. \"Caurskatot to lietu un katru gadu satiekot ģimeni, mums nevienam neradās ne vismazākās šaubas vai aizdomas, ka bērnam tiek darīts pāri seksuāli. Tas arī nebija iemesls, kādēļ bērns tika šķirts no ģimenes,\" teica Liepājas Bāriņtiesas priekšsēdētāja Taiga Ziemele. Bērnu no vecmāmiņas ģimenes bāriņtiesa izņēma tāpēc, ka meitenītes acu priekšā pieaugušie dzēra, rupji lamājās un pat kāvās. Tā nebija droša vide tobrīd jau sākumskolas skolniecei. Sekoja ievietošana audžuģimenē, taču viņa skuma. To respektējot, audžuģimene, kas nebija no Liepājas, meiteni veda ciemos pie vecmāmiņas. Kādā no šīm ciemošanās reizēm jaunie audžuvecāki arī izdzirdēja, ka meitene cietusi seksuāli. Atklājās, ka vecmāmiņas vīrs un viņa dēls meitenīti gadiem iesaistījuši sevis apmierināšanā. LTV \"Panorāma\" rīcībā esošā informācija liecina, ka tikai tad, kad viņai ar varu lika ņemt rokā vecmāmiņas vīra dzimumlocekli, bērnam ļāva skatīties kārotās \"multenes\". Bet otrs pāridarītājs gūlās viņai virsū un muti spieda ciet ar roku, lai viņa nekliegtu. Tagad meitene atrodas audžuģimenē ārvalstīs. \"Meitene arī viņiem ne reizi nav pieminējusi, ka būtu veikta seksuāla rakstura vardarbība. Varbūt traucē valodas barjera? Bet par citām lietām viņa stāsta. Arī adoptētāji domā, ka viņai ir vēl ļoti daudz jāpalīdz, lai viņa tiktu tam pāri,\" saka Ziemele. Bāriņtiesas priekšsēdētāja savā praksē atminas tikai vienu gadījumu, kad bērns no ģimenes izņemts šāda nozieguma dēļ. Toreiz ģimene pat nebija viņu redzeslokā. Bērnu izmantoja tētis. Neviens seksuāli cietis bērns neuzticas bāriņtiesai. \"Aizbildnis ir pateicis – \"Ja tu tā un tā, es pasaukšu bāriņtiesu un tevi aizvedīs uz bērnunamu!\" Viņi baidās!\" saka Ziemele. Rieksta - Riekstiņa uzsver, ka ļoti liela nozīme ir tam, kā notiek saruna ar bērnu. Ar viņu noteikti jārunā bez pieaugušā klātbūtnes. Tāpat jāvēro citas pazīmes. \"Savam vecumam neatbilstoša uzvedība, bērns ir pārāk seksualizēts, pārāk daudz zina, daudz pasaka zīmējumi, ir pieaugušie, no kuriem bērns izvairās, negrib palikt tuvumā. Protams, jo bērns ir mazāks, jo grūtāk to pamanīt,\" saka Rieksta – Riekstiņa. Jau vēstīts, ka sabiedrībā sašutumu izraisīja 13.jūlija Liepājas tiesas spriedums, kurā par vairākkārtēju seksuālu aizskaršanu divi vīrieši sodīti ar 200 un 240 piespiedu darba stundām, ka arī morālā kaitējuma kompensāciju 1120 eiro apmērā.", "link": "https://www.delfi.lv/161/criminal/46279679/liepajas-pedofilu-lieta-spriedumu-parsudz-ari-cietusas-meitenites-jauna-gimene"},
{"title": "Liepājas pedofilu lieta: Apsūdzētie savu vainu esot atzinuši advokātes spiediena dēļ", "category": "Kriminālziņas", "body": "Par kādas meitenes seksuālu izmantošanu apsūdzētie vīrieši tā saucamajā  Liepājas  pedofilijas lietā savu vainu noliedz un uzsver, ka atzīties viņus pierunājusi valsts nozīmētā advokāte, vēsta Latvijas Televīzijas raidījums \"Panorāma\". Ziņots, ka Liepājas tiesa 13. jūlijā divus liepājniekus  atzinusi par vainīgiem netiklu darbību izdarīšanā ar mazgadīgo pret viņas gribu . Apsūdzētie ir 48 gadus vecais Jevgeņijs un viņa 22 gadus vecais dēls Oļegs. Tiesa Jevgeņiju sodījusi ar 240 stundām piespiedu darba un viena gada probācijas uzraudzību, bet Oļegs sodīts ar 200 stundām piespiedu darba un probācijas uzraudzību. Pēc LTV rīcībā esošās informācijas, tiesa apsūdzējusi vīriešus par netiklu rīcību, nevis par tiešu seksuālu aktu. Viens no apsūdzētajiem esot licis meitenei ņemt rokās viņa dzimumlocekli un izdarīt ar to masējošas kustības, bet otrs – gūlās uz cietušās, ievietoja savu dzimumlocekli viņai starp kājām un izdarīja seksuālajam aktam raksturīgas kustības. Apsūdzētie vīrieši – Jevgeņijs un viņa dēls Oļegs – pēc tiesas sprieduma gandrīz neiet ārā no mājas. Viņus pavada apsūdzēto sieva un māte Ludmila, kas vienlaikus ir arī vecāmāte meitenītei. Vīrieši \"Panorāmai\" apgalvo, ka viņiem bail, jo viņiem fiziski draudēts. \"Ja, mēs jūs noķersim, tad noslīcināsim un nogalināsim!\" par to, kādi draudi bijuši, saka Oļegs. Savu vainu abi vīrieši neatzīst. \"Nu, beidziet! Kas man ar galvu kaut kas ne tā? Jauns biju, izaudzināju viņas meitu, un viss bija kārtība. Bet tagad vecumdienās? Protams, nekā tāda nebija,\" atsaka Jevgēņijs, noliedzot savu vainu. Abi stāsta, ka atzīt savu vainu viņus pierunāja bezmaksas valsts noteiktā advokāte Linda Elsberge, ar kuru abi satiekas tikai dažreiz. Līdz tam izmeklēšanas gaitā vīrieši visu esot nolieguši. \"Mums advokāte pateica – \"Labāk atzīstieties, viss būs normāli un labi!\"\" atklājis Oļegs. Viņus papildina Ludmila. \"7. jūlijā pirms tiesas advokāte pierunāja, lai viņi atzīstas, ka viņiem nekas nebūs. Viņi atzinās - uzņēmās vainu, vainu, kuras nebija, kura neeksistēja,\" apgalvo Ludmila. \"Mēs taču likumus nezinām. Kā mums ieteica, tā arī izdarījām,\" piebilst Jevgēņijs. Vainas atzīšana ļāva gan prokurorei, gan advokātei vienoties par spriedumu. Lietu izskatīja bez pierādījumu pārbaudes, balstoties tikai uz vainas atzīšanas faktu. Ja spriedums nekļūtu zināms sabiedrībai, ar to viss arī varēja beigties. Advokāte Elsberga komentēt šo lietu atteicās. Prokurores Arājas rīcības pārbaude ir beigusies. To veicis virsprokurors Andris Mikuļskis. \"Viņa nav izdarījusi likuma pārkāpumu vai tīšu nolaidību, tāpēc viņa nav saucama pie disciplināratbildības,\" par Arājas darbu saka Mikuļskis. Tomēr prokuratūra to pārsūdzējusi  – pēc Mikulska teiktā, lietas apstākļi ļauj piemērot bargāku sodu, proti brīvības atņemšanu. Tomēr uz pieradījumu pārbaudes prokuratūra neuzstāj. \"Protests ir iesniegts tikai par soda mīkstumu. Tas nozīmē, ka vismaz sākotnēji lieta tiks izskatīta bez pierādījumu pārbaudes. Bet, ja kāda puse tomēr vēlēsies pārbaudījumu veikt, tad šis jautājums būs jālemj apgabaltiesai,\" stāsta Mikuļskis.", "link": "https://www.delfi.lv/161/criminal/46269865/liepajas-pedofilu-lieta-apsudzetie-savu-vainu-esot-atzinusi-advokates-spiediena-del"},
{"title": "Liepājas pedofilu lieta: Apelācijas tiesā apsūdzību uzturēs cits prokurors", "category": "Kriminālziņas", "body": "Kurzemes  apgabaltiesā, kas bērna seksuālā izmantošanā apsūdzēto liepājnieku lietu skatīs apelācijas kārtībā, valsts apsūdzību uzturēs cits prokurors, pastāstīja prokuratūras preses sekretāre Aiga Eiduka. Pirmās instances tiesā -  Liepājas  tiesā - lietā apsūdzību uzturēja Liepājas prokuratūras prokurore Ligita Arāja. Kurzemes tiesas apgabala prokuratūras virsprokurors otrdien iesniedza apelācijas protestu par Liepājas tiesas spriedumu, ar kuru tēvam un dēlam par bērna seksuālu izmantošanu piemērots piespiedu darbs. Pagaidām nav zināms, kura ranga - apgabala vai rajona līmeņa - prokurors pārstāvēs valsts apsūdzību apelācijas instances tiesā. Tikmēr prokuratūra tuvākajā laikā pabeigs izvērtēt prokurores Arājas rīcību. Jau ziņots, ka Liepājas tiesas spriedums  noprotestēts daļā par soda maigumu . Apelācijas protestā izteikti iebildumi par tiesas argumentāciju, kas bija par pamatu piespiedu darba piemērošanai abiem apsūdzētajiem. Protestā lūgts piemērot apsūdzētajiem bargāku soda veidu - brīvības atņemšanu. Ģenerālprokuratūras  Krimināltiesiskā departamenta virsprokurors iepriekš bija uzdevis arī Kurzemes tiesas apgabala prokuratūras virsprokuroram  izvērtēt valsts apsūdzības uzturētāja - prokurores Arājas - rīcību . Jūlija vidū Ģenerālprokuratūras Krimināltiesiskā departamenta virsprokurors uzdeva Kurzemes tiesas apgabala prokuratūras virsprokuroram pārbaudīt Liepājas tiesas sprieduma likumību krimināllietā, kurā apsūdzēti divi vīrieši un atzīti par vainīgiem netiklu darbību izdarīšanā ar mazgadīgo un sodīti ar piespiedu darbu attiecīgi uz 240 un 200 stundām. Gan valsts apsūdzības uzturētājs, gan apsūdzēto advokāts iepriekš norādījis, ka  sods ir adekvāts nodarījumam.", "link": "https://www.delfi.lv/161/criminal/46245613/liepajas-pedofilu-lieta-apelacijas-tiesa-apsudzibu-uztures-cits-prokurors"},
{"title": "Tēvu un dēlu par piecgadīga bērna seksuālu izmantošanu soda ar piespiedu darbu", "category": "Kriminālziņas", "body": "Uz apsūdzēto sola krimināllietā bija sēdies tēvs un dēls – Jevgeņijs Smirečanskis un Oļegs Smirečanskis. Tiesa Jevgeņiju Smirečanski sodījusi ar 240 stundām piespiedu darba un probācijas uzraudzību vienu gadu, bet Oļegs Smirečanskis sodīts ar 200 stundām piespiedu darba un probācijas uzraudzību. Abiem solidāri jāatmaksā valstij cietušajai izmaksātā kompensācija 1120 eiro, kā arī katram jāatmaksā valstij ar tiesāšanos un advokāta pakalpojumiem saistītie izdevumi – 202 eiro katram. Sodu iespējams pārsūdzēt pēc pilna sprieduma pieejamības dienas Kurzemes apgabaltiesā. Ierosinātās krimināllietas notikumi norisinājušies no 2009.gada līdz 2014. gada 27.februārim. Kā norāda portāls \"liepajniekiem.lv\", bērna seksuālā izmantošana sākusies, kad cietušajai meitenei bijuši pieci gadi. Turklāt 48 gadus vecais Jevgēņijs bijis tuvs cietušās radinieks. Izmantojot savu autoritāti, vīrietis dažādos veidos apmierinājis savu dzimumtieksmi, nosakot – ja meitenīte piekritīs viņa neķītrajām rīcībām, viņa drīkstēs skatīties multiplikācijas filmas. Vīrietis meitenītes priekšā atkailinājis savu dzimumlocekli, licis viņai to aizskart un veicis vēl veselu virkni netiklu darbību vairāku gadu garumā, raksta \"liepajniekiem.lv\". Tāpat ar līdzīgām darbībām nodarbojies arī Jevgēņija 22 gadus vecais dēls Oļegs, kurš cietušo izmantojis no 2011.gada līdz 2012.gadam precīzāk nenoskaidrotos datumos. Oļegs izmantojis cietušās bezpalīdzību un veicis ar viņu dažādas seksuāla rakstura darbības, tādējādi apmierinot savu dzimumtieksmi. Varmāka nav ņēmis vērā meitenītes pretošanos un raudāšanu. Tā vietā 22 gadus vecais jaunietis ar roku aizspiedis meitenei muti un piedraudējis viņai par notikušo nevienam nestāstīt. Sākotnēji abi apsūdzētie savu vainu nolieguši. Taču tiesas sēdē abi pret sevi izvirzīto apsūdzību atzinuši, tāpēc lietu tiesa skatījusi bez pierādījumu pārbaudes. Abi liepājnieki iepriekš nav krimināli sodīti, kā arī policija viņus raksturojusi samērā pozitīvi, vēstī \"liepajniekiem.lv\".", "link": "https://www.delfi.lv/161/criminal/46213349/tevu-un-delu-par-piecgadiga-berna-seksualu-izmantosanu-soda-ar-piespiedu-darbu"},
{"title": "Foto: Pie diviem vīriešiem Rīgā atrod piecas dažāda veida narkotikas", "category": "Kriminālziņas", "body": "Pagājušajā piektdienā, 11. februārī, uzsākta kriminālprocesa ietvaros policisti neatliekamības kārtā veica piecas kratīšanas dažādas adresēs gan Pļavnieku mikrorajonā, gan Rīgas centrā. Kratīšanas veiktas gan dzīvokļos, gan automašīnās, gan māju bēniņos. Kratīšanas laikā kopumā atsavinātas 3000 \"Xanax\" tabletes, kas ir aptuveni pus kilograms, 300 grami metamfetamīna, aptuveni 100 MDMA tabletes, 400 LSD markas tabletes, aptuveni 30 grami marihuānas un skaidra nauda 1065 eiro. Tajā pašā dienā likumsargi aizturēja divas personas – 2003. un 1996. gadā dzimušus vīriešus, kuri iepriekš nebija nonākuši policijas redzeslokā. Saistībā ar notikušo tika uzsākts kriminālprocess pēc Krimināllikuma 253.1 trešās daļas, proti, par narkotisko un psihotropo vielu neatļautu izgatavošanu, iegādāšanos, glabāšanu, pārvadāšanu un pārsūtīšanu realizācijas nolūkā un neatļautu realizēšana, ja tas izdarīts ar narkotiskajām vai psihotropajām vielām lielā apmērā. Par šādu noziegumu soda ar brīvības atņemšanu uz laiku no pieciem līdz piecpadsmit gadiem, konfiscējot mantu vai bez mantas konfiskācijas, un ar probācijas uzraudzību uz laiku līdz trim gadiem. Abām personām piemērots drošības līdzeklis – policijas uzraudzība. Valsts policija  atgādina, ka neviena persona netiek uzskatīta par vainīgu, kamēr tās vaina noziedzīga nodarījuma izdarīšanā netiek pierādīta likumā noteiktajā kārtībā.", "link": "https://www.delfi.lv/161/criminal/54068772/foto-pie-diviem-viriesiem-riga-atrod-piecas-dazada-veida-narkotikas"},
{"title": "Aizdomās par nepilnu gadu veca bērna slepkavību aizturēta māte", "category": "Kriminālziņas", "body": "Pagājušajā nedēļā, 11. novembrī, pulksten 19.20  Valsts policijas  (VP)  Latgales  reģiona pārvaldes Krāslavas iecirknis saņēma informāciju, ka Ezernieku pagastā sieviete ir nogalinājusi savu nepilnu gadu veco bērnu. Saistībā ar notikušo tika uzsākts kriminālprocess un aizturēta iespējamā vainīgā persona, portāls \"Delfi\" uzzināja VP. VP Latgales reģiona pārvaldes Krāslavas iecirkņa Kriminālpolicijas nodaļas likumsargi saņēma informāciju, ka Dagdas novada Ezernieku pagastā 1998. gadā dzimusi sieviete ir nogalinājusi savu nepilnu gadu veco dēlu. Veicot operatīvās darbības, meža masīvā tika atrasts 2019. gadā dzimuša bērna līķis. Nekavējoties tika aizturēta arī bērna māte, kura atzinās izdarītajā. Veicot operatīvās izmeklēšanas darbības, tika noskaidrots, ka sieviete bērnu ir nožņaugusi, līķi ielikusi polietilēna maisā, pēc kā bērnu ratiņos izvedusi uz mežu un paslēpusi. Saistībā ar notikušo tika ierosināts kriminālprocess pēc Krimināllikuma 117. panta 2. punkta, par slepkavību, ja noslepkavota persona, vainīgajam apzinoties, ka tā ir bezpalīdzības stāvoklī, par ko soda ar mūža ieslodzījumu vai ar brīvības atņemšanu uz laiku no desmit līdz divdesmit gadiem un ar probācijas uzraudzību uz laiku līdz trim gadiem, konfiscējot mantu vai bez mantas konfiskācijas. Sieviete iepriekš nebija nonākusi policijas redzes lokā. Pašlaik policija turpina izmeklēšanu. Ar tiesas lēmumu 13. novembrī aizturētajai personai ir piemērots drošības līdzeklis – apcietinājums. Šī ir jau  otrā maza bērna slepkavība pēdējo pāris  mēnešu laikā.", "link": "https://www.delfi.lv/161/criminal/52664491/aizdomas-par-nepilnu-gadu-veca-berna-slepkavibu-aiztureta-mate"},
{"title": "Ceturtdien reģistrētas 142 avārijas; cietuši 18 cilvēki", "category": "Kriminālziņas", "body": "Visvairāk negadījumu – 84 – reģistrēti Rīgas reģionā. Tur arī bijis lielākais cietušo skaits – 13 cilvēki. Kopumā ceļu satiksmes jomā pieņemti 485 administratīvo pārkāpumu lēmumi, tajā skaitā 243 par ātruma pārsniegšanu un divi par agresīvu braukšanu. Savukārt par transportlīdzekļa vadīšanu alkohola reibumā uzsākti divi administratīvo pārkāpumu procesi un četri kriminālprocesi. Tāpat ir uzsākti divi kriminālprocesi par transportlīdzekļa vadīšanu iespējamā narkotisko vielu iespaidā.", "link": "https://www.delfi.lv/161/criminal/55792728/ceturtdien-registretas-142-avarijas-cietusi-18-cilveki"},
{"title": "Par 100 000 eiro vērta Puškina darba zādzību no LNB meklē vīrieti", "category": "Kriminālziņas", "body": "Nozagtas ir 1829. gadā izdota Aleksandra Puškina grāmata \"Poltava\" (oriģinālrakstībā – \"Полтава\"), 1913. gadā izdota Alekseja Kručjoniha grāmata \"Protestēsim\" (\"Возропщем\") un nezināmā gadā izdota Alekseja Kručjoniha grāmata \"Uzvara par sauli\" (\"Побѣда над Солнцем\"). Policijā atzīmēja, ka Puškina grāmatas vērtība Krievijas tirgū varētu būt ap 100 000 eiro. VP rīcībā esošā informācija liecina, ka ar noziegumu, iespējams, saistīts attēlā redzamais vīrietis. Pēc Puškina grāmatas zādzības, kas tika izdarīta 23. aprīlī, vīrietis, iespējams, ar sabiedrisko transportu ap pulksten 11.45 devās virzienā uz Vecrīgu. Likumsargi aicina aplūkot attēlā redzamo vīrieti un atsaukties ikvienu, kurš viņu atpazīst vai zina viņa iespējamo atrašanās vietu. Tāpat atsaukties aicināti iedzīvotāji, kuriem ir informācija par konkrēto grāmatu atrašanās vietu, tostarp, ja tās redzētas pārdošanā. Informēt policiju iespējams, zvanot pa tālruņa numuru 25321551 vai 110.", "link": "https://www.delfi.lv/161/criminal/54291794/par-100-000-eiro-verta-puskina-darba-zadzibu-no-lnb-mekle-virieti"},
{"title": "Foto: Policisti Bauskas novadā izņem nelegālu alkoholu, cigaretes, ieročus un munīciju", "category": "Kriminālziņas", "body": "Trešdien, 27. aprīlī  Valsts policijas  (VP) darbinieki divās mājvietās Bauskas novadā iepriekš sāktu kriminālprocesu ietvaros veica sankcionētas kratīšanas un izņēma nelegālas cigaretes, pašdarinātu alkoholu, brāgu, nelegālā alkohola ražošanas iekārtu, nereģistrētus šaujamieročus un munīciju, portāls \"Delfi\" uzzināja VP. Policijā par notikušo sākti divi kriminālprocesi. Kārtības sargi skaidroja, ka, turpinot aktīvu darbu saistībā ar akcizēto preču nelegālu apriti, trešdien, 27. aprīlī, Bauskas novada Gailīšu pagastā policisti pārbaudīja pretlikumīgu alkohola un tabakas realizāciju iepriekš sākta kriminālprocesa ietvaros un veica sankcionētu kratīšanu, kuras laikā vienā mājvietā tika izņemtas 4600 cigaretes, kur daļa smēķu bija bez Latvijas Republikas akcīzes markām, bet daļa – ar Baltkrievijas republikas akcīzes markām. Tāpat tika izņemti aptuveni 150 litri brāgas un aptuveni 65 litri pašdarināta alkohola, kura koncentrācija un precīzs daudzums tiks noteikts, veicot ekspertīzes. Par alkoholisko dzērienu vai tabakas izstrādājumu nelikumīgu izgatavošanu (ražošanu), uzglabāšanu, pārvietošanu vai realizāciju, ja tā izdarīta lielā apmērā, Krimināllikumā paredzētais sods ir brīvības atņemšana uz laiku līdz pieciem gadiem vai īslaicīga brīvības atņemšana, vai probācijas uzraudzība, vai sabiedriskais darbs, vai naudas sods, konfiscējot mantu vai bez mantas konfiskācijas. Tajā pašā dienā VP Zemgales reģiona pārvaldes Bauskas iecirkņa Kriminālpolicijas nodaļas darbinieki arī iepriekš sākta kriminālprocesa ietvaros veica kratīšanu citā adresē, kur tika izņemti vairāki nereģistrēti šaujamieroči, proti, viena bise, divas pneimatiskās šautenes, viena pneimatiskā pistole un viena gāzes pistole, kā arī munīcija. Par šaujamieroča un šaujamieroča munīcijas glabāšanu bez attiecīgas atļaujas Krimināllikumā paredzētais sods ir brīvības atņemšana uz laiku līdz trim gadiem vai īslaicīga brīvības atņemšana, vai probācijas uzraudzība, vai sabiedriskais darbs, vai naudas sods. Likumsargiem palīdzēja VP Zemgales grupas kinologs ar dienesta suņiem Darvinu un Dakar.", "link": "https://www.delfi.lv/161/criminal/54292382/foto-policisti-bauskas-novada-iznem-nelegalu-alkoholu-cigaretes-ierocus-un-municiju"},
{"title": "Stāmerienas pagastā velosipēdists nāvējoši ietriecies kravas automašīnā", "category": "Kriminālziņas", "body": "Ceturtdien, 28. aprīlī,  Gulbenes  novada Stāmerienas pagastā velosipēdists iebraucis ceļa malā stāvēšanai novietotā kravas automašīnā un gājis bojā, portālu \"Delfi\" informēja Valsts policijā (VP). Policija izsaukumu uz autoceļa Stāmeriena-Pļavnieki-Zeltaleja trešo kilometru saņēmusi pulksten 22.25. Velosipēda vadītājs no gūtajām traumām miris. Uzsākts kriminālprocess, un notiek lietas izmeklēšana, norādīja policijā. Aizvadītajā diennaktī valstī kopumā reģistrēti 64 ceļu satiksmes negadījumi, tajos cietuši 16 cilvēki un viens gājis bojā. Kopumā ceļu satiksmes jomā pieņemti 405 administratīvo pārkāpumu lēmumi, tajā skaitā 164 par ātruma pārsniegšanu, pieci par automašīnas vadīšanu alkohola reibumā un 11 par agresīvu braukšanu, liecina policijas apkopotā statistika.", "link": "https://www.delfi.lv/161/criminal/54294302/stamerienas-pagasta-velosipedists-navejosi-ietriecies-kravas-automasina"},
{"title": "Video: 'Rolex' un luksusa mašīnas – 'Omega' Pierīgā aiztur starptautiskus narkodīlerus", "category": "Kriminālziņas", "body": "Šomēnes  Valsts policijas  (VP) likumsargi, sadarbojoties ar Igaunijas tiesībaizsardzības iestādēm, Valsts ieņēmumu dienestu ( VID ) un Korupcijas novērošanas un apkarošanas biroju ( KNAB ), vairākās adresēs Pierīgā īstenoja aizturēšanas operāciju, kuras laikā notvēra organizētu narkodīleru grupu četru personu sastāvā, portāls \"Delfi\" uzzināja VP. Policijas rīcībā esošā informācija liecina, ka šīs personas ilgstoši nodarbojušās ar narkotisko vielu apriti – vedušas narkotikas realizācijai uz citām Eiropas valstīm, tostarp uz Skandināviju, kā arī legalizējušas noziedzīgi iegūtus līdzekļus. Policija ir konstatējusi un atsavinājusi apmēram 23 kilogramus metamfetamīnu saturošu vielu, mucu ar metamfetamīna eļļu un marihuānu. Kriminālprocesā uzlikti aresti aizdomās turēto īpašumiem vairāk nekā pusmiljona eiro apmērā. 2022. gada rudenī VP Organizētās noziedzības smago un sērijveida noziegumu apkarošanas pārvaldes (ONSSNAP) 2. nodaļā tika uzsākts kriminālprocess pēc Krimināllikuma 253.1 panta trešās daļas (par narkotisko vai psihotropo vielu iegādāšanos, glabāšanu realizācijas nolūkā un realizāciju organizētā grupā), 190.1 panta pirmās daļas (par narkotiskas vai psihotropas vielas, šo vielu izgatavošanai paredzēto izejmateriālu (prekursoru), jaunas psihoaktīvas vielas vai to saturoša izstrādājuma, kuru aprite ir aizliegta vai ierobežota, pārvietošanu pāri Latvijas robežai jebkādā nelikumīgā veidā), kā arī 195. panta pirmās daļas (par noziedzīgi iegūtu finanšu līdzekļu vai citas mantas legalizēšanu). Šā gada 3. jūlijā Valsts policijas pretterorisma vienības \"Omega\" kaujinieki ar VP ONSSNAP amatpersonām, sadarbojoties arī ar Igaunijas tiesībaizsardzības iestādēm, VID Nodokļu un muitas policijas pārvaldi un KNAB, vairākās adresēs Pierīgā aizturēja kopumā četras personas – 1980., 1982. un 1985. gadā dzimušus vīriešus un 1980. gadā dzimušu sievieti. Viena no aizturētajām personām jau iepriekš sodīta par narkotisko vielu nelikumīgu apriti. Pašreizējā policijas rīcībā esošā informācija liecina, ka aizdomās turētās personas jau ilgstoši bija saistītas ar narkotisko vielu apriti, realizējušas narkotikas citās Eiropas valstīs, tostarp Skandināvijā. Ar aizturētajām personām saistītās adresēs likumsargi veica kopumā 16 kratīšanas. Tāpat jāpiemin, ka Igaunijas policisti jūnija beigās Igaunijā konstatēja slēpni, kur šīs personas uzglabājušas narkotiskās vielas. Kopumā tika izņemts 21 iepakojums (23,331 kilogrami) ar baltas krāsas pulverveida vielu, kas satur metamfetamīnu, muca ar amfetamīna eļļu un pieci grami marihuānas. Atsavināts arī 60 pudeļu, kuru tilpums ir 0,7 litri, alkohola ar Baltkrievijas Republikas akcīzes markām. Tāpat policija atsavinājusi, visticamāk, noziedzīgā ceļā iegūtus naudas līdzekļus aptuveni 110 000 eiro apmērā, sešas automašīnas, no kurām pieci ir luksus klases spēkrati, dažādus juvelierizstrādājumus un luksus klases pulksteņus, tostarp četrus īpaši vērtīgus \" Rolex \" pulksteņus. Atsavināti arī dažādi tehniskie līdzekļi, tostarp tādi, ka paredzēti pretdarbības veikšanai tiesībsargājošo iestāžu aktivitātes gadījumā. Šobrīd jau ir uzlikti aresti aizdomās turēto personu kustamajiem un nekustamajiem īpašumiem vairāk nekā 500 000 eiro apmērā. Viena aizturētā persona (1980. gadā dzimis vīrietis, Lietuvas pilsonis) atzīts par aizdomās turēto pēc Krimināllikuma 253.1 panta pirmajā daļā, 195. panta trešajā daļā un 190.1 panta otrajā daļā paredzētajām noziedzīgā nodarījuma sastāva pazīmēm. 1985. gadā dzimis vīrietis atzīts par aizdomās turēto pēc Krimināllikuma 190.1 panta otrajā daļā paredzētājām noziedzīgā nodarījuma sastāva pazīmēm, 1980. gadā dzimusi sieviete – pēc Krimināllikuma 195. panta trešās daļas. Savukārt 1982. gadā dzimušam vīrietim piemērots statuss – persona, pret kuru uzsākts kriminālprocess. Divām aizturētajām personām piemērots drošības līdzeklis apcietinājums. Šobrīd kriminālprocesā turpinās izmeklēšana.", "link": "https://www.delfi.lv/161/criminal/55793710/video-rolex-un-luksusa-masinas-omega-pieriga-aiztur-starptautiskus-narkodilerus"},
{"title": "Policijā tomēr ierosināts kriminālprocess pret Jūrmalas pludmales rupekli", "category": "Kriminālziņas", "body": "Pārbaudot saņemto informāciju,  Valsts policija  tomēr ierosinājusi kriminālprocesu pret kādu vīrieti, kurš 16. jūlijā Jūrmalas pludmalē uzvedās rupji,  kā arī iesaistījās konfrontācijā ar policistiem , portāls \"Delfi\" uzzināja VP. Kriminālprocess ierosināts pēc Krimināllikuma 231. panta pirmās daļas, proti, par huligānismu jeb rupju sabiedriskās kārtības traucēšanu, kas izpaužas acīmredzamā necieņā pret sabiedrību vai bezkaunībā, ignorējot vispārpieņemtās uzvedības normas un traucējot cilvēku mieru, iestāžu vai uzņēmumu (uzņēmējsabiedrību), vai organizāciju darbu. Jau notikuma dienā VP tika ierosināti divi administratīvā pārkāpuma procesi pret vienu no video redzamajām personām – kādu 1964. gadā dzimušu vīrieti. Viens process sākts par sabiedriskās kārtības traucēšanu, pārkāpjot vispārpieņemtās uzvedības normas un traucējot personas mieru, iestādes, komersanta vai citas institūcijas darbu vai apdraudot savu vai citu personu drošību. Par šādu pārkāpumu personai var tikt piemērots brīdinājumus vai naudas sods līdz simt naudas soda vienībām (500 eiro). Bet otrs process sākts par amatpersonas likumīgo prasību nepildīšanu vai amatpersonas darbības traucēšanu. Par šādu pārkāpumu piemēro brīdinājumu vai naudas sodu līdz simt četrdesmit naudas soda vienībām (700 euro). Abos šajos administratīvā pārkāpuma procesos vēl nav pieņemti lēmumi par personai piemērojamā soda apmēru. Kā arī, pārbaudot informāciju par iesaistītajām personām, konstatēti arī augstāk minētā vīrieša veiktie pārkāpumi interneta vidē – šī gada maijā kādā publiski pieejamā sociālo tīklu vietnē vīrietis publicējis saturu, kurā izmantoti totalitāro režīmu simboli, par ko arī tika sākts administratīvā pārkāpuma process un šajā gadījumā vīrietim jau piemērots administratīvais sods – brīdinājums. \"Delfi\" jau ziņoja, ka notikušais izsauca asu reakciju tviterī, kuru pamanīja arī iekšlietu ministrs Māris Kučinskis (AS), kurš paziņoja, ka notikušais bez ievērības nav palicis.", "link": "https://www.delfi.lv/161/criminal/55794544/policija-tomer-ierosinats-kriminalprocess-pret-jurmalas-pludmales-rupekli"},
{"title": "Aizturēts no policijas aizbēgušais Cesmanis; jau slēpjoties nozadzis kurpes (plkst.16:41)", "category": "Kriminālziņas", "body": "Valsts policija  (VP) piektdien aizturējusi ceturtdien no policijas transportlīdzekļa izbēgušo Mārtiņu Cesmani, portāls \"Delfi\" uzzināja policijā. Cesmanis aizturēts ap pulksten 13.30 Rīgā, Bruņinieku ielas apkārtnē. Nakti viņš bija pārlaidis kāda nama pagrabā. Vīrs bija ticis pie apaviem, tos nozogot, bet nebija atbrīvojies no rokudzelžiem. Viņam bijusi iespēja arī sazināties ar citiem cilvēkiem. Tagad vīrietis tiks nogādāts Īslaicīgās aizturēšanas birojā procesuālo darbību veikšanai. Pēc tam Cesmanis tiks nogādāts iepriekš piemērotā drošības līdzekļa apcietinājums izpildes vietā. Valsts policijas Rīgas reģiona pārvaldes Kriminālpolicijas pārvaldes priekšnieka vietnieks Deniss Judajevs piektdien speciāli sasauktā preses brīfingā savos komentāros bija diezgan skops. Kā vīrietis basām kājām un rokudzelžos aizbēga, viņš nekomentēja, vien uzsvēra, dienesta pārbaudes laikā visi apstākļi tikšot noskaidroti. \"Bija pieļautas kļūdas, bet, lai atzinums būtu objektīvs, visi apstākļi ir jānoskaidro,\" viņš sacīja, vien apstiprinot, ka auto bija specializētais, aprīkota ar speciālu būri, kurā vīrietis atradies. Bija konvojs, un noziedznieka konvojēšanā piedalījās trīs amatpersonas. Fotogrāfija ar aizbēgušo pīpējam policijas pagalmā esot no aizturēšanas, pirms viņa bēgšanas, apliecināja Judajevs. Aizturēšana bijusi \"strauji, ātri, profesionāli\". Jau vēstīts, ka ceturtdien no policijas auto Sarkandaugavā izbēgušais 1981. gadā dzimušais Cesmanis ir sabiedrībai vidēji bīstams, TV3 raidījumā \"900 sekundes\" teica Valsts policijas Rīgas reģionālās pārvaldes Kriminālpolicijas pārvaldes nodaļas priekšnieks Deniss Judajevs. Par bēgšanu no konvoja policijā jau ir uzsākts kriminālprocess. Tāpat paredzēts sākt dienesta pārbaudi par viņa bēgšanu. \"Kā jau teicu, dienesta pārbaudes laikā viss tiks noskaidrots,\" papildināja Judajevs. Jau ziņots, ka Cesmanis ceturtdien, 27. jūlijā, ap pulksten 16.55 izbēga no policijas transportlīdzekļa Sarkandaugavā, Meža prospekta 90 apkārtnē un devās kapu virzienā.", "link": "https://www.delfi.lv/161/criminal/55794654/aizturets-no-policijas-aizbegusais-cesmanis-jau-slepjoties-nozadzis-kurpes-plkst16-41"},
{"title": "Ģenerālprokuratūra vērtēs divu prokuroru iespējamu disciplināratbildību, reaģējot uz Rusiņa darbībām", "category": "Kriminālziņas", "body": "Ģenerālprokuratūrā  noslēgusies pārbaude par materiāliem un kriminālprocesiem, kuros kā iespējami vainīgā persona norādīts  Leons Rusiņš , kurš tiek turēts aizdomās savas bijušās sievas slepkavībā Jēkabpilī. Pārbaudes rezultātā tiks vērtēta divu prokuroru iespējamā disciplināratbildība, portāls \"Delfi\" uzzināja Ģenerālprokuratūrā. Prokuratūras preses paziņojumā norādīts, ka pārbaudes rezultātā ir konstatēts pamats materiālu, jautājumā par divu prokuroru iespējamā disciplinārā pārkāpuma fakta konstatēšanu, iesniegšanai Prokuroru atestācijas komisijai, kā arī materiālu iesniegšanai Prokuroru atestācijas komisijai jautājumā par viena prokurora rīcības izvērtēšanu par iespējamiem Latvijas prokuroru ētikas kodeksa normu pārkāpumiem. Tāpat Ģenerālprokuratūrā uzsākti divi jauni kriminālprocesi, tajā skaitā par Rusiņa iespējami izdarītiem noziedzīgiem nodarījumiem – vajāšanu un draudiem izdarīt slepkavību un nodarīt smagu miesa bojājumu – pret cietušo tirdzniecības centra \"Sēlija\" stāvlaukumā. Prokuratūrā turpinās pārvaldības procesu pārskatīšana un pilnveide. Tiek pārskatīti un vērtēti iekšējie tiesību akti, norādīja iestādē. Reaģējot uz  Jēkabpils  traģēdiju, šī gada jūlijā Ģenerālprokuratūrā prokuroriem nu uzdots nekavējoties, no kriminālprocesa uzsākšanas dienas, iesaistīties kriminālprocesa īstenošanā, nolūkā nekavējoties nodrošināt izmeklēšanas kvalitāti un efektivitāti, arī tādos kriminālprocesos, kas saistīti ar vardarbību vai vardarbības piedraudējumu, ja tas izdarīts pret personu, ar kuru noziedzīgā nodarījuma izdarītājs ir pirmajā vai otrajā radniecības pakāpē, vai pret laulāto vai bijušo laulāto, vai pret personu, ar kuru noziedzīgā nodarījuma izdarītājs ir vai ir bijis pastāvīgās intīmās attiecībās, vai pret personu, ar kuru noziedzīgā nodarījuma izdarītājam ir kopīga (nedalīta) saimniecība ģimenē. Tāpat aktualizēta virkne dažādu metodisko materiālu, kas saistīti ar vardarbību pret mazāk aizsargātām cilvēku grupām. \"Delfi\" jau vēstīja, ka viens no lietas prokuroriem laikā, kad Rusiņa bijusī dzīvesbiedre tika vajāta,  bija Jānis Butlers. Tāpat rakstīts, ka 16. aprīlī Jēkabpils novadā sava bērna un mātes acu priekšā tika nogalināta 1983. gadā dzimsi sieviete. Slepkavību pastrādāja viņas  bijušais vīrs Rusiņš , kurš mēnešiem ilgi sievietei draudēja un viņu vajāja, par to regulāri tika ziņots policijai, bet sieviete pasargāta netika. Konkrētajā situācijā personai bija 19 kriminālprocesi, no kuriem 18 – par nolēmuma par aizsardzību pret vardarbību nepildīšanu. \"Delfi\" vēstīja, ka letālais uzbrukums aprīlī  nebija pirmā reize , kad Rusiņš uzbruka sievietei ar nazi. Viņas radi stāstījuši, ka uzbrukums noticis arī 2022. gada 18. februārī pie iepirkšanās centra \"Sēlija\". Rusiņš tur sievietei uzbrucis ar nazi, no kā palikušas skrambas no naža griezieniem uz sejas un rokām. Par to Rusiņam piemēroja 500 eiro sodu. Līdzīgas problēmas radušās arī citai Rusiņa bijušajai dzīvesbiedrei, kuru arī viņš pēc izšķiršanās sācis terorizēt. Arī šī sieviete uzsvērusi, ka no tiesībsargiem gaidīto palīdzību īsti nav saņēmusi – viņa rakstījusi iesniegumus policijai, vēstules Valsts prezidentam un tiesībsargam, taču \"tas neko nedeva\". Sieviete pašlaik cenšas neatklāt savu dzīvesvietu, jo baidās, ka \"viens nepareizs solis, un viss būs pagalam\", proti, ka viņa var būt nākamais upuris. Valsts policijas  priekšnieks  Armands Ruks  ir  uzdevis sākt dienesta pārbaudi , lai \"pārliecinātos, ka policisti ir rīkojušies atbilstoši normatīvajam regulējumam, pietiekoši aktīvi un profesionāli\". Pārbaudi veic arī prokuratūra. Rusiņu pēc slepkavības policijai  nav līdz šim izdevies aizturēt , bet vienlaikus nav izslēgts, ka viņš izdarījis pašnāvību.", "link": "https://www.delfi.lv/161/criminal/55794724/generalprokuratura-vertes-divu-prokuroru-iespejamu-disciplinaratbildibu-reagejot-uz-rusina-darbibam"},
{"title": "Prokuratūra atcēlusi lēmumu par kriminālprocesu izbeigšanu Daugavpilī piekauto LGBTQ+ jauniešu lietā", "category": "Kriminālziņas", "body": "Piektdien, 28. jūlijā,  Latgales  tiesas apgabala prokuratūras prokurore ir atcēlusi lēmumu par kriminālprocesu izbeigšanu lietā par LGBTQ+ kopienas jauniešu piekaušanu Daugavpilī, portāls \"Delfi\" uzzināja Ģenerālprokuratūrā. Prokurore, pārbaudot izbeigtā kriminālprocesa materiālus un izvērtējot procesa virzītāja lēmuma par kriminālprocesa izbeigšanu pieņemšanas motivācijas pamatotību, kā arī šajā kriminālprocesā savākto pierādījumu kopumu, konstatēja, ka lēmums par kriminālprocesa izbeigšanu ir pieņemts priekšlaicīgi, tamdēļ ir atceļams kā nepamatots. \"Lietā nav noskaidroti visi nodarījuma apstākļi, kuri būtu par pamatu nodarījuma juridiskajai kvalifikācijai, un nav veiktas visas iespējamās izmeklēšanas darbības objektīvās patiesības noskaidrošanai, līdz ar to pieņemtais lēmums ir atceļams, bet kriminālprocess atjaunojams,\" skaidroja prokuratūrā. Izvērtējot kriminālprocesā savāktos pierādījumus konstatēts, ka procesa virzītājs pirmstiesas izmeklēšanas laikā minētā kriminālprocesa ietvaros papildus nav izvērtējis aizdomās turētā izdarītās darbības sakarā ar sociālā naida un nesaticības izraisīšanu, norāda Ģenerālprokuratūrā. Jāpiebilst, ka kriminālprocess, kura virzītājs sākotnēji ir Valsts policija (VP), gan tika izbeigts pēc virsprokurora norādēm. Atjaunotais kriminālprocess nosūtīts VP Latgales reģiona pārvaldes Dienvidlatgales iecirkņa Izmeklēšanas nodaļai pirmstiesas izmeklēšanas turpināšanai. Portāls \"Delfi\" jau vēstīja, ka kriminālprocess par divu jauniešu – LGBTQ+ kopienas pārstāvju – piekaušanu Daugavpilī Valsts policijā (VP)  izbeigts pēc virsprokurora iesaistes , liecina \"Delfi\" rīcībā esošā informācija. Maija sākumā  Daugavpilī tika piekauti divi vīrieši . Kā portālam \"Delfi\" skaidroja cietušais Līvajs Amareins, viņu ar laulāto partneri un vēl vienu draugu Daugavpilī uzrunājis kāds vīrietis, lūdzot telefonu, lai varētu piezvanīt. Ieraudzījis telefona fona attēlā bildi ar vīrieti, satiktais vīrietis sācis uzdot jautājumus par seksuālo orientāciju. Saņemot apstiprinošu atbildi par homoseksuālām attiecībām, vīrietis piekāvis Līvaju. Sitienus saņēma arī viņa laulātais, portālam \"Delfi\" norādīja cietušais. Valsts policija  sāka kriminālprocesu pēc Krimināllikuma 231. panta otrās daļas jeb par ar huligānismu, ja to izdarījusi personu grupa vai ja tas saistīts ar miesas bojājumu nodarīšanu cietušajam vai ar mantas bojāšanu vai iznīcināšanu, vai ar pretošanos varas pārstāvim vai personai, kura vēršas pret sabiedriskās kārtības pārkāpšanu, vai ja tas izdarīts, lietojot ieročus, kā arī citus miesas bojājumu nodarīšanai izmantojamus priekšmetus. Likums paredz sodu ar brīvības atņemšanu uz laiku līdz pieciem gadiem vai ar īslaicīgu brīvības atņemšanu, vai ar probācijas uzraudzību, vai ar sabiedrisko darbu, vai ar naudas sodu. Tāpat likumsargi konstatēja, ka noziedzīgais nodarījums ir paveikts vainu pastiprinošos apstākļos, atbilstoši Krimināllikuma 48. panta 14. punktam – sociālā naida dēļ. Par šādu noziedzīgu nodarījumu persona var tikt sodīta ar brīvības atņemšanu uz laiku līdz pieciem gadiem vai ar īslaicīgu brīvības atņemšanu, vai ar probācijas uzraudzību, vai ar sabiedrisko darbu, vai ar naudas sodu.", "link": "https://www.delfi.lv/161/criminal/55794916/prokuratura-atcelusi-lemumu-par-kriminalprocesu-izbeigsanu-daugavpili-piekauto-lgbtq-jauniesu-lieta"},
{"title": "Svētdien uz valsts ārējām robežām aizturētas 39 personas", "category": "Kriminālziņas", "body": "Svētdien  Valsts robežsardzes  (VRS) amatpersonas uz ārējām robežām un valsts iekšienē konstatēja 67 likumpārkāpējus, informēja VRS. Uz ārējām robežām konstatēti 39 robežpārkāpēji un ieceļošana Latvijā liegta 22 ārzemniekiem. Terehovas , Grebņevas, Pāternieku un Lidostas \"Rīga\" robežkontroles punktā ieceļošana Latvijā liegta 16  Moldovas  pilsoņiem, jo ārzemnieki nevarēja pamatot ieceļošanas un uzturēšanās mērķi, trīs Krievijas, diviem Kazahstānas un vienam Ukrainas pilsonim, jo ārzemniekiem nebija derīgas vīzas vai uzturēšanās atļaujas un vienam Krievijas pilsonim, jo ārzemniekam liegts ieceļot un uzturēties Šengenas zonas valstu teritorijā. Personas atgrieztas uz izceļošanas valsti. Terehovas, Pāternieku un Silenes robežkontroles punktā konstatēti četri Krievijas pilsoņi, kuri bija pārkāpuši uzturēšanās nosacījumus Šengenas zonas valstīs. Lietvedība viena Krievijas pilsoņa administratīvā pārkāpuma lietā netika uzsākta, pārējās personas sauktas pie administratīvās atbildības. Savukārt lidostas \"Rīga\" robežkontroles punktā konstatēts viens Latvijas pilsonis, kuram nebija derīga ceļošanas dokumenta. Personai liegta izceļošana no valsts. Veicot imigrācijas kontroles pasākumus valsts iekšienē, ieceļošanas vai uzturēšanās noteikumu pārkāpumi konstatēti divām personām - vienam Latvijas un vienam Lietuvas pilsonim. Par pārkāpumiem transportlīdzekļu un kuģošanas līdzekļu ekspluatācijas jomā Valsts robežsardzes amatpersonas saukušas pie administratīvās atbildības vai liegušas šķērsot robežu 26 personām - sešiem  Baltkrievijas , četriem Krievijas, trīs Latvijas, trīs Ukrainas, diviem  Kirgizstānas , diviem Moldovas, diviem Vācijas, vienam Igaunijas, vienam Lietuvas, vienam  Gruzijas  un vienam Serbijas pilsonim.", "link": "https://www.delfi.lv/161/criminal/54577424/svetdien-uz-valsts-arejam-robezam-aizturetas-39-personas"},
{"title": "Pārkāpa diviem žogiem un aizbrauca ar velosipēdu – kā Kovaļovs izbēga no Centrālcietuma", "category": "Kriminālziņas", "body": "Pārkāpis pāri diviem dzeloņdrāšu žogiem, un līdz mājām aizbraucis ar paziņas velosipēdu – Māra Kovaļova bēgšanas apstākļus no Rīgas Centrālcietuma piektdienas, 28. jūlija, vakarā atklāj  LTV . Par slepkavības mēģinājumu aizdomās turētais Kovaļovs no Centrālcietuma izbēga svētdien, 23. jūlijā, ap pulksten 14 dienā. Kā Latvijas Televīzijai uz anonimitātes nosacījumiem pastāstīja viņa radinieks, bēgšana nebija rūpīgi izplānota. Kovaļovs esot aizbēdzis laikā, kad ar citiem ieslodzītajiem bija izvests pastaigā. Viņam izdevās pārvarēt divus Centrālcietuma žogus ar dzeloņdrātīm. Kā – tas līdz galam šobrīd nav skaidrs. Ieslodzījuma vietu pārvaldes  priekšnieks Dmitrijs Kaļins LTV norādīja, ka žogs Rīgas Centrālcietumā ir augstāks par četriem metriem. Tas, kā Kovaļovam izdevies tam tikt pāri, tiek skaidrots, vērojot videoierakstus un mēģinot atjaunot notikumu gaitu. Kaļins norādīja, ka bēgšana bija pamanīta nekavējoties. Amatpersonas reaģējušas, mēģinot izbēgušo notvert, tomēr tas nav izdevies \"dabisko šķēršļu\" dēļ. \"Viņiem ir dabiskie šķēršļi, kas kalpo, lai noturētu cilvēkus iekšpusē. Neviens pakaļ gluži nelec. Nepieciešams zināms laiks, lai izkļūtu no slēgtās teritorijas un nokļūtu brīvībā,\" televīzijai skaidroja Kaļins. Neoficiāla informācija liecina, ka, tiekot pāri diviem žogiem, Kovaļovs salauzis kāju. Kā LTV pastāstīja bēgļa radinieks, pa ceļam uz mājām Kovaļovs esot apciemojis kādu savu paziņu un paņēmis no viņa riteni, ar ko arī ieradies mājās. Te, pēc radinieka vārdiem, viņš pavadījis vēl 5–10 minūtes, līdz pie mājas dežurējošie policisti izsauca papildspēkus un aizturēja aizbēgušo, norāda LTV. Kaļins LTV atzina, ka šis gadījums ir iemesls pārbaudīt un pastiprināt drošību ieslodzījuma vietās, tomēr sabiedrībai var teikt, ka cietumi ir droši. \"Tas nav regulārs ikdienas notikums. Un kurš katrs to nevarētu izdarīt,\" sacīja Ieslodzījuma vietu pārvaldes priekšnieks. Kaļins LTV uzsvēra, ka šobrīd vājie punkti ir apzināti un cietuma drošība stiprināta. Plašāku informāciju par notikumu gaitu noskaidros uzsāktajā kriminālprocesā un dienesta pārbaudē. To rezultāti tiks paziņoti aptuveni mēneša laikā. Jau  ziņots , ka Kovaļovs patlaban atrodas Latvijas cietumu slimnīcā Olainē, kur tiek sniegta medicīniskā palīdzība, iepriekš informēja Ieslodzījuma vietu pārvaldē (IeVP). Par ieslodzītā bēgšanu ir sākts kriminālprocess, bet notikušā apstākļi tiks detalizēti skaidroti dienesta pārbaudē. Tieslietu ministre Inese Lībiņa-Egnere (JV) pirmdien ar rezolūciju uzdevusi izmeklēt svētdien notikušo bēgšanu no Rīgas Centrālcietuma un veikt visaptverošu izvērtējumu ieslodzījuma vietu sistēmā, novērtējot procedūru, infrastruktūras un citu resursu atbilstību.", "link": "https://www.delfi.lv/161/criminal/55795970/parkapa-diviem-zogiem-un-aizbrauca-ar-velosipedu-ka-kovalovs-izbega-no-centralcietuma"},
{"title": "Valmieras policijā atsaucies meklētais netikļa iztraucētājs", "category": "Kriminālziņas", "body": "Pateicoties plašsaziņas līdzekļos izvietotajai informācijai,  policijai izdevies atrast aculiecinieku, kurš iepriekšējā nedēļas nogalē no netiklām darbībām pie Dzirnavu ezeriņa bija iztraucējis kādu vīrieti, portāls \"Delfi\" uzzināja policijā. Aculiecinieks atsaucies policijas aicinājumam. Viņa liecības palīdzējušas tālākai izmeklēšanas norisei, informēja policijā. Izmeklēšanas interesēs vairāk informācijas pagaidām policija nevarot sniegt. Jau ziņots, ka  Vidzemes  reģiona pārvalde Valmierā lūdza atsaukties aculiecinieku – vīrieti, kurš sestdien, 22. jūlijā, pulksten 4.30, netālu no Ozola ielas kāpnēm pie Dzirnavu ezeriņa Valmierā, uzrunāja citu vīrieti, kurš, iespējams, mēģināja veikt netiklas darbības ar gados jaunāku sievieti. Iepriekšējā nedēļas nogalē Valmierā tika rīkoti pilsētas svētki – svinēta tās 740 gadu jubileja. Kā ierasts, pilsētas svētku pasākumi pulcēja plašu interesentu loku.", "link": "https://www.delfi.lv/161/criminal/55793238/valmieras-policija-atsaucies-mekletais-netikla-iztraucetajs"},
{"title": "VID liedz Latvijā ievest 211 600 kontrabandas cigarešu", "category": "Kriminālziņas", "body": "Valsts ieņēmumu dienesta ( VID ) Muitas pārvaldes un  Valsts robežsardzes  amatpersonas, veicot kravas vilcienu kontroli uz Latvijas robežas ar Baltkrieviju, novērsa 211 600 cigarešu kontrabandu.  Cigaretes  bija paslēptas ogļu un čuguna kravās, portāls “Delfi” uzzināja VID. Šā gada 25. jūlijā Indras muitas kontroles punktā, pārbaudot no  Baltkrievijas  iebraukušo kravas vilcienu, muitas kinologam ar tabakas izstrādājumu meklēšanas darba suni radās aizdomas par nedeklarētām precēm vairākos vagonos ar čuguna kravu. Turpinot kontroles pasākumus muitas un Valsts robežsardzes amatpersonas izņēma kopā 103 600 cigaretes \"Queen Superslim\" un \"NZ Gold\" jeb 5 180 paciņas cigarešu ar Baltkrievijas akcīzes markām. Savukārt 6. jūlijā Indras muitas kontroles punktā vilciena kontroles laikā Valsts robežsardzes amatpersona divos vagonos zem ogļu slāņa konstatēja paslēptus iepakojumus ar cigaretēm. Turpinot no Baltkrievijas iebraukušā vilciena kontroli, arī muitas amatpersona divos vagonos konstatēja paslēptus iepakojumus ar cigaretēm. Kontroles rezultātā muitas un Valsts robežsardzes amatpersonas kopā izņēma 108 000 cigaretes \"NZ Gold\" un \"Queen\" jeb 5 400 paciņas cigarešu ar Baltkrievijas akcīzes nodokļa markām. Muitas kontroles laikā konstatējot noziedzīga nodarījuma pazīmes, lietu materiāli nodoti VID Nodokļu un muitas policijas pārvaldei lēmumu pieņemšanai par kriminālprocesa uzsākšanu.", "link": "https://www.delfi.lv/161/criminal/55793932/vid-liedz-latvija-ievest-211-600-kontrabandas-cigaresu"},
{"title": "Par nonāvēšanu ar netiešu nodomu medībās tiesās bijušo VP Rīgas reģiona priekšnieku", "category": "Kriminālziņas", "body": "Šī gada 28. jūlijā Noziedzīgu nodarījumu valsts institūciju dienestā prokuratūras prokurore, pēc Iekšējā drošības biroja (IDB) veiktās izmeklēšanas, tiesai nosūtīja krimināllietu, kurā par slepkavību, kas izdarīta ar netiešu nodomu, apsūdzēta kāda bijusī  Valsts policijas  (VP) augsta ranga amatpersona, portālu \"Delfi\" informēja prokuratūrā. Portāls \"Delfi\" jau vēstīja, ka pērn decembrī  policija sāka dienesta pārbaudi  par traģiskajām medībām Ropažu novadā, kurās piedalījās toreizējais VP Rīgas reģiona pārvaldes priekšnieks, ģenerālis Juris Šulte. Saskaņā ar apsūdzību bijusī VP augsta ranga amatpersona 2022. gada 26. novembrī notikušu medību laikā Ropažu novadā no sev piederošā medību ieroča, apzinoties savu darbību bīstamību un kaitīgumu, zinot, ka šaujamierocis pavērsts pret citu mednieku, paredzot, ka viņa darbību rezultātā tiek apdraudēta citas personas dzīvība, izdarīja tīšu šāvienu un trāpīja personai, kura no gūtajiem ievainojumiem notikuma vietā gāja bojā. Tādējādi ar savām darbībām apsūdzētais izdarīja augstākminēto noziedzīgo nodarījumu. VP informēja, ka dienesta pārbaudē iegūtās ziņas pirmsšķietami norāda uz disciplinārpārkāpumu pazīmēm, proti, policisti notikuma vietā, iespējams, varēja kvalitatīvāk veikt sākotnējās darbības. Tāpēc, lai nodrošinātu padziļinātu, vispusīgu un objektīvu amatpersonu rīcības izvērtēšanu, pret diviem darbiniekiem ierosinātas disciplinārlietas. Vienlaikus prokuratūra informē, ka no minētā kriminālprocesa izdalīti vēl divi kriminālprocesi, kuros tiek izmeklēta VP amatpersonu rīcība saistībā ar minētā kriminālprocesa izmeklēšanas gaitu. Abos minētajos kriminālprocesos šobrīd turpinās IDB veiktā izmeklēšana, līdz ar ko detalizētāka informācija par šo kriminālprocesu izmeklēšanu netiek sniegta. Lieta izskatīšanai nosūtīta Rīgas rajona tiesai. Prokuratūra norāda, ka neviena persona netiek uzskatīta par vainīgu, kamēr viņas vaina noziedzīga nodarījuma izdarīšanā netiek konstatēta Kriminālprocesa likumā noteiktajā kārtībā. Jau vēstīts, ka pērn novembra beigās Stopiņu pagastā medībās gāja bojā cilvēks. Sākotnēji esot ticis konstatēts, ka personai iestājusies bioloģiska nāve, tomēr vēlāk pēc tiesu medicīnas eksperta veiktās apskates konstatētas vardarbīgas nāves pazīmes, līdz ar to izmeklēšana nekavējoties nodota IDB. Ropažu novada domes priekšsēdētājas pirmais vietnieks, kura kompetencē ir arī medību jautājumi, Ainārs Vaičulens (LA) iepriekš pastāstīja, ka traģiskais negadījums noticis 26.novembrī laikā no pulksten 23 līdz 23.30 individuālās medībās. Sākotnējā informācija liecina, ka trīs mednieki katrs savā tornī, kas atradušies 200 - 400 metru attālumā, gaidījuši dzīvnieku. Vaičulenam sākotnējā informācija bijusi par to, ka kādam no medniekiem tornī kļuvis slikti un viņš miris, taču vēlāk noskaidrojies, ka medniekam tomēr bijusi šauta brūce. Aģentūras LETA rīcībā esošā informācija liecina, ka medībās dzīvību zaudējis uzņēmējs Jānis Garkalns. \"Firmas.lv\" informācija liecina, ka Garkalns ir īpašnieks Stopiņu novada Ulbrokā reģistrētajam apsardzes uzņēmumam \"Alabais\". Tāpat viņš un kādreizējā Rīgas reģiona kriminālpolicijas priekšnieka Andreja Sozinova dēls Ričards Sozinovs ir īpašnieki drošības sistēmu uzņēmumam \"Shield Security Group\". Tikmēr Šulte pēc medībām priekšniecībai paziņoja par došanos izdienas pensijā.", "link": "https://www.delfi.lv/161/criminal/55799662/par-nonavesanu-ar-netiesu-nodomu-medibas-tiesas-bijuso-vp-rigas-regiona-prieksnieku"},
{"title": "Grobiņā 200 kvadrātmetru platībā deguši plastmasas atkritumi", "category": "Kriminālziņas", "body": "Grobiņā piektdien, 28. jūlijā, 200 kvadrātmetru platībā deguši plastmasas atkritumi, informēja Valsts ugunsdzēsības un glābšanas dienestā ( VUGD ). Plkst. 14.24 VUGD saņēma izsaukumu uz  Grobiņas  pagastu, kur dega plastmasas atkritumi. Notikuma vietā strādāja 14 ugunsdzēsēji ar pieciem speciālajiem ugunsdzēsības transportlīdzekļiem, kā arī piesaistīta uzņēmuma traktortehnika. Darbs notikuma vietā noslēdzās plkst. 17.25. Tāpat piektdien ap plkst.9 glābēji devās uz Celtnieku ielu Olainē, kur vienstāvu ražošanas ēkā bija izcēlies ugunsgrēks. Notikuma vietā konstatēts, ka deg ražošanas ēkas angāra siena, pārsegums un atkritumu smalcināšanas iekārta 86 kvadrātmetru platībā. Pirms ugunsdzēsēju ierašanās no ēkas evakuējās divi cilvēki. Plkst. 11.45 attiecīgais ugunsgrēks likvidēts. Pagājušajā diennaktī VUGD saņēma kopumā 50 izsaukumu, tostarp 15 uz ugunsgrēku dzēšanu, 26 uz glābšanas darbiem, bet deviņi izsaukumi bija maldinājumi.", "link": "https://www.delfi.lv/161/criminal/55796424/grobina-200-kvadratmetru-platiba-degusi-plastmasas-atkritumi"},
{"title": "Sestdien Latvijā pieķerti 12 dzērājšoferi", "category": "Kriminālziņas", "body": "Aizvadītajā diennaktī  Valsts policija  (VP) pieķērusi 12 šoferus, kas pie stūres sēdušies alkohola ietekmē, portālu \"Delfi\" informēja VP pārstāve Krista Andersone. Kopumā valstī reģistrēts 61 ceļu satiksmes negadījums, kuros cietuši pieci cilvēki. Ceļu satiksmes jomā pieņemti 478 administratīvo pārkāpumu lēmumi, tajā skaitā 253 par ātruma pārsniegšanu.", "link": "https://www.delfi.lv/161/criminal/52662773/sestdien-latvija-piekerti-12-dzerajsoferi"},
{"title": "Naži, šļirces un paštaisīti ieroči – policija Liepājā aizturējusi agresīvu vīrieti", "category": "Kriminālziņas", "body": "Liepājas  pašvaldības policijas darbinieki 30.jūlijā  aizturēja kādu agresīvu vīrieti, kurš vispirms demolēja atpūtas vietu Stendera ielā, bet pēc tam \"ar pašdarinātu auksto ieroci\" izsitis pašvaldības policijas mašīnas logu, informēja policija. Svētdien ap pusdienas laiku pašvaldības policijas darbinieki saņēma izsaukumu uz Stendera ielu, kur tika ziņots, ka atpūtas vietā atrodas agresīvs vīrietis, kurš demolēja telpas, sita apsardzes darbiniekam un draudēja iestādes personālam. Policijai ierodoties notikuma vietā, apsargs informēja par notikušo un norādīja virzienu, kurp devies agresīvais vīrietis. Policijas darbinieki, patrulējot Skolas ielā, ievēroja aizdomīgu vīrieti melnā apģērbā un cimdos, kurš rokās turēja aptuveni divus metrus garu virvi, kurai abos galos bija piestiprinātas vairākas metāla karabīnes. Kārtībsargiem tuvojoties, vīrietis kļuva agresīvs un uzbruka policijas darbiniekiem, tostarp ar pašmeistaroto priekšmetu operatīvajam transportlīdzeklim izsita logu. Pēc loga izsišanas vīrietis sāka bēgt. Policisti viņu panāca un, izmantojot speciālos cīņas paņēmienus un speclīdzekļus - piparu gāzi un roku dzelžus, 1986.gadā dzimušo agresoru aizturēja Bāriņu ielā. Pārbaudot aizturēto, tika konstatēts, ka viņš bija bruņojies arī ar nažiem, šļircēm un citiem iespējami bīstamiem priekšmetiem. Persona tika nogādāta  Valsts policijas  iecirknī tālākai lietas apstākļu noskaidrošanai, bet apsardzes darbiniekam izsaukta medicīniskā palīdzība.", "link": "https://www.delfi.lv/161/criminal/55800506/nazi-slirces-un-pastaisiti-ieroci-policija-liepaja-aizturejusi-agresivu-virieti"},
{"title": "Pie Liepājas tiesas piketēs pret pedofiliem piespriesto maigo sodu", "category": "Kriminālziņas", "body": "Pie  Liepājas  tiesas iedzīvotāji plāno piketēt pret pretrunīgi vērtēto sodu Liepājas pedofiliem, sacīja Liepājas domes pārstāve Dace Ķēde. Viņa pastāstīja, ka pikets plānots 17. jūlijā pie Liepājas tiesas, Republikas ielā 14, no pulksten 11:30 līdz pulksten 13:30. Iesniegums pašlaik nodots juristiem izskatīšanai. Saeimas deputāts Andrejs Elksniņš (\"Saskaņa\") iesniedzis lūgumu tieslietu ministram Dzintaram Rasnačam un Augstākās tiesas priekšsēdētājam Ivaram Bičkovičam izvērtēt, vai Liepājas tiesas tiesnesis nav pieļāvis likuma pārkāpumus. Tieslietu ministrija  savā \"Twitter\" kontā ziņo, ka situāciju kopumā vērtēs, kad būs pieejams pilns tiesas spriedums. Tāpat Elksniņš lūdzis ģenerālprokuroru Ēriku Kalnmeieru iesniegt apelācijas protestu, lai lieta par piecgadīgas meitenes seksuālu izmantošanu tiktu pārskatīta Kurzemes apgabaltiesā. Par piecgadīgas meitenes seksuālu izmantošanu piecu gadu garumā Liepājas tiesa  Jevgēņiju Smirečanski sodīja ar piespiedu darbu uz 240 stundām un probācijas uzraudzību vienu gadu, bet Oļegu Smirečanski ar 200 stundu piespiedu darbu un probācijas uzraudzību . Abiem solidāri jāatmaksā valstij cietušajai izmaksātā kompensācija 1120 eiro. Tāpat katram jāatmaksā 201,97 eiro valstij ar tiesāšanos un advokāta pakalpojumiem saistītie izdevumi. Sodu iespējams pārsūdzēt Kurzemes Apgabaltiesā.", "link": "https://www.delfi.lv/161/criminal/46214305/pie-liepajas-tiesas-piketes-pret-pedofiliem-piespriesto-maigo-sodu"},
{"title": "Par pavešanu netiklībā šogad notiesātas 37 personas", "category": "Kriminālziņas", "body": "Šogad par pavešanu netiklībā pēc Krimināllikuma 162.panta notiesātas 37 personas, šodien  Saeimas  Juridiskās komisijas sēdē informēja  Tieslietu ministrijas  (TM) pārstāve. TM Tiesu sistēmas politikas departamenta direktore Inita Ilgaža norādīja, ka šogad notiesātas 37 personas pēc Krimināllikuma 162.panta. Visvairāk šajās lietās tiek piemēroti cietumsodi, bet otrs visbiežāk piemērotais soda veids ir tieši piespiedu darbs. Deputāte Inese Lībiņa-Egnere (V) TM jautāja, vai Liepājas pilsētas tiesas tiesnese, kas izskatīja konkrēto lietu, bija apmācīta šādu lietu iztiesāšanā. Tieslietu ministrs  Dzintars Rasnačs  ( VL-TB/LNNK ) uzsvēra, ka ministrija vēlas panākt integrēto apmācību. Ilgaža apstiprināja, ka TM ir iecerēts pamatīgs projekts, kas visiem tiesas procesā iesaistītajiem subjektiem sniegs nepieciešamās zināšanas par kārtību un normām. Deputāte  Solvita Āboltiņa  (V) uzsvēra, ka viņa ļoti gaida tieši TM iniciatīvas konkrētos jautājumos par dzimumnoziegumiem, kad ministrija un tieslietu ministrs nāks ar sistēmiskiem piedāvājumiem situācijas risināšanai, lai vairs netiktu pieļauti šādi gadījumi. Rasnačs sacīja, ka lielākā daļa iniciatīvu nāk tieši no ministrijas, lai arī dažas parlamentā negūst atbalstu. Kā ziņots, Saeimas Juridiskās komisija otrdien izvērtē Krimināllikuma regulējumu attiecībā uz seksuālo vardarbību pret bērniem, kā arī likuma piemērošanas praksi un sodu politiku. Sēde sasaukta šodien arī tāpēc, ka pilnais spriedums lietā par netiklu darbību veikšanu ar mazgadīgu meiteni Kurzemē pieejams kopš 20.jūlija. Uz komisijas sēdi ir aicināti Tieslietu ministrijas,  Ģenerālprokuratūras , Augstākās tiesas,  Valsts bērnu tiesību aizsardzības inspekcijas , Valsts probācijas dienesta, Bāriņtiesu darbinieku asociācijas, kā arī Tiesībsarga biroja pārstāvji. Kā ziņots, Liepājas tiesa  kādu tēvu un dēlu par netiklu darbību izdarīšanu ar mazgadīgo  sodījusi ar piespiedu darbu. Gan valsts apsūdzības uzturētājs, gan apsūdzēto advokāts norādījis, ka sods ir adekvāts nodarījumam.", "link": "https://www.delfi.lv/161/criminal/46239349/par-pavesanu-netikliba-sogad-notiesatas-37-personas"},
{"title": "Liepājas pedofilu lieta: Apsūdzētie atteikušies no kritizētās advokātes pakalpojumiem", "category": "Kriminālziņas", "body": "Par mazgadīgas meitenes seksuālu aizskaršanu apsūdzētie vīrieši, kurus  Liepājas  tiesa atzina par vainīgiem un sodīja ar piespiedu darbu, atteikušies no sākotnēji valsts piešķirtās advokātes Lindas Elsberģes. Apsūdzētie  Latvijas Televīzijai  (LTV) apgalvoja, ka  atzīt vainu viņus pierunājusi Elsberģe . Līdz tam, izmeklēšanas gaitā, vīrieši visu esot nolieguši. Vainas atzīšana ļāva gan prokurorei, gan advokātei vienoties par spriedumu, bet tiesai - izskatīt lietu bez pierādījumu pārbaudes, balstoties tikai uz vainas atzīšanas faktu. \"Es nekomentēšu šo situāciju, jo tā ir mana saruna ar klientu, un es šo situāciju nekomentēšu,\" teica Elsberģe. Pēc Elsberģes rīcībā esošās informācijas, apsūdzētie uzrakstījuši iesniegumu un no viņas pakalpojumiem atteikušies. Viņa bijusi kā valsts nozīmēta advokāte un nekāda vienošanās ar apsūdzētajiem nepastāvēja. Advokātei nav zināmi iemesli, kāpēc apsūdzētie atteikušies no viņas pakalpojumiem. Jau ziņots, ka Liepājas tiesa par mazgadīgas meitenes vairākkārtēju seksuālu aizskaršanu vainīgos  nolēma sodīt ar piespiedu darbu uz 240 un 200 stundām  un probācijas uzraudzību. Šis spriedums izpelnījās  sabiedrības daļas nosodījumu . Pēc Liepājas bāriņtiesas stāstītā, meitenīti seksuāli izmantojuši divi viņas radinieki - 48 un 22 gadus veci vīrieši. Vienam no viņiem esot noteikta invaliditāte. Vēlāk Liepājas tiesas  spriedums noprotestēts daļā par soda maigumu . Apelācijas protestā izteikti iebildumi par tiesas argumentāciju, kas bija par pamatu piespiedu darba piemērošanai abiem apsūdzētajiem. Protestā lūgts piemērot apsūdzētajiem bargāku soda veidu - brīvības atņemšanu. Kurzemes  tiesas apgabala virsprokurors Andris Mikuļskis, veicot izmeklēšanu par Liepājas tiesas spriedumu, secinājis, ka prokurores Ligitas Arājas prasītais sods apsūdzētajiem nav bijis pretrunā likumam, tomēr pārāk maigs, iepriekš vēstīja \"Panorāma\". Arājas rīcība jau pirmajā instancē, neprasot tā saucamajā Liepājas pedofilu lietā apsūdzētos sodīt ar brīvības atņemšanu, nav bijusi nolaidīga vai pretrunā likumam, secinājis Mikuļskis. Viņš bija pārbaudījis Arājas rīcību un secinājis, ka prasītais sods bijis par mīkstu, taču likumpārkāpuma vai nolaidības nav bijis. \"Panorāmai\" viņš uzsvēra, ka prokurors savā darbā ir balstījies uz profesionāliem apsvērumiem.", "link": "https://www.delfi.lv/161/criminal/46271609/liepajas-pedofilu-lieta-apsudzetie-atteikusies-no-kritizetas-advokates-pakalpojumiem"},
{"title": "Par bērnu seksuālu izmantošanu varētu piemērot tikai cietumsodus", "category": "Kriminālziņas", "body": "Seksuāliem varmākām un personām, kas netiklībā paved mazus bērnus, turpmāk sodi būs bargāki - tā ir būtiskākā izmaiņa Krimināllikumā, par kuru pirmo reizi sanākušajā darba grupā trešdien vienojās Tieslietu ministrijas, tiesu, probācijas dienesta, bērnu tiesību aizsardzības un sabiedrisko organizāciju pārstāvji. \"Ir runa par to, ka pret maziem bērniem [izdarītu dzimumnoziegumu gadījumā] paredzēt tikai brīvības atņemšanas sodu, un visos gadījumos obligāti noteikt probācijas uzraudzību. Arī probācijas uzraudzības laiku, kas ir šodien līdz trim gadiem, ir priekšlikums to palielināt dzimumnoziegumu gadījumā līdz pieciem gadiem,\" saka Rīgas apgabaltiesas tiesnesis Juris Stukāns. Resursu centra sievietēm \"Marta\" vadītāja Iluta Lāce darba grupā iestājusies par to, lai dzimumnoziegumiem pilnībā atceltu noilgumu.  Arī pašreizējiem likumiem nav ne vainas, taču jautājums - kā tiesneši prot tos piemērot, uzskata tiesnesis Stukāns. Jaunie grozījumi paredzētu precīzākas norādes par sodiem konkrētās situācijās. \"Nākamie soļi – ministrijai tagad būtu jāapkopo un jāuzliek uz papīra šie priekšlikumi. Un, ja ministrs darba grupas darbu akceptēs, tad viņam ir [Krimināllikuma grozījumi] jāiesniedz kā priekšlikumi Saeimā,\" pauž Stukāns. Nākamā tikšanās klātienē darba grupai pagaidām nav ieplānota, jo trešdien par visiem priekšlikumiem izdevies vienoties. Jau vēstīts, ka Liepājas tiesa 13. jūlijā  divus liepājniekus atzinusi par vainīgiem netiklu darbību izdarīšanā  ar mazgadīgo pret viņas gribu. Apsūdzētie ir 48 gadus vecais Jevgeņijs un viņa 22 gadus vecais dēls Oļegs. Tiesa Jevgeņiju sodījusi ar 240 stundām piespiedu darba un viena gada probācijas uzraudzību, bet Oļegs sodīts ar 200 stundām piespiedu darba un probācijas uzraudzību. Tas raisīja plašas diskusijas par to, vai soda mērs ir atbilstošs.", "link": "https://www.delfi.lv/161/criminal/46274561/par-bernu-seksualu-izmantosanu-varetu-piemerot-tikai-cietumsodus"},
{"title": "Arī bāriņtiesa pārsūdz spriedumu Liepājas pedofilijas lietā", "category": "Kriminālziņas", "body": "Ventspils , 29.jūl., LETA.  Liepājas  bāriņtiesa šodien iesniegusi apelācijas sūdzību krimināllietā par mazgadīgas meitenes vairākkārtēju seksuālu aizskaršanu, lūdzot apsūdzētajiem vīriešiem piemērot bargāku sodu - brīvības atņemšanu, aģentūru LETA informēja Liepājas bāriņtiesas priekšsēdētāja Taiga Ziemele. Liepājas tiesas tiesneša palīdze Inta Kurpa apstiprināja, ka līdz šim šajā krimināllietā saņemts protests no prokuratūras, kā arī apelācijas sūdzība no Liepājas bāriņtiesas. Pēdējā diena, kad tiesas spriedumu iespējams pārsūdzēt, ir ceturtdiena, 30.jūlijs. Kā skaidroja Liepājas bāriņtiesas priekšsēdētāja, iesniegtās apelācijas sūdzības būtība ir prasīt apsūdzētajiem bargāku sodu, proti, brīvības atņemšanu. Otrdienas vakarā saņemts arī meitenītes tagadējo likumīgo pārstāvju - viņas ārzemēs dzīvojošo jauno vecāku, kuri viņu adoptējuši, - viedoklis par to, ka šis tiesas spriedums ir jāpārsūdz. Šajā jautājumā ar bāriņtiesu bijusi vienisprātis arī meitenītes advokāte. Jau ziņots, ka Liepājas tiesa par mazgadīgas meitenes vairākkārtēju seksuālu aizskaršanu vainīgos - kādu 48 gadus vecu vīrieti un viņa 22 gadus veco dēlu -  nolēma sodīt ar piespiedu darbu  uz 240 un 200 stundām un probācijas uzraudzību. Šis spriedums  izpelnījās sabiedrības daļas nosodījumu . Pēc Liepājas bāriņtiesas stāstītā, meitenīti seksuāli izmantojuši divi viņas radinieki. Vienam no viņiem esot noteikta invaliditāte. Cietušo meiteni ar apsūdzētajiem vīriešiem nesaista asins radniecība, bet meitene bija nodota aizbildniecībā vecmāmiņai - vecākā apsūdzētā vīrieša sievai. Vēlāk  Kurzemes  tiesas apgabala prokuratūras virsprokurors  šo tiesas spriedumu noprotestējis  daļā par soda maigumu. Apelācijas protestā izteikti iebildumi par tiesas argumentāciju, kas bija par pamatu piespiedu darba piemērošanai abiem apsūdzētajiem. Protestā lūgts piemērot apsūdzētajiem bargāku soda veidu - brīvības atņemšanu. Kurzemes tiesas apgabala virsprokurors Andris Mikuļskis, veicot izmeklēšanu par Liepājas tiesas spriedumu, secinājis, ka prokurores Ligitas Arājas prasītais sods apsūdzētajiem nav bijis pretrunā likumam, tomēr pārāk maigs, iepriekš vēstīja LTV. Arājas rīcība jau pirmajā instancē, neprasot tā saucamajā Liepājas pedofilu lietā apsūdzētos sodīt ar brīvības atņemšanu, nav bijusi nolaidīga vai pretrunā likumam, secinājis Mikuļskis. Viņš bija pārbaudījis Arājas rīcību un secinājis, ka prasītais sods bijis par mīkstu, taču likumpārkāpuma vai nolaidības nav bijis. \"Panorāmai\" viņš uzsvēra, ka prokurors savā darbā ir balstījies uz profesionāliem apsvērumiem. Paši apsūdzētie pirmajā instancē atzinuši savu vainu, bet tagad to noliedz, apgalvojot, ka  vainu uzņēmušies, advokātes mudināti .", "link": "https://www.delfi.lv/161/criminal/46274009/ari-barintiesa-parsudz-spriedumu-liepajas-pedofilijas-lieta"},
{"title": "Sabiedrības nosodījums par vieglo sodu meitenītes pāridarītājiem nonācis līdz aicinājumiem uz publisku izrēķināšanos", "category": "Kriminālziņas", "body": "Cilvēku grupa, kas savu sociālo profilu identificējusi ar piederību partijai \"Nacionālā savienība \"Taisnīgums\"\", izplatījusi paziņojumu, kurā līdzās vīrieša attēlam ar it kā vienu no apsūdzētajiem aicina no viņa \"uzmanīt bērnus\" un \"paust savu attieksmi\" pret viņu. \"Liepājnieki, uzmaniet savus bērnus no fotogrāfijā redzamā tipa! Ja sanāk satikt uz ielas, ir visas iespējas paust savu attieksmi pret pedofiliem saskaņā ar savu sirdsapziņu! Ar sabiedriskajiem darbiem sodītais pedofils Smirečanskis,\" teikts \"Nacionālās savienības \"Taisnīgums\"\" ierakstā profilā \" Facebook \". Kā liecina \"firmas.lv\" informācija, partijai \"Nacionālā savienība \"Taisnīgums\"\" 2013.gada 21.janvārī ir sākts likvidācijas process. 2014.gada 10.septembrī partijai reģistrēta nosaukuma maiņa un amatpersonu maiņa. Partijas vēsturiskais nosaukums bijis \"Latvijas Nākotnes partija\", bet patlaban tās valdē reģistrēti - Rolands Augšpuls, Kārlis Apalups, Viktors Birze, Valters Grīviņš, Andis Ozoliņš, Oskars Krīgers un Liene Rijkure. Kā ziņots,  internetā arī sākta parakstu vākšana  par mazgadīgās meitenes seksuālās izmantošanas lietas Liepājā tiesneses Aivas Daidares un prokurores Ligitas Arājas izvērtēšanu, informēja iniciatīvas autori. Portālā \"lv.ate.gs\" akcijā \"Nē bērnu seksuālai izmantošanai un to atbalstītājiem!\" aicina parakstīties \"pret mīksto sodu meitenītes seksuālajiem izmantotājiem un par tiesneses Aivas Daideres un prokurores Ligitas Arājas izvērtēšanu amata atbilstībai vai, ja nekas netiek darīts, - par tieslietu ministra demisiju\". Iniciatīvas autori norāda, ka pirmajā dienā par to parakstījās jau aptuveni 2000 cilvēku, tomēr portālā tiek prasīts ievadīt tikai personas vārdu, kontakttālruni, e-pastu un komentāru, kas ļauj veikt neierobežotu skaitu ierakstu. Kā ziņots, Liepājas tiesa kādu tēvu un dēlu par  netiklu darbību izdarīšanu ar mazgadīgo sodījusi ar piespiedu darbu . Gan valsts apsūdzības uzturētājs, gan apsūdzēto advokāts norādījis, ka sods ir adekvāts nodarījumam.", "link": "https://www.delfi.lv/161/criminal/46224287/sabiedribas-nosodijums-par-vieglo-sodu-meitenites-paridaritajiem-nonacis-lidz-aicinajumiem-uz-publisku-izrekinasanos"},
{"title": "Liepājas pedofilu lieta: Prokuratūra lūdz cietumsodu", "category": "Kriminālziņas", "body": "Kā portālu \"Delfi\" informēja  Ģenerālprokuratūras  preses sekretāre Aiga Eiduka, Krimināltiesiskā departamenta virsprokurors 14. jūlijā uzdevis Kurzemes tiesas apgabala prokuratūras virsprokuroram pārbaudīt Liepājas tiesas sprieduma likumību krimināllietā. Otrdien virsprokurors iesniedzis apelācijas protestu par Liepājas tiesas spriedumu. Tas noprotestēts daļā par soda mīkstumu. Eiduka norāda, ka apelācijas protestā izteikti iebildumi par tiesas argumentāciju, kas bijusi par pamatu piespiedu darba piemērošanai abiem apsūdzētajiem. Tāpat protestā lūgts kā sodu abiem apsūdzētajiem vīriešiem piemērot brīvības atņemšanu. Jau ziņots, ka 13. jūlijā  Liepājas tiesa divus liepājniekus atzinusi par vainīgiem netiklu darbību izdarīšanā ar mazgadīgo pret viņas gribu.  Apsūdzētie ir 48 gadus vecais Jevgeņijs Smirečanskis un viņa 22 gadus vecais dēls Oļegs Smirečanskis. Tiesa Jevgeņiju Smirečanski sodījusi ar 240 stundām piespiedu darba un viena gada probācijas uzraudzību, bet Oļegs Smirečanskis sodīts ar 200 stundām piespiedu darba un probācijas uzraudzību. Abiem solidāri jāatmaksā valstij cietušajai izmaksātā kompensācija 1120 eiro, kā arī katram jāatmaksā valstij ar tiesāšanos un advokāta pakalpojumiem saistītie izdevumi – 202 eiro katram. Noziedzīgās darbības n orisinājušās ilgstošā laika periodā - no 2009. gada līdz 2014. gada 27. februārim . Kad noziedzīgās izdarības pret bērnu sākās, meitenītei bija tikai pieci gadi, turklāt 48 gadus vecais Jevgēņijs bija tuvs viņas radinieks.", "link": "https://www.delfi.lv/161/criminal/46238659/liepajas-pedofilu-lieta-prokuratura-ludz-cietumsodu"},
{"title": "Pirmdien Latvijā reģistrētas 152 avārijas; cietuši 29 cilvēki", "category": "Kriminālziņas", "body": "Visvairāk negadījumu 94 – reģistrēti Rīgas reģionā, kur bijis arī lielākais cietušo skaits – 20 cilvēki. Pa 19 negadījumiem notikuši Vidzemē un Kurzemē, 11 avārijas bijušas Zemgalē un deviņas – Latgalē. Zemgalē, kā arī Kurzemē, cietuši divi cilvēki, četri cietušie bijuši avārijās Latgale un viens – Vidzemē. Kopumā ceļu satiksmes jomā pieņemti 365 administratīvo pārkāpumu lēmumi, tajā skaitā 148 par ātruma pārsniegšanu un trīs par agresīvu braukšanu. Savukārt par transportlīdzekļa vadīšanu alkohola reibumā uzsākti trīs administratīvo pārkāpumu procesi un septiņi kriminālprocesi.", "link": "https://www.delfi.lv/161/criminal/55801606/pirmdien-latvija-registretas-152-avarijas-cietusi-29-cilveki"},
{"title": "Kopīgas alkohola lietošanas laikā sadurts vīrietis", "category": "Kriminālziņas", "body": "Notikuma vietā tika konstatēts, ka kopīgas alkohola lietošanas laikā vīrietim izcēlies konflikts ar paziņu, kas beidzies ar miesas bojājumu nodarīšanu, iedurot ar nazi krūtīs. 1979. gadā dzimušais vīrietis ar gūtajiem miesas bojājumiem nogādāts medicīnas iestādē. Uz aizdomu pamata par noziedzīga nodarījuma izdarīšanu aizturēts 1969. gadā dzimis vīrietis, kurš iepriekš ir nonācis policijas redzeslokā par analoģiskiem noziegumiem. Abas personas atradās pamatīgā alkohola reibumā. Saistībā ar notikušo Limbažu policijā sākts kriminālprocess par noziedzīgu nodarījumu pret personas veselību, izmeklēšana turpinās.", "link": "https://www.delfi.lv/161/criminal/52655507/kopigas-alkohola-lietosanas-laika-sadurts-virietis"},
{"title": "Vīrietim par 80 gadus vecās mātes sišanu un žņaugšanu piemēro liegumu tuvoties", "category": "Kriminālziņas", "body": "Otrdien, 12. oktobrī,  Valsts policija  (VP) saņēma izsaukumu Liepājā, kur 60 gadus vecs vīrietis sitis un žņaudzis savu apmēram 80 gadus veco māti, portālu \"Delfi\" informēja VP pārstāve Madara Šeršņova. Ierodoties norādītajā adresē, likumsargi sastapa sievieti vecumā ap 80 gadiem un viņas 60 gadus veco dēlu. Sieviete paskaidroja, ka viņai dzīvesvietā uzbrucis dēls – nogāza gar zemi, sita ar galvu pret zemi un žņaudza. Sirmgalve lūdza policiju pieņemt lēmumu par nošķiršanu. VP amatpersonas vīrietim ir uzlikušas par pienākumu atstāt adresi un aizliegumu tuvoties adresei tuvāk par 100 metriem. Policija saņēmusi vēl vienu izsaukumu uz citu adresi, kur konflikts bija izveidojies starp sievieti un viņas 19 gadus veco dēlu, taču, ierodoties notikuma vietā, konflikts jau tika atrisināts un iesniegumu sieviete nevēlējās rakstīt, taču likumsargi viņai izskaidroja viņas tiesības iesniegt tiesā pieteikumu par pagaidu aizsardzību pret vardarbību. Likumsargi atgādina, ka policija lēmumu par nošķiršanu var piemērot uz laiku līdz astoņām dienām. Tas nozīmē, ka likumsargi notikuma vietā ar cietušo (pāridarītājam klāt esot) aizpilda pieteikumu policijas lēmumam par nošķiršanu pieņemšanai, kurā var atzīmēt, kurus no trim aizliegumus policijas lēmumā noteikt varmākam. Policija aicina laicīgi informēt par šādiem notikumiem un negaidīt, kad vardarbība pieaug līdz pakāpei, kad tiek apdraudēti apkārtējie.", "link": "https://www.delfi.lv/161/criminal/52659475/virietim-par-80-gadus-vecas-mates-sisanu-un-znaugsanu-piemero-liegumu-tuvoties"},
{"title": "Prokurori iesniedz kasācijas protestu Zolitūdes traģēdijas krimināllietā", "category": "Kriminālziņas", "body": "Jūlija izskaņā Rīgas tiesas apgabala prokuratūras prokurori, saskatot apelācijas instances tiesas spriedumā būtiskus Krimināllikuma un Kriminālprocesa likuma pārkāpumus, iesniedza kasācijas protestu par  Rīgas apgabaltiesas  Krimināllietu tiesas kolēģijas šī gada 24. janvāra spriedumu  Zolitūdes traģēdijas  krimināllietā un tiesas pieņemto blakus lēmumu, portālu \"Delfi\" informēja prokuratūrā. Iesniegtajā kasācijas protestā prokurori lūdz atcelt spriedumu daļā par atsevišķu apsūdzības sadaļu izslēgšanas no apsūdzētā būvinženiera apsūdzības, kā arī par sodu, uzskatot, ka apsūdzētajam piemērojams maksimālais soda mērs, kāds paredzēts likumā. Tāpat prokurori lūdz atcelt spriedumu daļā par četru apsūdzēto attaisnošanu par būvniecības noteikumu pārkāpšanu, ja šo pārkāpumu rezultātā sabrukusi celtne vai tās daļa, un par prettiesisku nonāvēšanu aiz neuzmanības, ja nonāvētas divas vai vairākas personas. Prokurori lūdz atcelt spriedumu arī daļā par divu personu attaisnošanu apsūdzībā par valsts amatpersonas pienākumu nepildīšanu, ja ar to izraisītas smagas sekas, kā arī vienas personas attaisnošanu apsūdzībā par darba aizsardzības noteikumu pārkāpšanu, ja tas izraisījis cilvēka nāvi vai smagus miesas bojājumus vairākiem cilvēkiem. Iesniegtajā kasācijas protestā tāpat tiek lūgts atcelt tiesas spriedumu arī daļā par kriminālprocesa izbeigšanu par piespiedu ietekmēšanas līdzekļu piemērošanu četrām juridiskām personām un daļā par procesuālo izdevumu segšanu saistībā ar advokāta piedalīšanos apelācijas instances tiesā pēc norīkojuma. Minētajā daļā valsts apsūdzības uzturētājs lūdz nosūtīt krimināllietu jaunai izskatīšanai apelācijas instances tiesai. Jau ziņots, ka 2013. gada 21. novembrī, Zolitūdē sabrūkot lielveikalam \" Maxima \", dzīvību zaudēja 54 cilvēki, bet vairāki desmiti guva smagus ievainojumus. Būveksperti secināja, ka traģēdija notika, jo bija nepareizi aprēķinātas jumta konstrukciju slodzes, tādēļ tas iegruva. Prokuratūra deviņām personām apsūdzības uzrādīja par būvniecības noteikumu pārkāpšanu, valsts amatpersonas pienākumu nepildīšanu, nonāvēšanu aiz neuzmanības un darba aizsardzības noteikumu pārkāpšanu. Pirmās instances tiesā krimināllietā par vainīgu tika atzīts būvinženieris Sergets, kuram bez sešu gadu cietumsoda piespriests arī liegums piecus gadus strādāt savā profesijā. Arhitektu Kalinku, būvuzraugu Draudiņu, veikala projekta būvekspertīzes veicēju Gulbi, uzņēmuma \"Re&Re\" būvdarbu vadītāju Kumpiņu, bijušo Rīgas pilsētas būvinspekcijas priekšnieka vietnieku Jāni Balodi, bijušo Rīgas pilsētas būvvaldes Projektu izvērtēšanas nodaļas vadītāju Treiju, būvinspekcijas priekšnieka vietnieci Meļņikovu un SIA \"Maxima Latvija\" darbinieci Šuvajevu pirmās tiesas instance attaisnoja. Izvērtējot prokuroru Kaspara Cakula, Jekaterinas Kušakovas un Agra Skradaiļa darbību pirmstiesas kriminālprocesā, lietas kvalitāti, nododot lietu tiesai, un darbu iztiesāšanas laikā, Rīgas pilsētas Pārdaugavas tiesa atzina, ka ir pamats vērst Ģenerālprokurora un virsprokurora uzmanību uz tiesas konstatētajām nepilnībām un likuma normu ignorēšanu, kas būtiski apgrūtināja lietas iztiesāšanu. Tiesa, piemēram, secinājusi, ka prokurori krimināllietā iekļāvuši arī tādus materiālus, kas nav attiecināmi uz konkrēto noziegumu, un tādus, kas netiks izmantoti pierādīšanā.", "link": "https://www.delfi.lv/161/criminal/55803538/prokurori-iesniedz-kasacijas-protestu-zolitudes-tragedijas-kriminallieta"},
{"title": "Foto: Vangažos atsavina kokaīnu un Ropažos – nelikumīgi glabātus naftas produktus", "category": "Kriminālziņas", "body": "25. aprīlī VP Rīgas reģiona pārvaldes  Siguldas  iecirknī tika uzsākts kriminālprocess pēc Krimināllikuma 220.1 panta pirmās daļas – par nelikumīgu naftas produktu glabāšanu. VP neatliekamības kārtā ar prokurora akceptu veica kratīšanu kādā adresē Ropažu novadā, kuras laikā atrada un izņēma aptuveni 5860 litrus šķidruma ar naftas produktiem raksturīgu smaržu bez dokumentācijas. Pret 1969. gadā dzimušu vīrieti ir uzsākts kriminālprocess. Izņemtie naftas produkti nodoti glabāšanā Nodrošinājuma valsts aģentūrai. Savukārt 21. februārī iepriekš uzsāktā kriminālprocesā par narkotisko vielu realizāciju Vangažos aizturēja 1995. gadā dzimušu vīrieti. Šajā kriminālprocesā tika veiktas trīs kratīšanas, viena no tām neatliekamības kārtā ar prokurora akceptu. Kratīšanas laikā likumsargi atrada un izņēma apmēram 60 gramus narkotiskās vielas, kā aizturētais paskaidroja, tas esot kokaīns. Tāpat tika izņemti elektroniskie svari un skaidra nauda 1350 eiro. 1995. gadā dzimušais vīrietis aizturēšanas brīdī pārvietojās ar automašīnu un policistiem radās pamatotas aizdomas, ka vīrietis automašīnu vadīja, iespējams, narkotisko vielu reibumā, tādēļ tika piesaistīti arī likumsargi no Ceļu policijas bataljona. Aizturētais jau agrāk bijis tiesāts un savu vainu narkotisko vielu realizācijā atzina pilnībā. Pēc aizturēšanas vīrietis nogādāts medicīnas iestādē ekspertīzes veikšanai un pēcāk ievietots īslaicīgas aizturēšanas vietā. Arī atsavinātajai vielai tika nozīmēta ekspertīze, lai noskaidrotu tās precīzu izcelsmi un svaru. Tāpat VP Siguldas iecirkņa kriminālpolicijas darbinieki kādā iepriekš uzsāktā kriminālprocesā pēc Krimināllikuma 221.6 panta par tabakas izstrādājumu realizāciju nelielā apmērā šā gada 13. aprīlī veica sankcionētu kratīšanu kādā adresē Rīgā, Struktoru ielā, kur tika atrasts un izņemts 31 bloks jeb 6200 vienības \"NZ\" markas cigarešu bez Latvijas akcīzes markām. Pēcāk kriminālprocess tika pārkvalificēts, bet 1965. gadā dzimušais vīrietis – atzīts par aizdomās turamo.", "link": "https://www.delfi.lv/161/criminal/54287456/foto-vangazos-atsavina-kokainu-un-ropazos-nelikumigi-glabatus-naftas-produktus"},
{"title": "Policija pret agresīvo 'Bolt' taksistu sāk kriminālprocesu par huligānismu", "category": "Kriminālziņas", "body": "Valsts policija  sākusi kriminālprocesu saistībā ar taksometra vadītāja rīcību, par kuru sociālajos tīklos neizpratni pauda un likumsargiem  sūdzējās pasažiere , kuru par lūgumu pārtraukt atskaņot  Krievijas  himnu, viņš pazemojošā veidā bija \"izsēdinājis\" no automašīnas. Valsts policijā norāda, ka saistībā ar šo gadījumu šobrīd ir uzsākts kriminālprocess pēc Krimināllikuma 231. panta 1. daļas – par huligānismu. Par šādu noziegumu soda ar brīvības atņemšanu uz laiku līdz diviem gadiem vai ar īslaicīgu brīvības atņemšanu, vai ar probācijas uzraudzību, vai ar sabiedrisko darbu, vai ar naudas sodu. Izmeklēšanā tiek vērtēts vai nav saskatāms arī kāds cits noziedzīgs nodarījums, piemēram, naida noziegums, papildina policijā. Šajā lietā iesaistītais taksometra vadītājs bija izmantojis taksometru kompānijas mobilās aplikācijas profilu, kas pieder citam vadītājam, taču policisti ir noskaidrojuši īsto personu, kura vadīja automašīnu. Policija pieņēmusi šī cilvēka paskaidrojums un kriminālprocesā turpinās izmeklēšana. Valsts policija šo gadījumu vērtē kā ārkārtēju un aicina iedzīvotājus ziņot arī par līdzīgiem gadījumiem, notikuma brīdī zvanot policijai pa tālruni 110, vēršoties tuvākajā iecirknī klātienē vai nosūtot iesniegumu elektroniski, apstiprinātu ar elektronisko parakstu, uz e-pastu: pasts@vp.gov.lv. Jau ziņots, ka, braucot naktī ar taksometru, tā šoferis Viktors atskaņoja Krievijas himnu un citu mūziku krievu valodā, bet pēc aicinājuma to izslēgt, rupji atbildēja un izvilka aiz matiem no mašīnas – tā sociālajos medijos  stāsta c ietusī, kura saskārās ar šādu pieredzi \" \" braucienā uz mājām. \" Bolt \" reģionālais vadītājs Latvijā Raimonds Bērziņš portālam \"Delfi\" izteica nožēlu par to, ka klientam ir nācies piedzīvot šādu situāciju, uzsverot, ka \"Bolt\" nekādā veidā neatbalsta vardarbību un šāda šofera uzvedība ir nepieņemama. \"Mēs esam nekavējoties sazinājušies ar šoferi un bloķējuši viņa iespēju strādāt ar \"Bolt\" lietotni. Šajā gadījumā esam pilnībā kompensējuši klientes braucienu, kā arī esam pauduši gatavību sadarboties ar klientu un policiju visos veidos,\" uzsvēra Bērziņš.", "link": "https://www.delfi.lv/161/criminal/54288002/policija-pret-agresivo-bolt-taksistu-sak-kriminalprocesu-par-huliganismu"},
{"title": "Sāk administratīvos procesus par totalitāru režīmu slavinošu simbolu izmantošanu Viļānos", "category": "Kriminālziņas", "body": "Valsts policija  (VP) sākusi administratīvā pārkāpuma procesus par gadījumu, kad Viļānos vairāki vīrieši pa ielu gājuši ar totalitāro režīmu slavinošiem simboliem. Sociālajos tīklos ievietots video, kurā redzami trīs vīrieši, no kuriem divi nes karogus. Viens no karogiem ir Krievijas jūras spēku karogs. Saistībā ar šo video VP 30. jūlijā sākusi trīs administratīvā pārkāpuma procesus – divus par totalitāro režīmu simbolu izmantošanu publiskā vietā, bet vienu par militārās agresijas un kara noziegumu slavinošu simbolu izmantošanu publiskā vidē, tviterī vēsta VP. Visas trīs personas ir noskaidrotas un notiek izmeklēšana. Dailes teātra mākslinieciskais vadītājs  Viesturs Kairišs  sociālajā tīklā \"Facebook\" norādījis, ka, braucot cauri  Viļāniem , ievērojis centrā sapulcējušos kādu bariņu vīru Krievijas jūras desantnieku formās ar zvaigznēm pie cepurēm un karogiem, kas uz to brīdi nebija atritināti. Režisors jautājis, vai viņi ir sajukuši prātā un zaudējuši realitātes sajūtu, un aicinājis viņus pamest šo vietu un doties mājās, jo tūlīt noteikti atbrauks policija un visus apcietinās. \"Šķīrāmies mierīgi,\" norādījis režisors.", "link": "https://www.delfi.lv/161/criminal/55804774/sak-administrativos-procesus-par-totalitaru-rezimu-slavinosu-simbolu-izmantosanu-vilanos"},
{"title": "Sākts administratīvais process pēc konflikta ar kaimiņiem, iespējams, valodas dēļ", "category": "Kriminālziņas", "body": "Deputāts publiski apgalvojis, ka krievu izcelsmes kaimiņi viņu žņauguši, jo uzstājis, ka jārunā latviski, bet policija norādījusi uz viņa vainu. Sociālajos tīklos ievērību izpelnījies Znotiņa ieraksts par to, ka 30. jūlijā viņš uzstājis, ka Latvijā jārunā latviski, bet krievu izcelsmes kaimiņi sākuši viņu žņaugt kāpņutelpā. Znotiņš pauž sašutumu, ka atbraukušie policisti apgalvojuši, ka vainīgs ir viņš, jo izprovocējis krievus. Znotiņš aģentūrai LETA plašāku komentāru par savu ierakstu nesniedza, vien norādīja, ka minēto risināšot tiesas ceļā. Valsts policija  (VP) sociālajos tīklos norādījusi, ka, pārbaudot informāciju par izsaukumu, faktiskie apstākļi bijuši ne gluži tādi, kā publiski norādīts. 30. jūlijā ap plkst. 22 VP saņemts izsaukums par kaimiņu savstarpēju konfliktu, kura laikā pārkāptas vispārpieņemtās uzvedības normas un traucēta sabiedriskā kārtība. Par faktu policijā sākts administratīvā pārkāpuma process par sīko huligānismu. Par šādu pārkāpumu var piemērot brīdinājumu vai naudas sodu līdz 500 eiro.", "link": "https://www.delfi.lv/161/criminal/55804904/sakts-administrativais-process-pec-konflikta-ar-kaiminiem-iespejams-valodas-del"},
{"title": "Otrdien Latvijā reģistrētas 156 avārijas; no tām 100 – Rīgas reģionā", "category": "Kriminālziņas", "body": "Visvairāk negadījumu – 100 – reģistrēti Rīgas reģionā, kur arī bijis lielākais cietušo skaits – astoņi cilvēki, no kuriem trīs bijuši gājēji un viens velosipēdists. 20 negadījumi reģistrēti Vidzemē, un tur cietis viens cilvēks, 16 – Latgalē, un arī tur bijis viens cietušais. 12 negadījumi reģistrēti Kurzemē – tur cietuši divi cilvēki. Divi cilvēki cietuši arī avārijas Zemgalē, kur kopumā reģistrēti astoņi ceļu satiksmes negadījumi. Kopumā ceļu satiksmes jomā pieņemti 386 administratīvo pārkāpumu lēmumi, tajā skaitā 171 par ātruma pārsniegšanu un divi par agresīvu braukšanu. Savukārt par transportlīdzekļa vadīšanu alkohola reibumā uzsākti divi administratīvo pārkāpumu procesi un seši kriminālprocesi, tāpat ir uzsākts viens kriminālprocess par transportlīdzekļa vadīšanu iespējamā narkotisko vielu iespaidā.", "link": "https://www.delfi.lv/161/criminal/55805770/otrdien-latvija-registretas-156-avarijas-no-tam-100-rigas-regiona"},
{"title": "Vecā dīvānā Ropažos atrasti divi kilogrami amfetamīna un astoņi grami kokaīna", "category": "Kriminālziņas", "body": "Ropažu pašvaldības policija Dreiliņu meža masīvā automašīnā pamanīja cilvēkus, kas izrādīja pastiprinātu nervozitāti. Kā likumsargiem pauda cilvēki, viņi nolīgti, lai no slēpņa – veca dīvāna, paņemtu narkotikas – divus kilogramus amfetamīna un astoņus gramus kokaīna, vēstīts Ropažu policijas \" Facebook \". Dreiliņu meža masīvā pamanītas automašīnā sēdošas personas, kuras, ieraugot policijas darbiniekus, izrādīja pastiprinātu nervozitāti. Pieejot klāt pie auto, viena no personām centās zem sēdekļa pastumt polietilēna iepakojumu ar dzeltenbrūnu pulverveida vielu. Iztaujājot par iepakojuma saturu, cilvēks atzina, ka tas ir amfetamīns un viņš nolīgts, lai no meža paņemtu slēpnī noslēptās narkotiskās vielas. Uz notikuma vietu nekavējoties tika izsaukti  Valsts policijas  darbinieki.", "link": "https://www.delfi.lv/161/criminal/55807314/veca-divana-ropazos-atrasti-divi-kilogrami-amfetamina-un-astoni-grami-kokaina"},
{"title": "KNAB pārbaudes ietvaros apciemojis 'Latvijas Pastu'", "category": "Kriminālziņas", "body": "Korupcijas novēršanas un apkarošanas birojs ( KNAB ) jūnija beigās kādas resoriskās pārbaudes ietvaros veicis vairākas darbības, tostarp iesaistīto personu iztaujāšanu, un apmeklējis VAS \" Latvijas Pasts \", aģentūrai LETA apstiprināja KNAB. Lai neietekmētu pārbaudes gaitu, KNAB pašlaik plašāku informāciju par pārbaudi un tajā iesaistītajām personām nesniedz. KNAB atzīmēja, ka biroja lietvedībā patlaban nav neviena kriminālprocesa, kurā figurētu kāds šajā uzņēmumā nodarbinātais. \"Latvijas pasts\" nodrošina pasta pakalpojumu pieejamību visā Latvijas teritorijā. Uzņēmuma pamatfunkcija ir universālā pasta pakalpojuma sniegšana, papildus nodrošinot arī komercpārvadājumu, eksprespasta, maksājumu, preses, mazumtirdzniecības un filatēlijas pakalpojumus. \"Latvijas pasts\" ir valstij pilnībā piederošs uzņēmums, kurā strādā apmēram 2700 darbinieku.", "link": "https://www.delfi.lv/161/criminal/55807844/knab-parbaudes-ietvaros-apciemojis-latvijas-pastu"},
{"title": "Bijušais deputāts Znotiņš konfliktā ar kaimiņiem bijis agresīvs un lamājies, liecina video", "category": "Kriminālziņas", "body": "Bijušais Saeimas deputāts, partijas \"Konservatīvie\" biedrs Reinis Znotiņš konfliktā ar kaimiņiem bijis agresīvs un rupji lamājies, kā arī lielījies ar savu bijušo amatu,  liecina video , kas parādījies interneta sociālajos tīklos pēc tam, kad Znotiņš publiski vainoja kaimiņus nepareizā sarunvalodas izvēlē. Minētajā video, kurā gan atsevišķi fragmenti varētu būt izgriezti, redzams un dzirdams, ka Znotiņš liek kaimiņam viņā klausīties, jo viņš esot ilgu laiku vadījis šo valsti. Bijušais deputāts arī pārmet kaimiņam nepietiekamu ieguldījumu, lai palīdzētu Latvijas tautai. Video redzams un dzirdams, ka kaimiņš ar Znotiņu sarunājas latviski un aicina viņu doties mājās, norādot, ka ir gatavs parunāties tad, kad Znotiņš būs izgulējis dzērumu. Znotiņš savukārt informē kaimiņu par iespēju \"dabūt pi**i\", bet vēlāk nosauc viņu par pidarastu, pēc kā arī izceļas fizisks konflikts starp abiem vīriešiem. Kā redzams video, kamēr Znotiņš ar kaimiņu kāpņutelpā guļ zemē un konfliktē, kāda sieviete saka, ka izsauks policiju. Ierodas vēl viens vīrietis, kurš palīdz bijušo deputātu pieturēt, bet tikmēr viņš draud, ka \"šitie vatņiki tiks izmesti no šitās valsts\". Konflikta vietā kāpņulaikā ierodas arī Znotiņa sieva, kura mudina viņu doties augšā, bet viena no kaimiņienēm saka, ka viņš nekur neies, kamēr nesagaidīs policiju. Znotiņš savukārt aicina sievu piezvanīt kādai personai, kā arī sola ar policiju visu nokārtot, bet vienam no kaimiņiem draud, ka viņa seja tiks izsmērēta pret bruģi. Vēlāk video redzams, ka atbrauc policija, kura aicina Znotiņu doties izgulēt reibumu, bet viņš policistiem draud piezvanīt iekšlietu ministram Mārim Kučinskim (AS). Znotiņš svētdien sociālajos tīklos rakstīja, ka 30. jūlijā viņš uzstājis, ka Latvijā jārunā latviski, bet krievu izcelsmes kaimiņi sākuši viņu žņaugt kāpņutelpā. Bijušais deputāts pauda sašutumu, ka atbraukušie policisti apgalvojuši, ka vainīgs ir viņš, jo izprovocējis krievus. Aģentūrai LETA Znotiņš otrdien plašāku komentāru par savu ierakstu nesniedza, vien norādīja, ka minēto risināšot tiesas ceļā. Savukārt trešdienas vakarā pēc video parādīšanās Znotiņš uz aģentūras LETA zvaniem neatbildēja. Nedaudz vēlāk Znotiņš tviterī ierakstīja, ka vēlas atvainoties tiem, kurus aizskāra viņa uzvedība, \"arī tiem, kuri tiek pieminēti, kam ar konfliktu nav saistības\". Bijušais deputāts norāda, ka rīkojies pārsteidzīgi, tomēr piebilst, ka \"pilna notikumu gaita nav atspoguļota, veidojot vienpusēju un tendenciozu notikušā vēstījumu\". Valsts policija  iepriekš, pirms video parādīšanās publiskajā telpā, sociālajos tīklos norādīja, ka notikuma faktiskie apstākļi bijuši ne gluži tādi, kā publiski izskanējis. Saskaņā ar policijas sniegto informāciju, 30. jūlijā ap plkst. 22 tika saņemts izsaukums par kaimiņu savstarpēju konfliktu, kura laikā pārkāptas vispārpieņemtās uzvedības normas un traucēta sabiedriskā kārtība. Par faktu policijā sākts administratīvā pārkāpuma process par sīko huligānismu. Par šādu pārkāpumu var piemērot brīdinājumu vai naudas sodu līdz 500 eiro.", "link": "https://www.delfi.lv/161/criminal/55808658/bijusais-deputats-znotins-konflikta-ar-kaiminiem-bijis-agresivs-un-lamajies-liecina-video"},
{"title": "Cēsu skeitparkā jaunietis sadur vienaudzi un savainojas pats", "category": "Kriminālziņas", "body": "Noziegums noticis Cēsu pilsētas svētku laikā, kad skeitparkā norisinājušās sacensības. 17 gadus vecs pusaudzis ar nazi iedūris 16 gadus vecam pusaudzim plaukstā, vēderā un kaklā. Vaininieks nejauši satraumējis arī sevi. Pēc tam viņš mēģinājis bēgt, taču rokā iegrieztās brūces dēļ pašam kļuvis slikti un nekur tālu neesot ticis. Raidījuma sastaptie jaunieši izteica pieņēmumu, ka motīvs bijusi greizsirdība – abiem incidentā iesaistītajiem puišiem patikusi viena meitene. Par notikušo sākts kriminālprocess pēc Krimināllikuma 117. panta 12. punkta un 15. panta 4. daļas – par slepkavības mēģinājumu atbildību pastiprinošos apstākļos. Likumsargu komentāri par asiņaino incidentu patlaban ir skopi. Aizdomās turētais jaunietis aizturēts tajā pašā dienā un vēlāk viņam kā drošības līdzeklis piemērots apcietinājums, vēstīja \"Degpunktā\".", "link": "https://www.delfi.lv/161/criminal/55808722/cesu-skeitparka-jaunietis-sadur-vienaudzi-un-savainojas-pats"},
{"title": "Trešdien Latvijā reģistrētas 120 avārijas; pieķerti 178 ātruma pārsniedzēji", "category": "Kriminālziņas", "body": "Kopumā 67 avārijas reģistrētas Rīgas reģionā, 21 – Vidzemē, 12 – Latgalē, bet pa 10 avārijām bijušas Zemgalā un Vidzemē. Lielākais cietušo skaits – astoņi cilvēki – bijis Rīgas reģionā. Kopumā ceļu satiksmes jomā pieņemti 356 administratīvo pārkāpumu lēmumi. 178 lēmumi bijuši par ātruma pārsniegšanu un trīs par agresīvu braukšanu. Lielākais ātruma pārsniedzēju skaits bijis Latgalē, kur pieķert 67 pārkāpēji, tam seko Zemgales reģions, kur pieķerti 42 ātruma pārsniedzēji, kā arī Vidzemes reģions, kur policija pieķērusi 36 autovadītājus, kuri pārsnieguši atļauto braukšanas ātrumu. Savukārt par transportlīdzekļa vadīšanu alkohola reibumā uzsākti trīs kriminālprocesi.", "link": "https://www.delfi.lv/161/criminal/55808982/tresdien-latvija-registretas-120-avarijas-piekerti-178-atruma-parsniedzeji"},
{"title": "Jēkabpilī pārtikas veikalā vīrietis ar nazi uzbrūk pircējam; policija viņu noķer", "category": "Kriminālziņas", "body": "Valsts policijas  Zemgales  reģiona pārvaldes Austrumzemgales iecirknī šī gada 31. jūlijā tika saņemta informācija par fizisku uzbrukumu vīrietim kādā pārtikas veikalā Jēkabpilī. Policijai izdevās notvert vīrieti, kurš veikalā bija sadūris kādu pircēju, kuru iepriekš personīgi nebija pazinis, portāls \"Delfi\" uzzināja policijā. Informāciju policija saņēma pulksten pulksten 17.56. Pēc sākotnējās informācijas, veikalā kāds vīrietis ar nazi sadūris citu veikalā esošo vīrieti. Ierodoties notikuma vietā, policisti konstatēja, ka veikalā atrodas kāds 1992. gadā dzimis vīrietis ar durtu brūci vēdera apvidū. Uzbrucējs un ievainotais vīrietis iepriekš nebija savstarpēji pazīstami. Nodarījuma brīdī veikala telpās atradās arī citi cilvēki, kuri bija liecinieki notiekošajam un pēcāk informēja policiju par iespējamās vainīgās personas turpmāko ceļa virzienu pēc izdarītā. Pēc notikuma liecinieku sniegtās informācijas, dūrējs iekāpis automašīnā un devies prom. Valsts policija  nekavējoties uzsāka iespējamās vainīgās personas meklēšanas pasākumus un jau tās pašas dienas vakarā atrada iespējamo vainīgo personu. Likumsargi aizturēja kādu 1983. gadā dzimušu vīrieti, kurš bija stiprā apreibinošo vielu ietekmē un nogādāja viņu īslaicīgās aizturēšanas vietā. Par nodarījumu uzsākts kriminālprocess pēc Krimināllikuma 126. panta pirmās daļas par vidēja smaguma miesas bojājuma tīšu nodarīšanu. Par šādu nodarījumu soda ar brīvības atņemšanu uz laiku līdz trim gadiem vai ar īslaicīgu brīvības atņemšanu, vai ar probācijas uzraudzību, vai ar sabiedrisko darbu, vai ar naudas sodu. Izmeklēšana kriminālprocesā turpinās. Valsts policija atgādina, ka neviena persona netiek uzskatīta par vainīgu, kamēr tās vaina noziedzīga nodarījuma izdarīšanā netiek pierādīta likumā noteiktajā kārtībā", "link": "https://www.delfi.lv/161/criminal/55809008/jekabpili-partikas-veikala-virietis-ar-nazi-uzbruk-pircejam-policija-vinu-noker"},
{"title": "Stājas spēkā astoņus gadus ilgs cietumsods spiegošanā apsūdzētam Baltkrievijas pilsonim", "category": "Kriminālziņas", "body": "Ceturtdien, 3. augustā, Augstākā tiesa (AT), izskatīja apsūdzētā kasācijas sūdzību un nolēma negrozīt Rīgas pilsētas tiesas spriedumu, atzīstot kādu  Baltkrievijas  pilsoni vainīgu spiegošanā, portāls \"Delfi\" uzzināja AT. AT (Senāta) Krimināllietu departaments 3. augustā, izskatot apsūdzētā un viņa aizstāves kasācijas sūdzības, nolēma neierosināt kasācijas tiesvedību krimināllietā apsūdzībā par spiegošanu Baltkrievijas militārā izlūkdienesta uzdevumā. Senāts konstatēja, ka pretēji kasācijas sūdzībās norādītajam zemāko instanču tiesas ir rūpīgi izvērtējušas izdarītā nozieguma raksturu, radīto kaitējumu, vainīgā personību, kā arī atbildību mīkstinošos un pastiprinošos apstākļus, un par nozieguma izdarīšanu noteikušas apsūdzētajam tiesisku, pamatotu un taisnīgu sodu. Līdz ar AT lēmumu stājas spēkā  Rīgas apgabaltiesas  šī gada 20. aprīļa lēmums, ar kuru atstāts negrozīts Rīgas pilsētas tiesas spriedums un apsūdzētais atzīts par vainīgu spiegošanā, proti, nelikumīgu ziņu vākšanā ārvalsts izlūkdienesta uzdevumā. Apsūdzētais sodīts ar brīvības atņemšanu uz astoņiem gadiem un probācijas uzraudzību uz trim gadiem. Senāts atzina, ka gan Rīgas pilsētas tiesa, gan Rīgas apgabaltiesa tiesa argumentēti secinājušas, ka apsūdzētais ir izdarījis sevišķi smagu noziegumu ar augstu kaitīguma pakāpi. Tiesa atzinusi, ka apsūdzētais ir sistemātiski spiegojis vairāku gadu garumā. \"Delfi\" jau vēstīja, ka  pērn 15. februārī VDD aizturēja 33 gadus veco Baltkrievijas pilsoni Andreju M . Viņš strādāja par angļu valodas privātskolotāju, bet paralēli spiegoja Baltkrievijas militārā izlūkdienesta labā. Andrejam bija uzdots ievākt informāciju par Latvijas aizsardzības sistēmas objektiem, kritiskās infrastruktūras objektiem, kā arī stratēģiski nozīmīgiem civilās infrastruktūras objektiem. Andrejs Latvijas apmeklējumu laikā ikreiz slēpti filmēja un fotografēja vismaz vienu valsts un sabiedrības funkcionēšanai nozīmīgu objektu, piemēram, NBS objektu, dzelzceļa, elektroenerģijas un gāzes infrastruktūru, lidostu, ostu, satiksmes mezglus. VDD izmeklēšanas gaitā konstatēja 17 šādas epizodes. Iegūtos videoierakstus un fotoattēlus persona nodeva Baltkrievijas militārajam izlūkdienestam. VDD ciešā sadarbībā ar MIDD aizvadītā gada sākumā Andreju M. aizturēja pie NBS Ādažu militārās bāzes, par kuru tam bija nolūks iegūt izlūkinformāciju. Tiesa 2022. gada 28. oktobrī atzina personu par vainīgu spiegošanā Baltkrievijas militārā izlūkdienesta uzdevumā, piespriežot astoņu gadu cietumsodu un probācijas uzraudzību uz trīs gadiem. Persona atrodas apcietinājumā, bet pirmās instances tiesas spriedumu ir pārsūdzējusi. Tiesa norādījusi, ka ģeopolitiskās situācijas apstākļos, kad attiecīgā izlūkdienesta valsts no konstruktīva partnera kļuvusi par draudu un nestabilitātes avotu reģionā, ziņu ievākšana, fotografējot un fiksējot video ierakstos Latvijas un  NATO  kritiskās infrastruktūras objektus, kas attiecas uz valsts darbību aizsardzības, enerģētikas, satiksmes jomās, un to nodošana agresorvalsts izlūkdienestam rada iespēju izmantot šīs ziņas darbībai, kas ir pretēja Latvijas Republikas drošības, ekonomiskajām un politiskajām interesēm. Senāts lēmumā atzina par pamatotu zemāko instanču tiesu secinājumu, ka ziņu vākšanas un nodošanas ārvalsts izlūkdienestam kaitīgumu nosaka ne tik daudz nodoto ziņu raksturs, kā sadarbības fakts ar ārvalstu izlūkdienestu, tāpēc, lai personu sauktu pie kriminālatbildības par šāda veida noziegumiem, kaitīgo seku iestāšanās nav nepieciešama. Lietai ir slēgtas lietas statuss, norāda AT.", "link": "https://www.delfi.lv/161/criminal/55810710/stajas-speka-astonus-gadus-ilgs-cietumsods-spiegosana-apsudzetam-baltkrievijas-pilsonim"},
{"title": "Elektroskrejriteņu negadījumu skaits pieaug. Vai ķiveres glābs no traumām?", "category": "Kriminālziņas", "body": "Valsts policijas Visbiežākās avārijas, kuras veikuši elektroskrejriteņu vadītāji, saistītas ar braukšanu reibumā un pasažieru pārvadāšanu – šī gada pirmajos sešos mēnešos elektroskrejriteņu vadītājiem uzsākts 121 administratīvā pārkāpuma process par braukšanu alkohola reibumā, pērn šādā periodā bija uzsākti 237 administratīvā pārkāpuma procesi, tā portālam \"Delfi\" sacīja VP pārstāve Līna Bagdone. Par pasažieru pārvadāšanu šī gada sešos mēnešos elektroskrejriteņu vadītājiem uzsākti 118 administratīvā pārkāpuma procesi. Pērn šādā periodā bija uzsākti 192 administratīvā pārkāpuma procesi. Kā liecina VP apkopotā statistika, pēdējo trīs gadu pirmajos sešos mēnešos neviens elektroskrejriteņu vadītājs no avārijā gūtajām traumām nav gājis bojā, tomēr vairāki cilvēki ir smagi cietuši. Taču kopumā trīs gadu laikā bojā gājuši četri elektroskrejriteņu avāriju upuri – 2020. gadā divi, savukārt 2021. un 2022. gadā vēl pa vienam.", "link": "https://www.delfi.lv/161/criminal/55809046/elektroskrejritenu-negadijumu-skaits-pieaug-vai-kiveres-glabs-no-traumam"},
{"title": "Policija atrod pusgadu vecu mazuli pie sievietes 2,76 promiļu reibumā", "category": "Kriminālziņas", "body": "Aizvadītās nedēļas nogalē  Valsts policija  (VP) saņēma informāciju, ka Liepājā sieviete atrodas alkohola reibumā un neievēro bērnu aprūpes tiesības. Policija pēc bērna nogādāšanas drošībā un paskaidrojuma pieņemšanas materiālu nosūtīja administratīvajai komisijai lēmuma pieņemšanai, portālu \"Delfi\" informēja VP pārstāve Madara Šeršņova. 8. novembrī VP tika saņemta informācija par to, ka Liepājā, kādā dzīvesvietā atrodas sieviete, kura nepilda bērnu aprūpes pienākumus. Ierodoties notikuma vietā, konstatēts, ka dzīvoklī atrodas sieviete un viņas 6 mēnešus vecā meitiņa. Veicot alkohola pārbaudi izelpā, konstatēts, ka sieviete atradusies 2,76 promiļu reibumā. Bērna māte skaidro, ka kopā ar meitu devusies pie paziņas, kur notika alkohola lietošana. Pēc degvīna izdzeršanas sieviete devusies mājās, kur arī turpinājusi lietot degvīnu. Liepājas iecirkņa amatpersonas sazinājās ar Neatliekamās medicīniskās palīdzības dienestu, lai tiktu izvērtēts bērna veselības stāvoklis, pēc kā tika pieņemts lēmums bērnu nogādāt medicīnas iestādē. Likumsargi par notikušo uzsāka procesu administratīvā pārkāpuma lietā un šo materiālu nosūtīja Liepājas pilsētas domes administratīvajai komisijai lēmuma pieņemšanai. Saskaņā ar Bērnu tiesību aizsardzības likumu par bērna uzraudzīšanu, atrodoties alkohola ietekmē, kas var ierobežot spējas nodrošināt bērna drošību un aizsardzību no iespējamiem bērna dzīvības un veselības apdraudējumiem, ja to izdarījusi persona, kura atbildīga par bērna uzraudzību, piemēro brīdinājumu vai naudas sodu līdz 210 eiro.", "link": "https://www.delfi.lv/161/criminal/52658087/policija-atrod-pusgadu-vecu-mazuli-pie-sievietes-2-76-promilu-reibuma"},
{"title": "Jēkabpilī braukšanas mācību laikā auto ietriecas tilta aizsargbarjerā un apgāžas", "category": "Kriminālziņas", "body": "Ceturtdien Jēkabpilī braukšanas mācību laikā kāda automašīna ietriekusies tilta metāla aizsargbarjerā un apgāzusies, informēja  Valsts policijas  Zemgales reģiona pārvaldē. Ceturtdien ap pulksten 15.39 kāda sieviete mācīja braukt vīrietim, taču, netiekot galā ar automašīnas \"Toyota Yaris\" vadību, tā nobrauca no ceļa braucamās daļas, ietriecās metāla aizsargbarjerā un apgāzās. Pēc policijas rīcībā esošās informācijas, neviens no pasažieriem nav guvis traumas. Viens no automašīnā sēdējušajiem cilvēkiem nogādāts ārstniecības iestādē uz pārbaudēm, taču vizuālu traumu personai neesot bijis. Lai gan sākotnēji izskanējusi informācija, ka mašīnā cilvēki ir iespiesti, policija tam nav guvusi apstiprinājumu – cilvēki no transportlīdzekļa izkāpuši pašu spēkiem.", "link": "https://www.delfi.lv/161/criminal/52657575/jekabpili-brauksanas-macibu-laika-auto-ietriecas-tilta-aizsargbarjera-un-apgazas"},
{"title": "Klaipēdas apriņķī atrastā mirusī Ilūkstes iedzīvotāja varētu būt nozieguma upuris, pieļauj policija", "category": "Kriminālziņas", "body": "Valsts policijas  Latgales reģiona pārvaldes preses pārstāve Lāsma Kursīte skaidroja, ka šogad 9. februārī Lietuvā, Klaipēdas apriņķī, pie ciema Šaipiai, meža masīvā atrasti cilvēka kaulu fragmenti. Lietuvas  policijā par minēto faktu tika sākts kriminālprocess. Lai identificētu personu, bija nozīmētas visas nepieciešamās ekspertīzes, pēc kurām noskaidrots, ka ir atrastas 2016. gadā bezvēsts prombūtnē izsludinātās Elizabetes Rukmanes mirstīgās atliekas, skaidroja Kursīte. Rukmane 2016. gada 29. februārī bija pasludināta par bezvēsts prombūtnē esošu. Iepriekš Valsts policijas Daugavpils iecirkņa Kriminālpolicijas nodaļa sāka kriminālprocesu pēc Krimināllikuma nodaļas par noziedzīgiem nodarījumiem pret personas veselību. Patlaban kriminālprocesu izmeklē Valsts policijas Latgales reģiona pārvaldes Kriminālpolicijas biroja amatpersonas. Izmeklējot kriminālprocesu, kā viena no versijām tiek izskatīta varbūtība, ka persona ir kļuvusi par nozieguma upuri. Valsts policija sadarbībā ar Lietuvas policiju skaidro notikušā apstākļus, norādīja Kursīte. Jau ziņots, ka 1987. gadā dzimusī Latvijas pilsone Rukmane 2016. gada februārī izgāja no savas mājas Ilūkstē, devās uz Daugavpili un mājās neatgriezās. Pēc tam novērošanas kameras viņu bija fiksējušas vairākās vietās Kauņā, tai skaitā Kauņas autoostā, tālāk viņas pēdas pazuda. Policijas rīcībā ir informācija, ka sieviete, iespējams, caur Lietuvu plānojusi doties uz Karlsrūi Vācijā. Varētu būt, ka pa Lietuvu viņa ceļojusi, apturot garāmbraucošas automašīnas. Par Rukmanes pazušanu 2016. gadā vēstīja portāls \"Bezvests.lv\", pie kura bija vērsušies viņas tuvinieki.", "link": "https://www.delfi.lv/161/criminal/52662025/klaipedas-aprinki-atrasta-mirusi-ilukstes-iedzivotaja-varetu-but-nozieguma-upuris-pielauj-policija"},
{"title": "Ģenerālprokuratūra uzdod pārbaudīt Liepājas pedofiliem piespriestā soda likumību", "category": "Kriminālziņas", "body": "Ģenerālprokuratūras  Krimināltiesiskā departamenta virsprokurors ir uzdevis Kurzemes tiesas apgabala prokuratūras virsprokuroram pārbaudīt Liepājas tiesas pretrunīgi vērtētā sprieduma likumību diviem pedofiliem un izvērtēt valsts apsūdzības uzturētāja – Liepājas prokuratūras prokurores rīcību, pavēstīja prokuratūras pārstāve Aiga Eiduka. Jau vēstīts, ka  Saeimas  deputāts  Andrejs Elksniņš  (\" Saskaņa \") iesniedzis lūgumu tieslietu ministram Dzintaram Rasnačam un Augstākās tiesas priekšsēdētājam Ivaram Bičkovičam izvērtēt, vai Liepājas tiesas tiesnesis nav pieļāvis likuma pārkāpumus. Tieslietu ministrija  savā \" Twitter \" kontā ziņo, ka situāciju kopumā vērtēs, kad būs pieejams pilns tiesas spriedums. Tāpat Elksniņš lūdzis ģenerālprokuroru Ēriku Kalnmeieru iesniegt apelācijas protestu, lai lieta par piecgadīgas meitenes seksuālu izmantošanu tiktu pārskatīta Kurzemes apgabaltiesā. Par piecgadīgas meitenes seksuālu izmantošanu piecu gadu garumā Liepājas tiesa Jevgēņiju Smirečanski sodīja ar piespiedu darbu uz 240 stundām un probācijas uzraudzību vienu gadu, bet Oļegu Smirečanski ar 200 stundu piespiedu darbu un probācijas uzraudzību. Abiem solidāri jāatmaksā valstij cietušajai izmaksātā kompensācija 1120 eiro. Tāpat katram jāatmaksā 201,97 eiro valstij ar tiesāšanos un advokāta pakalpojumiem saistītie izdevumi. Sodu iespējams pārsūdzēt Kurzemes apgabaltiesā.", "link": "https://www.delfi.lv/161/criminal/46215101/generalprokuratura-uzdod-parbaudit-liepajas-pedofiliem-piespriesta-soda-likumibu"},
{"title": "Lēmums neprasīt cietumsodu Liepājas pedofiliem bijis par maigu, atzīst virsprokurors", "category": "Kriminālziņas", "body": "Virsprokurors Mikuļskis pārbaudījis Arājas rīcību un secinājis, ka prasītais sods pirmajā instancē bijis par mīkstu, taču likumpārkāpuma vai nolaidības nav bijis. Viņš raidījumam \"Panorāma\" skaidroja, ka prokurors savā darbā ir balstījies uz profesionāliem apsvērumiem. Prokurores rīcība nevar būt par pamatu viņas atcelšanai no amata, uzsvēra virsprokurors.  Ziņots, ka Ģenerālprokuratūras Krimināltiesiskā departamenta virsprokurors bija uzdevis Kurzemes tiesas apgabala prokuratūras virsprokuroram pārbaudīt Liepājas tiesas sprieduma likumību krimināllietā, kurā divi vīrieši atzīti par vainīgiem netiklu darbību izdarīšanā ar mazgadīgo un sodīti ar piespiedu darbu. Jau vēstīts, ka  par piecgadīgas meitenes seksuālu izmantošanu piecu gadu garumā  Liepājas tiesa Jevgēņiju Smirečanski sodīja ar piespiedu darbu uz 240 stundām un probācijas uzraudzību vienu gadu, bet Oļegu Smirečanski ar 200 stundu piespiedu darbu un probācijas uzraudzību. Abiem solidāri jāatmaksā valstij cietušajai izmaksātā kompensācija 1120 eiro. Tāpat katram jāatmaksā 201,97 eiro valstij ar tiesāšanos un advokāta pakalpojumiem saistītie izdevumi. Sodu iespējams pārsūdzēt Kurzemes apgabaltiesā. Vienam no sodītajiem - Oļegam Smirečanskim - ir noteikta invaliditāte.", "link": "https://www.delfi.lv/161/criminal/46257039/lemums-neprasit-cietumsodu-liepajas-pedofiliem-bijis-par-maigu-atzist-virsprokurors"},
{"title": "Liepājas pedofilu lieta: Tiesībsargs oponē advokātiem par tiesas sprieduma apspriešanu", "category": "Kriminālziņas", "body": "Atklātu vēstuli izplatīja zvērinātu advokātu biroja \"iLAW\" pārstāvji par augstāko valsts amatpersonu personiskā viedokļa nošķiršanu no oficiālā un varas dalīšanas principu ievērošanu. Viņi uzskata, ka amatpersonām būtu jānorobežojas no lietām, kas vēl atrodas izskatīšanas stadijā tiesās. Atklātā vēstule bija vērsta arī pret tiesībsarga Jansona rīcību. Vēstulē minēts, ka tiesībsargs, kurš neiepazīstoties ar sprieduma motīviem un lietas materiāliem, atļāvies publiski paust viedokli, ka sods, ko piespriedusi Liepājas tiesa, ir neadekvāts. Jansons norāda, ka skaidri apzinās, ka tiesas ir neatkarīgas un pakļautas vienīgi likumam un tiesībsargs šo neatkarību respektē arī savā darbībā. \"Norādot, ka sods Liepājas lietā ir neadekvāts, tiesībsargs nav kritizējis vai iejaucies konkrētajā tiesneša darbā, bet gan analizējis spēkā esošo un noziedzīgā nodarījuma izdarīšanas brīdī esošo regulējumu Krimināllikumā, kas paredz atbildību par seksuālām darbībām ar mazgadīgo. Tiesībsargs kritizējis arī sistēmu kopumā, kas pieļauj, ka par šāda veida noziegumiem tiek piemērots piespiedu darbs, kas nesasniedz soda mērķi resocializēt sodīto personu,\" viņš skaidro. \"Uz cilvēktiesību pārkāpumiem nepieciešams reaģēt savlaicīgi, nevis uzdrīkstēties par tiem diskutēt pēc vairākiem gadiem, kad būs stājies spēkā galīgais tiesas spriedums un, kad, iespējams, jau daudzi citi neaizsargāti bērni būs cietuši no pieaugušo seksuālas vardarbības,\" uzsver Jansons. Viņš atsaucas arī uz Eiropas Cilvēktiesību tiesu, kas tostarp atzinusi, ka presei ir pienākums sniegt sabiedrībai nozīmīgu informāciju un sabiedrībai ir tiesības to saņemt. \"Seksuālas darbības, vardarbība pret bērnu noteikti ir tēma, par kuru sabiedrībai ir tiesības zināt, diskutēt, ierosinot un veicinot arī konkrētus risinājumus. Tāpat svarīgs jautājums ir arī pašas tiesas darbība. Tiesas kritika demokrātiskā sabiedrībā ir nenovēršama un zināmā mērā arī vēlama, it īpaši ja tā attiecas uz spriedumiem, kur izdarīta izvēle starp dažādām pamatvērtībām,\" ir pārliecināts Jansons. Eiropas Cilvēktiesību tiesa ir uzsvērusi - ja kritikas mērķis ir graut sabiedrības uzticību tiesai un nomelnot tiesnešus, tad ir pieļaujami stingri šādu izteikumu ierobežojumi, bet, ja kritikas mērķis ir piedalīties diskusijā par sabiedrībai nozīmīgu tēmu, tad tas nevar būt arguments par labu vārda brīvības ierobežošanai, uz tiesas savulaik secināto atsaucas tiesībsargs Jansons. Jau vēstīts, ka Kurzemes tiesas apgabala prokuratūras virsprokurors  iesniedzis apelācijas protestu  par Liepājas tiesas spriedumu diviem vīriešiem, kuriem par mazgadīgās pavešanu piespriests piespiedu darbs. Spriedums noprotestēts daļā par soda mīkstumu. Apelācijas protestā izteikti iebildumi par tiesas argumentāciju, kas bija par pamatu piespiedu darba piemērošanai abiem apsūdzētajiem. Protestā lūgts piemērot apsūdzētajiem smagāku soda veidu – brīvības atņemšanu. Par Liepājas tiesas spriedumu notika  protesta akcijas Rīgā un Liepājā .", "link": "https://www.delfi.lv/161/criminal/46259627/liepajas-pedofilu-lieta-tiesibsargs-opone-advokatiem-par-tiesas-sprieduma-apspriesanu"},
{"title": "Tiesa nekomentēs sprieduma motivāciju lietā par mazgadīgas meitenes pavešanu netiklībā", "category": "Kriminālziņas", "body": "Lai arī Liepājas tiesā kopš pirmdienas ir pieejams pilns spriedums, tiesa norādīja, ka plašāki komentāri saistībā ar šī tiesas sprieduma motivāciju netiks sniegti, norādot, ka Daidere jau iepriekš sniegusi komentārus saistībā ar šo lietu. Lieta skatīta slēgtās tiesas sēdēs. Kā vēstīts, par  piecgadīgas meitenes seksuālu izmantošanu teju piecu gadu garumā Liepājas tiesa 13. jūlijā  Jevgēņiju Smirečanski sodīja ar piespiedu darbu uz 240 stundām un probācijas uzraudzību vienu gadu, bet Oļegu Smirečanski ar 200 stundu piespiedu darbu un probācijas uzraudzību. Abiem solidāri jāatmaksā valstij cietušajai izmaksātā kompensācija 1120 eiro. Tāpat katram jāatmaksā 201,97 eiro valstij ar tiesāšanos un advokāta pakalpojumiem saistītie izdevumi. Tiesnese Daidere telefonintervijā Latvijas Televīzijas raidījumam \"Panorāma\" iepriekš skaidroja, ka, izvērtējot visus apstākļus, tiesa nosprieda, ka adekvāts soda mērs būtu tieši piespiedu darbs un probācijas uzraudzība. Lietu skatīja bez pierādījumu pārbaudes, ņemot vērā, ka apsūdzētie savu vainu atzina pilnībā. \"Ja personas nemainīs savu attieksmi, tad sodu var aizstāt ar reālu brīvības atņemšanu. Tiesa, nosakot šādu soda veidu un mēru, ir pārliecināta, ka tas spēs sasniegt soda mērķi, un vainīgajām personām izdarīt secinājumus un nostāties uz likumpaklausības ceļa,\" Daidere iepriekš sacīja. Savukārt ar prokurori Ligitu Arāju līdz pirmdienas pusdienas laikam nav izdevies sazināties. Tomēr apsūdzības uzturētāja - Arāja - ieriekš publiski norādījusi, ka sliecas domāt, ka nepārsūdzēs spriedumu. Galīgais lēmums tiks pieņemts pēc pilna sprieduma teksta saņemšanas. Prokurore arī iepriekš pastāstīja, ka sabiedrība uz tiesas lēmumu skatās vienkāršoti. Viņa stāstīja, ka ar meitenīti ir veiktas netiklas darbības. \"Tā ir sevis atkailināšana, ķermeņa daļu demonstrēšana, likšana cietušajam aizskart savas intīmās ķermeņa daļas, tā ir pavešana netiklībā,\" viņa teica. Arāja prasījusi piespriest vīriešiem piespiedu darbu, bet apmērs bijis citādāks, nekā nolēma tiesa. \"Tagad visi \"cepas\", kāpēc nav ielikts cietumā. Cilvēki nezina panta sankcijas. Šobrīd Krimināllikums šīm darbībām paredz tikai un vienīgi brīvības atņemšanu, bet gribu teikt, ka sods, ko es lūdzu un ko tiesa arī ir noteikusi - piespiedu darbu, ir noteikts pēc tā brīža redakcijas. Iepriekšējā redakcija noteica sodu līdz pieciem gadiem, vai īslaicīgu brīvības atņemšanu, vai piespiedu darbu vai naudas sodu,\" stāstīja prokurore. \"Ņemot vērā šos apstākļus, es vairāk sliecos, ka nepārsūdzēšu, ja pilnajā spriedumā nebūs citu apstākļu, kas man liks to darīt,\" uz jautājumu televīzijā atbildēja prokurore. Abu apsūdzēto - Smirečansku - aizstāve zvērināta advokāte Linda Elsberģe iepriekš pastāstīja, ka spriedumu noteikti nepārsūdzēs, jo \"uzskatām, ka šis sods ir pienākošs.\" Liepājas bāriņtiesas vadītāja Taiga Ziemele iepriekš pastāstīja, ka lēmumu par Liepājas tiesas sprieduma pārsūdzēšanu, ar kuru par netiklām darbībām ar mazgadīgo divi bērna radinieki sodīti ar piespiedu darbu, pieņems bāriņtiesa un bērna advokāte. Tiesas spriedumu pārsūdzēt var bērna likumiskie pārstāvji, kas šajā procesā bija advokāte un bāriņtiesa. \"Mēs gaidām pilno sprieduma tekstu, un šo lēmumu mēs pieņemsim kopīgi. Mūsu viedoklis, visticamāk, saskanēs ar advokātes viedokli,\" sacīja Ziemele. Tāpat cietušās meitenītes pārstāve zvērināta advokāte Sandra Sprūde iepriekš pastāstīja, ka pēc pilna tiesas sprieduma saņemšanas tiks izlemts, vai iesniegt apelācijas sūdzību. \"Par tiesas spriedumu mēs jau runājām arī ar bāriņtiesu, kas ir mazgadīgās meitenītes likumīgais pārstāvis. Kad būs pilns spriedums - 20. jūlijā, tad arī izvērtēsim visu, visus aspektus, tad arī izlemsim par pārsūdzību,\" viņa iepriekš paskaidroja. Sprūde norādīja, ka vērtēs, kādi būs tiesas argumenti, \"kāpēc tieši šāds konkrētais sods un nevis citādāks sods\". Liepājas tiesas spriedums kopš pirmdienas desmit dienu laikā pārsūdzams apelācijas kārtībā, adresējot apelācijas sūdzību vai protestu Kurzemes apgabaltiesai.", "link": "https://www.delfi.lv/161/criminal/46234507/tiesa-nekomentes-sprieduma-motivaciju-lieta-par-mazgadigas-meitenes-pavesanu-netikliba"},
{"title": "Par nelegālās migrācijas organizēšanu uz Latviju šogad sākti 50 kriminālprocesi", "category": "Kriminālziņas", "body": "Šogad sākti 50 kriminālprocesi par nelegālās migrācijas organizēšanu uz Latviju, bet pērn bija ap 20 šādu lietu, ceturtdien intervijā Latvijas Radio informēja  Valsts robežsardzes  priekšnieks Guntis Pujāts. Lielākā daļa līdz šim notverto nelegālās migrācijas organizatoru atrodas apcietinājumā un gaida tiesu nolēmumus. Pēc Pujāta stāstītā, nelikumīgie robežšķērsotāji mēģina izvairīties no Latvijas robežsargiem, lai nokļūtu Vācijā un citās Eiropas valstīs. Pujāts noliedza atsevišķu migrantu plašsaziņas līdzekļos paustos apgalvojumus, ka Latvijas robežsargi būtu pret viņiem vērsuši pretlikumīgas darbības. Jau ziņots, ka nesen Daugavpils tiesa divās lietās piespriedusi nelielus cietumsodus Ukrainas pilsoņiem par mēģinājumu pārvietot nelegālos imigrantus vai nodrošināt iespēju tiem nelikumīgi uzturēties Latvijā.", "link": "https://www.delfi.lv/161/criminal/55811880/par-nelegalas-migracijas-organizesanu-uz-latviju-sogad-sakti-50-kriminalprocesi"},
{"title": "Foto: VID uziet 4200 viltotu rotaļlietu, galda spēļu un konstruktoru", "category": "Kriminālziņas", "body": "Valsts ieņēmumu dienesta ( VID ) Muitas pārvaldes amatpersonas veicot kravas, kas bija ievesta no Ķīnas un paredzēta izlaišanai brīvā apgrozībā Latvijā, kontroli un aizturēja 4232 vienības dažādu viltotu preču – galda spēles, konstruktorus un rotaļlietas, portāls \"Delfi\" uzzināja VID. VID Muitas pārvalde ir saņēmusi atzinumus no preču zīmju tiesību īpašnieku pārstāvjiem, kuros apstiprināts, ka aizturētās preces ir viltotas. Izņemtas viltotas galda spēles \"Uno\", \"Twister\", \"Monopoly\", LEGO konstruktori \"City Police\", \"City Series\", kā arī viltotas rotaļlietas \"Hot Wheels\", \"Transformers\" un \"Rubika kubs\". 2023. gada pirmajos septiņos mēnešos VID Muitas pārvaldes amatpersonas 141 gadījumā kravās un pasta sūtījumos atklāja viltotas preces – kopumā 10 121 vienību.", "link": "https://www.delfi.lv/161/criminal/55812672/foto-vid-uziet-4200-viltotu-rotallietu-galda-spelu-un-konstruktoru"},
{"title": "Ceturtdien reģistrēta 121 avārija; no 11 cietušajiem 5 – elektrisko skrejriteņu vadītāji", "category": "Kriminālziņas", "body": "Visvairāk negadījumu – 84 – reģistrēti Rīgas reģionā, kur arī bijis lielākais cietušo skaits – astoņi cilvēki, no kuriem pieci – elektrisko skrejriteņu vadītāji. Kopumā ceļu satiksmes jomā pieņemts 391 administratīvo pārkāpumu lēmums, tajā skaitā 189 par ātruma pārsniegšanu un trīs par agresīvu braukšanu. Savukārt par transportlīdzekļa vadīšanu alkohola reibumā uzsākts viens administratīvo pārkāpumu process un seši kriminālprocesi.", "link": "https://www.delfi.lv/161/criminal/55812746/ceturtdien-registreta-121-avarija-no-11-cietusajiem-5-elektrisko-skrejritenu-vaditaji"},
{"title": "Dzērājšoferis ar 1000 eiro mēģina piekukuļot policistu", "category": "Kriminālziņas", "body": "Pirmdien, 9. novembrī, dzērājšoferis bez autovadītāja apliecības Jēkabpils iecirkņa policistam piedāvāja samaksāt 1000 eiro, lai izvairītos no kriminālprocesa uzsākšanas par automašīnas vadīšanu alkohola reibumā un bez likuma noteiktā kārtībā iegūtām transportlīdzekļa vadīšanas tiesībām, portālu \"Delfi\" informēja  Valsts policijas  (VP) pārstāve Dace Kalniņa. Policijā par notikušo ir uzsākti divi kriminālprocesi. Jēkabpilī, Rīgas ielā, VP darbinieki, veicot dienesta pienākumus, apturēja automašīnu un konstatēja, ka automašīnas vadītājs ir sēdies pie stūres alkohola reibumā. Veicot alkohola pārbaudi, 1950. gadā dzimušā vīrieša izelpā tika konstatētas 1,55 promiles. Turklāt viņš vadīja automašīnu bez likumā noteiktā kārtībā iegūtām transportlīdzekļa vadīšanas tiesībām. Lai izvairītos no kriminālprocesa uzsākšanas par minētajiem pārkāpumiem, automašīnas šoferis solīja likumsargam samaksāt 1000 eiro. Par šo faktu pret autovadītāju tika uzsākts kriminālprocess par kukuļa piedāvāšanu valsts amatpersonām, un vīrietis tika aizturēts, kā arī tika uzsākts otrs kriminālprocess par automašīnas vadīšanu alkohola reibumā un bez likumā noteiktā kārtībā iegūtām transportlīdzekļa vadīšanas tiesībām. Atbilstoši Krimināllikuma 323. panta pirmajai daļai soda ar brīvības atņemšanu uz laiku līdz pieciem gadiem vai ar īslaicīgu brīvības atņemšanu, vai ar piespiedu darbu, vai ar naudas sodu.", "link": "https://www.delfi.lv/161/criminal/52647117/dzerajsoferis-ar-1000-eiro-megina-piekukulot-policistu"},
{"title": "Ceturtdien pieķerti desmit dzērājšoferi", "category": "Kriminālziņas", "body": "Aizvadītajā diennaktī  Valsts policija  (VP) pieķērusi 10 autovadītājus, kas pie stūres sēdušies alkoholisko dzērienu ietekmē, portālu \"Delfi\" informēja VP pārstāve Līna Kaļķe. Kopumā valstī reģistrēti 83 ceļu satiksmes negadījumi, kuros cietuši pieci cilvēki. Ceturtdien ceļu satiksmes jomā pieņemti 414 administratīvo pārkāpumu lēmumi, tostarp 181 par ātruma pārsniegšanu, bet divi par agresīvu braukšanu.", "link": "https://www.delfi.lv/161/criminal/52657945/ceturtdien-piekerti-desmit-dzerajsoferi"},
{"title": "Apgabaltiesā būs pieejams spriedums Zolitūdes traģēdijas lietā", "category": "Kriminālziņas", "body": "Rīgas apgabaltiesā šodien būs pieejams pilnais spriedums tā dēvētajā  Zolitūdes traģēdijas  krimināllietā, informēja tiesā. Iepriekš motīvu daļu  apgabaltiesas 24. janvāra spriedumam  bija plānots sagatavot 7. februārī, bet tomēr izrādījās, ka tam nepieciešams vairāk laika. Pēc pilnā sprieduma sagatavošanas, lietas dalībniekiem būs iespēja to pārsūdzēt kasācijas kārtībā 30 dienu laikā. Jau vēstīts, ka pirmās instances tiesa sabrukušā veikala būvinženierim Ivaram Sergetam bija piespriedusi sešu gadu cietumsodu, bet apelācijas instances tiesa 24. janvārī viņam piesprieda par sešiem mēnešiem ilgāku brīvības atņemšanu. Tāpat tika nolemts no viņa piedzīt 5,5 miljonus eiro morālā kaitējuma kompensāciju, kā arī noteikt aizliegumu piecus gadus strādāt savā profesijā. Arī pirmās instances tiesa iepriekš no Sergeta par labu cietušajiem piesprieda 5,5 miljonus eiro morālo kompensāciju. Savukārt visus pārējos apsūdzētos tiesa attaisnoja. Apelācijas instance pieņēma arī četrus blakuslēmumus. Pirmkārt, tiesa norādīja Rīgas tiesu apgabala virsprokuroram uz trūkumiem prokuroru darbā kriminālprocesā. Tiesas skatījumā, nesamērīgi lielais pierādījumu apjoms kavēja lietas iztiesāšanu. Pierādījumu apjoms aizņēma 559 lappuses, no kurām lielākā daļa netika izmantotas lietas pierādīšanā, kā arī krimināllietas materiālos pievienotie dokumenti, tai skaitā svešvalodā, netika izmantoti pierādīšanas gaitā. Otrkārt, tiesa norādīja  Rīgas apgabaltiesas  virsprokuroram par nepieciešamību izlemt jautājumu par kriminālprocesa uzsākšanu saistībā ar iespējamu notikušo dokumentu viltošanu, izstrādājot metāla konstrukcijas, jo šādas ziņas tika iegūtas lietas iztiesāšanas gaitā. Līdzīgi jau pirmās instances tiesa savā spriedumā 2020.gada izskaņā pārmeta izmeklētājiem, ka konkrētajā kriminālprocesā valsts apsūdzības uzturētāji, veicot izmeklēšanas uzraudzību, nav nodrošinājuši kvalitatīvu izmeklēšanu attiecībā uz nepieciešamo pasākumu veikšanu visu iespējamo vainīgo personu noskaidrošanai, proti, vai SIA \"Vikom industries\" amatpersonu un darbinieku rīcībā nav konstatējamas noziedzīgu nodarījumu sastāvu pazīmes. Šis uzņēmums bija tiešas sabrukušo metāla kopņu ražotājs. Tāpat tiesa ar blakus lēmumu nosodīja advokātes Jevgēnijas Tverjanovičas-Bores rīcību, jo advokāte, apelācijas instances tiesā pārstāvot arī cietušo Anatoliju Bļinovu, tiesu debatēs lūdza piedzīt par labu Bļinovam kompensāciju 300 000 eiro apmēra, lai arī šis cietušais 2022. gada augustā jau bija miris. Ceturtkārt, tiesa norādīja uz pārkāpumiem, taisot pirmās instances spriedumu. Apelācijas instance uzskata, ka pirmās instances tiesas spriedumā nav atspoguļojusi un izvērtējusi visus tiesa iesniegtos pierādījumus. Galvenokārt neesot pienācīgi atspoguļotas liecības, kā arī atsevišķi pierādījumi. Iepriekš prokuratūra lūdza apgabaltiesu apmierināt apelācijas protestu un atcelt pirmās instances spriedumu par apsūdzēto Andra Gulbja, Andra Kalinkas, Staņislava Kumpiņa, Mārtiņa Draudiņa, Marikas Treijas, Aijas Meļņikovas, Jāņa Baloža un Innas Šuvajevas atzīšanu par nevainīgiem. Par pirmās instances tiesas spriedumu, kura apjoms pārsniedz 1200 lappušu, tika saņemts prokuratūras apelācijas protests, apsūdzētā būvinženiera Ivara Sergeta aizstāvja apelācijas sūdzība un vairāk nekā 50 apelācijas sūdzības no cietušajiem un viņu pārstāvjiem. Jau ziņots, ka 2013.gada 21.novembrī, Zolitūdē sabrūkot lielveikalam \" Maxima \", dzīvību zaudēja 54 cilvēki, bet vairāki desmiti guva smagus ievainojumus. Būveksperti secināja, ka traģēdija notika, jo bija nepareizi aprēķinātas jumta konstrukciju slodzes, tādēļ tas iegruva. Prokuratūra deviņām personām apsūdzības uzrādīja par būvniecības noteikumu pārkāpšanu, valsts amatpersonas pienākumu nepildīšanu, nonāvēšanu aiz neuzmanības un darba aizsardzības noteikumu pārkāpšanu. Pirmās instances tiesā krimināllietā par vainīgu tika atzīts būvinženieris Sergets, kuram bez sešu gadu cietumsoda piespriests arī liegums piecus gadus strādāt savā profesijā. Arhitektu Kalinku, būvuzraugu Draudiņu, veikala projekta būvekspertīzes veicēju Gulbi, uzņēmuma \"Re&Re\" būvdarbu vadītāju Kumpiņu, bijušo Rīgas pilsētas būvinspekcijas priekšnieka vietnieku Jāni Balodi, bijušo Rīgas pilsētas būvvaldes Projektu izvērtēšanas nodaļas vadītāju Treiju, būvinspekcijas priekšnieka vietnieci Meļņikovu un SIA \"Maxima Latvija\" darbinieci Šuvajevu pirmās tiesas instance attaisnoja. Izvērtējot prokuroru Kaspara Cakula, Jekaterinas Kušakovas un Agra Skradaiļa darbību pirmstiesas kriminālprocesā, lietas kvalitāti, nododot lietu tiesai, un darbu iztiesāšanas laikā, Rīgas pilsētas Pārdaugavas tiesa atzina, ka ir pamats vērst Ģenerālprokurora un virsprokurora uzmanību uz tiesas konstatētajām nepilnībām un likuma normu ignorēšanu, kas būtiski apgrūtināja lietas iztiesāšanu. Tiesa, piemēram, secinājusi, ka prokurori krimināllietā iekļāvuši arī tādus materiālus, kas nav attiecināmi uz konkrēto noziegumu, un tādus, kas netiks izmantoti pierādīšanā.", "link": "https://www.delfi.lv/161/criminal/55407258/apgabaltiesa-bus-pieejams-spriedums-zolitudes-tragedijas-lieta"},
{"title": "Otrdien 103 ceļu satiksmes negadījumos cietuši 17 cilvēki", "category": "Kriminālziņas", "body": "Pagājušajā diennaktī 103 ceļu satiksmes negadījumos cietuši 17 cilvēki, tostarp četri gājēji un viens velosipēdists, liecina  Valsts policijas  (VP) apkopotā statistika. Kā portālu \"Delfi\" informē policijā, ceļu satiksmes negadījumi ar cietušiem gājējiem un velosipēdistiem reģistrēti Rīgas reģionā. Kopumā ceļu satiksmes jomā pieņemti 446 administratīvo pārkāpumu lēmumi, tajā skaitā 180 par ātruma pārsniegšanu, astoņi par automašīnas vadīšanu alkohola reibumā un 18 par agresīvu braukšanu. Četri dzērājšoferi pieķerti Rīgā, divi Latgalē, savukārt pa vienam Zemgalē un Kurzemē.", "link": "https://www.delfi.lv/161/criminal/54284834/otrdien-103-celu-satiksmes-negadijumos-cietusi-17-cilveki"},
{"title": "'Atskaņoja Krievijas himnu, izvilka no mašīnas aiz matiem'– Gerdas brauciens ar 'Bolt' taksistu (precizēta*)", "category": "Kriminālziņas", "body": "Braucot naktī ar taksometru, tā šoferis atskaņoja Krievijas himnu un citu mūziku krievu valodā, bet pēc aicinājuma to izslēgt, rupji atbildēja un izvilka aiz matiem no mašīnas – tā sociālajos medijos stāsta Gerda, kura saskārās ar šādu pieredzi \" Bolt \" braucienā uz mājām. Kā \"Instagram\" un \"Facebook\" ierakstos vēsta cietusī, taksists uz aicinājumu izslēgt vai pārslēgt mūziku, rupji atbildēja krieviski un, pielietojot spēku, izvilcis viņu no mašīnas: \"Apstājās pie Māras dīķa, izkāpa no mašīnas, atvēra aizmugurējās durvis, kur sēdēju es un mani aiz matiem izvilka ārā no mašīnas un nometa pie zemes. Šajā brīdī paspēju paķert telefonu un nofilmēt brīdi, kur vīrietis aizcērt durvis un aizbrauc. Esmu uzrakstījusi iesniegumu policijā,\" tā sociālajā medijā \"Facebook\" vēstīja jaunā sieviete. Kā portālu \"Delfi\" pirmdienas pēcpusdienā informēja  Valsts policija  (VP), šāds iesniegums vēl nav saņemts, kā arī informācijas par šādu gadījumu policijā neesot, taču, kā informēja policijas pārstāve Gita Gžibovska, Rīgas Zemgales iecirkņa policisti pēc sociālajos tīklos publicētās informācijas ir uzsākuši resorisko pārbaudi. Kā \"Delfi\" stāstīja cietusī, iesniegums policijā tiks nosūtīts tuvākajā laikā. Cietusī skaidroja, ka brauciens bijis no folkkluba \"Ala\". Šoferis pēc aicinājuma izslēgt mūziku vaicājis, vai viņai ir \"kaut kas pret krieviem,\" kā arī sazinājies ar viņu krievu valodā. \"Bolt\" reģionālais vadītājs Latvijā Raimonds Bērziņš portālam \"Delfi\" izteica nožēlu par to, ka klientam ir nācies piedzīvot šādu situāciju, uzsverot, ka \"Bolt\" nekādā veidā neatbalsta vardarbību un šāda šofera uzvedība ir nepieņemama. \"Mēs esam nekavējoties sazinājušies ar šoferi un bloķējuši viņa iespēju strādāt ar \"Bolt\" lietotni. Šajā gadījumā esam pilnībā kompensējuši klientes braucienu, kā arī esam pauduši gatavību sadarboties ar klientu un policiju visos veidos,\" uzsvēra Bērziņš. Viņš skaidroja, ka \"Bolt\" klientiem ir pieejams atbalsta dienests no pulkten 8 līdz pulksten 23, bez brīvdienām. Ar klienta dienestu iespējams sazināties caur klienta profilu aplikācijā (izvēloties attiecīgo pasūtījumu) vai rakstot uz e-pastu  riga@bolt.eu . Gadījumos, kad apdraudēta cilvēka veselība vai drošība, \"Bolt\" aicina nekavējoties sazināties arī ar Valsts policiju. Pēc Bērziņa teiktā, liela daļa \"Bolt\" vadītāju strādā pie kāda no autoparkiem vai individuāli. Ikvienam vadītājam, pirms sadarbības uzsākšanas ar \"Bolt\" ir jāpabeidz apmācības, kurās tiek iepazīstināts ar sadarbības noteikumiem un nosacījumiem, kā arī rīcību darbā ar klientu. \"Diemžēl, šajā gadījumā ir noticis \"Bolt\" noteikumu pārkāpums. Šāda rīcība nav pieļaujama ne tikai pasažieru pārvadājumos, bet arī ikdienā, tādēļ vadītājs jau ir bloķēts,\" uzsvēra Bērziņš. \"Bolt\" nevarot sniegt informāciju par to, vai konkrētais šoferis nav iepriekš bijis koplietošanas pasažieru pārvadājumu sniedzēja \"Yandex Go\" sadarbības partneris. Tāpat \"Bolt\" neatklāja, kad šoferis sācis sadarboties ar \"Bolt\". \"\"Bolt\" nevar sniegt šo informāciju, jo saskaņā ar Vispārīgo datu aizsardzības regulu, tikai pēc oficiāla regulējošās iestādes pieprasījuma drīkst to izpaust,\" norādīja Bērziņš. Licenci, lai varētu veikt taksometru pārvadājumus, un licences kartīti, kas tiek izsniegta taksometram, izsniedz Rīgas dome. Savukārt Autotransporta direkcija licencē pasažieru komercpārvadājumus ar vieglo automobili jeb transportlīdzekļus ar \"baltajām numurzīmēm\". Konkrētais uzņēmums licenci par taksometru pakalpojumu sniegšanu Rīgā saņēmis 2021. gada 28. maijā, un tā ir derīga līdz 2025. gada 27. maijam. Autotransporta direkcijas ieskatā situācija, kad autovadītājs izturas agresīvi pret pasažieriem un tos fiziski aizskar, ir šokējoša un nepieļaujama, tādēļ šobrīd Autotransporta direkcija gatavo pieprasījumu \"Bolt\" sniegt paskaidrojumu par konkrēto situāciju, kā arī skaidrojumu par to, kāda būs \"Bolt\" rīcība attiecībā uz konkrēto autovadītāju un kas tiks darīts, lai šādi gadījumi nekad vairs neatkārtotos. Autotransporta direkcijas Taksometru vadītāju reģistrā redzams, ka šoferis licenci saņēmis 2021. gada 20. jūlijā, un tā ir derīga līdz 2024. gada 19. jūlijam. Saskaņā ar normatīvo aktu prasībām autovadītāju var izslēgt no Taksometru vadītāju reģistra, ja tas neatbilst noteiktām prasībām: soda punktu skaits par ceļu satiksmes noteikumu pārkāpumiem ir astoņi un vairāk; persona ir administratīvi sodīta par pasažieru pārvadāšanas noteikumu pārkāpšanu; personas valsts valodas zināšanu līmenis ir zemāks par B līmeņa 1. pakāpi; autovadītājs ir vadījis transportlīdzekli bez derīgas B kategorijas vadītāja apliecības vai pārkāpis vadīšanas tiesību izmantošanas aizliegumu. Autotransporta direkcija izskatīs lietu par vadītāja izslēgšanu no Taksometru vadītāja reģistra, ja saņems lēmumu no Valsts policijas par to, ka persona ir sodīta par pasažieru pārvadāšanas noteikumu pārkāpšanu. Informācija \"Lursoft\" datubāzē liecina, ka uzņēmums, kam taksometrs piederējis, reģistrēts kādā adresē Nīcgales pagastā. Šajā pašā adresē reģistrēti vēl deviņi uzņēmumi, kuriem darbības veids norādīts \"taksometru pakalpojumi\". 10. šajā adresē reģistrētais uzņēmums, kuram kā darbības veids norādīts \"citi informācijas tehnoloģiju un datoru pakalpojumi\" likvidēts šā gada 13. aprīlī. Visos minētajos uzņēmumos īpašnieki un amatpersonas atšķiras. Kā redzams Zemesgrāmatā publiskotajā informācijā, īpašums, kurā piereģistrēti visi uzņēmumi, pieder Jānim Klindžānam. Viņš šobrīd ir vienīgais īpašnieks un amatpersona trijos uzņēmumos, kā arī līdzīpašnieks – vēl vienā. _______________________________ Portāls \"Delfi\" 25. aprīļa ziņā precizē taksometra īpašnieka un vadītāja identitāti, ņemot vērā policijas 27. aprīlī izplatīto paziņojumu. Incidentā cietusī sieviete ierakstu no \"Instagram\" un \"Facebook\" izdzēsa un tas vairs nav pieejams.", "link": "https://www.delfi.lv/161/criminal/54278166/atskanoja-krievijas-himnu-izvilka-no-masinas-aiz-matiem-gerdas-brauciens-ar-bolt-taksistu-precizeta"},
{"title": "Policija bažīga par dažu likumsargu atbalstu Krievijai – sāk pārbaudi", "category": "Kriminālziņas", "body": "Valsts policijā (VP) līdz šim nav konstatēti gadījumi, kad kāds nodarbinātais paudis atbalstu  Krievijas  īstenotajai agresijai Ukrainā, tomēr iekšējās kontroles rezultātā konstatēti atsevišķi VP darbinieki, par kuriem iegūta riska informācija un tādēļ uzsākta pārbaude, portālam \"Delfi\" pavēstīja policijas pārstāve Simona Grāvīte. Pret konkrētajiem likumsargiem pārbaudes norisinās gan VP iekšienē, gan kopā ar citām kompetentajām iestādēm, norāda Grāvīte. \"Mēs uztveram šādus apgalvojumus ārkārtīgi nopietni, iestādē ir izstrādāti strikti iekšējās kontroles mehānismi gan pieņemot dienestā un darbā jaunos darbiniekus, gan vērtējot esošos. Ja tiks konstatēti konkrēti gadījumi un apstiprināsies informācija, personas, kuri atbalsta Krievijas uzsākto karu, militāro agresiju un veiktos noziegumus Ukrainā –  Valsts policijas  rīcība būs stingra un tūlītēja – dienestā tādām personām nav vietas, \" portālam \"Delfi\" pauž VP pārstāve. Viņa arī piemin, ka šobrīd policijā nav personu, kas šī iemesla dēļ būtu paši atstājušas dienestu vai būtu atvaļinātas. Jau vēstīts, ka Krievija ceturtdien, 24. februārī, sāka pilna mēroga militāru uzbrukumu Ukrainai, prezidentam Vladimiram Putinam brīdinot citas valstis, ka jebkurš mēģinājums iejaukties novedīs pie \"sekām, kuras jūs nekad neesat redzējuši\". Starptautiskā Krimināltiesa (SKT) uzsākusi izmeklēšanu par situāciju Ukrainā. Palielinās civiliedzīvotāju upuru skaits, kā arī bēgļu plūsmas. Tāpat vēstīts, ka Latvijā pastrādātos noziegumus saistībā ar Krievijas iebrukumu Ukrainā policija nevērtē kā masveidīgus – pirms nedēļas VP Latvijā fiksējusi vairākus likumpārkāpumus un noziedzīgus nodarījumus, par kuriem sākti 30 kriminālprocesi, vairāk nekā 60 administratīvo pārkāpumu procesi un vairāk nekā 120 resoriskās pārbaudes.", "link": "https://www.delfi.lv/161/criminal/54285516/policija-baziga-par-dazu-likumsargu-atbalstu-krievijai-sak-parbaudi"},
{"title": "Policija skolā Aizkrauklē pieķērusi iedzērušu skolēnu", "category": "Kriminālziņas", "body": "Valsts policija  (VP) kādā  Aizkraukles  skolā otrdien pieķēra nepilngadīgu skolēnu, kas atradies alkohola reibumā. Skolēna izelpā konstatētas 0,66 promiles, portālu \"Delfi\" informēja VP pārstāve Dace Kalniņa. Policijā par notikušo sākts administratīvā pārkāpuma process. Atbilstoši Bērnu tiesību aizsardzības likumam, bērns nedrīkst lietot alkoholiskos dzērienus, un par bērna atrašanos alkoholisko dzērienu ietekmē tiek piemērots brīdinājums vai naudas sods līdz 35 eiro. Kopumā VP Aizkraukles iecirknī otrdien saņemta informācija par desmit gadījumiem, kad iedzīvotāji vērsušies pēc palīdzības policijā, vai konstatēts, ka noticis noziedzīgs nodarījums. Ceļu satiksmes uzraudzības jomā pieņemti seši administratīvo pārkāpumu lēmumi, tai skaitā četri par atļautā braukšanas ātruma pārsniegšanu.", "link": "https://www.delfi.lv/161/criminal/54285824/policija-skola-aizkraukle-piekerusi-iedzerusu-skolenu"},
{"title": "Līdz vasaras sākumam atliek pilnā sprieduma sagatavošanu Zolitūdes traģēdijas lietā", "category": "Kriminālziņas", "body": "Rīgas apgabaltiesa  līdz 6. jūnijam atlikusi pilnā sprieduma sagatavošanu tā dēvētajā  Zolitūdes traģēdijas  krimināllietā, informēja tiesā. Likums paredz, ka laiks, kurā tiek sastādīts pilns spriedums, var tikt pagarināts lietas apjoma, juridiskās sarežģītības vai citu objektīvu apstākļu dēļ, un par to tiek informēti lietas dalībnieki. Pilna tiesas nolēmuma sastādīšanu vienā reizē var atlikt ne ilgāk par diviem mēnešiem, bet kopā pilna nolēmuma sastādīšanu var atlikt ne ilgāk par sešiem mēnešiem. Iepriekš motīvu daļu apgabaltiesas 24. janvāra spriedumam bija plānots sagatavot 7. februārī, bet vēlāk termiņu pagarināja līdz 6. aprīlim. Jau vēstīts, ka pirmās instances tiesa sabrukušā veikala būvinženierim Ivaram Sergetam bija piespriedusi sešu gadu cietumsodu, bet apelācijas instances tiesa 24. janvārī viņam piesprieda par sešiem mēnešiem ilgāku brīvības atņemšanu. Tāpat tika nolemts no viņa piedzīt 5,5 miljonus eiro morālā kaitējuma kompensāciju, kā arī noteikt aizliegumu piecus gadus strādāt savā profesijā. Arī pirmās instances tiesa iepriekš no Sergeta par labu cietušajiem piesprieda 5,5 miljonus eiro morālo kompensāciju. Savukārt visus pārējos apsūdzētos tiesa attaisnoja. Apelācijas instance pieņēma arī četrus blakuslēmumus. Pirmkārt, tiesa norādīja Rīgas tiesu apgabala virsprokuroram uz trūkumiem prokuroru darbā kriminālprocesā. Tiesas skatījumā, nesamērīgi lielais pierādījumu apjoms kavēja lietas iztiesāšanu. Pierādījumu apjoms aizņēma 559 lappuses, no kurām lielākā daļa netika izmantotas lietas pierādīšanā, kā arī krimināllietas materiālos pievienotie dokumenti, tai skaitā svešvalodā, netika izmantoti pierādīšanas gaitā. Otrkārt, tiesa norādīja Rīgas apgabaltiesas virsprokuroram par nepieciešamību izlemt jautājumu par kriminālprocesa uzsākšanu saistībā ar iespējamu notikušo dokumentu viltošanu, izstrādājot metāla konstrukcijas, jo šādas ziņas tika iegūtas lietas iztiesāšanas gaitā. Līdzīgi jau pirmās instances tiesa savā spriedumā 2020. gada izskaņā pārmeta izmeklētājiem, ka konkrētajā kriminālprocesā valsts apsūdzības uzturētāji, veicot izmeklēšanas uzraudzību, nav nodrošinājuši kvalitatīvu izmeklēšanu attiecībā uz nepieciešamo pasākumu veikšanu visu iespējamo vainīgo personu noskaidrošanai, proti, vai SIA \"Vikom industries\" amatpersonu un darbinieku rīcībā nav konstatējamas noziedzīgu nodarījumu sastāvu pazīmes. Šis uzņēmums bija tiešas sabrukušo metāla kopņu ražotājs. Tāpat tiesa ar blakus lēmumu nosodīja advokātes Jevgēnijas Tverjanovičas-Bores rīcību, jo advokāte, apelācijas instances tiesā pārstāvot arī cietušo Anatoliju Bļinovu, tiesu debatēs lūdza piedzīt par labu Bļinovam kompensāciju 300 000 eiro apmēra, lai arī šis cietušais 2022. gada augustā jau bija miris. Ceturtkārt, tiesa norādīja uz pārkāpumiem, taisot pirmās instances spriedumu. Apelācijas instance uzskata, ka pirmās instances tiesas spriedumā nav atspoguļojusi un izvērtējusi visus tiesa iesniegtos pierādījumus. Galvenokārt neesot pienācīgi atspoguļotas liecības, kā arī atsevišķi pierādījumi. Iepriekš prokuratūra lūdza apgabaltiesu apmierināt apelācijas protestu un atcelt pirmās instances spriedumu par apsūdzēto Andra Gulbja, Andra Kalinkas, Staņislava Kumpiņa, Mārtiņa Draudiņa, Marikas Treijas, Aijas Meļņikovas, Jāņa Baloža un Innas Šuvajevas atzīšanu par nevainīgiem. Par pirmās instances tiesas spriedumu, kura apjoms pārsniedz 1200 lappušu, tika saņemts prokuratūras apelācijas protests, apsūdzētā būvinženiera Ivara Sergeta aizstāvja apelācijas sūdzība un vairāk nekā 50 apelācijas sūdzības no cietušajiem un viņu pārstāvjiem. Jau ziņots, ka 2013. gada 21. novembrī, Zolitūdē sabrūkot lielveikalam \"Maxima\", dzīvību zaudēja 54 cilvēki, bet vairāki desmiti guva smagus ievainojumus. Būveksperti secināja, ka traģēdija notika, jo bija nepareizi aprēķinātas jumta konstrukciju slodzes, tādēļ tas iegruva. Prokuratūra deviņām personām apsūdzības uzrādīja par būvniecības noteikumu pārkāpšanu, valsts amatpersonas pienākumu nepildīšanu, nonāvēšanu aiz neuzmanības un darba aizsardzības noteikumu pārkāpšanu. Pirmās instances tiesā krimināllietā par vainīgu tika atzīts būvinženieris Sergets, kuram bez sešu gadu cietumsoda piespriests arī liegums piecus gadus strādāt savā profesijā. Arhitektu Kalinku, būvuzraugu Draudiņu, veikala projekta būvekspertīzes veicēju Gulbi, uzņēmuma \"Re&Re\" būvdarbu vadītāju Kumpiņu, bijušo Rīgas pilsētas būvinspekcijas priekšnieka vietnieku Jāni Balodi, bijušo Rīgas pilsētas būvvaldes Projektu izvērtēšanas nodaļas vadītāju Treiju, būvinspekcijas priekšnieka vietnieci Meļņikovu un SIA \"Maxima Latvija\" darbinieci Šuvajevu pirmās tiesas instance attaisnoja. Izvērtējot prokuroru Kaspara Cakula, Jekaterinas Kušakovas un Agra Skradaiļa darbību pirmstiesas kriminālprocesā, lietas kvalitāti, nododot lietu tiesai, un darbu iztiesāšanas laikā, Rīgas pilsētas Pārdaugavas tiesa atzina, ka ir pamats vērst Ģenerālprokurora un virsprokurora uzmanību uz tiesas konstatētajām nepilnībām un likuma normu ignorēšanu, kas būtiski apgrūtināja lietas iztiesāšanu. Tiesa, piemēram, secinājusi, ka prokurori krimināllietā iekļāvuši arī tādus materiālus, kas nav attiecināmi uz konkrēto noziegumu, un tādus, kas netiks izmantoti pierādīšanā.", "link": "https://www.delfi.lv/161/criminal/55410408/lidz-vasaras-sakumam-atliek-pilna-sprieduma-sagatavosanu-zolitudes-tragedijas-lieta"},
{"title": "Valsts policija meklē slepkavības mēģinājuma aculieciniekus Daugavpilī", "category": "Kriminālziņas", "body": "Piektdien, 6. novembrī, pulksten 07:06,  Valsts policijas  Latgales reģiona pārvalde saņēma informāciju par slepkavības mēģinājumu Daugavpilī. Par doto faktu uzsākts kriminālprocess. 6. novembrī, pulksten 07:06, Valsts policijas Latgales reģiona pārvalde saņēma informāciju par to, ka ir noticis slepkavības mēģinājums. Valsts robežsardzes  darbiniekam, 1973. gadā dzimušam vīrietim, dodoties uz darbu, Daugavpilī, Stāvā ielā 22, uzbruka divas neatpazītas personas, kuras pielietoja asaru gāzi un ar āmuram līdzīgu priekšmetu veica vairākus sitienus pa cietušā galvu un ķermeņi. Vīrietim izdevās izrauties no uzbrucējiem un izsaukt medicīnisko palīdzību, pēc kā viņš tika nogādāts tuvākajā medicīnas iestādē. Noziedzīgā nodarījuma veids un izdarīšanas apstākļi dod pamatu uzskatīt, ka ir noticis slepkavības mēģinājums, saistīts ar cietušās personas profesionālo darbību. Izmeklējot notikušo noziegumu, izmeklēšanas interesēs Valsts policija aicina atsaukties automašīnu vadītājus, kuru transportlīdzekļi ir aprīkoti ar videoreģistratoriem, un kuri 2020. gada 6. novembrī pārvietojās pa Stāvo ielu un tās apkārtni, kā arī pārējo Jaunforštadtes mikrorajonu. Tāpat Valsts policija aicina sabiedrību, īpaši minētās apdzīvotās vietas iedzīvotājus, sniegt jebkuru informāciju, par aizdomīgām personām un automašīnām, kā arī citu izmeklēšanai noderīgu informāciju. Informācijas sniegšanai policija aicina sazināties pa tālruni 110; 26624879 vai personīgi vēršoties tuvākajā Valsts policijas iecirknī. Anonimitāte tiek garantēta.", "link": "https://www.delfi.lv/161/criminal/52638115/valsts-policija-mekle-slepkavibas-meginajuma-aculieciniekus-daugavpili"},
{"title": "Foto: Policija konfiscējusi 7701 litru nelegāla alkohola", "category": "Kriminālziņas", "body": "Valsts policijas  (VP) amatpersonas ir aizturējušas personu grupu, kas nodarbojusies ar nelegālo alkoholisko dzērienu uzglabāšanu un izplatīšanu. Izmeklēšanas laikā veicot kratīšanas kādā noliktavā Pierīgā un vairākās vietās Rīgā, kopumā izņemti 7701,25 litri alkohola bez Latvijas akcīzes markām, portāls \"Delfi\" uzzināja VP. Veicot operatīvās un kriminālprocesuālās darbības VP Galvenās kriminālpolicijas pārvaldes Organizētās noziedzības apkarošanas pārvaldes 1. nodaļas amatpersonas šā gada oktobra izskaņā nonāca pa pēdām personu grupai, kas nodarbojās ar nelegālo alkoholisko dzērienu glabāšanu un izplatīšanu. Izmeklēšanas laikā tika noskaidrots, ka šīs personas nelegālo rūpalu uzturēja paralēli legālajai uzņēmējdarbībai alkoholisko dzērienu tirdzniecības jomā, un viņu oficiālais uzņēmums atrodas Rīgā. 24. un 25. oktobrī, un 2. novembrī veicot kratīšanas dažādās adresēs, tostarp nelegālā alkohola noliktavā Pierīgā; uzņēmumā Rīgā; iesaistīto personu dzīvesvietās; automašīnās un garāžā, kopumā policija konstatēja un atsavināja 11 804 pudeles (7701,25 litrus) ar dažādiem alkoholiskajiem dzērieniem – viskiju, degvīnu un vīnu. Lielākā daļa no tā uzglabāta noliktavā Rīgas rajonā, savukārt 96 pudeles ar alkoholiskajiem dzērieniem bez Latvijas akcīzes markām atrastas uzņēmumā Rīgā. Daļai izņemto alkoholisko dzērienu pudeļu bija  Krievijas  akcīzes markas, bet vairumam akcīzes marku nebija vispār. Par šo noziegumu likumsargi ir aizturējuši divu personu grupu – 1970. un 1973. gadā dzimušus vīriešus. Neviens no viņiem iepriekš nav sodīts. Saistībā ar notikušo uzsākts kriminālprocess pēc Krimināllikuma 221. panta trešās daļas – par alkoholisko dzērienu nelikumīgu uzglabāšanu, pārvietošanu vai realizāciju, ja tā izdarīta lielā apmērā un, ja to izdarījusi organizēta grupa. Par šādu noziegumu likumā paredzēta brīvības atņemšana uz laiku līdz pieciem gadiem vai īslaicīga brīvības atņemšana, vai piespiedu darbs, vai naudas sods, konfiscējot mantu vai bez mantas konfiskācijas. Vienam aizdomās turētajam vīrietim piemērots drošības līdzeklis apcietinājums, savukārt otram – ar brīvības atņemšanu nesaistīts drošības līdzeklis. Atsavinātais alkohols ir nodots uzglabāšanai Nodrošinājuma valsts aģentūrai, lai pēc ekspertīzes veikšanas lemtu par turpmāko rīcību ar to.", "link": "https://www.delfi.lv/161/criminal/52651845/foto-policija-konfiscejusi-7701-litru-nelegala-alkohola"},
{"title": "Apgabaltiesa attaisno visus apsūdzētos otrajā digitālās televīzijas krimināllietā", "category": "Kriminālziņas", "body": "Rīgas apgabaltiesa  šodien pasludināja nolēmumu tā dēvētajā otrajā digitālās televīzijas krimināllietā, ar kuru attaisnoja vairākas personas, tai skaitā bijušo satiksmes ministru, tagadējo  14. Saeimas  deputātu Aināru Šleseru (LPV), skaidroja tiesā. Spriedumu būs iespējams pārsūdzēt Augstākajā tiesā. Lietā apsūdzēts Šlesers, bijušais premjers  Andris Šķēle , bijušais telekomunikāciju uzņēmuma \" Tet \" (tolaik \" Lattelecom \") valdes priekšsēdētājs  Juris Gulbis , bijušais  Satiksmes ministrijas  (SM) valsts sekretārs  Nils Freivalds , bijušais Latvijas Valsts radio un televīzijas centra (LVRTC) valdes priekšsēdētājs Lauris Dripe, bijušais uzņēmuma SIA \"Hannu Digital\" valdes loceklis Gintars Kavacis, toreizējais \"Tet\" komercdirektors Jānis Ligers, Biznesa daļas vadītājs Toms Ābele un Biznesa atbalsta daļas vadītājs Toms Meisītis. Lietā apsūdzības celtas par darbībām saistībā ar 2008.gadā SM rīkoto konkursu TV programmu zemes apraides nodrošināšanai ciparformātā un uz tā pamata starp \"Tet\", \"Hannu Digital\" un LVRTC noslēgtajiem līgumiem. Apsūdzēto personu darbības, prokuratūras ieskatā, bija vērstas uz to, lai šajā projektā un līgumattiecībās prettiesiski un nepamatoti iesaistītu \"Hannu Digital\", kā rezultātā uzņēmums ieguva \"Tet\" finanšu līdzekļus vairāku miljonu eiro apmērā, tādējādi nepamatoti arī sadārdzinot šo valsts mēroga projektu. Apsūdzības ieskatā iespējami noziedzīgi iegūto summu ir aptuveni trīs miljoni eiro. Apsūdzētajām personām inkriminētie nodarījumi notikuši 2008. un 2009.gadā, kad SM organizēja konkurss par ciparu televīzijas ieviešanu un pēc tam tika slēgti attiecīgi līgumi, iesaistot projektā \"Hannu Digital\". Lai arī kriminālprocesā uzņēmums \"Tet\" nav pieteicies par cietušo, prokurors iepriekš paudis uzskatu, ka šī iemesla dēļ lietas virzība nebūs apdraudēta. Iepriekš arī  Ekonomisko lietu tiesa  (ELT) attaisnoja visus krimināllieta apsūdzētos. Iepriekš Zelčs debatēs bija lūdzis tiesai Šķēli atzīt par vainīgu krāpšanā un noziedzīgi iegūtu līdzekļu legalizēšanā un piespriest viņam trīs gadu cietumsodu, 75 000 eiro naudas sodu un mantas konfiskāciju bez probācijas uzraudzības. Prokurora ieskatā naudas sods piemērojams par krāpšanu, bet cietumsods un mantas konfiskācija - par noziedzīgi iegūtu līdzekļu legalizēšanu. Tāpat prokurors bija prasījis no bijušā politiķa piedzīt 1 266 355 eiro, kas, prokurora ieskatā, ir noziedzīgi iegūtie finanšu līdzekļi. Šleseru bija prasīts atzīt par vainīgu krāpšanā un piespriest viņam 65 000 eiro sodu bez mantas konfiskācijas un probācijas uzraudzības. Gulbim, Dripem un Kavacim bija lūgts piespriest 75 000 eiro sodu katram, Freivaldam un Ligeram - 60 000 eiro sodu katram, Ābelem - 50 000 eiro sodu, bet Meisītim - 45 000 eiro sodu. Jau ziņots, ka Rīgas apgabaltiesa iepriekš nolēma attaisnot vairākus apsūdzētos arī tā dēvētajā pirmajā digitālās televīzijas lieta, taču prokurors ir iesniedzis protestu Augstākajā tiesā. Šī lieta saistīta ar 2003.gadā atklāto afēru. Arī šīs lietas kontekstā ir izskanējis Šķēles vārds, bet apsūdzības viņam šajā lietā celtas netika. Rīgas apgabaltiesā atrodas arī no tā dēvētās digitālās televīzijas krimināllietas izdalītais kriminālprocess pret bijušo \" Kempmayer  Media Latvia\" (\"Kempmayer\") valdes locekli Andreju Zabecki.", "link": "https://www.delfi.lv/161/criminal/55813274/apgabaltiesa-attaisno-visus-apsudzetos-otraja-digitalas-televizijas-kriminallieta"},
{"title": "Aizdomās par pārdevējas saduršanu pārtikas veikalā Daugavpilī policija aiztur vīrieti", "category": "Kriminālziņas", "body": "Valsts policija  (VP) 2. augustā ap pulksten 19.47 saņēma informāciju par fizisku uzbrukumu pārdevējai pārtikas veikalā Daugavpilī, sievietei nodarot miesas bojājumus ar nazi. VP nekavējoties devās uz notikuma vietu, kur iepriekš minētais apstiprinājās. Policija notikuma vietā sastapa iespējamo uzbrucēju – 1999. gadā dzimušu vīrieti, portālu \"Delfi\" informēja policijā. Aizturētais tika nogādāts Īslaicīgās aizturēšanas vietā un par notikušo uzsākts kriminālprocess. Pēc sākotnējās saņemtās informācijas ziņots, ka kāds vīrietis, draudot ar fizisku izrēķināšanos, pieprasīja viņai atdot no veikala kases naudu. Pēc atteikuma izpildīt vīrieša prasības, viņš izdarīja 1974. gadā dzimušai veikala pārdevējai dūrienu ar nazi kakla rajonā. Notikuma vietā ieradās policijas darbinieki, kuri aizturēja vīrieti, savukārt pārdevēja, pēc gūtiem miesas bojājumiem, tika nogādāta tuvākajā slimnīcā. Uz notikuma vietu nekavējoties devās Valsts policijas darbinieki, kuri notikuma vietā aizturēja 1999. gadā dzimušo vīrieti un saistībā ar izdarīto nodarījumu vīrietis tika ievietots īslaicīgās aizturēšanas vietā. Piektdien, 4.augustā aizdomās turētajam tika piemērots drošības līdzeklis – apcietinājums. Par nodarījumu uzsākts kriminālprocess pēc Krimināllikuma 176. panta pirmās daļas par svešas kustamas mantas nolaupīšanu, ja tā saistīta ar vardarbību vai vardarbības piedraudējumu. Par šādu nodarījumu soda ar brīvības atņemšanu uz laiku līdz pieciem gadiem vai ar īslaicīgu brīvības atņemšanu, vai ar piespiedu darbu, vai ar naudas sodu, konfiscējot mantu vai bez mantas konfiskācijas un ar probācijas uzraudzību uz laiku līdz trim gadiem. Izmeklēšana kriminālprocesā turpinās.", "link": "https://www.delfi.lv/161/criminal/55814360/aizdomas-par-pardevejas-sadursanu-partikas-veikala-daugavpili-policija-aiztur-virieti"},
{"title": "Policija meklē aculieciniekus atpūtnieku konfliktam Jūrmalas pludmalē", "category": "Kriminālziņas", "body": "Valsts policija  (VP) aicina atsaukties aculieciniekus pirms trim nedēļām notikušajam atpūtnieku konfliktam  Jūrmalas  pludmalē. Policija aicina atsaukties tās personas, kuras ir bijušas aculiecinieki 16. jūlija notikušajām huligāniskajām darbībām Majoru pludmalē un kuras notikuma vietā un laikā huligānisku darbību dēļ bija spiestas pārtraukt vai atteikties no atpūtas, informēja VP. Policija aicina personas pieteikties, sūtot elektronisku paziņojumu ar savu kontaktinformāciju Jūrmalas iecirkņa amatpersonām uz e-pastu jurmala@riga.vp.gov.lv vai telefoniski zvanot pa tālruni 67075111 vai 110. Jau ziņots, ka saistībā ar 16. jūlija notikumiem Jūrmalā pludmalē, kur VP saņēma izsaukumu no Jūrmalas pašvaldības policijas, veikta materiālu analīze un tās rezultātā nolemts vienu no iepriekš sāktajiem administratīvo pārkāpumu procesiem pārkvalificēt atbilstoši Krimināllikuma pantam par huligānismu. Notikuma dienā VP ierosināja divus administratīvā pārkāpuma procesus pret vienu no video redzamajām personām, kādu 1964. gadā dzimušu vīrieti - viens process tika sākts par sabiedriskās kārtības traucēšanu, pārkāpjot vispārpieņemtās uzvedības normas un traucējot personas mieru, iestādes, komersanta vai citas institūcijas darbu vai apdraudot savu vai citu personu drošību. Par šādu pārkāpumu personai var tikt piemērots brīdinājumus vai naudas sods līdz 500 eiro. Otrs proces tika ierosināts par amatpersonas likumīgo prasību nepildīšanu vai amatpersonas darbības traucēšanu. Par šādu pārkāpumu piemēro brīdinājumu vai naudas sodu līdz 700 eiro. Abos šajos administratīvā pārkāpuma procesos vēl nav pieņemti lēmumi par personai piemērojamā soda apmēru. Pārbaudot informāciju par iesaistītajām personām, konstatēti arī augstāk minētā vīrieša veiktie pārkāpumi internetā, proti, šī gada maijā kādā publiski pieejamā sociālo tīklu vietnē vīrietis publicējis saturu, kurā izmantoti totalitāro režīmu simboli, par ko arī tika sākts administratīvā pārkāpuma process un šajā gadījumā vīrietim jau piemērots administratīvais sods - brīdinājums. Jau vēstīts, ka sociālajos medijos bija publicēts videoieraksts, kurā Jūrmalā krieviski runājoši atpūtnieki izaicināja un rupji lamāja Jūrmalas pašvaldības policistu, kā arī Jūrmalas glābšanas dienesta glābējus. Kā iepriekš informēja Jūrmalas pašvaldības policija, 16. jūlijā tika saņemta informācija, ka Majoru pludmalē atrodas vairākas personas, iespējams, alkohola reibumā, kuras pārkāpj sabiedrisko kārtību, spēlē futbolu, ar bumbu trāpot citiem pludmales apmeklētājiem, un klaji ignorē citu atpūtnieku lūgumus to pārtraukt. Ierodoties notikuma vietā, Jūrmalas pašvaldības policijas darbinieki sastapuši personas, kuras atbilda iepriekš sniegtajam aprakstam. Jūrmalas pašvaldības policijas inspektore personām izteikusi aizrādījumu un lūgusi ievērot sabiedrisko kārtību. Personas uz lūgumu nav reaģējušas, lamājušās necenzētiem vārdiem un mērķtiecīgi centušās izraisīt konfliktu ar pašvaldības policijas darbiniekiem. Personas atkārtoti tikušas aicinātas pārtraukt pretlikumīgās darbības. Arī šos aicinājumus tās ignorēja, un konfliktā pret policijas darbiniekiem iesaistījās vēl vairāki kompānijas dalībnieki, kuri izturējās klaji agresīvi. Personas provocēja policijas darbiniekus un nepildīja viņu likumīgās prasības. Pašvaldības policija norāda, ka, ņemot vērā, ka konfliktējošajā pusē bija iesaistītas vairākas agresīvi noskaņotas personas un konflikts notika blīvi apmeklētā pludmales nogabalā, tika piesaistīti citi policijas papildspēki, tajā skaitā Valsts policijas darbinieki. Konflikta eskalācija tika lokalizēta, vienlaikus rūpējoties arī par citu pludmales apmeklētāju, tostarp bērnu, drošību. Pret vienu no personām, kura nepakļāvās vairākkārtējām policijas darbinieku likumīgajām prasībām, tika pielietoti piespiedu līdzekļi.", "link": "https://www.delfi.lv/161/criminal/55815732/policija-mekle-aculieciniekus-atputnieku-konfliktam-jurmalas-pludmale"},
{"title": "Piektdien pieķerti astoņi dzērājšoferi", "category": "Kriminālziņas", "body": "Aizvadītajā diennaktī pieķerti astoņi autovadītāji, kuri pie stūres bija sēdušies alkohola reibumā, informē  Valsts policija . Divi vadītāji reibumā pieķerti Rīgā, trīs - Zemgalē, un pa vienam - Vidzemē, Kurzemē un Latgalē. Par transportlīdzekļa vadīšanu alkohola reibumā sākts viens administratīvā pārkāpuma process un septiņi kriminālprocesi. Trīs dzērājšoferu transportlīdzekļus konfiscēs, bet par četriem piedzīs to vērtību. Kā ziņots, aizvadītajā diennaktī valstī reģistrēti 149 ceļu satiksmes negadījumi, kuros cietušas 14 personas. Kopumā ceļu satiksmes jomā pieņemti 496 administratīvo pārkāpumu lēmumi, tajā skaitā 200 par ātruma pārsniegšanu un divi par agresīvu braukšanu.", "link": "https://www.delfi.lv/161/criminal/55816918/piektdien-piekerti-astoni-dzerajsoferi"},
{"title": "'Summer Sound 2023' uzsākti vairāki administratīvie procesi par narkotisko vielu lietošanu un glabāšanu", "category": "Kriminālziņas", "body": "Valsts policija  (VP) sākusi vairākus administratīvo pārkāpumu procesus, tai skaitā, par narkotisko vielu lietošanu un glabāšanu, kā arī par elektroskrejriteņa vadīšanu alkohola reibumā, informē policija. Vērtējot kopumā, VP pārstāvji atzīmēja, ka kopumā festivāls ir aizvadīts mierīgi. Jau vēstīts, ka šajā nedēļas nogalē noritējušais Baltijas pludmales festivāls \"Summer Sound 2023\" sasniedzis apmeklējuma rekordu, pārsniedzot pagājušajā gadā sasniegtos 40 000 viesu. Tiesa, patlaban precīzs skaits festivāla organizētājiem vēl nav zināms, taču tas noteikti pārsniedzot aizvadītajā gadā sasniegtos 40 000 viesu. Festivāla otrās nakts galvenās skatuves mākslinieki bija Igaunijas Noep, pašmāju hiphop meistars Gustavo, grupa \"Labvēlīgais tips\" un viens no pasaules šī brīža pieprasītākajiem vācu \"DJ Felix Jaehn\". Uz pārējām festivāla skatuvēm priekšnesumus sniedza vairāki pašmāju un ārvalstu mūziķi. Klubā \"Klubs ++\" savus setus izpildīja gan Latvijas jaunās paaudze DJ, gan jau pieredzējuši un iecienīti meistari. Dienas laikā norisinājās Volejbola turnīrs, kino seansi Kino teltī, darbojās festivāla tirdziņš, Bērnu pilsētiņa un daudzas citas izklaides iespējas. Festivāla organizatori atklāj, ka nākamajā gadā pasākums \"Summer Sound 2024\" norisināsies 2. un 3.augustā. Biļetes pārdošanā nonākšot drīzumā. Festivāls \"Summer Sound\" Liepājas pludmalē šogad notika 11.reizi.", "link": "https://www.delfi.lv/161/criminal/55817960/summer-sound-2023-uzsakti-vairaki-administrativie-procesi-par-narkotisko-vielu-lietosanu-un-glabasanu"},
{"title": "Carnikavas pagastā 'Renault' atpakaļgaitā uzbrauc vīrietim; viņš iet bojā", "category": "Kriminālziņas", "body": "Svētdien, 6. augustā, ap pulksten 13.40 Ādažu novada  Carnikavas  pagasta Siguļos kāds vīrietis, ielaižot ūdenī laivu no piekabes, nenodrošināja mikroautobusu \"Renault\" pret izkustēšanos, tāpēc auto izkustējās un uzripoja vīrietim virsū. Cietušais no gūtajām traumām mira notikuma vietā, portāls \"Delfi\" uzzināja policijā. Valsts policija  skaidro negadījuma apstākļus. Aizvadītajā diennaktī valstī reģistrēts 101 ceļu satiksmes negadījums, tajos cietušas 32 personas un viena gājusi bojā. Kopumā ceļu satiksmes jomā pieņemti 297 administratīvo pārkāpumu lēmumi, tajā skaitā 170 par ātruma pārsniegšanu. Savukārt par transportlīdzekļa vadīšanu alkohola reibumā uzsākti pieci administratīvo pārkāpumu procesi un seši kriminālprocesi.", "link": "https://www.delfi.lv/161/criminal/55818672/carnikavas-pagasta-renault-atpakalgaita-uzbrauc-virietim-vins-iet-boja"},
{"title": "Rīgā pie vīrieša atrod amfetamīnu, gāzes pistoles un mazkalibra patronām piepildītu pildspalvu", "category": "Kriminālziņas", "body": "Rīgā aizvadītajā nedēļā  Valsts policija  (VP) pie kāda vīrieša atradusi 16,4 gramus amfetamīna, divas gāzes pistoles un speciālu mazkalibra patronām piepildītu pildspalvu, informēja VP. 6. novembrī, policija veica kratīšanu kādā dzīvoklī Maskavas ielā un aizturēja 1972. gadā dzimušu vīrieti par narkotisko vielu nelikumīgu glabāšanu. Vīrieša dzīvesvietā policija atsavināja 16,4 gramus amfetamīna, divas gāzes pistoles un speciālu pildspalvu, kura sastāvēja no mazkalibra patronām. Uz ekspertīzi šobrīd nosūtīti arī četri vīstokļi ar zaļgani brūnu vielu, 12 maisiņi ar gaišu pulverveida vielu, 25 tabletes un vēl aptuveni 100 grami balta pulverveida viela, kā arī atsavinātie ieroči un pildspalva. Vīrietis jau iepriekš ir nonācis policijas redzeslokā par narkotisko vielu lietošanu un glabāšanu, kā arī par zādzībām. Pārdaugavas tiesa aizturētajam vīrietim piemēroja drošības līdzekli – apcietinājumu.", "link": "https://www.delfi.lv/161/criminal/52657397/riga-pie-viriesa-atrod-amfetaminu-gazes-pistoles-un-mazkalibra-patronam-piepilditu-pildspalvu"},
{"title": "Avotu apkaimē policija dzīvoklī atrod, visticamāk, piekautu bērnu", "category": "Kriminālziņas", "body": "Avotu apkaimē otrdien, 10. novembrī, policija dzīvoklī atradusi, visticamāk, piekautu aptuveni četrus gadus vecu bērnu, informēja  Rīgas pašvaldības policija . Otrdien pulksten 18.24 Rīgas pašvaldības policija saņēma izsaukumu uz Avotu apkaimi, kur kāda daudzdzīvokļu nama pagalmā norisinoties pamatīgs ģimenes konflikts. Uz ziņotāja norādīto adresi nekavējoties nosūtīta tuvākā Rīgas pašvaldības policijas ekipāža. Likumsargi, ierodoties norādītajā pagalmā, sastapa divus vīriešus. Viņi pastāstīja, ka kaimiņos dzīvojošais pāris, kurš iepriekš pagalmā publiski šķendējies, iegājis dzīvoklī un tur konflikts pāraudzis fiziskā vardarbībā. Viens no aculieciniekiem caur dzīvokļa logu pamanījis, ka vīrietis iesit savai dzīvesbiedrei. Pirms policijas ierašanās viņš paspējis aizbēgt no notikuma vietas. Kaimiņi norādīja uz dzīvokļa durvīm, kuras bija palikušas pusatvērtas. Policisti pie tām pieklauvēja, taču neviens neatsaucās. Ņemot vērā, ka dzīvoklī, iespējams, atradās cietusi sieviete, policisti nolēma negaidīt un ieiet dzīvoklī. Tur atkārtoti policisti uzrunāja dzīvokļa iemītnieci, pēc kā sadzirdētas sievietes un bērna balsis. Vienā no istabām sastapta pamatīgi iereibusi sieviete ar aptuveni četrus gadus vecu puisēnu. Izjautājot par notikušo, viņa pastāstīja, ka notikuma dienā ar dzīvesbiedru svinējusi savu dzimšanas dienu. Abi pieaugušie lietojuši alkoholu līdz izcēlies strīds. Policisti piedāvāja izsaukt Neatliekamās medicīniskās palīdzības dienestu, taču sieviete no palīdzības atteicās. Policistus pārsteidza arī tas, ka pret dzīvesbiedru viņa pretenzijas neizvirzīja. Tikmēr otrs policists turpināja apskatīt dzīvokli. Uz grīdas mētājās drēbes, bērna mantas, glāzes un alkohola pudeles. Apskatīts arī ledusskapja saturs, lai pārliecinātos, ka bērnam ir pieejama pārtika. Policisti, tādu neatrodot, vērsās pie mātes, jautājot, vai bērns notikuma dienā ir pabarots. Iereibusī sieviete skaidroja, ka dēls ēdis mandarīnus. Savukārt, kad jautāts par pamata ēdienreizēm, māte apgalvoja, ka kaut kad bērns ēdis arī makaronus. Īsi pēc tam policiste pustumsā ievēroja, ka bērnam uz muguras ir aizdomīgas svītras. Lūdzot zēnam nostāties pret gaismu, ievērots, ka blakus svītrām ir arī zilumi. Pēc policistu aicinājumiem paskaidrot, kā zilumi radušies, sieviete taisnojās, ka par bērna sišana neesot neko zinājusi. Viņa skaidroja, ka pie viņas pirms tam ciemojusies arī pašas māte un viņas jaunais draugs, kurš bērnu esot sitis. Nekavējoties uz notikuma vietu izsaukts  Neatliekamās medicīniskās palīdzības dienests . Mediķi, aplūkojot zēnu, nolēma viņu hospitalizēt. Tikmēr bērna mātei veikta alkohola koncentrācijas pārbaude izelpā. Testa laikā noskaidrots, ka viņa ir 2,54 promiļu reibumā. Saistībā ar vecāku pienākumu nepildīšanu uzsākts administratīvais process. Jāpiebilst, ka situācijas atrisināšanai tiks piesaistīta arī Rīgas bāriņtiesa. Savukārt informācija par bērnam nodarītajiem miesas bojājumiem, kā arī informācija par personu, kas tos, iespējams, ir veikusi, nodota  Valsts policijai .", "link": "https://www.delfi.lv/161/criminal/52656031/avotu-apkaime-policija-dzivokli-atrod-visticamak-piekautu-bernu"},
{"title": "VID atklāj vairāk nekā 14 000 litru nelegāla alkohola", "category": "Kriminālziņas", "body": "Valsts ieņēmumu dienests  (VID) atklājis vairāk nekā 14 000 litru nelegālā alkohola, tādējādi novēršot valstij zaudējumus 60 000 eiro apmērā. Uzsāktajā kriminālprocesā par aizdomās turētām atzītas trīs personas, portālu \"Delfi\" informēja VID. Kriminālprocesa ietvaros VID Nodokļu un muitas policijas pārvaldes darbinieki Rīgā veica septiņas kratīšanas aizdomās turēto personu dzīvesvietās, automobiļos un kādā teritorijā esošā garāžā un noliktavā. Kratīšanu laikā izņemti 14 519 litru alkohola bez akcīzes markām – degvīns \"Mara\" un \"Carat Vodka Limited Edition\", rums \"Caribba Blanco\" un vīns \"Arko\", kā arī skaidra nauda 5945 eiro apmērā, akcīzes markas, 2800 gabali cigaretes \"NZ\" ar Baltkrievijas akcīzes markām, grāmatvedības dokumenti, spiedogi, datori, mobilie telefoni, SIM kartes un citi kriminālprocesam nozīmīgi priekšmeti. Gadījumā, ja izņemtie alkoholiskie dzērieni būtu nonākuši brīvā apritē tirgū, valsts budžetā netiktu nomaksāts akcīzes nodoklis 60 000 eiro apmērā, liecina VID aplēses. Kriminālprocess uzsākts 2019. gada decembrī par nelikumīgu alkoholisko dzērienu glabāšanu un pārvietošanu lielā apmērā. Trīs personas atzītas par aizdomās turētām. Tām piemērots ar brīvības atņemšanu nesaistīts drošības līdzeklis.", "link": "https://www.delfi.lv/161/criminal/52430195/vid-atklaj-vairak-neka-14-000-litru-nelegala-alkohola"},
{"title": "Foto: Uz Latvijas-Baltkrievijas robežas kārtējā provokācija – baltkrievi pārkniebuši žogu", "category": "Kriminālziņas", "body": "Svētdien, 6. augustā uz Latvijas- Baltkrievijas  valsts robežas novērota kārtējā provokācija, pārkniebjot stieples patstāvīgā žoga konstrukcijā, palīdzēts to pārvarēt un nelikumīgi iekļūt Latvijā četriem vīriešiem, portāls \"Delfi\" uzzināja Valsts robežsardzē. Veicot robežas uzraudzību ar tehnisko līdzekļu palīdzību Kaplavas robežapsardzības nodaļas robežsargi novērojuši vairākas personas, kuras pārvarot žogu, nelikumīgi iekļuvušas Latvijā. Žogu pārvarēt nelegālajiem imigrantiem palīdzējuši Baltkrievijas vara iestāžu pārstāvji, pārkniebjot stieples patstāvīgā žoga konstrukcijā, vēlāk arī aizdarot žogā izveidoto caurumu, lai liegtu nelikumīgi Latvijā iekļuvušajiem vīriešiem atgriezties Baltkrievijā. Visi robežpārkāpēji pārtverti, ārkārtējās situācijas noteiktā normatīvā regulējuma kārtībā vīrieši atturēti no nelikumīgas ieceļošanas Latvijā un atgriezti uz izceļošanas valsti.", "link": "https://www.delfi.lv/161/criminal/55819030/foto-uz-latvijas-baltkrievijas-robezas-karteja-provokacija-baltkrievi-parkniebusi-zogu"},
{"title": "Karstajās brīvdienās no ūdenstilpēm Latvijā izcelti divi noslīkušie", "category": "Kriminālziņas", "body": "Aizvadītajās brīvdienās Valsts ugunsdzēsības un glābšanas dienesta ( VUGD ) glābēji no Latvijas ūdenstilpēm izcēluši divus bojāgājušos, portāls \"Delfi\" uzzināja VUGD. Sestdien Augšdaugavas novada Dvietes pagastā ugunsdzēsēji glābēji no upes Daugavas izcēla bojāgājušu cilvēku. Savukārt, svētdien bojāgājušais no upes Daugava izcelts Aizkrauklē. Kopumā trijās diennaktīs, laika posmā no šī gada 4. augusta līdz 7. augusta rītam, VUGD saņēma 157 izsaukumus – 37 uz ugunsgrēku dzēšanu, 76 uz glābšanas darbiem, bet 44 izsaukumi bija maldinājumi. Piektdien pulksten 15.39 ugunsdzēsēji glābēji saņēma izsaukumu uz Smiltenes novada Grundzāles pagastu, kur dega vienstāva kūts ēka 170 kvadrātmetru platībā. Pulksten 19.59 ugunsgrēks likvidēts. Savukārt sestdien pulksten 6.35 VUGD saņēma izsaukumu uz Augšdaugavas novada Nīcgales pagastu, kur deg vienstāva koka ēka, kā arī divi šķūņi kopumā 260 kvadrātmetru platībā. Pirms ugunsdzēsēju glābēju ierašanās no ēkas evakuējās trīs cilvēki, no kuriem viens ugunsgrēkā cieta. Dzēšanas darbi noslēdzās pulksten. 12.09. Aizvadītajās brīvdienās ugunsdzēsēji glābēji 12 reizes ceļa braucamo daļu atbrīvoja no nolūzušiem kokiem. Divi izsaukumi saņemti sestdien, bet 10 – svētdien. Izsaukumi lielākoties bija Rīgā un Jūrmalā.", "link": "https://www.delfi.lv/161/criminal/55819114/karstajas-brivdienas-no-udenstilpem-latvija-izcelti-divi-noslikusie"},
{"title": "Liepājas pedofilu lieta: Cietušās pārstāvji gatavojas pārsūdzēt spriedumu", "category": "Kriminālziņas", "body": "Liepājas  bāriņtiesa kopā ar valsts nodrošināto cietušā bērna advokāti gatavo pārsūdzību tā dēvētajā Liepājas pedofilu lietā, sacīja Valsts Bērnu tiesību aizsardzības inspekcijas (VBTAI) vadītāja Laila Rieksta-Riekstiņa. Viņa norādīja, ka ir tikusies ar Liepājas bāriņtiesas pārstāvjiem, un VBTAI sniegs palīdzību, kas būs nepieciešama. \"Mēs sniedzam nepieciešamo metodisko atbalstu, lai viņi varētu to izdarīt. Esmu arī gandarīta, ka virsprokurors jau ir noprotestējis esošo tiesas lēmumu,\" sacīja Rieksta-Riekstiņa. Cietušās meitenītes pārstāve ir zvērināta advokāte Sandra Sprūde. Aģentūra BNS jau vēstīja, ka par piecgadīgas meitenes seksuālu izmantošanu teju piecu gadu garumā Liepājas tiesa 13.jūlijā Jevgēņiju Smirečanski sodīja ar piespiedu darbu uz 240 stundām un probācijas uzraudzību vienu gadu, bet Oļegu Smirečanski ar 200 stundu piespiedu darbu un probācijas uzraudzību. Kurzemes tiesas apgabala prokuratūras virsprokurors iesniedzis apelācijas protestu par šo Liepājas tiesas spriedumu. Protestā lūgts piemērot apsūdzētajiem smagāku soda veidu – brīvības atņemšanu.", "link": "https://www.delfi.lv/161/criminal/46258249/liepajas-pedofilu-lieta-cietusas-parstavji-gatavojas-parsudzet-spriedumu"},
{"title": "Rīgā 'Opel' uzbrauc gājējai; viņa mirst notikuma vietā", "category": "Kriminālziņas", "body": "Negadījums  noticis ap pulksten 21.45. Policija skaidro notikuma apstākļus. Kopumā aizvadītajā diennaktī reģistrēti 153 ceļu satiksmes negadījumi, kuros cietuši 23 cilvēki. Ceļu satiksmes jomā pieņemti 345 administratīvo pārkāpumu lēmumi, tajā skaitā 145 par ātruma pārsniegšanu. Savukārt par transportlīdzekļa vadīšanu alkohola reibumā uzsākti divi administratīvo pārkāpumu procesi un pieci kriminālprocesi. Pieciem autovadītājiem par braukšanu dzērumā tiks piedzīta automašīnas vērtība.", "link": "https://www.delfi.lv/161/criminal/55822422/riga-opel-uzbrauc-gajejai-vina-mirst-notikuma-vieta"},
{"title": "Upurus meklēja 'Instagram' un 'WhatsApp' – policija pieķērusi interneta pedofilu", "category": "Kriminālziņas", "body": "Valsts policijas  (VP)  amatpersonas ir pabeigušas izmeklēšanu kriminālprocesā pret kādu pilngadīgu personu par nepilngadīgu meiteņu pavešanu netiklībā, pamudināšanu iesaistīties seksuālās darbībās un par pamudināšanu izgatavot pornogrāfiska rakstura materiālus, portāls \"Delfi\" uzzināja VP. Likumsargi norādīja, ka, saņemot informāciju par iespējamu noziedzīgu nodarījumu, kas vērsts pret nepilngadīgam personām, VP nekavējoties uzsāka kriminālprocesu un, veicot pirmstiesas izmeklēšanu, tika noskaidrota iespējamā vainīgā persona. VP amatpersonas ieguva pierādījumus tam, ka vīrietis, izmantojot sociālo vietni \" Instagram \" un, slēpjot savu vecumu, uzrunāja nepilngadīgas, un mazgadīgas meitenes. Saziņas laikā vīrietis pamudināja meitenes netiklībā un iesaistīja seksuālās darbībās, kā arī pieprasīja nosūtīt pornogrāfiska rakstura materiālus. Meitenes, ar kurām vīrietis iesaistījies sarakstēs, pavedis netiklībā, pamudinājis iesaistīties seksuālās darbībās un pamudinājis izgatavot pornogrāfiska rakstura materiālus, ir vecumā no 9 – 16 gadiem un kriminālprocesā ir konstatētas vairāk nekā 20 meitenes no dažādiem Latvijas novadiem. Vīrietis šobrīd atrodas ieslodzījuma vietā un izcieš sodu par analoga noziedzīga nodarījuma izdarīšanu. VP aicina vecākiem atvēlēt laiku tam, lai pārrunātu ar savām atvasēm drošas interneta lietošanas pamatlikumus.  Vecāku atbildība  ir pārrunāt ar bērniem riskus sociālajos tīklos un to lietošanas noteikumus, kā arī izskaidrot, kā būtu jārīkojas problēmu gadījumā. Tāpat vēršam uzmanību, ka sociālo vietni \"Instagram\" un saziņas aplikāciju \"Whatsapp\" un citas platformas var izmantot persona no 13 gadu vecuma. Saskaņā ar Krimināllikumu, par šādu noziedzīgu nodarījumu bargākais sods ir brīvības atņemšana uz laiku līdz 12 gadiem. Soda apmēru noteiks tiesa.", "link": "https://www.delfi.lv/161/criminal/55825016/upurus-mekleja-instagram-un-whatsapp-policija-piekerusi-interneta-pedofilu"},
{"title": "Foto: VID kravas vilcienā no Baltkrievijas atklāj 110 000 kontrabandas cigarešu", "category": "Kriminālziņas", "body": "Valsts ieņēmumu dienesta ( VID ) muitnieki, veicot kravas vilciena kontroli uz Latvijas –  Baltkrievijas  robežas, novērsa 110 000 cigarešu kontrabandu. Kastes ar 5500 paciņām cigarešu bija paslēptas čuguna kravās, portāls \"Delfi\" uzzināja dienestā. Ar kravu kontroles rentgena iekārtas palīdzību muitas amatpersonas identificēja aizdomīgas vietas četros vagonos ar kravu – čuguns. Fiziskās kontroles laikā tika konstatēts, ka zem čuguna slāņa paslēptas kastes ar cigaretēm. Kontroles rezultātā tika izņemti 110 000 cigarešu (5500 paciņas) \"NZ Gold\", \"Premjer\" un \"Queen Superslims\" ar Baltkrievijas akcīzes nodokļa markām. Valstij nesamaksāto nodokļu summa par izņemtajām cigaretēm ir aptuveni 21 000 eiro. Muitas kontroles laikā konstatējot noziedzīga nodarījuma pazīmes, lietas materiāli nodoti VID Nodokļu un muitas policijas pārvaldei lēmuma pieņemšanai par kriminālprocesa uzsākšanu, informē dienests.", "link": "https://www.delfi.lv/161/criminal/55095924/foto-vid-kravas-vilciena-no-baltkrievijas-atklaj-110-000-kontrabandas-cigaresu"},
{"title": "Aizvadītajā diennaktī Latvijā reģistrēti 158 ceļu satiksmes negadījumi", "category": "Kriminālziņas", "body": "Starp cietušajiem bijis viens gājējs, kā arī divi velosipēdisti. Tāpat pieķerti pieci šoferi, kas pie stūres bija sēdušies alkohola reibumā, kā arī divi autovadītāji, kas spēkratu vadīja narkotisko vielu skurbulī. Kopumā Latvijā sastādīti 222 administratīvā pārkāpuma protokoli par atļautā braukšanas ātruma pārsniegšanu, kā arī divi protokoli par agresīvu braukšanu. Tāpat valstī reģistrētas četras zādzības no mājokļiem, divas laupīšanas, kā arī viena automašīnas zādzība.", "link": "https://www.delfi.lv/161/criminal/55826320/aizvaditaja-diennakti-latvija-registreti-158-celu-satiksmes-negadijumi"},
{"title": "Tiesās vīrieti par izvarošanu un seksuālu vardarbību", "category": "Kriminālziņas", "body": "Kā norādīts apsūdzībā, vīrietis šī gada februārī, pirmās tikšanās laikā ar cietušo kļuva agresīvs un ar mērķi apmierināt savu dzimumtieksmi, satvēra cietušo sievieti aiz matiem un ar spēku aizvilka uz istabu, kur pavēlēja viņai izģērbties, nepaklausīšanas gadījumā piedraudot izmest sievieti pa ēkas sestā stāva logu. Pēc kā apsūdzētais veica dzimumaktu pret cietušās gribu, pielietojot vardarbību, kā arī veica cita veida seksuālo vardarbību, nodarot cietušai miesas bojājumus. Pateicoties  Valsts policijas  Rīgas reģiona pārvaldes Centra iecirkņa darbinieku operatīvai rīcībai personas noziedzīgās darbības tika pārtrauktas, un persona tika aizturēta. Persona apsūdzēta pēc Krimināllikuma 159. panta pirmās daļas, proti par izvarošanu un 160. panta otrās daļas jeb par seksuālu vardarbību. Par šādiem noziegumiem vīrietim draud līdz pieciem gadiem ilga brīvības atņemšana. Lieta izskatīšanai nodota Rīgas pilsētas Vidzemes priekšpilsētas tiesai.", "link": "https://www.delfi.lv/161/criminal/52643557/tiesas-virieti-par-izvarosanu-un-seksualu-vardarbibu"},
{"title": "Par kukuļņemšanu un cigarešu tirdzniecības piesegšanu aizturēti divi policisti", "category": "Kriminālziņas", "body": "Iekšējās drošības birojs  (IDB) aizdomās par kukuļu pieņemšanu un tabakas izstrādājumu nelikumīgas realizācijas tirdzniecības piesegšanu aizturējis divas  Valsts policijas  amatpersonas, portālu \"Delfi\" informēja IDB pārstāve Santa Bivbāne. Aizturētie likumsargi ir no Rīgas reģiona un Zemgales reģiona pārvaldes. Veicot pirmstiesas izmeklēšanu, tika noskaidrots, ka minētās amatpersonas ilgstošā laika periodā kādai personai, kas veica nelikumīgu tabakas izstrādājumu realizēšanu, nodevušas informāciju par Valsts policijas plānotajām darbībām, kas saistītas ar tabakas izstrādājumu nelikumīgas aprities apkarošanu Jelgavas tirgū. Abi policisti apmaiņā pret sniegto informāciju, iespējams, pēc pieprasīšanas regulāri saņēmuši kukuļus no personas, kura nodarbojās ar tabakas izstrādājumu nelikumīgu apriti. Abas aizturētās amatpersonas atzītas par aizdomās turētajiem, un tām piemēroti ar brīvības atņemšanu nesaistīti drošības līdzekļi, tai skaitā noteikts aizliegums pildīt amata pienākumus.", "link": "https://www.delfi.lv/161/criminal/52645873/par-kukulnemsanu-un-cigaresu-tirdzniecibas-piesegsanu-aiztureti-divi-policisti"},
{"title": "Video: Arī apelācijas instance Zolitūdes traģēdijā par vainīgu atzīst tikai Sergetu", "category": "Kriminālziņas", "body": "Rīgas apgabaltiesa  otrdien, 24. janvārī, pulksten 13 pasludina apelācijas instances tiesas nolēmumu  Zolitūdes traģēdijas  krimināllietā. Nolēmuma pasludināšanai iespējams sekot līdzi portālā \"Delfi\". Arī apgabaltiesa par vainīgu atzina tikai būvinženieri Ivaru Sergetu, kam piesprieda sešus gadus un sešus mēnešus ilgu cietumsodu, liedzot ieņemt amatu uz pieciem gadiem. Savukārt visi pārējie apsūdzētie tika attaisnoti. No Sergeta tiks piedzīts arī mantiskais kaitējums. 2013. gada 21. novembrī, Zolitūdē sabrūkot lielveikalam \" Maxima \", dzīvību zaudēja 54 cilvēki, bet vairāki desmiti guva smagus ievainojumus. Būveksperti secināja, ka traģēdija notika, jo bija nepareizi aprēķinātas jumta konstrukciju slodzes, tādēļ tas iegruva. Prokuratūra deviņām personām apsūdzības uzrādīja par būvniecības noteikumu pārkāpšanu, valsts amatpersonas pienākumu nepildīšanu, nonāvēšanu aiz neuzmanības un darba aizsardzības noteikumu pārkāpšanu. Pirmās instances tiesā krimināllietā par vainīgu tika atzīts būvinženieris  Ivars Sergets , kuram bez sešu gadu cietumsoda piespriests arī liegums piecus gadus strādāt savā profesijā. Arhitektu Andri Kalinku, būvuzraugu Mārtiņu Draudiņu, veikala projekta būvekspertīzes veicēju Andri Gulbi, uzņēmuma \"Re&Re\" būvdarbu vadītāju Staņislavu Kumpiņu, bijušo Rīgas pilsētas būvinspekcijas priekšnieka vietnieku Jāni Balodi, bijušo būvinspekcijas Juridiskās nodaļas Būvniecības uzraudzības nodaļas eksperti Treiju, būvinspekcijas priekšnieka vietnieci Aiju Meļņikovu un SIA \"Maxima Latvija\" darbinieci Innu Šuvajevu pirmās tiesas instance attaisnoja. Izvērtējot prokuroru Kaspara Cakula, Jekaterinas Kušakovas un Agra Skradaiļa darbību pirmstiesas kriminālprocesā, lietas kvalitāti, nododot lietu tiesai, un darbu iztiesāšanas laikā, Rīgas pilsētas Pārdaugavas tiesa atzina, ka ir pamats vērst Ģenerālprokurora un virsprokurora uzmanību uz tiesas konstatētajām nepilnībām un likuma normu ignorēšanu, kas būtiski apgrūtināja lietas iztiesāšanu. Tiesa, piemēram, secinājusi, ka prokurori krimināllietā iekļāvuši arī tādus materiālus, kas nav attiecināmi uz konkrēto noziegumu, un tādus, kas netiks izmantoti pierādīšanā.", "link": "https://www.delfi.lv/161/criminal/55153868/video-ari-apelacijas-instance-zolitudes-tragedija-par-vainigu-atzist-tikai-sergetu"},
{"title": "Video: RPP lūdz atpazīt pārkāpēju, kurš vēkšpēdus apgāzis elektroskrejriteņa vadītāju", "category": "Kriminālziņas", "body": "Šī gada 4. augustā neilgi pēc pulksten 18 nenoskaidrota persona, izmantojot fizisku spēku, Ģertrūdes ielā nogrūda kādu jaunu vīrieti no elektroskrejriteņa \" Bolt \".  Rīga  pašvaldības policija (RPP) lūdz atpazīt video redzamo vīrieti, portālu \"Delfi\" informēja RPP. Saistībā ar notikušo RPP Centra pārvaldē ir uzsākts administratīvā pārkāpuma process par sīko huligānismu. RPP lūdz iedzīvotāju palīdzību pārkāpēja atpazīšanā. \"Ja spēj identificēt video redzamo vīrieti, tad zvani RPP Centra pārvaldei pa tālruņiem 67181204 vai 67181205. Ziņotājam garantējam anonimitāti.Tāpat aicinām arī atsaukties, ja atpazīsti video pats sevi,\" informē RPP pārstāve Lāsma Greidāne.", "link": "https://www.delfi.lv/161/criminal/53812291/video-rpp-ludz-atpazit-parkapeju-kurs-vekspedus-apgazis-elektroskrejritena-vaditaju"},
{"title": "Robežsargi lidostā aiztur meklēšanā esošu Latvijas pilsoni", "category": "Kriminālziņas", "body": "Piektdien, 22. aprīlī Lidostas \" Rīga \" robežkontroles punktā robežsargi konstatēja vienu Latvijas pilsoni, kurš atrodas policijas meklēšanā, portālu \"Delfi\" informēja robežsardzes pārstāve Dana Kokoreviča. 1974. gadā dzimušais vīrietis aizturēts un nodots  Valsts policijas  amatpersonām. Tāpat 22. aprīlī robežsargi Grebņevas robežkontroles punktā pieķēra vienu  Krievijas  pilsoni, kurš robežsargiem uzrādīja viltotu Krievijas automašīnas reģistrācijas apliecību. Šī persona saukta pie administratīvās atbildības, informē robežsardzē. Kopumā nedēļas nogalē, laika posmā no piektdienas, 22. aprīļa līdz svētdienas 24. aprīlim uz valsts ārējām robežām konstatēti 62 robežpārkāpēji.", "link": "https://www.delfi.lv/161/criminal/54276876/robezsargi-lidosta-aiztur-meklesana-esosu-latvijas-pilsoni"},
{"title": "Dzērājšoferis bēg no policijas ar ātrumu 182 km/h; policisti šauj pa riepām", "category": "Kriminālziņas", "body": "Sestdien, 23. aprīlī,  Bauskas  novadā automašīnas \"Ford Mondeo\" vadītājs nepakļāvās atkārtotām un vairākkārtējām policijas darbinieku prasībām apturēt transportlīdzekli un bēga no policijas ekipāžas.  Automašīna  tika apturēta pēc dienesta ieroča pielietošanas, portālu \"Delfi\" informēja Valsts policijas (VP) pārstāve Dace Kalniņa. Par izdarītajiem likumpārkāpumiem ir sākti divi administratīvo pārkāpumu procesi un viens kriminālprocess. Policisti sestdienas pēcpusdienā, veicot ceļu satiksmes uzraudzību, Bauskas novada  Iecavas  pagastā uz autoceļa pamanīja automašīnu \"Ford Mondeo\", kas brauca ar ieslēgtiem tālās gaismas lukturiem. Kad likumsargi aicināja transportlīdzekļa vadītāju apstāties, viņš nepakļāvās policistu likumīgajām prasībām un uzsāka bēgšanu. Policisti, izmantojot dienesta transportlīdzekļa speciālās skaņas un gaismas signāla bākugunis, kā arī skaļruni, vairākkārt izteica prasību apturēt automašīnu, taču tās vadītājs ignorēja policijas darbinieku likumīgās prasības un turpināja bēgšanu, braucot ar ātrumu 182 km/h vietā, kur atļautais maksimālais braukšanas ātrums ir 90 km/h. Kad \"Ford Mondeo\" vadītājs nokļuva uz grants seguma ceļa, viņš samazināja ātrumu, un policists, vispirms pārliecinoties, ka tuvākajā apkārtnē nav cilvēku vai māju, raidīja gaisā trīs brīdinājuma šāvienus un piecus šāvienus pa transportlīdzekļa aizmugurējo kreiso riepu, to bojājot. Pēc dienesta ieroča izmantošanas un pielietošanas autovadītājs bēgšanu pārtrauca. Policijas darbinieks ir tiesīgs pielietot šaujamieroci galējas nepieciešamības situācijā, lai apturētu transportlīdzekli, nodarot tam bojājumus, ja tā vadītājs ar savu rīcību rada reālus draudus personu dzīvībai un veselībai un nepakļaujas policijas darbinieka prasībai apstādināt transportlīdzekli un ja nav citas iespējas viņu aizturēt. Pārbaudes laikā policisti noskaidroja, ka autovadītājs pie stūres sēdies bez likumā noteiktā kārtībā iegūtām transportlīdzekļu vadīšanas tiesībām, turklāt būdams 0,84 promiļu reibumā. Par notikušo ir sākts kriminālprocess. Policija piebilst, ka 1990. gadā dzimušais vīrietis jau iepriekš vairākkārt ir nonācis policijas redzeslokā par dažāda rakstura likumpārkāpumiem. Tāpat pret vīrieti ir sākts administratīvā pārkāpuma process par atļautā braukšanas ātruma pārsniegšanu vairāk par 60 kilometriem stundā. Par šādu likumpārkāpumu transportlīdzekļa vadītājam piemēro naudas sodu no 360 līdz 480 eiro un transportlīdzekļu vadīšanas tiesību izmantošanas aizliegumu uz sešiem mēnešiem. Otrs administratīvā pārkāpuma process ir sākts par vairākkārtēju neapstāšanos pēc policijas darbinieka prasībām, un par šādu pārkāpumu piemēro naudas sodu no 1200 līdz 2000 eiro, kā arī atņemt transportlīdzekļa vadīšanas tiesības uz pieciem gadiem. Valsts policija  atkārtoti aicina ikvienu transportlīdzekļa vadītāju atcerēties, ka sēšanās pie stūres, esot alkohola reibumā, kā arī citu ceļu satiksmes noteikumu prasību neievērošana ir bīstama ne tikai pašam transportlīdzekļa vadītājam, bet arī citiem ceļu satiksmes dalībniekiem, un pārgalvībai var būt traģiskas sekas.", "link": "https://www.delfi.lv/161/criminal/54277346/dzerajsoferis-beg-no-policijas-ar-atrumu-182-kmh-policisti-sauj-pa-riepam"},
{"title": "Evakuācija bija novēlota – Sergets saka pēdējo vārdu Zolitūdes traģēdijas krimināllietā", "category": "Kriminālziņas", "body": "Nolēmumu tā dēvētajā  Zolitūdes traģēdijas  krimināllietā  Rīgas apgabaltiesa  pasludinās 24. janvārī pulksten 13, informēja tiesā. Nolēmums tiks pasludināts attālināti. Otrdien tiesas sēdē savu pēdējo vārdu teica apsūdzētie. Kā vēsta  Latvijas Televīzija , vienīgais pirmajā tiesu instancē par vainīgu šajā lietā atzītais –  Ivars Sergets  – savā pēdējā vārdā vērsa uzmanību uz citu iesaistīto, kas nav apsūdzēti, atbildību. Savā runā viņš pievērsās arī lielveikala apsarga atbildībai. \"Konkrētajā gadījumā, ja evakuācijas trauksmes gadījumā būtu veikta nekavējoša veikala darbinieku un apmeklētāju evakuācija, nebūtu arī bojāgājušo. Uzskatu, ka evakuācijas neveikšana dotajā gadījumā ir tieša cēloņsakarība ar to, ka bojā gāja cilvēki,\" sacīja Sergets. Atsevišķa uzmanība Sergeta runā bija pievērsta SIA \"Vikom Industry\", kas izgatavoja jumta metāla kopnes, bet netika apsūdzēti. \"Tie, kas faktiski, viltojot dokumentus, bez sertifikātiem, viltojot parakstus nelikumīgi uzbūvēja konstrukcijas, kuras sabruka un kuras bija sabrukuma cēlonis, ka viņu atbildība vispār nav vērtēta, vispār nav izmeklēta. Tas arī ir pamatjautājums šeit un visu tiesvedības gaitu bija,\" norādīja Sergeta aizstāvis Artūrs Zvejsalnieks. Iepriekš prokuratūra lūdza apgabaltiesu apmierināt apelācijas protestu un atcelt pirmās instances spriedumu par apsūdzēto Andra Gulbja, Andra Kalinkas, Staņislava Kumpiņa, Mārtiņa Draudiņa, Marikas Treijas, Aijas Meļņikovas, Jāņa Baloža un Innas Šuvajevas atzīšanu par nevainīgiem. Par pirmās instances tiesas spriedumu, kura apjoms pārsniedz 1200 lappušu, tika saņemts prokuratūras apelācijas protests, apsūdzētā būvinženiera Ivara Sergeta aizstāvja apelācijas sūdzība un vairāk nekā 50 apelācijas sūdzības no cietušajiem un viņu pārstāvjiem. Jau ziņots, ka 2013. gada 21. novembrī, Zolitūdē sabrūkot lielveikalam \" Maxima \", dzīvību zaudēja 54 cilvēki, bet vairāki desmiti guva smagus ievainojumus. Būveksperti secināja, ka traģēdija notika, jo bija nepareizi aprēķinātas jumta konstrukciju slodzes, tādēļ tas iegruva. Prokuratūra deviņām personām apsūdzības uzrādīja par būvniecības noteikumu pārkāpšanu, valsts amatpersonas pienākumu nepildīšanu, nonāvēšanu aiz neuzmanības un darba aizsardzības noteikumu pārkāpšanu. Pirmās instances tiesā krimināllietā par vainīgu tika  atzīts būvinženieris Sergets , kuram bez sešu gadu cietumsoda piespriests arī liegums piecus gadus strādāt savā profesijā. Arhitektu Kalinku, būvuzraugu Draudiņu, veikala projekta būvekspertīzes veicēju Gulbi, uzņēmuma \"Re&Re\" būvdarbu vadītāju Kumpiņu, bijušo Rīgas pilsētas būvinspekcijas priekšnieka vietnieku Jāni Balodi, bijušo būvinspekcijas Juridiskās nodaļas Būvniecības uzraudzības nodaļas eksperti Treiju, būvinspekcijas priekšnieka vietnieci Meļņikovu un SIA \"Maxima Latvija\" darbinieci Šuvajevu  pirmās tiesas instance attaisnoja . Izvērtējot prokuroru Kaspara Cakula, Jekaterinas Kušakovas un Agra Skradaiļa darbību pirmstiesas kriminālprocesā, lietas kvalitāti, nododot lietu tiesai, un darbu iztiesāšanas laikā, Rīgas pilsētas Pārdaugavas tiesa atzina, ka ir pamats vērst Ģenerālprokurora un virsprokurora uzmanību uz tiesas konstatētajām nepilnībām un likuma normu ignorēšanu, kas būtiski apgrūtināja lietas iztiesāšanu. Tiesa, piemēram, secinājusi, ka prokurori krimināllietā iekļāvuši arī tādus materiālus, kas nav attiecināmi uz konkrēto noziegumu, un tādus, kas netiks izmantoti pierādīšanā.", "link": "https://www.delfi.lv/161/criminal/55114742/evakuacija-bija-novelota-sergets-saka-pedejo-vardu-zolitudes-tragedijas-kriminallieta"},
{"title": "Kopš 2014. gada Latvijā notikušas piecas pasūtījuma slepkavības", "category": "Kriminālziņas", "body": "Policijā skaidroja, ka kopš 2014. gada piecas pasūtījuma slepkavības tikušas īstenotas, piecos gadījumos konstatēti šāda nozieguma mēģinājumi, bet vēl trīs gadījumos policija noziegumu novērsusi tā sagatavošanas stadijā. Valsts policijas  iesniegtā informācija  Saeimas  Aizsardzības, iekšlietu un korupcijas novēršanas komisijai liecina, ka šogad astoņos mēnešos Latvijā kopumā reģistrētas 32 slepkavības, 13 slepkavības pastiprinošos apstākļos un viena slepkavība sevišķi pastiprinošos apstākļos. Ar 2018. gadu ir vērojama reģistrēto slepkavību skaita samazināšanās tendence. Slepkavību izdarīšanas motīvi 90%-97% gadījumu esot sadzīviska rakstura, kas bieži saistīts ar personu antisociālu uzvedību, alkoholisko dzērienu vai citu apreibinošu vielu lietošanu un koplietošanu, vai uzbrucējam rīkojoties mantkārīgā nolūkā. Veicot reģistrēto noziegumu analīzi, policija, secinājusi, ka negatīvās tendences nav saistītas ar izmaiņām vispārējā sabiedrības domāšanas modelī, bet gan izpaužas atsevišķiem indivīdiem. Pārsvarā izdarītajās slepkavībās slepkava un upuris bijuši savstarpēji pazīstami. Noziegumi nereti bijuši saistīti ar neapdomātām darbībām un impulsīvu nozieguma pēdu slēpšanu. Lielākā daļa slepkavību tiek izdarītas mājokļos, savukārt retāk slepkavības notiek ārpus telpām – uz ielas, mežā un citās sabiedriskās vietās. Analizējot sadzīves slepkavības, policija secinājusi, ka pārsvarā visas slepkavības izdarītas, slepkavam, cietušajam un arī nozieguma lieciniekiem atrodoties alkohola reibumā. Lielākā daļa pastrādāto slepkavību esot notikušas nekontrolētās un impulsīvās dusmās, jūtot naidu, vēlmi atriebties vai greizsirdību. Tāpat arī konstatēts, ka pamatā sadzīves slepkavību izdarītāji ir ar izteiktu noslieci uz alkohola lietošanu un bieži – personas bez noteiktas dzīvesvietas, iepriekš sodītas par vardarbīgiem noziedzīgiem nodarījumiem pret personu. Izdarītās slepkavības raksturo cinisms un nežēlība. Šie noziegumi notiek spontāni, iepriekš neplānoti. Sadzīves slepkavības tiek veiktas ar sitieniem un spērieniem, cirvi vai naža dūrieniem. Parasti nozieguma izdarīšanas rīks ir nazis, cirvis, akmens, personas ir nožņaugtas vai noslīcinātas. Kopš 2014. gada Latvijā reģistrētas 17 slepkavības, kuras saistītas ar laupīšanu.", "link": "https://www.delfi.lv/161/criminal/52528759/kops-2014-gada-latvija-notikusas-piecas-pasutijuma-slepkavibas"},
{"title": "Zolitūdes traģēdijas lieta: Apgabaltiesa 'met akmeņus' pirmās instances un prokuratūras dārziņos", "category": "Kriminālziņas", "body": "Rīgas apgabaltiesa Zolitūdes traģēdijas Jau vēstīts, ka arī ar Rīgas apgabaltiesas spriedumu par vienīgo vainīgo traģēdijā atzīts būvinženieris Ivars Sergets, kam  piespriests sešus gadus un sešus mēnešus ilgs cietumsods , piecus gadus ilgs liegums ieņemt amatu, kā arī noteikts atmaksāt apjomīgu kompensāciju apjomu. Ar pirmo no četriem blakuslēmumiem noteikts norādīt Rīgas tiesas apgabala virsprokuroram", "link": "https://www.delfi.lv/161/criminal/55155938/zolitudes-tragedijas-lieta-apgabaltiesa-met-akmenus-pirmas-instances-un-prokuraturas-darzinos"},
{"title": "'Digitālgeitā' apelācijas instances tiesa attaisno visus apsūdzētos (plkst. 12.34)", "category": "Kriminālziņas", "body": "Rīgas apgabaltiesa  pirmdien tā dēvētajā digitālgeitas krimināllietā attaisnoja visus 15 apsūdzētos, portāls \"Delfi\" noskaidroja tiesā. Spriedumu vēl var pārsūdzēt kasācijas kārtībā. Rīgas apgabaltiesā portālam \"Delfi\" norādīja, ka attaisnojošais spriedums taisīts, balstoties uz Kriminālprocesa likuma 519. panta 1. punktu, proti, tiesa nav konstatējusi apsūdzēto izdarītajos nodarījumos noziedzīga nodarījuma sastāvu. Plašākus komentārus tiesa sniegs pēc pilnā sprieduma sastādīšanas. Par pilnā sprieduma pieejamības datumu noteikts 26. jūlijs, taču lietas apjoma un juridiskās sarežģītības dēļ pilna tiesas sprieduma pieejamība tiks noteikta saskaņā ar Kriminālprocesa likuma 568. panta trešo daļu, proti, tiesa lietas dalībniekiem paziņos datumu, kad pilnais spriedums būs sastādīts. Pērn 30. oktobrī Augstākā tiesa (Senāts) atcēla iepriekšējo  Rīgas apgabaltiesas spriedumu , ar kuru par vainīgiem bija atzīti bijušais \" LNT \" direktors  Andrejs Ēķis , polittehnologs  Jurģis Liepnieks , kādreizējais \"Digitālā Latvijas radio un televīzijas centra\" (DLRTC) ģenerāldirektors Guntars Spunde, jurists Jānis Loze, nodokļu konsultants Uldis Kokins, finanšu konsultants Harijs Krongorns, bijušais \" Kempmayer  Media Latvia\" valdes loceklis Jānis Svārpstons, bijušais \"Kempmayer Media Latvia\" valdes loceklis Jānis Zipa un bijušais \"Kempmayer Media Latvia\" valdes loceklis Andrejs Zabeckis. Augstākajā tiesā portālam \"Delfi\" toreiz norādīja, ka Senāts konstatēja, ka apelācijas instances tiesa, sniedzot jaunu noziedzīgā nodarījuma aprakstu un būtiski grozot krāpšanas rezultātā iegūto finanšu līdzekļu apmēru, nav norādījusi pierādījumus, uz kuriem pamatoti tiesas secinājumi, kā arī nav izklāstījusi motīvus, kāpēc tiek noraidīti citi pierādījumi. Mantiskam zaudējumam kā krāpšanas sastāva pazīmei ir būtiska nozīme krimināltiesisko attiecību taisnīgā noregulējumā, tādējādi tā apmērs ir jāizvērtē un atzinums jāpamato ar likumu un novērtētiem pierādījumiem. Ņemot vērā, ka tiesai no jauna jālemj par noziedzīgā nodarījuma rezultātā izkrāptās naudas apmēru, izlemjams arī jautājums par noziedzīgi iegūtu līdzekļu legalizēšanu. Tāpat Senātā atzīmēja, ka ar apelācijas instances tiesas spriedumu konfiscēta noziedzīgi iegūta manta – finanšu līdzekļi. Senāts konstatēja, ka apelācijas instances tiesa nav ņēmusi vērā Kriminālprocesa likumā veiktos grozījumus, un līdz ar to nav ievērojusi Eiropas Cilvēktiesību tiesas un  Satversmes tiesas  nolēmumos izteiktās atziņas par nepieciešamību kriminālprocesā aizskartajam mantas īpašniekam, kura mantai uzlikts arests, nodrošināt iespēju efektīvi aizstāvēt savas tiesības. Jau ziņots, ka,  pasludinot saīsināto spriedumu  2018. gadā, Rīgas apgabaltiesa attaisnoja iepriekš par vainīgiem atzītos Rubeni, Jonovu, biznesa konsultantu Valdi Purvinski un \"Latvijas valsts radio un televīzijas centra\" (LVRTC) valsts pilnvarnieku Adrianu Boldanu. Pirmās instances tiesa katram no viņiem bija piespriedusi 18 000 eiro naudas sodu. Savukārt Liepniekam apgabaltiesa piesprieda 67 080 eiro naudas sodu, bet Ēķim – 40 850 eiro naudas sodu. Reālu ieslodzījumu apgabaltiesa piesprieda Spundem – deviņus mēnešus cietumā, kā arī 26 230 eiro naudas sodu. Savukārt Lozem tiesa piesprieda gada un deviņu mēnešu cietumsodu. Tāpat viņam tika piespriests 33 540 eiro naudas sods. Zabeckim tiesa piesprieda divus gadus un deviņus mēnešus ilgu cietumsodu, Zipam tika piespriesta brīvības atņemšana uz vienu gadu un deviņiem mēnešiem, kā arī naudas sods 22 790 eiro apmērā. Svārpstonam tiesa piesprieda divus gadus un deviņus mēnešus ilgu cietumsodu, kā arī naudas sodu 22 790 eiro apmērā. Visiem apsūdzētajiem tika samazināti pirmās instances tiesas piespriestie sodi, pamatojoties uz Krimināllikuma norma par lietas izskatīšanu saprātīgā termiņā. Digitālās televīzijas krimināllieta ir saistīta ar DLRTC un KML meitasfirmas \"Kempmayer Media Latvia\" vienošanos, kas paredzēja vairākos posmos ieviest digitālo televīziju un Latvijā nogādāt dažādu specifisku aparatūru digitālajai apraidei. Projekta kopējās izmaksas iepriekš lēstas daudzos desmitos miljonu latu. Šobrīd pirmās instances tiesā atrodas vēl viena lieta, kas saistīta ar digitālās televīzijas ieviešanu. Šajā lietā uz apsūdzēto sola sēž arī Ainārs Šlesers un Andris Šķēle.", "link": "https://www.delfi.lv/161/criminal/53379523/digitalgeita-apelacijas-instances-tiesa-attaisno-visus-apsudzetos-plkst-1234"},
{"title": "Attaisnojošais spriedums 'digitālgeitā' ir vairāk nekā tendenciozs, uzskata prokurors", "category": "Kriminālziņas", "body": "Viņš paredz, ka par šo tiesas spriedumu iesniegs kasācijas protestu, kas tādā gadījumā varētu tikt vērtēts Augstākās tiesas Senātā. \"Manā ieskatās šāds spriedums ir vairāk nekā tendenciozs. Pateikt, ka neviens nav vainojams nevienā inkriminētajā nodarījumā ir dīvaini. Iepriekš četri tiesneši ir piekrituši tam, ka ir izdarīti noziegumi, taču tagad trīs tiesneši no šīs pašas tiesas pasaka pretēji. Protams, ka vērtējumi var būt dažādi, bet es nevarētu piekrist tam, ka šādi vērtējumi atšķiras tik kardināli,\" norādīja Zelčs. Tagad Zelčs gaidīšot tiesas sprieduma motivāciju. Ņemot vērā, ka  Rīgas apgabaltiesa  šo lietu skatījusi apelācijas kārtībā, Augstākajā tiesā to var pārsūdzēt tikai tad, ja var pamatot, ka nav pareizi piemērots likums. \"Pierādījumus Augstākā tiesa nevērtēs,\" piebilda prokurors. Jau ziņots, ka Rīgas apgabaltiesa pirmdien, apelācijas kārtībā no jauna pabeidzot skatīt tā dēvēto digitālās televīzijas krimināllietu, lēma  visas apsūdzētās personas attaisnot , skaidroja tiesā. Rīgas apgabaltiesas Krimināllietu tiesas kolēģija – tiesas sēdes priekšsēdētāja tiesnese Aina Nicmane, tiesneses Iveta Brimerberga un Daiga Kalniņa norādīja, ka attaisnojoša sprieduma taisīšanas pamats ir Kriminālprocesa likuma 519. panta 1. punkts, proti, tiesa nekonstatēja apsūdzēto izdarītajos nodarījumos noziedzīga nodarījuma sastāvu. Tiesa plašākus komentārus sniegs pēc pilna sprieduma sagatavošanas, kas sākotnēji paredzēta 26. jūlijā, bet lietas apjoma un juridiskās sarežģītības dēļ šis datums var mainīties. Spriedumu vēl varēs pārsūdzēt kasācijas kārtībā. Lietā tika apsūdzēti  Andrejs Ēķis ,  Jurģis Liepnieks , Jānis Loze, Harijs Krongorns, Gints Bandēns, Guntars Spunde,  Māris Pauders , Mārtiņš Kvēps, Jānis Svārpstons, Jānis Zips, Juris Ulmanis, Ināra Rudaka, Alfrēds Janevics, Jānis Plūme un Uldis Kokins. Digitālās televīzijas krimināllieta ir saistīta ar \"Digitālā Latvijas radio un televīzijas centra\" (DLRTC) un \" Kempmayer  Media Limited\" meitasfirmas \"Kempmayer Media Latvia\" vienošanos, kas paredzēja vairākos posmos ieviest digitālo televīziju un Latvijā nogādāt dažādu specifisku aparatūru digitālajai apraidei. Projekta kopējās izmaksas iepriekš lēstas daudzos desmitos miljonu latu. 2019. gada vasarā apelācijas instances tiesa lietā par vainīgām atzina virkni personu. Reālu ieslodzījumu apgabaltiesas tiesneši piesprieda bijušajām \"Kempmayer Media Latvia\" (\"Kempmayer\") amatpersonām. Bijušajam \"Kempmayer\" valdes loceklim Svārpstonam tiesa piesprieda divus gadus un deviņus mēnešus ilgu cietumsodu, kā arī naudas sodu 22 790 eiro apmērā, Zabeckim – divus gadus un deviņus mēnešus ilgu cietumsodu, bet bijušajam \"Kempmayer\" valdes loceklim Zipam tika noteikta brīvības atņemšana uz vienu gadu un deviņiem mēnešiem, kā arī naudas sods 22 790 eiro apmērā. Kādreizējam DLRTC ģenerāldirektoram Spundem tika noteikts deviņus mēnešus ilgs cietumsods un naudas sods 26 230 eiro apmērā. Savukārt juristam Lozem tiesa piesprieda gada un deviņu mēnešu cietumsodu un naudas sodu 33 540 eiro apmērā. Polittehnologam Liepniekam apgabaltiesa iepriekš piesprieda 67 080 eiro naudas sodu, bet bijušajam telekanāla \" LNT \" īpašniekam Ēķim apelācijas instances tiesa piesprieda 40 850 eiro naudas sodu. Vienlaikus apelācijas instances tiesa iepriekš attaisnoja pirmās instances tiesā notiesāto bijušo Nacionālā teātra direktoru Ojāru Rubeni. Rīgas apgabaltiesas tiesneši attaisnoja arī bijušo \"Latvijas Valsts radio un televīzijas centra\" (LVRTC) valsts pilnvarnieku Didzi Jonovu, biznesa konsultantu Valdi Purvinski un LVRTC valsts pilnvarnieku Adrianu Boldanu. Pirmās instances tiesa katram no viņiem bija piespriedusi naudas sodu 18 000 eiro apmērā. Savukārt Augstākā tiesa (AT) atcēla apelācijas instances spriedumu un lieta vēlreiz bija nonākusi Rīgas apgabaltiesā. AT atcēla spriedumu par visu apsūdzēto atzīšanu par vainīgiem, bet atstāja spēkā sprieduma daļu par iepriekš attaisnotajām personām. AT konstatēja, ka apelācijas instances tiesa, sniedzot jaunu noziedzīgā nodarījuma aprakstu un būtiski grozot krāpšanas rezultātā iegūto finanšu līdzekļu apmēru, nebija norādījusi pierādījumus, uz kuriem pamatoti tiesas secinājumi, kā arī nebija izklāstījusi motīvus, kāpēc tiek noraidīti citi pierādījumi. AT norādīja, ka mantiskam zaudējumam kā krāpšanas sastāva pazīmei ir būtiska nozīme krimināltiesisko attiecību taisnīgā noregulējumā, tādējādi tā apmērs ir jāizvērtē un atzinums jāpamato ar likumu un novērtētiem pierādījumiem. Ņemot vērā, ka tiesai no jauna jālemj par noziedzīgā nodarījuma rezultātā izkrāptās naudas apmēru, izlemjams arī jautājums par noziedzīgi iegūtu līdzekļu legalizēšanu, norādīja AT. Tāpat AT konstatēja, ka apelācijas instances tiesa nav ņēmusi vērā Kriminālprocesa likumā veiktos grozījumus, un līdz ar to nav ievērojusi  Eiropas Cilvēktiesību tiesas  un  Satversmes tiesas  nolēmumos izteiktās atziņas par nepieciešamību kriminālprocesā aizskartajam mantas īpašniekam, kura mantai uzlikts arests, nodrošināt iespēju efektīvi aizstāvēt savas tiesības.", "link": "https://www.delfi.lv/161/criminal/53380341/attaisnojosais-spriedums-digitalgeita-ir-vairak-neka-tendenciozs-uzskata-prokurors"},
{"title": "'Digitālgeitā' prokurors iesniedz kasācijas protestu", "category": "Kriminālziņas", "body": "Šā gada 11. janvārī  Ģenerālprokuratūras  Krimināltiesiskā departamenta Korupcijas apkarošanas koordinācijas nodaļas prokurors iesniedza kasācijas protestu par apelācijas instances tiesas 2021. gada 12. jūlijā pieņemto attaisnojošo spriedumu tā dēvētajā digitālās televīzijas krimināllietā, portāls \"Delfi\" uzzināja prokuratūrā. Kā ziņots, pērnā gada 12. jūlijā  Rīgas apgabaltiesa   attaisnoja visus 15 apsūdzētos . Attaisnojošais spriedums taisīts, balstoties uz Kriminālprocesa likuma 519. panta 1. punktu, proti, tiesa nav konstatējusi apsūdzēto izdarītajos nodarījumos noziedzīga nodarījuma sastāvu. Prokuratūrā portāls \"Delfi\" uzzināja, ka prokurors iesniedzis kasācijas protestu par attaisnojošo spriedumu krimināllietā par virszemes digitālās televīzijas ieviešanas projektu 2002.–2003. gadā un tā ietvaros AS \"Digitālais Latvijas radio un televīzijas centrs\" (DLRTC) noslēgto līgumu ar kompāniju \"Kempmayer Media Limited\". 2022. gada 22. janvārī prokurors iesniedzis arī šī protesta papildinājumus. Protests iesniegts, jo, iepazīstoties ar apelācijas instances tiesas spriedumu, tika konstatēts, ka tiesa nepareizi izpratusi un piemērojusi Krimināllikuma Vispārīgās un Sevišķās daļas normas, kā arī tiesa pieļāvusi būtiskus Kriminālprocesa likuma normu pārkāpumus pierādījumu vērtēšanā, kas novedis pie nepamatota un nelikumīga tiesas sprieduma. Prokurora ieskatā apelācijas instances tiesa nav vērtējusi virkni valsts apsūdzības un arī pirmās instances tiesas norādītos pierādījumus un nav arī motivēti tos noraidījusi. Turklāt pierādījumi vērtēti tendenciozi, selektīvi un fragmentāri. Pierādījumi vērtēti arī virspusēji un neatbilstoši to saturam. Tiesa arī nekritiski vadījusies no pašu apsūdzēto deklaratīvām liecībām, nepamatoti piedodot tām lielāku nozīmi un ticamību, nekā pārējiem pierādījumiem, norādījis prokurors. Tas novedis pie apelācijas instances tiesas absolūti kļūdainiem un pierādījumiem neatbilstošiem secinājumiem par lietu pamatjautājumos, proti, ka apsūdzētie 2002. gada 14. novembrī, slēdzot līgumu ar \"Kempmayer Media Limited\", nav vēlējušies prettiesiski un nepamatoti iegūt DLRTC mantu un nav arī šajā nolūkā izmantojuši viltu, ka apsūdzētie ir rīkojušies DLRTC interesēs, ka līgums bijis DLRTC izdevīgs un nav bijis mākslīgi sadārdzināts un ka apsūdzēto darbības nav radījušas kaitējumu. Valsts apsūdzības ieskatā apelācijas instances tiesas pieļautie likuma pārkāpumi dod pamatu apelācijas instances tiesas spriedumu atcelt pilnībā un nodot lietu jaunai izskatīšanās Rīgas apgabaltiesai. Jau ziņots, ka 2020. gada 30. oktobrī Augstākā tiesa (Senāts) atcēla iepriekšējo  Rīgas apgabaltiesas spriedumu , ar kuru par vainīgiem bija atzīti bijušais \" LNT \" direktors  Andrejs Ēķis , polittehnologs  Jurģis Liepnieks , kādreizējais \"Digitālā Latvijas radio un televīzijas centra\" (DLRTC) ģenerāldirektors Guntars Spunde, jurists Jānis Loze, nodokļu konsultants Uldis Kokins, finanšu konsultants Harijs Krongorns, bijušais \" Kempmayer  Media Latvia\" valdes loceklis Jānis Svārpstons, bijušais \"Kempmayer Media Latvia\" valdes loceklis Jānis Zipa un bijušais \"Kempmayer Media Latvia\" valdes loceklis Andrejs Zabeckis. Augstākajā tiesā portālam \"Delfi\" toreiz norādīja, ka Senāts konstatēja, ka apelācijas instances tiesa, sniedzot jaunu noziedzīgā nodarījuma aprakstu un būtiski grozot krāpšanas rezultātā iegūto finanšu līdzekļu apmēru, nav norādījusi pierādījumus, uz kuriem pamatoti tiesas secinājumi, kā arī nav izklāstījusi motīvus, kāpēc tiek noraidīti citi pierādījumi. Mantiskam zaudējumam kā krāpšanas sastāva pazīmei ir būtiska nozīme krimināltiesisko attiecību taisnīgā noregulējumā, tādējādi tā apmērs ir jāizvērtē un atzinums jāpamato ar likumu un novērtētiem pierādījumiem. Ņemot vērā, ka tiesai no jauna jālemj par noziedzīgā nodarījuma rezultātā izkrāptās naudas apmēru, izlemjams arī jautājums par noziedzīgi iegūtu līdzekļu legalizēšanu. Tāpat Senātā atzīmēja, ka ar apelācijas instances tiesas spriedumu konfiscēta noziedzīgi iegūta manta – finanšu līdzekļi. Senāts konstatēja, ka apelācijas instances tiesa nav ņēmusi vērā Kriminālprocesa likumā veiktos grozījumus, un līdz ar to nav ievērojusi  Eiropas Cilvēktiesību tiesas  un  Satversmes tiesas  nolēmumos izteiktās atziņas par nepieciešamību kriminālprocesā aizskartajam mantas īpašniekam, kura mantai uzlikts arests, nodrošināt iespēju efektīvi aizstāvēt savas tiesības. Jau ziņots, ka,  pasludinot saīsināto spriedumu  2018. gadā,  Rīgas apgabaltiesa  attaisnoja iepriekš par vainīgiem atzītos Rubeni, Jonovu, biznesa konsultantu Valdi Purvinski un \"Latvijas valsts radio un televīzijas centra\" (LVRTC) valsts pilnvarnieku Adrianu Boldanu. Pirmās instances tiesa katram no viņiem bija piespriedusi 18 000 eiro naudas sodu. Savukārt Liepniekam apgabaltiesa piesprieda 67 080 eiro naudas sodu, bet Ēķim – 40 850 eiro naudas sodu. Reālu ieslodzījumu apgabaltiesa piesprieda Spundem – deviņus mēnešus cietumā, kā arī 26 230 eiro naudas sodu. Savukārt Lozem tiesa piesprieda gada un deviņu mēnešu cietumsodu. Tāpat viņam tika piespriests 33 540 eiro naudas sods. Zabeckim tiesa piesprieda divus gadus un deviņus mēnešus ilgu cietumsodu, Zipam tika piespriesta brīvības atņemšana uz vienu gadu un deviņiem mēnešiem, kā arī naudas sods 22 790 eiro apmērā. Svārpstonam tiesa piesprieda divus gadus un deviņus mēnešus ilgu cietumsodu, kā arī naudas sodu 22 790 eiro apmērā. Visiem apsūdzētajiem tika samazināti pirmās instances tiesas piespriestie sodi, pamatojoties uz Krimināllikuma norma par lietas izskatīšanu saprātīgā termiņā. Digitālās televīzijas krimināllieta ir saistīta ar DLRTC un KML meitasfirmas \"Kempmayer Media Latvia\" vienošanos, kas paredzēja vairākos posmos ieviest digitālo televīziju un Latvijā nogādāt dažādu specifisku aparatūru digitālajai apraidei. Projekta kopējās izmaksas iepriekš lēstas daudzos desmitos miljonu latu.", "link": "https://www.delfi.lv/161/criminal/53982678/digitalgeita-prokurors-iesniedz-kasacijas-protestu"},
{"title": "Apgabaltiesai no jauna jāskata atsevišķā lietvedībā izdalītais kriminālprocess tā dēvētajā digitālās televīzijas lietā", "category": "Kriminālziņas", "body": "Senātā portālam \"Delfi\" skaidroja, ka tiesa savā lēmumā norāda uz diviem apstākļiem, kurus apelācijas instances tiesa nav izvērtējusi, tāpēc lietu nodod jaunai izskatīšanai. Senāts lēmumā sniedzis vērtējumu uz prokurora protestā izvirzītajiem jautājumiem, proti, par kriminālprocesa sadalīšanu apelācijas instances tiesā un tās nolēmuma atbilstību Kriminālprocesa likumā noteiktajam. Tāpat Senāts vērtējis predikatīvā noziedzīgā nodarījuma pabeigtības ietekmi uz Krimināllikuma 195. pantā paredzētā noziedzīgā nodarījuma sastāva konstatēšanu. Senāts konstatējis, ka apelācijas instances tiesa, izdalot kriminālprocesu pret vienu apsūdzēto personu, ir radījusi situāciju, kad Kriminālprocesa likuma 1. pantā norādītais krimināltiesisko attiecību taisnīgs noregulējums faktiski nav panākams, neņemot vērā kriminālprocesa, no kura konkrētais kriminālprocess izdalīts, iztiesāšanas rezultātu. Senāts norādījis, ka, pamatojot attaisnojoša sprieduma taisīšanu ar pamatkriminālprocesā pieņemtā nolēmumā, kurš nav stājies spēkā, secināto, apelācijas instances tiesa pieļāvusi Kriminālprocesa likuma būtisku pārkāpumu. Tāpat Senāts piekritis kasācijas protestā norādītajam, ka, lemjot jautājumu par Krimināllikuma 195. pantā paredzētā noziedzīgā nodarījuma sastāva esību vai neesību, nav nozīmes tam, vai predikatīvais noziedzīgais nodarījums, tur, kur to nepieciešams konstatēt, ir vai nav pabeigts. Krimināllikumā 195. pantā noteikta atbildība par noziedzīgi iegūtu līdzekļu legalizāciju. Par šādu noziegumu draud līdz pat piecus gadus ilgs cietumsods. Jau ziņots, ka 2021. gadā  Rīgas apgabaltiesa   attaisnoja visus apsūdzētos . Lietā uz apsūdzēto sola atradās bijušais \"LNT\" direktors Andrejs Ēķis, polittehnologs Jurģis Liepnieks, kādreizējais \"Digitālā Latvijas radio un televīzijas centra\" (DLRTC) ģenerāldirektors Guntars Spundes, jurists Jānis Loze, nodokļu konsultants Uldis Kokins, finanšu konsultants Harijs Krongorns, bijušais \"Kempmayer Media Latvia\" valdes loceklis Jānis Svārpstons, bijušais \"Kempmayer Media Latvia\" valdes loceklis Jānis Zips un bijušais \"Kempmayer Media Latvia\" valdes loceklis Andrejs Zabeckis, bijušais Latvijas Nacionālā teātra direktors Ojārs Rubenis, Didzis Jonovs, Adrians Boldans un Māris Pauders. Iepriekš Rīgas pilsētas Vidzemes priekšpilsētas tiesa Digitālās televīzijas krimināllieta ir saistīta ar DLRTC un KML meitasfirmas \" Kempmayer  Media Latvia\" vienošanos, kas paredzēja vairākos posmos ieviest digitālo televīziju un Latvijā nogādāt dažādu specifisku aparatūru digitālajai apraidei. Projekta kopējās izmaksas iepriekš lēstas daudzos desmitos miljonu latu. Šobrīd pirmās instances tiesā atrodas vēl viena lieta, kas saistīta ar digitālās televīzijas ieviešanu. Šajā lietā uz apsūdzēto sola sēž arī  Ainārs Šlesers  un  Andris Šķēle .", "link": "https://www.delfi.lv/161/criminal/54690990/apgabaltiesai-no-jauna-jaskata-atseviska-lietvediba-izdalitais-kriminalprocess-ta-devetaja-digitalas-televizijas-lieta"},
{"title": "Advokāts: Sergets, visticamāk, pārsūdzēs apelācijas instances nolēmumu Zolitūdes krimināllietā", "category": "Kriminālziņas", "body": "Vienīgais Zolitūdes traģēdijā notiesātais cilvēks – būvinženieris  Ivars Sergets  – visticamāk, pārsūdzēs Rīgas apgabaltiesas nolēmumu, ar kuru viņam piemērots sešu gadu un sešu mēnešu cietumsods, portālam \"Delfi\" atzina viņa aizstāvis Artūrs Zvejsalnieks. \"Visticamāk, ka pārsūdzēsim, jo klienta viedoklis nav mainījies. Kā var domāt, ka Sergets ir pie visa vainīgs viens pats? Spriedums ir tāds, kāds tas ir, taču tagad ir stipri par vēlu, lai kaut ko izmeklētu. Pirmkārt, būs iestājies noilgums,\" portālam \"Delfi\" atzīst apsūdzētā advokāts Zvejsalnieks. Jau vēstīts, ka Rīgas apgabaltiesa otrdien, 24. janvārī, pasludināja nolēmumu  Zolitūdes traģēdijas  krimināllietā, kurā lēma, ka vienīgais Zolitūdes traģēdijā vainojamais ir būvinženieris Sergets, kam piesprieda sešu gadu un sešu mēnešu cietumsodu, kā arī morālā un fiziskā kaitējuma kompensāciju. Kā vēstīts, pirmās instances tiesa attaisnoja Arhitektu Andri Kalinku, būvuzraugu Mārtiņu Draudiņu, veikala projekta būvekspertīzes veicēju Andri Gulbi, uzņēmuma \"Re&Re\" būvdarbu vadītāju Staņislavu Kumpiņu, bijušo Rīgas pilsētas būvinspekcijas priekšnieka vietnieku Jāni Balodi, bijušo būvinspekcijas Juridiskās nodaļas Būvniecības uzraudzības nodaļas eksperti Treiju, būvinspekcijas priekšnieka vietnieci Aiju Meļņikovu un SIA \"Maxima Latvija\" darbinieci Innu Šuvajevu. Arī Rīgas apgabaltiesa apelācijas instancē lēma attaisnot visus, izņemot Sergetu. Rīgas apgabaltiesa , pasludinot apelācijas instances spriedumu krimināllietā,  pieņēma arī četrus blakuslēmumus , ar kuriem tika \"mesti akmeņi\" gan prokuratūras, gan pirmās instances tiesas dārziņos. Tāpat vienā lēmumā aicināts sākt kriminālprocesu par dokumentu viltošanu, bet citā – norādīts uz advokātes, iespējams, nekorektu rīcību. 2013. gada 21. novembrī, Zolitūdē sabrūkot lielveikalam \" Maxima \", dzīvību zaudēja 54 cilvēki, bet vairāki desmiti guva smagus ievainojumus. Būveksperti secināja, ka traģēdija notika, jo bija nepareizi aprēķinātas jumta konstrukciju slodzes, tādēļ tas iegruva. Prokuratūra deviņām personām apsūdzības uzrādīja par būvniecības noteikumu pārkāpšanu, valsts amatpersonas pienākumu nepildīšanu, nonāvēšanu aiz neuzmanības un darba aizsardzības noteikumu pārkāpšanu.", "link": "https://www.delfi.lv/161/criminal/55156236/advokats-sergets-visticamak-parsudzes-apelacijas-instances-nolemumu-zolitudes-kriminallieta"},
{"title": "Par paziņas noduršanu iepriekš tiesātam vīrietim piespriež mūža ieslodzījumu", "category": "Kriminālziņas", "body": "Apsūdzētais 52 gadus vecais vīrietis laika periodā no 2021. gada 13. novembra līdz 16. novembrim, pirmstiesas kriminālprocesā precīzāk nenoskaidrotā laikā, dzīvoklī Rīgā, atrodoties alkohola ietekmē, savstarpēja konflikta laikā ar cietušo, agresijas uzplūdā, slepkavības nolūkā tīši ar nazi sadūra savu 39 gadus veco paziņu, iedurot vienu reizi cietušajam krūšu kurvja priekšējā virsmā sirds apvidū. Apsūdzētā nodarītais miesas bojājums – durti-griezts penetrējošs ievainojums krūšu kurvī ar sirds bojājumu – ir tiešā cēloņsakarībā ar cietušā nāves iestāšanos minētajā laika periodā, norāda prokuratūrā. Tiesas piespriesto soda mēru tiesas debatēs lūdza piemērot arī apsūdzības uzturētājs – Rīgas Austrumu prokuratūras prokurors. Apsūdzētais jau agrāk ir bijis tiesāts par citas personas tīšu prettiesisku nonāvēšanu, tādējādi uzskatāms par sabiedrībai bīstamu personu, kas vairs nav iekļaujama sabiedrībā. Prokuratūrā gan norāda, ka apsūdzības runas laikā tiesas debatēs prokurors motivē savu viedokli par apsūdzētās personas vainu un izsaka viedokli par apsūdzētajam piemērojamā soda veidu un mēru, taču prokurora izteiktais viedoklis tiesai nav saistošs. Tikai tiesas kompetencē ir izlemt, kāds soda veids un mērs jāpiespriež apsūdzētajai personai un vai tas viņai jāizcieš, motīvus par konkrētā soda piemērošanu norādot sprieduma motīvu daļā. Prokuratūra norāda, ka neviena persona netiek uzskatīta par vainīgu, kamēr viņas vaina noziedzīga nodarījuma izdarīšanā netiek konstatēta Kriminālprocesa likumā noteiktajā kārtībā.", "link": "https://www.delfi.lv/161/criminal/55827650/par-pazinas-nodursanu-ieprieks-tiesatam-virietim-piespriez-muza-ieslodzijumu"},
{"title": "Aizdomās par dzimumnoziegumiem pret pusaudžiem aizturēta personu grupa; policija aicina atsaukties visus cietušos", "category": "Kriminālziņas", "body": "Valsts policija  (VP) ir aizturējusi personu grupu, kuras dalībnieki tiek turēti aizdomās par dzimumnoziegumiem pret vismaz četriem pusaudžiem. Aizturētajām personām tiek inkriminēti dažādi noziegumi pret 16 gadu vecumu nesasniegušām personām, tostarp piespiešana nodarboties ar prostitūciju, seksuāla vardarbība, izmantošana pornogrāfiska rakstura materiālu izgatavošanā un draudi izdarīt slepkavību vai nodarīt smagu miesas bojājumu, portāls \"Delfi\" uzzināja VP. VP ir aizdomas, ka grupas līderis, iespējams, varētu būt saistīts ar līdzīgiem noziedzīgiem nodarījumiem arī pret citiem nepilngadīgajiem, tāpēc iedzīvotāji ir aicināti aplūkot viņa fotogrāfiju un atsaukties cietušās personas vai cietušo tuviniekus, zvanot policijai pa tālruņa numuru 110 vai rakstot e-pastu: kip@vp.gov.lv. 2020. gada augusta sākumā VP vērsās kāda sieviete, kura ziņoja, ka viņas divas nepilngadīgās meitas seksuāli izmantojusi kāda persona, turklāt šī persona piedraudējusi ar meitenēm izrēķināties gadījumā, ja viņas vērstos policijā. VP Galvenās kriminālpolicijas pārvaldes Kriminālizmeklēšanas pārvaldes 3. nodaļā (Dzimumnoziegumu apkarošanas nodaļā) nekavējoties tika uzsākta šī nozieguma izmeklēšana. Tika noskaidrots, ka iespējamais vainīgais 1961. gadā dzimušais vīrietis jau iepriekš ir nonācis policijas redzeslokā saistībā ar līdzīgiem noziegumiem. Šobrīd tiesā tiek izskatīts vēl viens VP atklāts kriminālprocess, kurā šī persona tiek apsūdzēta nepilngadīgo izvarošanā un narkotisko vielu nelegālā apritē. Izmeklēšanas laikā tika noskaidrots, ka bez viņa šajos noziegumos piedalījušās vēl divas citas personas. Tika noskaidrota viņu identitāte un uzsākta pierādījumu iegūšana un nostiprināšana. Tāpat tika iegūta informācija par vēl diviem cietušiem pusaudžiem. Īsi pēc izmeklēšanas uzsākšanas grupas līderis, pārkāpjot viņam noteikto drošības līdzekli, atstāja savu dzīvesvietu un sāka slēpties no policijas. Viņš tika izsludināts nacionālajā meklēšanā. Iegūstot un nostiprinot nepieciešamus pierādījumus, tika uzsākta iespējamo vainīgo personu aizturēšanas operācija. Šā gada 20. oktobrī policisti aizturēja 1980. gadā dzimušu personu, kas iepriekš sodīta par slepkavību un laupīšanu. Tajā pašā dienā aizturēta vēl viena persona, kura arī dzimusi 1980. gadā, taču iepriekš nav sodīta. Policistiem ilgi neizdevās aizturēt galveno iespējamo vainīgo, jo viņš prasmīgi pielietoja konspirācijas paņēmienus un ik pēc pāris dienām mainīja savu uzturēšanās vietu. Visbeidzot 3. novembrī sadarbībā ar VP Galvenās kriminālpolicijas pārvaldes Organizētās noziedzības apkarošanas pārvaldes 2. nodaļu (Narkotiku apkarošanas nodaļa), realizējot operatīvas darbības gaitā iegūto informāciju, viņš tika aizturēts. Aizturēšanas brīdī pie viņa atradās apmēram 60 gramu aizliegtas psihotropas vielas, kas sadalītas mazākās devās tālākai realizācijai. Aizdomās turēto personu dzīvesvietās tika veiktas kratīšanas un izņemti lietiskie pierādījumi. Visām aizturētajām personām piemērots drošības līdzeklis – apcietinājums. Saistībā ar notikušo ir uzsākts kriminālprocess, kas kvalificēts pēc Krimināllikuma 132. panta (par draudiem izdarīt slepkavību vai nodarīt smagu miesas bojājumu), 164. panta ceturtās daļas (par 16 gadu vecumu nesasniegušas personas pamudināšanu, iesaistīšanu vai piespiešanu nodarboties ar prostitūciju), 160. panta ceturtās un sestās daļas (par seksuālu vardarbību, ja tas izdarīts ar personu, kura nav sasniegusi 16 gadu vecumu), 166. panta ceturtās daļas (par 16 gadu vecumu nesasniegušas personas pamudināšanu, iesaistīšanu, piespiešanu piedalīties vai izmantošana pornogrāfiska rakstura materiāla izgatavošanā). Policija šobrīd ir ieguvusi informāciju par kopumā četriem 11 līdz 15 gadus veciem pusaudžiem, kuri ir cietuši no minēto personu noziedzīgajām darbībām. Visas cietušās personas izmeklēšanas laikā ir saņēmušas nepieciešamo atbalstu. VP aizdomas, ka grupas līderis, iespējams, varētu būt saistīts ar līdzīgiem noziedzīgiem nodarījumiem arī pret citām nepilngadīgām personām, tāpēc iedzīvotāji ir aicināti aplūkot viņa fotogrāfiju un atsaukties arī citus cietušos vai viņu tuviniekus. Sazināties ar policiju iespējams, zvanot pa tālruņa numuru 110 vai rakstot e-pastu: kip@vp.gov.lv", "link": "https://www.delfi.lv/161/criminal/52654253/aizdomas-par-dzimumnoziegumiem-pret-pusaudziem-aiztureta-personu-grupa-policija-aicina-atsaukties-visus-cietusos"},
{"title": "Avārijās trešdien cietuši 19 cilvēki; tostarp seši gājēji", "category": "Kriminālziņas", "body": "Aizvadītajā diennaktī valstī reģistrēti 129 ceļu satiksmes negadījumi, tajos cietuši 19 cilvēki. To vidū ir seši gājēji, liecina  Valsts policijas  (VP) apkopotā statistika. Kopumā ceļu satiksmes jomā pieņemti 413 administratīvo pārkāpumu lēmumi, tajā skaitā 191 par ātruma pārsniegšanu un trīs par agresīvu braukšanu. Savukārt par transportlīdzekļa vadīšanu alkohola reibumā uzsākts viens administratīvo pārkāpumu process un trīs kriminālprocesi.", "link": "https://www.delfi.lv/161/criminal/55830274/avarijas-tresdien-cietusi-19-cilveki-tostarp-sesi-gajeji"},
{"title": "Brīdinājuma šāviens gaisā – migrantu aizturēšanai Latvijas robežsargs izmanto ieroci", "category": "Kriminālziņas", "body": "Trešdien, 9. augustā, robežsargs izmantojis šaujamieroci, lai aizturētu astoņu nelegālo imigrantu grupu – četri  Indijas  un četri  Irānas  pilsoņi iepriekš nelikumīgi bija šķērsojuši Latvijas- Baltkrievijas  valsts robežu, portālu \"Delfi\" informēja robežsardzē. Veicot robežas uzraudzību Šķaunes pagastā, robežsargi konstatēja nelikumīgas valsts robežas šķērsošanas pazīmes. Piesaistot kinologu ar dienesta suni, uzsākta likumpārkāpēju meklēšana. Tronišku ciema apkaimē, pamanot robežsargus, likumpārkāpēji metās bēgt, taču nesekmīgi. Robežsargiem, lai viņus aizturētu, nācās pielietot dienesta šaujamieroci un izdarīt brīdinājuma šāvienu gaisā. Notikuma vietā aizturēti četri Indijas un četri Irānas pilsoņi. Ārkārtējās situācijas noteiktā normatīvā regulējuma kārtībā vīrieši atgriezti izceļošanas valstī. Jau vēstīts, ka pērn kopumā novērsti 5286 cilvēku mēģinājumi nelikumīgi šķērsot Latvijas-Baltkrievijas robežu, savukārt 217 cilvēkiem humānu apsvērumu dēļ robežas šķērsošana netika liegta. Valdība 2021. gadā 10. augustā nolēma izsludināt ārkārtējo situāciju  Ludzas  un  Krāslavas  novados, kā arī Daugavpilī. Tā vairākkārt pagarināta, un pēdējais pagarinājums noteikts līdz 10. augustam. Šonedēļ valdība akceptēja Iekšlietu ministrijas rīkojumu un noteica  Baltkrievijas  pierobežā pastiprinātu robežapsardzības  sistēmas darbības režīmu , kas būs spēkā no 11. augusta. Ministrijā uzsvēra, ka pastiprināts robežapsardzības sistēmas darbības režīms atsevišķās administratīvajās teritorijās Latgalē nepieciešams, ņemot vērā konstatēto nesamērīgi lielo Latvijas un Baltkrievijas valsts robežas nelikumīgās šķērsošanas un tās mēģinājumu gadījumu skaitu un šo valsts robežas nelikumīgās šķērsošanas un tās mēģinājumu gadījumu skaita pieaugošo tendenci. Iekšlietu ministrija  norādījusi, ka Krievijas sāktais un Baltkrievijas atklāti atbalstītais karš pret Ukrainu ir vērtējams kā papildu riska apstāklis un iespējama motivācija Baltkrievijai turpināt centienus destabilizēt situāciju uz valsts robežas ar Latvijas, tas ir, izdarīt spiedienu uz  Eiropas  Savienību (ES) un  NATO . Arī no  Lietuvas  un  Polijas  kompetentajām institūcijām joprojām tiekot saņemta informācija par nelikumīgu valsts robežas šķērsošanu no Baltkrievijas teritorijas.", "link": "https://www.delfi.lv/161/criminal/55830770/bridinajuma-saviens-gaisa-migrantu-aizturesanai-latvijas-robezsargs-izmanto-ieroci"},
{"title": "Foto: VP sadarbībā ar Ukrainas likumsargiem atkārtoti apturējusi telefonkrāpnieku grupu", "category": "Kriminālziņas", "body": "Valsts policija  (VP) kopā ar  Ukrainas  tiesībsargājošām iestādēm laika posmā no šī gada 1. augusta līdz 4. augustam turpināja darbu pie starptautiskas organizētas noziedzīgas grupas darbības apturēšanas, kas izmantoja zvanu centru tīklu, lai veiktu krāpniecību, portāls \"Delfi\" uzzināja VP. Iepriekš ziņots, ka  noziedzīgās grupas darbība tika pārtraukta  2023. gada 15. martā, aizturot desmit grupas dalībniekus Ukrainā, Dņepropetrovskas apgabalā. Tomēr, turpinot izmeklēšanu, tika konstatēts, ka organizētas noziedzīgas grupas apmērs bija lielāks un līdz šim neaizturētie tās dalībnieki bija vienojušies atjaunot zvana centra darbību, tādējādi turpinot iesākto noziegumu. No 1. augusta līdz 4. augustam vienlaicīgi Latvijā un Ukrainā tika veiktas personu aizturēšanas – Ukrainā aizturēti vēl pieci organizētās grupas dalībnieki, kuru dzīvesvietās veiktas kratīšanas, un Latvijā aizturētas tās personas, kuras bija iesaistītas krāpšanas rezultātā iegūtu naudas līdzekļu tālākā legalizācijā un nodošanā Ukrainā esošiem organizētās grupas dalībniekiem. Sākotnēji VP Galvenās kriminālpolicijas pārvaldes (GKrPP) Kibernoziegumu apkarošanas pārvaldes amatpersonas konstatēja pēdējā laika telefonkrāpšanu tendenci, kad krāpnieki arvien biežāk uzdevās par VP vai bankas drošības dienestu darbiniekiem, lai tādējādi iegūtu personu pieejas datus bankas kontiem. Krāpnieki izdomāja dažādus stāstus, piemēram, ka šie dati esot nepieciešami, jo iedzīvotāja bankas kontā kāds veic nelikumīgas darbības. Zvana saņēmēja telefona ekrānā bija redzama maldīga informācija, respektīvi, ka ienākošais zvans tiek veikts no Latvijā reģistrēta abonenta numura, piemēram, no policijas vai bankas, taču patiesībā krāpnieki atradās Ukrainā. Ar numuru viltošanas tehnoloģiju krāpnieki var atdarināt jebkuras valsts tālruņa numuru, arī jebkuras privātpersonas vai uzņēmuma numuru. Zvanu centru operatori zvanīja Latvijas iedzīvotajiem un sarunājās krievu valodā. Sarunas laikā viltus operators, norādot par it kā notiekošām krāpnieciskām darbībām Latvijas valstspiederīgā bankas kontā, ieguva personu kontu pieejas datus. Pēc tam naudas līdzekļi tika pārvirzīti no sazvanīto Latvijas valstspiederīgo kontiem uz citiem ar noziegumu saistīto personu kontiem, kas tika kontrolēti no organizētās noziedzīgas grupas dalībnieku puses. VP GKrPP Kibernoziegumu apkarošanas pārvalde izveidoja apvienotu izmeklēšanas grupu ar Ukrainu, un intensīvas sadarbības rezultātā izdevās pārtraukt šīs noziedzīgās grupas darbību. Veiksmīga starptautiska sadarbība, kuras rezultātā ir izdevies gan pārtraukt starptautiskas noziedzīgas grupas darbību, gan iegūt būtiskus pierādījumus ārpus Latvijas Republikas robežām, izdevās pateicoties \"Eurojust\" (Eiropas Savienības Aģentūra tiesu iestāžu sadarbībai krimināllietās) atbalstam. VP skaidroja, ka ar Ukrainu veiktās kopīgās izmeklēšanas laikā ir izdevies daļai Latvijas iedzīvotāju kompensēt zaudējumus, kas radušies zvanu centra operatoru krāpnieciskas rīcības rezultātā. Izmeklēšanā viens no mērķiem ir mantisko jautājumu risinājums, tāpēc viena no prioritātēm ir nodrošināt, ka visi cietušie, kas zaudējumus guvuši no šī noziedzīgā grupējuma darbības, saņem atlīdzības. Likumsargi uzsvēra, ka izmeklēšanai zvanu centru lietās par telefonkrāpniecību ir augsta sarežģītības pakāpe, zvanu centrs atrodas vienā valstī, cietušās personas dažādās citās valstīs, infrastruktūra, kas izveidota, lai slēptu gūto noziedzīgo naudu vēl citās valstīs. Izmeklēšanas ir apjomīgas, laikietilpīgas, sarežģītas, tostarp, tehniski, jo tehniskie pierādījumi tiek profesionāli slēpti. Atgūt līdzekļus un kompensēt cietušajām personām zaudējumus šīs kategorijas krimināllietās, ir bijis ambiciozākais izmeklēšanas nepiepildītais mērķis, kas ir izdevies intensīvā un ciešā sadarbībā ar Ukrainas kolēģiem šajā krimināllietā. VP GKrPP Kibernoziegumu apkarošanas pārvaldei kopīgo izmeklēšanas darbību laikā ir arī izdevies identificēt tās personas, kas noziedzīgo mantu ir glabājušas virtuālajā valūtā makos. Ir iesaldētas un arestētas dažādas virtuālās valūtas, kuru kopējo summa ir 229 000 eiro. VP atgādina, ka ne banku, ne policijas darbinieki nekad nezvanīs, lai noskaidrotu pieejas datus bankas kontiem. Saņemot šādu aizdomīgu zvanu, ieteicams sarunu neturpināt. Tāpat jāņem vērā, ka pēc nepazīstamas personas pieprasījuma nedrīkst savā datorā instalēt tādas programmatūras kā “AnyDesk” un “TeamViewer”, ar kuru palīdzību krāpnieki parasti attālināti pieslēdzas bankas kontam un veic naudas līdzekļu paskaitījumus uz noziedzīgas grupas kontrolētiem banku kontiem.", "link": "https://www.delfi.lv/161/criminal/55831856/foto-vp-sadarbiba-ar-ukrainas-likumsargiem-atkartoti-apturejusi-telefonkrapnieku-grupu"},
{"title": "Mēģinājums piekukuļot amatpersonu ar konjaka pudeli beidzas ar 7440 eiro sodu", "category": "Kriminālziņas", "body": "Kādai fiziskai personai nāksies maksāt 7440 eiro lielu naudas sodu par mēģinājumu ar 150 eiro vērtu konjaka pudeli piekukuļot pašvaldības būvvaldes vadītāju, lai tas akceptētu privātmājas būvniecību kāpu aizsargjoslā, portāls \"Delfi\" uzzināja  Korupcijas  novēršanas un apkarošanas birojā ( KNAB ). Birojā atzinīgi novērtēja pašvaldības būvvaldes vadītāja aktīvo rīcību, nekavējoties ziņojot par kukuļdošanu. \"Ja saņemts kukuļošanas piedāvājums, ir būtiski atcerēties galvenos rīcības soļus: nepiekrist, taču piedāvājumu tūlītēji nenoraidīt, lūdzot laiku piedāvājuma apsvēršanai vai aicinot šādus jautājumus nerisināt konkrētajā brīdī, un nekavējoties sazināties ar KNAB. Iestāde instruēs par tālākajiem rīcības soļiem, lai fiksētu noziegumu,\" atgādināja KNAB. Biroja preses paziņojumā arī citēta KNAB priekšnieka vietniece izmeklēšanas darbību jautājumos Ineta Cīrule, kura uzsvērusi, ka cīņā ar korupciju, tostarp kukuļdošanu, izšķiroša nozīme ir sabiedrības aktīvai rīcībai un spējai atbilstoši reaģēt – par situāciju pēc iespējas ātrāk jāziņo tiesībaizsardzības iestādei. \"Šādos gadījumos KNAB augstu vērtē katra ziņotāja pieņemto lēmumu netolerēt korupciju un uzticēt tiesībaizsardzības iestādei izmeklēt situācijas faktiskos apstākļus, lai iespējamo likumpārkāpēju varētu saukt pie atbildības,\" stāsta Cīrule. KNAB kriminālprocesu uzsāka 2022. gada 15. jūlijā un izskatīja vienas dienas laikā paātrinātā procesa kārtībā aizdomās par iespējamu Krimināllikuma 323. panta pirmajā daļā noteikto noziedzīgo nodarījumu – kukuļa došanu valsts amatpersonai.", "link": "https://www.delfi.lv/161/criminal/55831532/meginajums-piekukulot-amatpersonu-ar-konjaka-pudeli-beidzas-ar-7440-eiro-sodu"},
{"title": "Dobeles novadā uzdarbojas krāpnieki, kuri pēc vētras piedāvā remontdarbus", "category": "Kriminālziņas", "body": "Dobeles  novadā pēc 7.augusta notikušās vētras uzdarbojušies krāpnieki, kuri apseko cietušos īpašumus un, pieprasot priekšapmaksu, piedāvā tajos veikt remontdarbus, informēja novada pašvaldībā. Novada pašvaldībā aicina iedzīvotājus ziņot par aizdomīgiem gadījumiem  Valsts policijai , kā arī pieskatīt kaimiņu īpašumus, ja ir šāda nepieciešamība. Jau rakstīts, ka 7. augustā Latviju šķērsoja pērkona negaiss un stipra vētra, kas dažviet atnesa ļoti lielu krusu un intensīvas lietusgāzes, gāžot kokus, izpostot būves, transportlīdzekļus un infrastruktūru. Īpaši lielus postījumus vētra nesa Dobeles novadam.", "link": "https://www.delfi.lv/161/criminal/55832148/dobeles-novada-uzdarbojas-krapnieki-kuri-pec-vetras-piedava-remontdarbus"},
{"title": "Aizvadītajā diennaktī satiksmes negadījumos cietušas 13 personas", "category": "Kriminālziņas", "body": "Aizvadītajā diennaktī valstī reģistrēti 138 ceļu satiksmes negadījumi, tajos cietušas 13 personas, informē  Valsts policija . Cietuši divi gājēji, pieci velosipēdisti un divi elektrisko skrejriteņu vadītāji. Kopumā ceļu satiksmes jomā pieņemti 353 administratīvo pārkāpumu lēmumi, tajā skaitā 211 par ātruma pārsniegšanu un pieci par agresīvu braukšanu. Savukārt par transportlīdzekļa vadīšanu alkohola reibumā uzsākti trīs administratīvo pārkāpumu procesi un pieci kriminālprocesi, tāpat ir uzsākts viens kriminālprocess par transportlīdzekļa vadīšanu iespējamā narkotisko vielu iespaidā.", "link": "https://www.delfi.lv/161/criminal/55833946/aizvaditaja-diennakti-satiksmes-negadijumos-cietusas-13-personas"},
{"title": "Traģiskais ugunsgrēks Merķeļa ielā: prasa tiesāt divus cilvēkus", "category": "Kriminālziņas", "body": "Krimināllietā apsūdzētas divas personas par tādiem noziedzīgiem nodarījumiem, kas paredz atbildību gan par uzņēmējdarbības veikšanu bez reģistrēšanas, radot būtisku kaitējumu valstij, gan par ugunsdrošības noteikumu tīšu pārkāpšanu, kā rezultātā iestājusies vairāku cilvēku nāve, portālu \"Delfi\" informēja prokuratūrā. Krimināllieta nodota Rīgas pilsētas tiesai izskatīšanai pēc būtības. Saskaņā ar apsūdzību abi vīrieši, savstarpēji vienojoties, nolēma paplašināt iepriekš jau uzsākto saimniecisko darbību, kas saistīta ar cilvēku izmitināšanas pakalpojumu sniegšanu par maksu Rīgas pilsētas teritorijā. Kopīgi īstenojot ieplānoto, peļņas gūšanas nolūkā abas personas nolēma iegādāties divus nekustamos īpašumus, pēc kā veikt pārbūvi, lai tajos vienlaikus varētu izmitināt lielu cilvēku skaitu, nodrošinot viņu uzturēšanos atsevišķās telpās. Viens no apsūdzētajiem pēc otra pamudinājuma vienpersoniski iegādājās divus blakus esošos dzīvokļu īpašumus, kurus vēlāk nodeva otra apsūdzētā lietošanā, kurš organizēja un vadīja dzīvokļu patvaļīgas, nesaskaņotas pārbūves darbus, apvienojot abus dzīvokļus, pielāgojot un izveidojot tajos 34 atsevišķas telpas (istabiņas), lai vienlaikus būtu iespējams izmitināt 34 līdz 68 cilvēkus, tādējādi izveidojot hosteli. Lai varētu nodrošināt sekmīgu uzņēmējdarbību un piesaistīt klientus, kuri par atlīdzību varētu izmantot naktsmītnes pakalpojumus, viens no apsūdzētajiem ar dažādu personu starpniecību ievietoja sludinājumus ceļojumu, saziņas un sludinājumu platformās internetā. Laika periodā no 2019. gada oktobra līdz 2021. gada 28. aprīlim viens no apsūdzētajiem, nereģistrējot saimniecisko darbību un nenorādot tās jomu, nodarbojās ar izmitināšanas pakalpojumu sniegšanu fiziskām personām. Tādā veidā viņš veica sistemātiskas darbības par atlīdzību un guva ienākumus, no kuriem netika nomaksāts nodoklis, tādējādi nodarot valsts budžetam ievērojamus zaudējumus. Minētajā laika periodā viens no apsūdzētajiem, zinot, ka viņam piederošajā īpašumā veikta patvaļīga pārbūve un tajā darbojas hostelis, būdams atbildīgs par ugunsdrošības noteikumu ievērošanu, nepildīja attiecīgajos normatīvajos aktos noteiktos pasākumus, lai nodrošinātu ugunsdrošību visā viņam piederošajā īpašuma daļā Merķeļa ielā 8, Rīgā. Ugunsgrēkā tika iznīcinātas hosteļa iemītnieku personīgās mantas vairāku tūkstošu eiro vērtībā. Tāpat tika iznīcināts arī daudzdzīvokļu dzīvojamās ēkas īpašnieku kopībai piederošais ēkas divslīpju jumts ar visām tā konstrukcijām, nodarot materiālo kaitējumu – vairākus desmitus tūkstošus eiro. Krimināllikumā paredzētais maksimālais sods par uzņēmējdarbību bez reģistrēšanas, ja tā radījusi būtisku kaitējumu, ir brīvības atņemšana uz laiku līdz trīs gadiem, savukārt par ugunsdrošības noteikumu tīšu pārkāpšanu, ja to izdarījusi persona, kura ir atbildīga par šo noteikumu ievērošanu, un ja tā izraisījusi divu vai vairāku cilvēku nāvi – brīvības atņemšana uz laiku līdz astoņiem gadiem. Jau vēstīts, ka traģiskajā ugunsgrēkā glābēji evakuēja 24 cilvēkus. No tiem slimnīcā vidēji smagā stāvoklī nogādāti seši cietušie. Toreiz  Valsts policija  (VP) saistībā ar notikušo izsludināja meklēšanā uzņēmēju Ernestu Riekstu. Rieksts iepriekš publiski ir atklājis, ka viņam pieder vairāki hosteļi, taču \" Lursoft \" datubāzē nebija aktuālu datu par to, ka viņam piederētu kāds šobrīd aktīvs uzņēmums. Portāls \"Delfi\" toreiz 10 dienas pēc notikušā apkopoja ugunsgrēka gaitu, un par to ir iespējams lasīt  šeit.", "link": "https://www.delfi.lv/161/criminal/55835432/tragiskais-ugunsgreks-merkela-iela-prasa-tiesat-divus-cilvekus"},
{"title": "Foto: Rīgā aiztur nelegālu smēķu tirgoni un atņem 2,27 miljonus cigarešu", "category": "Kriminālziņas", "body": "Šā gada jūlijā  Valsts policija  (VP) par nelegālo cigarešu apriti Rīgas reģiona teritorijā aizturēja 1969. gadā dzimušu vīrieti. Kopumā likumsargi kriminālprocesā izņēma 2 270 860 cigarešu ar  Baltkrievijas ,  Krievijas  un  Ukrainas  akcīzes markām, kā arī bez tām, portālu \"Delfi\" informēja likumsargi. Noziedzīga nodarījuma izdarīšanas brīdī tika aizturēta viena persona – 1969. gadā dzimis vīrietis, kurš Rīgā realizācijas nolūkā uzglabāja cigaretes bez Latvijas nodokļu akcīzes markām. Veicot kratīšanas automašīnā un divos nekustamajos īpašumos, tika atrastas un izņemtas 2 270 860 dažādu marku cigarešu ar Baltkrievijas, Krievijas, Ukrainas nodokļu akcīzes markām un bez tām. Pēc neatliekamo procesuālo darbību veikšanas vīrietis tika ievietots īslaicīgās aizturēšanas vietā. Šobrīd viņam piemērots aizdomās turētās personas statuss un drošības līdzeklis, kas nav saistīts ar brīvības atņemšanu. Ja izņemtās cigaretes būtu nonākušas melnajā tirgū, to vērtība būtu vairāk nekā 230 000 eiro, atzīst policijā. Par izdarīto noziedzīgo nodarījumu aizturētais var tikt sodīts ar brīvības atņemšanu uz laiku līdz pieciem gadiem vai ar īslaicīgu brīvības atņemšanu, vai ar probācijas uzraudzību, vai ar sabiedrisko darbu, vai ar naudas sodu, konfiscējot mantu vai bez mantas konfiskācijas.", "link": "https://www.delfi.lv/161/criminal/55836722/foto-riga-aiztur-nelegalu-smeku-tirgoni-un-atnem-2-27-miljonus-cigaresu"},
{"title": "Zēna noslīkšana Ventspils baseinā: triju gadu laikā krimināllietu tiesai nenodod", "category": "Kriminālziņas", "body": "Raidījums atgādina, ka  tikai pēc notikušā  atklājās virkne pārkāpumu – nodarbības nebija licencētas, peldēšanas laikā baseinā bija tikai viens pieaugušais.  Izmeklēšanu sāka policija , taču joprojām vainīgais notikušajā nav noskaidrots. Mirušā puikas vecāki pārmet policijai un prokuratūrai nespēju lietu izmeklēt. Bojāgājušā zēna tēvs Kaspars Stivriņš raidījumam atzinis, ka \"pašiem kā vecākiem visgrūtāk ir tas, ka līdz pat šim brīdim neviens nav pie atbildības saukts. Man ir jāiet pie sava bērna kapa, jānoliek tur ziedi, bet atbildīgo nav\". \"Neko īsti neesam noskaidrojuši. Mums neviens neko nesaka. Tā arī viss stāv uz vietas,\" viņš izteicies. Vecāki arī raidījumam atzinuši, ka ir svarīgi noskaidrot, kurš par notikušo ir atbildīgs, lai nekas tāds vairs neatkārtotos. Atbildīgo meklēšanu 2017. gadā  sāka gan policija, gan  Izglītības kvalitātes valsts dienests . \"Uz karstām pēdām\" tika noskaidrots – sporta centram nav bijušas atļaujas un licences, lai šādas nodarbības organizētu. Atklājies, ka valstī nav vienotu noteikumu, kas regulētu kā jānotiek peldēšanas apmācībām, atgādina \"Nekā personīga\". IKVD uzņēmuma vadītāju saucis pie administratīvās atbildības, piemērojot viņam 70 eiro naudas sodu par licencēšanas noteikumu pārkāpšanu – interešu izglītības programmas peldēšanā īstenošana bez SIA reğistrēšanās Izglītības iestāžu reğistrā vai attiecīgas licences saņemšanas pašvaldībā. Nodarbības baseinā traģiskajā dienā vadīja Viktors Zujevs, kurš pēc tam aizgājis no Ventspils sporta skolas \"Spars\" direktora amata. Raidījums vēsta, ka pirms vairākiem mēnešiem \"Nekā personīga\" vietējo bērnu vecāki informējuši, ka Zujevs atkal trenē bērnus un dalījušies arī raidījumu arī ar teikto apstiprinošām fotogrāfijām. Zujevs no komentāriem atteicies. Ceturtdien, 29. oktobrī, \"Nekā personīga\" vērsies Ģenerālprokuratūrā un Valsts policijā, lai noskaidrotu to, kā virzās izmeklēšana, kā arī iemeslus, kāpēc lieta joprojām atrodas policijā. Vairākas dienas neviena no iestādēm atbildi neesot sniegusi. Šonedēļ  Valsts policija  atbildējusi, ka lieta strauji nodota prokuratūrai. No jebkādiem komentāriem policija atteikusies. Valsts policijā raidījumam norādīts, ka \"aizvadītajā nedēļā Valsts policijas Kurzemes reģiona pārvaldes Kriminālpolicijas biroja amatpersonas, iegūstot pietiekamus pierādījumus, ir pabeigušas pirmstiesas izmeklēšanu komplicētā kriminālprocesā un tika pieņemts lēmums par kriminālprocesa nosūtīšanu uz Ventspils rajona prokuratūru kriminālvajāšanas uzsākšanai. Ņemot vērā to, ka materiāls neatrodas pie mums, par izmeklēšanas gaitu, tā materiāliem un turpmāku virzību plašāku informāciju neesam tiesīgi sniegt.\" Prasot precizēt dienu, kad lieta no policijas nodota prokuratūrai, datumi sakrīt ar laiku, kad raidījums sācis interesēties par tās virzību, ziņo \"Nekā personīga\". Lietā uzraugošais prokurors Nauris Pinkovskis raidījumam noliedzis, ka saņēmis materiālus no policijas tikai pēc žurnālistu zvana priekšniecībai Rīgā. Lietā esot viens iespējamais aizdomās turamais – kurš un pēc kāda krimināllikuma panta, prokurors neatklāj, vēsta raidījums.", "link": "https://www.delfi.lv/161/criminal/52640749/zena-nosliksana-ventspils-baseina-triju-gadu-laika-kriminallietu-tiesai-nenodod"},
{"title": "IDB aizdomās par kukuļa pieprasīšanu un pieņemšanu aizturējis divas Valsts policijas amatpersonas", "category": "Kriminālziņas", "body": "Iekšējās drošības birojs  (IDB) aizdomās par kukuļa pieprasīšanu un pieņemšanu aizturējis divas  Valsts policijas  amatpersonas, portāls \"Delfi\" uzzināja birojā. Abas satiksmes uzraudzības jomā strādājošās Valsts policijas amatpersonas, veicot dienesta pienākumus ceļu satiksmes uzraudzībā, iespējams, no kāda ārvalstu kravas transportlīdzekļa vadītāja pieprasīja un pieņēma kukuli par izdarītā administratīvā pārkāpuma – Latvijas teritorijas šķērsošanas bez samaksātas autoceļu lietošanas nodevas – nenoformēšanu likumā paredzētajā kārtībā. Abām amatpersonām ir piemēroti ar brīvības atņemšanu nesaistīti drošības līdzekļi, tai skaitā aizliegums pildīt amata pienākumus. Sīkāka informācija izmeklēšanas interesēs pagaidām netiek sniegta.", "link": "https://www.delfi.lv/161/criminal/52632053/idb-aizdomas-par-kukula-pieprasisanu-un-pienemsanu-aizturejis-divas-valsts-policijas-amatpersonas"},
{"title": "Iespējams, homofobisku iemeslu dēļ uzbrukts RSU profesoram Hanovam; policijā uzsākts kriminālprocess", "category": "Kriminālziņas", "body": "Valsts policija  (VP) 8. novembrī pulksten 16.57 saņēma izsaukumu uz Ķengaraga tirgu, kur pret personām tika veiktas huligāniskas darbības, par ko tika ierosināts kriminālprocess, portāls \"Delfi\" noskaidroja VP. Savukārt portāls \"lsm.lv\" vēsta, ka, iespējams, homofobiski motivētais uzbrukums ticis vērsts pret Rīgas Stradiņa universitātes (RSU) profesoru Denisu Hanovu. Policijā skaidroja, ka personas, kas veica huligāniskas darbības, notikuma vietā vairs nebija sastopamas. Policisti notikuma vietā pieņēma paskaidrojumus no cietušajām personām. Jau svētdien par notikušo ir uzsākts kriminālprocess pēc Krimināllikuma 231. panta pirmās daļas – par huligānismu. Šobrīd likumsargi ir apzinājuši iespējamās vainīgās personas un izmeklēšana kriminālprocesā turpinās. \"Lsm.lv\" citēts Hanovs, kurš norādījis, ka Ķengaraga tirgū, kur ir ziedu kioski, viņam ar partneri pietuvojās divi vīrieši. \"Viņi pagāja mums garām un tad sāka publiski un skaļi paust savus nievājošos komentārus par manu ķermeni – pēcpusi. Iesita man ar kāju pa mugurdaļu. Es pagriezos un pavaicāju: \"Ko jūs darāt? Es tūdaļ izsaukšu policiju!\". Uz to viens no viņiem pauda verbālu nievājošu tekstu, nosaucot mani par geju, tikai krievu valodā, un to es šobrīd negribu teikt,\" sacījis Hanovs. Uzbrucēji kļuvuši agresīvi un mēģinājuši kauties. Cietušais ieskrējis tuvējā ziedu kioskā un turējis ciet tā durvis. \"Paslēpos nosacīti tur, un turēju rokturi, jo viņš kopā ar to savu, ar kuru viņš tur staigāja, gribēja ielauzties tur [kioskā] kliedzot un brēcot. Viens no viņiem atkailinājās un piespieda savas ģenitālijas pie kioska durvju stikla, kliedzot, lai es atvērtu durvis,\" atcerējās Hanovs. Par notikušo sociālajā tīklā \"Twitter\" izteikušies arī vairāki politiķi, tostarp aizsardzības ministrs  Artis Pabriks  (AP), kurš norādījis, ka uzbrukums Hanovam ir nopietns iemesls, lai ne tikai stingrāk apkarotu fizisko un emocionālo vardarbību, bet lai ļoti stingri vērstos pret jebkuru vardarbību, kura sakņojas citu cilvēku diskriminācijā un neiecietībā.", "link": "https://www.delfi.lv/161/criminal/52644115/iespejams-homofobisku-iemeslu-del-uzbrukts-rsu-profesoram-hanovam-policija-uzsakts-kriminalprocess"},
{"title": "Pagājušajā diennaktī valstī reģistrēti 133 ceļu satiksmes negadījumi", "category": "Kriminālziņas", "body": "Pagājušajā diennaktī valstī reģistrēti 133 ceļu satiksmes negadījumi - tajos cietuši 13 cilvēki un viens gājis bojā, portālu \"Delfi\" informēja  Valsts policija . Kopumā ceļu satiksmes jomā pieņemti 316 administratīvo pārkāpumu lēmumi, tajā skaitā 130 par ātruma pārsniegšanu, pieci par automašīnas vadīšanu alkohola reibumā un viens par automašīnas vadīšanu narkotisko vielu iespaidā.", "link": "https://www.delfi.lv/161/criminal/52645175/pagajusaja-diennakti-valsti-registreti-133-celu-satiksmes-negadijumi"},
{"title": "Piektdien 142 avārijās cietušas 26 personas", "category": "Kriminālziņas", "body": "Aizvadītajā diennaktī valstī reģistrēti 142 ceļu satiksmes negadījumi, tajos cietušas 26 personas, portālam \"Delfi\" pavēstīja  Valsts policija  (VP). Visvairāk cietušo reģistrēts Rīgā un tās apkārtnē – 14. No tiem divi bijuši gājēji un četri bija elektrisko skrejriteņu vadītāji. Vēl septiņi cilvēki cieta avārijās  Vidzemes  reģionā. Divi cilvēki cieta avārijās gan  Zemgales , gan  Kurzemes  reģionā, bet viens cilvēks cieta avārijā  Latgales  reģionā. Aizvadītajā diennaktī avāriju visvairāk bijis Rīgas reģionā – 79. Latgalē reģistrēti 19 ceļu satiksmes negadījumi,Kurzemē – 16, bet Vidzemē un Zemgalē– katrā pa 14. Kopumā ceļu satiksmes jomā pieņemti 475 administratīvo pārkāpumu lēmumi, tajā skaitā 239 par ātruma pārsniegšanu un trīs par agresīvu braukšanu. Savukārt par transportlīdzekļa vadīšanu alkohola reibumā uzsākti četri administratīvo pārkāpumu procesi un septiņi kriminālprocesi, tāpat ir uzsākti četri kriminālprocesi par transportlīdzekļa vadīšanu iespējamā narkotisko vielu iespaidā.", "link": "https://www.delfi.lv/161/criminal/55837904/piektdien-142-avarijas-cietusas-26-personas"},
{"title": "Svētdien ceļu satiksmē pieķerti 17 dzērājšoferi", "category": "Kriminālziņas", "body": "No cietušajiem divi bija velosipēdu vadītāji. Kopumā ceļu satiksmes jomā pieņemti 323 administratīvo pārkāpumu lēmumi, tajā skaitā 159 par ātruma pārsniegšanu, 17 par automašīnas vadīšanu alkohola reibumā, divi par automašīnas vadīšanu narkotisko vielu iespaidā un divi par agresīvu braukšanu.", "link": "https://www.delfi.lv/161/criminal/54276116/svetdien-celu-satiksme-piekerti-17-dzerajsoferi"},
{"title": "Lielākie cilvēktirdzniecības riski – būvniecībā un ēdināšanā; pieaug iesaiste prostitūcijā", "category": "Kriminālziņas", "body": "Ministrijā norāda, ka cilvēku tirdzniecība seksuālās ekspluatācijas nolūkā ir jāskata kontekstā ar seksuālās izmantošanas gadījumiem un iesaistīšanu prostitūcijā. 2021. gadā Latvijā iezīmējās tendence par trešo valstu valstspiederīgo sieviešu no  Ukrainas ,  Krievijas  un  Moldovas  iesaistīšanu prostitūcijā Latvijā. Turklāt vervēšanu, rekrutēšanu un organizāciju arī nodrošina trešo valstu pilsoņi, izmantojot internetu un dažādas sociālās un ziņapmaiņu platformas. Riska jomas un nozares katrā valstī var nedaudz atšķirties. Darbaspēka ekspluatācijā Eiropā biežāk cilvēku tirdzniecības riski konstatēti celtniecības, transporta, viesmīlības, ražošanas, auto mazgāšanas, skaistumkopšanas, mežizstrādes, lauksaimniecības un uzkopšanas/tīrīšanas pakalpojumu jomās. Tas nozīmē, ka, saņemot negaidīti vilinošu piedāvājumu darbam kādā no šīm jomām, ir rūpīgi jāpārbauda darba apstākļi, uzņēmums, kā arī attiecīgās valsts normatīvais regulējums. IeM piebilst, ka karadarbības sekas Ukrainā un ar to saistītie cilvēku tirdzniecības riski detalizēti tiks apskatīti 2022. gada pārskatā, taču IeM norāda, ka, lai mazinātu cilvēku tirdzniecības riskus attiecībā uz Ukrainas civiliedzīvotājiem,  Valsts robežsardze  pie iekšējām robežām pastiprināti veic imigrācijas kontroles pasākumus, lai konstatētu iespējami skartās personas. Arī  Valsts policija  ir pastiprinājusi preventīvu rīcību, piemēram, patrulēšanu, interneta monitoringu, lai novērstu vai savlaicīgi konstatētu iespējamo cilvēku tirdzniecību. Ministrijā atgādina, ka, lai sekmētu cīņu ar cilvēku tirdzniecību,  Ministru kabinets  2021. gada 28. septembrī apstiprināja \"Cilvēku tirdzniecības novēršanas plānu 2021. – 2023. gadam\", paredzot virkni pasākumu, lai iespējami efektīvi vērstos pret cilvēku tirdzniecību. Tāpat 2021.gadā  Eiropas Padomes  Ekspertu darbības grupa pret cilvēku tirdzniecību (GRETA) pēc vizītes Latvijā sagatavoja ziņojumu ar rekomendācijām, lai stiprinātu cietušo tiesību aizstāvēšanu izmeklēšanas un tiesvedības laikā, kā arī nodrošinātu cietušajiem atbilstošu palīdzību. Sociālās rehabilitācijas pakalpojumu cilvēku tirdzniecības upuriem Latvijā turpina nodrošināt divas organizācijas – biedrība \"Centrs Marta\" un biedrība \"Patvērums \"Drošā māja\"\". Kā ziņots, pērn identificēto cilvēktirdzniecības upuru un cietušo skaits  pieaudzis līdz 61 , kas ir nedaudz vairāk nekā 2020. gadā, kad tika identificēti 48 upuri. Lai gan 2021. gadā Latvijā pamatā tika konstatēti Latvijas valstspiederīgo ekspluatācijas gadījumi, pēdējos gados identificēto upuru vidū aizvien biežāk ir trešo valstu pilsoņi, piemēram, no  Uzbekistānas ,  Tadžikistānas , kā arī  Indijas .", "link": "https://www.delfi.lv/161/criminal/54274960/lielakie-cilvektirdzniecibas-riski-buvnieciba-un-edinasana-pieaug-iesaiste-prostitucija"},
{"title": "Sagatavots pilnais spriedums Zolitūdes traģēdijas krimināllietā", "category": "Kriminālziņas", "body": "Rīgas pilsētas Pārdaugavas tiesas tiesnesis Erlens Ernstsons ir pabeidzis sastādīt pilno spriedumu  Zolitūdes traģēdijas  krimināllietā, portāls \"Delfi\" noskaidroja Tiesu administrācijā. Tas nozīmē, ka lietā iesaistītās puses tagad var lemt par sprieduma pārsūdzēšanu. Lai sabiedrību informētu par spriedumu, otrdien, 17. novembrī, pulksten 14 notiks preses konference, kurā žurnālistiem būs iespēja uzdot jautājumus tiesas sastāvam. Jau vēstīts, ka Rīgas pilsētas Pārdaugavas tiesa tā dēvētajā Zolitūdes traģēdijas krimināllietā apsūdzētajam būvinženierim Ivaram Sergetam lēma piespriest  sešu gadu cietumsodu, bet pārējos krimināllietā apsūdzētos atzina par nevainīgiem  un lēma viņus attaisnot. No Sergeta arī tika nolemts piedzīt vairāk nekā 5,4 miljonus eiro. Prokuratūra iepriekš Sergetam bija lūgusi piemērot septiņus gadus un sešus mēnešus ilgu brīvības atņemšanu. Pilnu spriedumu var pārsūdzēt 20 dienu laikā Rīgas apgabaltiesā, sūdzību vai protestu iesniedzot Rīgas pilsētas Pārdaugavas tiesā. Iepriekš gatavību spriedumu pārsūdzēt izteica gan prokuratūra, gan Sergeta pārstāvj Zolitūdes traģēdijas krimināllieta  ir vērienīgākā tiesas prāva Latvijas vēsturē. Krimināllietas pirmstiesas izmeklēšana ilga aptuveni divus gadus un tiesā nonāca 2015. gada 8. decembrī, bet tiesas izmeklēšana tika sākta otrajā nozīmētajā tiesas sēdē – 2016. gada 1. martā. Sākotnēji lietu trīs tiesnešu sastāvā izskatīja tiesneši Erlens Ernstons, Aiga Freimane un Dzintra Zemitāne. 2019. gada novembrī ar Rīgas pilsētas Pārdaugavas tiesas priekšsēdētājs rezolūciju tiesnese Zemitāne tika aizstāta ar rezerves tiesnesi Anitu Grāvīti. Līdz ar to krimināllietu tālāk iztiesāja tiesnešu sastāvs – tiesnesis Ernstons, tiesnese Aiga Freimane un tiesnese Grāvīte. Tiesnese Zemitāne tika aizstāta ilgstošas darbnespējas dēļ. Kā iepriekš skaidroja tiesas priekšsēdētāja, viņa sazinājusies ar tiesnesi Zemitāni, kas ir darbnespējā, un vaicājusi par prognozēm darba nespējas ilgumam. No tiesneses tiesas priekšsēdētāja saņēmusi atbildi, ka, visticamāk, tiesnese šogad darbā atgriezties nevarēs. Tiesas priekšsēdētāja norādīja, ka nevar paļauties uz \"visticamāk\",un 2019. gada 26. novembrī tiesas sēdē tika pieņemts lēmumus par tiesneses aizstāšanu ar rezerves tiesnesi. 2013. gada 21. novembrī iegrūstot lielveikala \" Maxima \" jumtam, dzīvību zaudēja 54 cilvēki.", "link": "https://www.delfi.lv/161/criminal/52665264/sagatavots-pilnais-spriedums-zolitudes-tragedijas-kriminallieta"},
{"title": "Zolitūdes traģēdijas krimināllietā pēc Sergeta aizstāvja lūguma nosaka ekspertīzi", "category": "Kriminālziņas", "body": "Rīgas apgabaltiesa  pirmdien, 17. janvārī, apmierināja apsūdzētā būvinženiera Ivara Sergeta aizstāvja zvērināta advokāta Artūra Zvejsalnieka pieteikto lūgumu noteikt dokumentu tehnisko ekspertīzi, kuras veikšana uzticēta Valsts tiesu ekspertīžu birojam, portāls \"Delfi\" uzzināja Rīgas apgabaltiesā. Saistībā ar ekspertīzes noteikšanu lietā tiesas sēdē pasludināts pārtraukums līdz 30. marta pulksten 10. Jau vēstīts, ka krimināllietu Rīgas apgabaltiesa izskata atklātā tiesas sēdē trīs tiesnešu sastāvā: tiesas sēdes priekšsēdētāja tiesnese Iveta Vīgante, tiesnesis Guntars Stūris un tiesnesis Guntars Kveska. Noraidījums minētajam tiesas sastāvam netika pieteikts. Zolitūdes traģēdijas krimināllieta  ir vērienīgākā tiesas prāva Latvijas vēsturē. Krimināllietas pirmstiesas izmeklēšana ilga aptuveni divus gadus un tiesā nonāca 2015. gada 8. decembrī, bet tiesas izmeklēšana tika sākta otrajā nozīmētajā tiesas sēdē – 2016. gada 1. martā. Rīgas pilsētas Pārdaugavas tiesa tā dēvētajā Zolitūdes traģēdijas krimināllietā apsūdzētajam būvinženierim Ivaram Sergetam lēma piespriest sešu gadu cietumsodu, bet pārējos krimināllietā apsūdzētos atzina par nevainīgiem un lēma viņus attaisnot. Lietā uz apsūdzēto sola bija sēdies veikala projekta būvekspertīzes veicējs  Andris Gulbis , būvuzraugs Mārtiņš Draudiņš, arhitekts  Andris Kalinka , uzņēmuma \"Re&Re\" būvdarbu vadītājs Staņislavs Kumpiņš, trīs Rīgas pilsētas būvvaldes darbinieki – Jānis Balodis, Juridiskās nodaļas  Būvniecības  uzraudzības nodaļas eksperte Marika Treija un būvinspekcijas priekšnieka vietniece Aija Meļņikova -, kā arī uzņēmuma \" Maxima  Latvija\" darba aizsardzības vecākai ekspertei Inna Šuvajeva. 2013. gada 21. novembrī iegrūstot lielveikala \"Maxima\" jumtam, dzīvību zaudēja 54 cilvēki. Būveksperti secināja, ka traģēdija notika, jo bija nepareizi aprēķinātas jumta konstrukciju slodzes, tādēļ tas iegruva. Prokuratūra deviņām personām apsūdzības uzrādīja par būvniecības noteikumu pārkāpšanu, valsts amatpersonas pienākumu nepildīšanu, nonāvēšanu aiz neuzmanības un darba aizsardzības noteikumu pārkāpšanu.", "link": "https://www.delfi.lv/161/criminal/53960943/zolitudes-tragedijas-kriminallieta-pec-sergeta-aizstavja-luguma-nosaka-ekspertizi"},
{"title": "AT negroza spriedumu, kurā noraidīta morālā kaitējuma atlīdzība no 'Homburg Zolitude'", "category": "Kriminālziņas", "body": "Veikala \"Maxima XX\" Rīgā, 2013. gada 21. novembrī notika divi jumta daļas iegruvumi. Notikuma rezultātā 54 cilvēki gāja bojā un ievērojams skaits cilvēku, kas atradās attiecīgajā ēkā, guva traumas. Kasācijas kārtībā AT pārbaudīja, vai apgabaltiesa ir pareizi piemērojusi likuma normas, kas nosaka ēkas īpašnieka atbildību par ēkas uzturēšanu sabiedrībai drošā stāvoklī un būvniecības ierosinātāja atbildību par citu būvniecības procesa dalībnieku pieļautajām kļūdām, kā arī jāsniedz atbilde uz vairākiem citiem tiesību jautājumiem, tostarp saistībā ar personas atbildību par kaitējumu neatkarīgi no viņas vainas. Tāpat tiesai bija jāpārbauda, vai apgabaltiesa, izskatot lietu, nav pieļāvusi tiesvedības procesu regulējošo normu pārkāpumus. Vērtējot ēkas īpašnieka atbildību par ēkas uzturēšanu drošā stāvoklī, AT atzina, ka Civillikumā vispārīgi ir paredzēta atbildība par tādu personas darbību vai bezdarbību, kura neatbilst prasītajam rūpības līmenim un kuras rezultātā aizskartas citas personas tiesības, nodarot kaitējumu – personai parasti jāatbild tad, ja tā ir pieļāvusi pat vieglu neuzmanību, veicot vai neveicot kādas darbības, un citai personai ar to nodarīts kaitējums. Tikai likumā tieši noteiktos izņēmuma gadījumos ir pieļaujama atbildība neatkarīgi no vainas, proti, kad persona nav pieļāvusi pat vieglu neuzmanību, taču kaitējums citai personai tomēr ir iestājies. Attiecībā uz ēkas īpašnieka atbildību šāds īpašs regulējums nav konstatējams, ko pareizi izskatāmajā lietā ir konstatējusi arī apgabaltiesa, informē AT. Vienlaikus AT norādīja, ka ēkas īpašnieka pienākums uzturēt to drošā stāvoklī ir noteikts Civillikuma 1084. pantā un ēkas īpašnieks nevar attaisnot savu bezdarbību ēkas uzturēšanas pienākuma izpildē ar atsaukšanos uz to, ka viņa pienākumi nav tieši noteikti kādā citā normatīvajā aktā. Turklāt arī normatīvajos aktos noteikto pienākumu izpilde neatbrīvo personu no atbildības, ja ēkas īpašniekam kā krietnam un rūpīgam saimniekam bija jāparedz kaitējuma iestāšanās iespējamība un jāveic atbilstoši pasākumi riska iestāšanās nepieļaušanai. Kā norāda tiesa, būves sabrukšanas gadījumā īpašniekam iestātos atbildība par citai personai nodarīto kaitējumu, pamatojoties uz Civillikuma 1084. panta pirmo daļu, ja būves īpašnieks nebūtu īstenojis tādus pasākumus, kurus veiktu krietns un rūpīgs saimnieks, lai laikus noteiktu iespējamo apdraudējumu un to novērstu, piemēram, ja būvei būtu parādījušās plaisas, bet īpašnieks neveiktu pasākumus to cēloņu noskaidrošanai un iespējamo konstruktīvo problēmu novēršanai. Turklāt būves īpašnieka rūpības pienākums izpaužas ne tikai kā reakcija uz kādām redzamām pazīmēm, kas varētu liecināt par apdraudējumu, bet arī kā tādu pasākumu veikšana, lai laikus noteiktu iespējamos apdraudējumus, piemēram, būves vai atsevišķu tās elementu tehniskā apsekošana. Izskatāmajā lietā apgabaltiesa ir atzinusi, ka tādu pazīmju, kuras liecinātu par būves iespējamu sabrukšanu un kuras atbildētājai vajadzētu konstatēt, nebija. Vienlaikus AT atzina, ka vismaz ēkas sabrukšanas gadījumā pierādīšanas nasta attiecībā uz Civillikuma 1084. panta pirmajā daļā norādītā tiesiskā pienākuma uzturēt ēku drošā stāvoklī izpildi gulstas uz būves īpašnieku. Savukārt cietušajam saglabājas pierādīšanas nasta attiecībā uz kaitējumu, notikumu, kas izraisīja kaitējumu un cēlonisko saistību starp notikumu un kaitējumu. AT arī vērtēja būvniecības ierosinātāja atbildību par citu būvniecības procesa dalībnieku pieļautajām kļūdām, norādot, ka lietas izskatīšanā piemērojamā agrākā Būvniecības likuma norma tieši noteica katra būvniecības procesa dalībnieka atsevišķu, nošķirtu atbildību par savu rīcību, kā to pareizi atzinusi arī apgabaltiesa. Tiesa norādīja, ka apgabaltiesa arī pamatoti konstatēja, ka no likuma sistēmas un mērķa viedokļa redzams likumdevēja mērķis atbildību par to darbu kvalitāti, kas saistīti ar būvniecības procesu, noteikt tieši attiecīgajiem būvspeciālistiem, no kuriem tiek prasīts profesionālo zināšanu apliecinājums Tādējādi atbildētāja kā būvniecības ierosinātāja nav atbildīga par cita būvniecības procesa dalībnieka pieļautu kļūdu ēkas būvprojekta izstrādē. AT Civillietu departamenta priekšsēdētājs Normunds Salenieks, kurš konkrētajā lietā bija senators referents, komentējot Senāta spriedumu, norāda: \"Konkrētajā lietā tika vērtēta ēkas īpašnieces un būvniecības ierosinātājas civiltiesiskā atbildība par lielveikala ēkas sabrukšanu un tajā esošo cilvēku bojāeju. Senāts atzina, ka ēkas īpašnieka atbildība neiestājas automātiski, bet ir jāvērtē, vai sava pienākuma uzturēt ēku drošā stāvoklī izpildē viņš ir pieļāvis vismaz vieglu neuzmanību. Tas lietā netika konstatēts. Arī kā vienai no būvniecības procesa dalībniecēm (būvniecības ierosinātājai) atbildētājai šajā lietā nebija pamata atbildēt par citu būvniecības procesa dalībnieku pieļautajām kļūdām, kas noveda pie traģiskajām sekām. Likumdevējs katram būvniecības procesa dalībniekam ir paredzējis individuālu atbildību. Ar Senāta spriedumu tiek nostiprināts princips, ka, izņemot likumā tieši noteiktos gadījumus, katrs atbild tikai par savas rīcības (arī bezdarbības) rezultātā radīto kaitējumu.\" 2013. gada 21. novembrī iegrūstot lielveikala \"Maxima\" jumtam, dzīvību zaudēja 54 cilvēki. Būveksperti secināja, ka traģēdija notika, jo bija nepareizi aprēķinātas jumta konstrukciju slodzes, tādēļ tas iegruva. Prokuratūra deviņām personām apsūdzības uzrādīja par būvniecības noteikumu pārkāpšanu, valsts amatpersonas pienākumu nepildīšanu, nonāvēšanu aiz neuzmanības un darba aizsardzības noteikumu pārkāpšanu.", "link": "https://www.delfi.lv/161/criminal/54809470/at-negroza-spriedumu-kura-noraidita-morala-kaitejuma-atlidziba-no-homburg-zolitude"},
{"title": "Pisuāru instrukcijas kā pierādījumi un nepamatotas apsūdzības – ko tiesa pārmet Zolitūdes traģēdijas prokuroriem", "category": "Kriminālziņas", "body": "Rīgas pilsētas Pārdaugavas tiesa ar blakuslēmumu Zolitūdes traģēdijas krimināllietā uzdevusi  Ģenerālprokuratūrai  izvērtēt visus trīs šīs krimināllietas prokurorus. Publiski pieejamajā anonimizētajā blakuslēmumā uzskaitīta virkne prokuroru pārkāpumu, tostarp nevajadzīgu pierādījumu iekļaušana un nepamatota atzīšana par apsūdzēto. Ar šo blakuslēmumu ikviens interesents var iepazīties  šeit . Valsts apsūdzību šajā lietā uztur prokurori Agris Skradailis, Kaspars Cakuls un Jekaterina Kušakova (Foto). Zolitūdes traģēdija Ģenerālprokuratūrā portālam \"Delfi\" norādīja, ka par tālāko rīcību saistībā ar blakuslēmumiem vēl tiks lemts. Jau vēstīts, ka  Zolitūdes traģēdijas krimināllieta  ir vērienīgākā tiesas prāva Latvijas vēsturē. Krimināllietas pirmstiesas izmeklēšana ilga aptuveni divus gadus un tiesā nonāca 2015. gada 8. decembrī, bet tiesas izmeklēšana tika sākta otrajā nozīmētajā tiesas sēdē – 2016. gada 1. martā. Rīgas pilsētas Pārdaugavas tiesa tā dēvētajā Zolitūdes traģēdijas krimināllietā apsūdzētajam būvinženierim Ivaram Sergetam lēma piespriest sešu gadu cietumsodu, bet pārējos krimināllietā apsūdzētos atzina par nevainīgiem un lēma viņus attaisnot. Tāpat uz apsūdzēto sola bija sēdies veikala projekta būvekspertīzes veicējs Andris Gulbis, būvuzraugs Mārtiņš Draudiņš, arhitekts Andris Kalinka, uzņēmuma \"Re&Re\" būvdarbu vadītājs Staņislavs Kumpiņš, trīs Rīgas pilsētas būvvaldes darbinieki - Jānis Balodis, Juridiskās nodaļas Būvniecības uzraudzības nodaļas eksperte Marika Treija un būvinspekcijas priekšnieka vietniece Aija Meļņikova -, kā arī uzņēmuma \"Maxima Latvija\" darba aizsardzības vecākai ekspertei Inna Šuvajeva. 2013. gada 21. novembrī iegrūstot lielveikala \" Maxima \" jumtam, dzīvību zaudēja 54 cilvēki. Policija un prokuratūra pirmstiesas izmeklēšanu veica aptuveni divus gadus, savukārt tiesas process ildzis trīs gadus un 11 mēnešus. Būveksperti secināja, ka traģēdija notika, jo bija nepareizi aprēķinātas jumta konstrukciju slodzes, tādēļ tas iegruva. Prokuratūra deviņām personām apsūdzības uzrādīja par būvniecības noteikumu pārkāpšanu, valsts amatpersonas pienākumu nepildīšanu, nonāvēšanu aiz neuzmanības un darba aizsardzības noteikumu pārkāpšanu.", "link": "https://www.delfi.lv/161/criminal/52698541/pisuaru-instrukcijas-ka-pieradijumi-un-nepamatotas-apsudzibas-ko-tiesa-parmet-zolitudes-tragedijas-prokuroriem"},
{"title": "Šķēli un Šleseru apsūdz par krāpšanu un noziedzīgi iegūtu līdzekļu legalizēšanu lietā par digitālās TV ieviešanu (plkst. 16.23)", "category": "Kriminālziņas", "body": "Savukārt Latvijas Televīzijas Ziņu dienests vēsta, ka apsūdzība celta arī tā laika satiksmes ministram Aināram Šleseram, kurš  šodien izplatītajā preses paziņojumā norādījis : \"Ministru kabineta vienbalsīgi apstiprinātais konkursa nolikums par Ciparu televīzijas ieviešanu un pēc tam Ministru Kabineta apstiprinātais konkursa rezultāts par Lattelecom kā labākā pretendenta atzīšanu, esot bijis noziedzīgs! Un, ka par to, man kā tā laika Satiksmes ministram būs jāstājas tiesas priekšā! Tas tiešām man ir radījis lielu izbrīnu.\" Šlesers sarunā ar portālu \"Delfi\" norādīja, ka viņš ceturtdien, 25. martā, aicināts ierasties prokuratūrā, kur arī viņš uzzinās par ko tieši viņš tiek apsūdzēts. Bijušais ministrs pauda pārsteigumu par to, ka apsūdzība celta vairāk nekā desmit gadus pēc notikušā, pieļaujot, ka tā varētu būt saistīta ar pašvaldību vēlēšanām, kas notiks pēc pāris mēnešiem. Tāpat ekspolitiķis uzsvēra, ka nevar iedomāties kā satiksmes ministrs var būt atbildīgs par lēmumu, kuru pieņēmis Ministru kabinets. \"Esmu vienkārši šokēts un pārsteigts,\" atzina bijušais politiķis. Šlesers uzsvēra, ka ir gatavs savu taisnību pierādīt arī tiesā. Šķēle paziņojumā medijiem norāda, ka apsūdzību uzskata par nepamatotu, turklāt 2008. gada notikumus par publiska konkursa norisi un digitālās televīzijas ieviešanu Latvijā valsts apsūdzība, viņaprāt, interpretē subjektīvi. \"Man nebija nekāda pamata domāt, ka tieku turēts aizdomās par likuma pārkāpumiem konkrētajos notikumos, jo 12 gadu laikā līdz šā gada martam nebiju ne reizi aicināts liecināt minētajā kriminālprocesā,\" uzsver Šķēle. Ievērojot likumu, Šķēle darīšot visu, lai lietas izmeklēšana noritētu objektīvi un ātri. Tāpat visas ziņas, kas ir viņa rīcībā, sniegšot izmeklēšanas iestādēm. Šķēle aicina iespējami ātrāk minēto krimināllietu nodot tiesas vērtēšanai. Patlaban plašākus komentārus Šķēle nesniegs, lai nesaņemtu pārmetumus, ka tas traucējis izmeklēšanas interesēm. TV3 raidījums \"Nekā personīga\" pērn oktobrī vēstīja, ka prokuratūra nu jau bijušajam SIA \"Tet\" valdes priekšsēdētājam Jurim Gulbim un vēl četrām personām apsūdzību par iespējamu līdzdalību krāpšanā digitālās televīzijas ieviešanā, uzņēmumam nodarītos zaudējumus lēšot 7 585 533 eiro apmērā. Gulbim uzrādīta apsūdzība par dalību krāpšanā lielā apmērā. Par līdzdalību krāpšanā līdz ar Gulbi apsūdzēts arī \"Lattelecom\" tā laika komercdirektors Jānis Ligers, Biznesa daļas vadītājs Toms Ābele, Biznesa atbalsta daļas vadītājs Toms Meisītis un bijušais \"Hannu Digital\" vadītājs Gintars Kavacis. Tiesībsargi uzskata, ka \"Kempmayer\" saistību pārņēmējs kompānija \"Hannu Digital\" ciparu televīzijas projektā tika iesaistīts mākslīgi un Gulbis izmantojis \"Lattelecom\" (tagad - \"Tet\") īpašnieku un padomes uzticību. Kā vēstīja raidījums, pāreja uz digitālo televīziju tika izplānota pirms 20 gadiem, kad premjers bija Šķēle. Izmeklētāji uzskata, ka tas bija iecerēts kā negodīgas peļņas projekts. Par projekta atslēgas uzņēmumu kļuva Londonā reģistrētais \"Kempmayer Media Limited\", kas izrādījās pastkastītes firma ar ārzonās paslēptiem īpašniekiem. Kā atzīmē raidījums, afēru atklāja 2003.gadā un uz apsūdzēto sola sēdās 20 personas. To, ka \"Kempmayer\" bija izveidota kā čaula viena mērķa sasniegšanai, atzina arī Stokholmas Starptautiskās tirdzniecības palātas šķīrējtiesa un lika samaksāt valstij vairāk nekā 5 miljonus eiro. Tos, par Šķēles aizdotu naudu, samaksājis Andrejs Ēķis, kurš bijis \"Kempmayer\" akcionāru sastāva organizētājs, vēstīja raidījums. Raidījums uzsver, ka te esot meklējams sākums tam, kas prokuratūras ieskatā ir uzskatāma par digitālās televīzijas projekta otro afēru. \"Kempmayer\" naudu bija paguvis iztērēt digitālās televīzijas iekārtās, kas no 2003.gada stāvēja muitas noliktavās Latvijā, bet vēlāk tika uzstādītas testa režīmā Zaķusalas tornī. \"Kempmayer\" raidītājus un galvas staciju kopā ar parādu Šķēlem pārpirka Gintara Kavača vadīta firma. Kā vēsta raidījums, lai iztērētos miljonus Šķēle atgūtu un vecie raidītāji nestu ienākumus, Kavača firmai \"Hannu Digital\" bija jākļūst par ciparu televīzijas ieviesēju vai partneri, tāpēc 2008.gadā panākta sadarbība ar \"Lattelecom\", kuru arī tolaik vadīja Gulbis. \"Lattelecom\" uzvarēja Satiksmes ministrijas rīkotajā konkursā par ciparu televīzijas ieviešanu kopā ar apakšuzņēmēju \"Hannu Digital\". Darījumu 2009. gadā apšaubīja Valsts kontrole, kas uzsvēra, ka konkurss speciāli bija organizēts tā, lai bez konkrētās komercfirmas nevarētu iztikt. Lai gan tehniskā infrastruktūra bijusi Latvijas Valsts radio un televīzijas centra kompetencē un tā visā Latvijā bijusi gatava pārejai uz ciparu televīziju, nolikums prasījis, lai uzvarētājs tūlītēji nodrošina apraidi Rīgā un tās apkārtnē, bet vienīgā, kas to varējusi izdarīt, bijusi \"Hannu Digital\". Valsts kontroles ziņojums nonāca KNAB. 2010. gadā tika ierosināts kriminālprocess, kurā tika vērtēta ne tikai paša konkursa likumība, bet arī vēlāk slēgto līgumu pamatotība. Pērn augustā prokuratūra uzrādījusi pirmās apsūdzības. Izmeklēšanā atklāts, ka \"Lattelecom\" bija plānojis \"Hannu Digital\" desmit gados samaksāt 15 miljonus eiro, bet šāda summa vairākkārt pārsniegusi \"Hannu Digital\" piederošo iekārtu vērtību. Jau ar pirmo maksājumu raidītāju vērtība esot tikusi nosegta, taču līgumā slēpti iestrādātas vairākas citas pozīcijas, lai \"Hannu Digital\" saņemtu pēc iespējas lielākus finanšu līdzekļus no \"Lattelecom\". Maksājumi esot maskēti zem dažādām pozīcijām, piemēram, nepilnus 2 miljonus eiro \"Lattelecom\" komercfirmai pārskaitījusi par \"know-how\". Tāpat vienošanās paredzējusi, ka ar 2010. gadu turpmākos astoņus gadus \"Hannu Digital\" saņems 22% no \"Lattelecom\" ieņēmumiem, kas gūti, nodrošinot apraidi ciparformātā visā Latvijā, lai gan \"Hannu Digital\" apraide ārpus Rīgas reģiona nemaz nebija plānota. Šāds līgums, pēc prokuratūras domām, tika slēgts, ļaunprātīgi izmantojot \"Lattelecom\" dalībnieku un padomes uzticēšanos, lai pretēji valstij piederošā uzņēmuma interesēm, \"Hannu Digital\" gūtu iespējami lielākus finanšu līdzekļus. Prokuratūra izmeklēšanā konstatējusi, ka visus plānotos 15 miljonus eiro \"Hannu Digital\" tomēr neizdevās saņemt, jo 2014.gadā bija jauns konkurss un LVRTC tālāk pats nodrošināja apraidi Rīgas reģionā, taču dažos gados nodarīto zaudējumu apmērs \"Lattelecom\", pēc prokuratūras aplēsēm, esot sasniedzis 7 585 533 eiro. Prokurors Monvīds Zelčs \"Nekā personīga\" tika atzīmējis, ka Gulbis kā \"Lattelecom\" vadītājs piedalījās darījuma sarunās, bija informēts par sarunām, kuras veica citi viņa padotie, un bija informēts par visa projekta norisi, attiecīgi \"viņa loma bija būtiska\". Gulbim uzrādīta apsūdzība par dalību krāpšanā lielā apmērā. Rīgas apgabaltiesā patlaban atrodas cita krimināllieta jeb tā dēvētā digitālās televīzijas lieta. Šī lieta saistīta ar \"Digitālā Latvijas radio un televīzijas centra\" (DLRTC) un \"Kempmayer Media Limited\" meitasfirmas \"Kempmayer Media Latvia\" vienošanos, kas paredzēja vairākos posmos ieviest digitālo televīziju un Latvijā nogādāt dažādu specifisku aparatūru digitālajai apraidei. Projekta kopējās izmaksas iepriekš lēstas daudzos desmitos miljonu latu. Lieta līdz šim pabijusi vairākās tiesu instancēs, līdz 2020.gadā Augstākā tiesa, atcēla spriedumu par Andreja Ēķa, Jurģa Liepnieka un pārējo apsūdzēto atzīšanu par vainīgiem, bet atstājusi spēkā sprieduma daļu par iepriekš attaisnotajām personām. 2019. gada vasarā Rīgas apgabaltiesa par vainīgām atzina virkni personu, tostarp polittehnologam Jurģim Liepniekam apgabaltiesas sastāvs piesprieda 67 080 eiro naudas sodu, bet bijušajam telekanāla \"LNT\" direktoram Andrejam Ēķim apelācijas instances tiesa piesprieda 40 850 eiro naudas sodu. Reālu ieslodzījumu apgabaltiesas tiesneši piesprieda kādreizējam DLRTC ģenerāldirektoram Guntaram Spundem, kuram tika noteikts deviņus mēnešus ilgs cietumsods un naudas sods 26 230 eiro apmērā. Savukārt juristam Jānim Lozem tiesa piesprieda gada un deviņu mēnešu cietumsodu un naudas sodu 33 540 eiro apmērā. Bijušajam \"Kempmayer Media Latvia\" valdes loceklim Andrejam Zabeckim tiesa piesprieda divus gadus un deviņus mēnešus ilgu cietumsodu. Bijušajam \"Kempmayer Media Latvia\" valdes loceklim Jānim Zipam tika noteikta brīvības atņemšana uz vienu gadu un deviņiem mēnešiem, kā arī naudas sods 22 790 eiro apmērā. Bijušajam \"Kempmayer Media Latvia\" valdes loceklim Jānim Svārpstonam tiesa piesprieda divus gadus un deviņus mēnešus ilgu cietumsodu, kā arī naudas sodu 22 790 eiro apmērā. Visiem apsūdzētajiem tika samazināti pirmās instances tiesas piespriestie sodi, pamatojoties uz Krimināllikuma norma par lietas izskatīšanu saprātīgā termiņā. Vienlaikus tiesa attaisnoja pirmās instances tiesā notiesāto bijušo Nacionālā teātra direktoru Ojāru Rubeni. Rīgas apgabaltiesas tiesneši attaisnoja arī bijušo \"Latvijas Valsts radio un televīzijas centra\" (LVRTC) valsts pilnvarnieku Didzi Jonovu, biznesa konsultantu Valdi Purvinski un LVRTC valsts pilnvarnieku Adrianu Boldanu. Pirmās instances tiesa katram no viņiem bija piespriedusi naudas sodu 18 000 eiro apmērā. Arī šīs lietas kontekstā Šķēles vārds tika izskanējis, bet apsūdzības viņam celtas netika. Pirmā tiesas sēde šajā krimināllietā pirmajā instancē notika 2007.gada 26.novembrī.", "link": "https://www.delfi.lv/161/criminal/53041991/skeli-un-sleseru-apsudz-par-krapsanu-un-noziedzigi-iegutu-lidzeklu-legalizesanu-lieta-par-digitalas-tv-ieviesanu-plkst-1623"},
{"title": "Atceļ notiesājošo spriedumu 'digitālgeitā'", "category": "Kriminālziņas", "body": "Augstākā tiesa (Senāts) atcēlusi notiesājošo  Rīgas apgabaltiesas spriedumu  tā dēvētājā digitālgeitas krimināllietā, lasāms portāla \"Delfi\" rīcībā esošajā tiesas spriedumā. Apgabaltiesai atkal būs jāskata krimināllieta daļā par bijušā \" LNT \" direktora Andreja Ēķa, polittehnologa Jurģa Liepnieka, kādreizējā \"Digitālā Latvijas radio un televīzijas centra\" (DLRTC) ģenerāldirektora Guntara Spundes, jurista Jāņa Lozes, nodokļu konsultanta Ulda Kokina, finanšu konsultanta Harija Krongorna, bijušā \" Kempmayer  Media Latvia\" valdes locekļa Jāņa Svārpstona, bijušā \"Kempmayer Media Latvia\" valdes locekļa Jāņa Zipa un bijušā \"Kempmayer Media Latvia\" valdes locekļa Andreja Zabecka atzīšanu par vainīgiem, kā arī sodīšanu. Tāpat tiesai atkārtoti būs jāvērtē kriminālprocesa izbeigšana pret Māri Pauderu. Augstākā tiesa nemainīja apgabaltiesas sprieduma daļu, ar kuru attaisnoti  Ojārs Rubenis , Didzis Jonovs un Adrians Boldans. Savukārt Augstākajā tiesā portālam \"Delfi\" norādīja, ka Senāts konstatēja, ka apelācijas instances tiesa, sniedzot jaunu noziedzīgā nodarījuma aprakstu un būtiski grozot krāpšanas rezultātā iegūto finanšu līdzekļu apmēru, nav norādījusi pierādījumus, uz kuriem pamatoti tiesas secinājumi, kā arī nav izklāstījusi motīvus, kāpēc tiek noraidīti citi pierādījumi. Mantiskam zaudējumam kā krāpšanas sastāva pazīmei ir būtiska nozīme krimināltiesisko attiecību taisnīgā noregulējumā, tādējādi tā apmērs ir jāizvērtē un atzinums jāpamato ar likumu un novērtētiem pierādījumiem. Ņemot vērā, ka tiesai no jauna jālemj par noziedzīgā nodarījuma rezultātā izkrāptās naudas apmēru, izlemjams arī jautājums par noziedzīgi iegūtu līdzekļu legalizēšanu. Tāpat Senātā atzīmēja, ka ar apelācijas instances tiesas spriedumu konfiscēta noziedzīgi iegūta manta – finanšu līdzekļi. Senāts konstatēja, ka apelācijas instances tiesa nav ņēmusi vērā Kriminālprocesa likumā veiktos grozījumus, un līdz ar to nav ievērojusi Eiropas Cilvēktiesību tiesas un Satversmes tiesas nolēmumos izteiktās atziņas par nepieciešamību kriminālprocesā aizskartajam mantas īpašniekam, kura mantai uzlikts arests, nodrošināt iespēju efektīvi aizstāvēt savas tiesības. Jau ziņots, ka,  pasludinot saīsināto spriedumu ,  Rīgas apgabaltiesa  attaisnoja iepriekš par vainīgiem atzītos Rubeni, Jonovu, biznesa konsultantu Valdi Purvinski un \"Latvijas valsts radio un televīzijas centra\" (LVRTC) valsts pilnvarnieku Adrianu Boldanu. Pirmās instances tiesa katram no viņiem bija piespriedusi 18 000 eiro naudas sodu. Savukārt Liepniekam apgabaltiesa piesprieda 67 080 eiro naudas sodu, bet Ēķim – 40 850 eiro naudas sodu. Reālu ieslodzījumu apgabaltiesa piesprieda Spundem – deviņus mēnešus cietumā, kā arī 26 230 eiro naudas sodu. Savukārt Lozem tiesa piesprieda gada un deviņu mēnešu cietumsodu. Tāpat viņam tika piespriests 33 540 eiro naudas sods. Zabeckim tiesa piesprieda divus gadus un deviņus mēnešus ilgu cietumsodu, Zipam tika piespriesta brīvības atņemšana uz vienu gadu un deviņiem mēnešiem, kā arī naudas sods 22 790 eiro apmērā. Svārpstonam tiesa piesprieda divus gadus un deviņus mēnešus ilgu cietumsodu, kā arī naudas sodu 22 790 eiro apmērā. Visiem apsūdzētajiem tika samazināti pirmās instances tiesas piespriestie sodi, pamatojoties uz Krimināllikuma norma par lietas izskatīšanu saprātīgā termiņā. Digitālās televīzijas krimināllieta ir saistīta ar DLRTC un KML meitasfirmas \"Kempmayer Media Latvia\" vienošanos, kas paredzēja vairākos posmos ieviest digitālo televīziju un Latvijā nogādāt dažādu specifisku aparatūru digitālajai apraidei. Projekta kopējās izmaksas iepriekš lēstas daudzos desmitos miljonu latu.", "link": "https://www.delfi.lv/161/criminal/52614799/atcel-notiesajoso-spriedumu-digitalgeita"},
{"title": "Ģenerālprokurors tiesu sistēmā saskata krīzi", "category": "Kriminālziņas", "body": "Pēdējā laikā attaisnojošie spriedumi skaļajās lietās un pārāk garie lietu skatīšanas termiņi, liecina par izveidojušos krīzi tieslietu sistēmā, atzina ģenerālprokurors  Juris Stukāns . Stukāns atgādināja, ka 12. jūlijā  Rīgas apgabaltiesa  kā apelācijas instances tiesa digitālās televīzijas krimināllietā attaisnoja visus apsūdzētos. Gada sākumā Vidzemes rajona tiesas Limbažos attaisnoja korupcijā apsūdzētos Igaunijas uzņēmēju Oļegu Osinovski un bijušo VAS \" Latvijas dzelzceļš \" (LDz) valdes priekšsēdētāju Uģi Magoni. Tāpat nesen kļuva zināms, ka tiesnešu maiņas dēļ bijušās politiķes  Baibas Brokas  kukuļošanas lietas skatīšana Rīgas pilsētas Vidzemes priekšpilsētas tiesā atlikta par pusotru gadu. Tikmēr jūlijā Augstākās tiesas (AT) Krimināllietu departaments atkārtotai skatīšanai Rīgas apgabaltiesā nodevis jau gadiem tiesās esošo krimināllietu, kurā trīs vīrieši apsūdzēti vairāku uzņēmēju pasūtījuma slepkavībās, kā arī kādreizējā Valsts ieņēmumu dienesta (VID) Muitas kriminālpārvaldes priekšnieka Vladimira Vaškeviča slepkavības mēģinājumā. Ņemot vērā minēto, Stukāns uzskata, ka tieslietu sistēmā veidojas krīze un šī situācija ir jāapspriež Tieslietu padomē. \"Esmu domājis par attaisnojušo spriedumu digitālās televīzijas krimināllietā un citiem spriedumiem, piemēram, bijušā LDz vadītāja lietā. Es uzskatu, ka tieslietu sistēmā veidojas kaut kāda krīze. Tas nav normāli, ka iepriekš Augstākā tiesa digitālās televīzijas krimināllietā atcēla spriedumu un apelācijas instancē spriedumam pilnībā mainījusies motivācija. Mums ir krīze arī tajā ziņā, ka Brokas lietu atliek uz pusotru gadu. Piedošanu, bet kur mēs esam nonākuši?\" retoriski norādīja Stukāns. Lai arī iepriekš ir veiktas tiesu sistēmas reformas, tagad situācija izveidojusies vēl sliktāka, nekā tā bija pirms reformas. \"Lietu izskatīšanas termiņi paliek tikai ilgāki un ilgāki. Piedošanu, bet kurā virzienā mēs ejam? Man nav izprotami šie pēdējā laika spriedumi un lietu virzība,\" uzsvēra Stukāns. Atgriežoties pie attaisnojošā sprieduma digitālās televīzijas krimināllietā, Stukāns paliek pie pārliecības, ka noziegums ir noticis, tomēr viņš vērsa uzmanību, ka praksē pastāv divi aspekti, uz kuru pamata var veidot attaisnojošu spriedumu, proti, faktiskie un juridiski apstākļi. \"Tagad man neiet kopā neviens aspekts un es nevaru saprast, kādi varēja būt motīvi, lai apgabaltiesa 100% visus attaisnotu. Tiesa Stokholmā līgumu, uz kuru pamata notika visa šī afēra, atzina par spēkā neesošu no noslēgšanas brīža ar motivāciju, ka līgums bija krāpniecisks. Kā var sanākt tā, ka neviens pie tā nav vainīgs? Man tas neiet no loģikas viedokļa kopā. Šāds apgabaltiesas spriedums ir viena no lielākajām tiesas kļūdām,\" norādīja Stukāns, kurš pats savulaik kā Rīgas apgabaltiesas tiesnesis lēma par notiesājošu spriedumu šajā lietā. Tagad šajā lietā jāsagaida motivētais spriedums, un Stukāns uzskata, ka jāseko prokuratūras protestam, lai \"Augstākā tiesa var dot kārtējo novērtējumu.\" Kontekstā ar garajiem tiesvedības termiņiem Stukāns norādīja, ka sabiedrībai pilnīgi nav saprotams, kāpēc valsts nav spējīga nodrošināt normālu lietu izskatīšanas gaitu. \"Tiklīdz lieta ir publiska, tā velkas gadiem, pat desmitgadēm,\" piebilda Stukāns. Ģenerālprokurors vērsa uzmanību, ka iepriekš veikts apkopojums par lietu izskatīšanas ilgumu, taču nekas nav mainījies. Vai par krīzi liecina arī attaisnojušais spriedums Saeimas deputāta un bijušā  Korupcijas  novēršanas un apkarošanas biroja darbinieka Jura Juraša (JKP) lietā, ģenerālprokurors norādīja, ka viņam to ir grūti pateikt, jo lietas materiāli ir slepeni un viņš nav iepazinies ar tiesas motīviem. \"Tomēr arī šajā lietā sabiedrībai ir tiesības uzdot jautājumu par to, kāpēc viens prokurors sākotnēji noziegumu nesaskatīja, otrs prokurors noziegumu saskatīja un apsūdzību amatpersonai uzrādīja, bet tiesa viņu attaisnoja,\" uzsvēra Stukāns. Jau ziņots, ka Jurašs 2016. gada vasarā publiski paziņoja, ka viņam esot piedāvāts kukulis, lai Magoņa un Igaunijas uzņēmēja Osinovska kriminālprocess tiktu pārkvalificēts no kukuļdošanas uz tirgošanos ar ietekmi, par ko likumā paredzēts daudz maigāks sods. Jurašs apgalvoja, ka vēl pirms publiska paziņojuma Jaroslava Streļčenoka tolaik vadīto  KNAB  un Ērika Kalnmeiera tolaik vadīto prokuratūru informējis par mēģinājumu viņu piekukuļot. Jurašs apgalvoja, ka, nesekojot reakcijai un izmeklēšanai no šo iestāžu puses, viņš nolēma par notikušo informēt sabiedrību, izmantojot plašsaziņas līdzekļus. Tika sākts kriminālprocess par Juraša rīcību, izpaužot šo informāciju publiski. Kriminālprocesu izmeklēja  Valsts drošības dienests , kas lūdza prokuratūru Jurašam uzrādīt apsūdzību. Tomēr prokurors Aivis Zalužinskis secināja, ka Juraša saukšanai pie kriminālatbildības nav tiesiska pamata, bet sāktais kriminālprocess ir izbeidzams noziedzīga nodarījuma sastāva trūkuma dēļ. Tomēr vēlāk Sevišķi svarīgu lietu izmeklēšanas nodaļas virsprokurors Modris Adlers pēc savas iniciatīvas kā amatā augstāks prokurors minēto Zalužinska lēmumu atcēla kā nepamatotu. Vēlāk Jurašam celta apsūdzība un prokurors Māris Urbāns lietu nodeva pirmās instances tiesai, kas Jurašu attaisnoja.", "link": "https://www.delfi.lv/161/criminal/53426605/generalprokurors-tiesu-sistema-saskata-krizi"},
{"title": "Tā dēvētajā otrajā digitālās televīzijas krimināllietā grozītas apsūdzības", "category": "Kriminālziņas", "body": "Prokurors Monvīds Zelčs grozījis apsūdzības tā dēvētajā otrajā digitālās televīzijas krimināllietā, kurā apsūdzētas deviņas personas, tostarp, ekspolitiķis  Andris Šķēle , politiķis  Ainārs Šlesers  (LPV) un bijušais SIA \" Tet \" valdes priekšsēdētājs  Juris Gulbis . Zelčs skaidroja, ka grozījumi \"fundamentāli nav mainījuši apsūdzības un to būtību\". Grozījumi saistīti ar papildus apstākļu norādīšanu un precizēšanu apsūdzībās, ņemot vērā arī tiesā sniegtās apsūdzēto liecības. Apsūdzībās ir precizēti apstākļi, kas saistīti ar Ministru kabineta noteikumu tapšanu, kas bija pamatā  Satiksmes ministrijas  konkursam par ciparu televīzijas ieviešanu. Tāpat, ņemot vērā, ka noziedzīgā nodarījuma-krāpšanas ietvaros maksājumus no uzņēmuma \" Lattelecom \" dažādos laika periodos saņēma divi uzņēmumi ar vienādu nosaukumu - \"SIA Hannu Digital\", apsūdzībās papildus iekļauti arī ar to saistītie apstākļi. Vienlaikus kopējais noziedzīgi iegūto līdzekļu apmērs nav grozīts, skaidroja Zelčs. Ņemot vērā arī Šķēles sniegtās liecības tiesā, ir precizēti arī viņam inkriminētās noziedzīgi iegūtu līdzekļu legalizēšanas apstākļi, kā arī legalizēto līdzekļu kopējā summa un tie joprojām ir aptuveni miljons eiro, norādīja prokurors. Tagad lietas dalībniekiem dots laiks iepazīties ar grozīto apsūdzību. Jau ziņots, ka minētajā kriminālprocesā kopumā par krāpšanu lielā apmērā un organizētā grupā apsūdzētas deviņas personas - bijušais premjers Šķēle, bijušais satiksmes ministrs Šlesers, bijušais \"Tet\" valdes priekšsēdētājs Gulbis, bijušais Satiksmes ministrijas (SM) valsts sekretārs  Nils Freivalds , kā arī bijušais Latvijas Valsts radio un televīzijas centra (LVRTC) valdes priekšsēdētājs Lauris Dripe. Apsūdzēts ir arī \"Lattelecom\" (\"Tet\") tā laika komercdirektors Jānis Ligers, Biznesa daļas vadītājs Toms Ābele, Biznesa atbalsta daļas vadītājs Toms Meisītis un bijušais uzņēmuma \"Hannu Digital\" valdes loceklis Gintars Kavacis. Apsūdzības celtas pēc Krimināllikuma pantiem par krāpšanu un noziedzīgi iegūtu līdzekļu legalizēšanu, proti, darbībām saistībā ar 2008.gadā Satiksmes ministrijas rīkoto konkursu TV programmu zemes apraides nodrošināšanai ciparformātā un uz tā pamata starp SIA \"Tet\", SIA \"SIA Hannu Digital\" un VAS \" Latvijas Valsts radio un televīzijas centrs \" noslēgtajiem līgumiem, paziņojumā presei raksta prokuratūra. Apsūdzēto personu darbības bija vērstas uz to, lai šajā projektā un līgumattiecībās prettiesiski un nepamatoti iesaistītu \"SIA Hannu Digital\", kā rezultātā SIA \"SIA Hannu Digital\" labā tika iegūti \"Tet\" finanšu līdzekļi vairāku miljonu eiro apmērā, tādējādi nepamatoti arī sadārdzinot šī valsts mēroga projektu. Zelčs neatklājot apsūdzēto vārdus aģentūrai LETA iepriekš skaidroja, ka katram apsūdzētajam ir sava loma inkriminējamā nodarījumā. Iespējams, noziedzīgi iegūto summu prokurors neminēja, taču aģentūras LETA rīcībā esošā informācija liecina, ka tie ir aptuveni trīs miljoni eiro. Apsūdzētajām personām inkriminējamie nodarījumi notikuši 2008. un 2009.gadā, kad SM tika organizēts konkurss par ciparu televīzijas ieviešanu un pēc tam tika slēgti attiecīgi līgumi, iesaistot projektā uzņēmumu \"SIA Hannu Digital\". Lai arī kriminālprocesā uzņēmums \"Tet\" nav pieteicies par cietušo, prokurors vērsis uzmanību, ka šī iemesla dēļ lietas virzība nebūs apdraudēta. Rīgas apgabaltiesā patlaban atrodas tā dēvētā pirmā digitālās televīzijas lieta. Šī lieta saistīta ar 2003.gadā atklāto afēru. Arī šīs lietas kontekstā Šķēles vārds tika izskanējis, bet apsūdzības viņam šajā lietā celtas netika.", "link": "https://www.delfi.lv/161/criminal/53831231/ta-devetaja-otraja-digitalas-televizijas-kriminallieta-grozitas-apsudzibas"},
{"title": "Prokurors pārsūdzējis attaisnojošo spriedumu otrajā digitālās televīzijas lietā", "category": "Kriminālziņas", "body": "Šā gada 3. maijā  Ģenerālprokuratūras  Krimināltiesiskā departamenta Korupcijas apkarošanas koordinācijas nodaļas prokurors iesniedza apelācijas protestu par  Ekonomisko lietu tiesas  (ELT) 2022. gada 31. janvāra attaisnojošo spriedumu tā dēvētajā otrajā digitālās televīzijas lietā, portāls \"Delfi\" uzzināja Ģenerālprokuratūrā. Protests iesniegts, jo, iepazīstoties ar minēto tiesas spriedumu, prokurors konstatēja, ka tiesa nepareizi piemērojusi Krimināllikuma Sevišķās daļas normas, kā arī pieļāvusi Kriminālprocesa likuma normu pārkāpumus pierādījumu vērtēšanā, kas novedis pie nepamatota un nelikumīga tiesas sprieduma. Tiesa nav vērtējusi valsts apsūdzības pierādījumus būtiskā apsūdzību daļā un nav arī motivēti tos noraidījusi, uzsver Ģenerālprokuratūrā. Nevērtējot pierādījumus būtiskā apsūdzību daļā, tiesa nav izpratusi apsūdzēto realizētās noziedzīgās shēmas būtību. Vienlaikus tā netieši atzinusi par leģitīmu, ka konkurss par zemes ciparu televīzijas apraides nodrošinātāju slēpti tika rīkots viena komersanta interesēs. \"Apsūdzībās norādītās apsūdzēto darbības un iesniegtos pierādījumus tiesa vērtējusi izolēti un fragmentāri, nevērtējot tos kopumā un savstarpējā saistībā. Tiesa arī nepamatoti apšaubījusi lietā veiktās ekspertu komisijas ekspertīzes atzinumu par noslēgtajiem darījumiem un tajos ietverto saistību pamatotību, kā arī nekritiski vērtējusi pašu apsūdzēto un atsevišķu liecinieku liecības, piešķirot tām lielāku ticamību, nekā citiem pierādījumiem,\" rakstīts Ģenerālprokuratūras preses paziņojumā. Attiecīgi, prokurora ieskatā, tiesa nonākusi pie kļūdainiem secinājumiem, to skaitā, ka apsūdzētie nav rīkojušies organizēti, ar nodomu prettiesiski iesaistīt projektā un līgumattiecībās SIA \"SIA Hannu Digital\", ka minētā SIA projektā tikusi iesaistīta pamatoti, ka apsūdzētie nav pielietojuši viltu un ļaunprātīgi izmantojuši SIA \"Tet\" pārvaldes institūciju pārstāvju uzticēšanos, kā arī ar apsūdzēto darbībām nav nodarīti zaudējumi. Valsts apsūdzības ieskatā, ELT spriedums ir atceļams un, izskatot lietu apelācijas instances tiesā, lietā taisāms jauns notiesājošs spriedums. Jau vēstīts, ka ELT nolēma atzīt par nevainīgiem  Aināru Šleseru, Andri Šķēli, Tomu Ābeli, Tomu Meisīti, Jāni Ligeru, Juri Gulbi, Nilu Freivaldu, Lauri Dripi un Gintaru Kavaci  nozieguma izdarīšanā, kas paredzēts Krimināllikuma 177. panta trešajā daļā. Tāpat tiesa nolēma Šķēli atzīt par nevainīgu nozieguma izdarīšanā, kas paredzēts Krimināllikuma 195. panta trešajā daļā. Izbeigts arī process par piespiedu ietekmēšanas līdzekļu noteikšanu SIA \"SIA Hannu Digital\". Tāpat ziņots, ka minētajā kriminālprocesā kopumā par krāpšanu lielā apmērā un organizētā grupā apsūdzētas deviņas personas - bijušais premjers Šķēle, bijušais satiksmes ministrs Šlesers, bijušais \"Tet\" valdes priekšsēdētājs Gulbis, bijušais SM valsts sekretārs Nils Freivalds, kā arī bijušais Latvijas Valsts radio un televīzijas centra (LVRTC) valdes priekšsēdētājs Lauris Dripe. Apsūdzēts ir arī \"Lattelecom\" (\"Tet\") tā laika komercdirektors Jānis Ligers, Biznesa daļas vadītājs Toms Ābele, Biznesa atbalsta daļas vadītājs Toms Meisītis un bijušais uzņēmuma \"Hannu Digital\" valdes loceklis Gintars Kavacis. Apsūdzēto personu darbības bija vērstas uz to, lai šajā projektā un līgumattiecībās prettiesiski un nepamatoti iesaistītu \"SIA Hannu Digital\", kā rezultātā SIA \"SIA Hannu Digital\" labā tika iegūti \"Tet\" finanšu līdzekļi vairāku miljonu eiro apmērā, tādējādi nepamatoti arī sadārdzinot šī valsts mēroga projektu. Apsūdzības celtas pēc Krimināllikuma pantiem par krāpšanu un noziedzīgi iegūtu līdzekļu legalizēšanu. Krimināllikuma 177. panta trešā daļa kā sodu paredz brīvības atņemšanu uz laiku no diviem līdz desmit gadiem, konfiscējot mantu vai bez mantas konfiskācijas, un ar probācijas uzraudzību uz laiku līdz trim gadiem vai bez tās. Savukārt šī paša likuma 195. panta trešā daļa paredz sankciju – brīvības atņemšanu uz laiku no trim līdz divpadsmit gadiem, konfiscējot mantu vai bez mantas konfiskācijas, un ar probācijas uzraudzību uz laiku līdz trim gadiem vai bez tās.", "link": "https://www.delfi.lv/161/criminal/54327228/prokurors-parsudzejis-attaisnojoso-spriedumu-otraja-digitalas-televizijas-lieta"},
{"title": "Par iespējamām nelikumībām digitālās TV ieviešanā apsūdzēts arī bijušais SM valsts sekretārs un bijušais LVRTC vadītājs", "category": "Kriminālziņas", "body": "Ģenerālprokuratūras Sevišķi svarīgu lietu izmeklēšanas nodaļas prokurors Monvīds Zelčs, neminot apsūdzēto vārdus, apstiprināja, ka kriminālprocesā patlaban kopumā par krāpšanu lielā apmērā un organizētā grupā apsūdzētas deviņas personas. Šajā lietā apsūdzēts  bijušais premjers Andris Šķēle, bijušais satiksmes ministrs Ainārs Šlesers , bijušais SIA \"Tet\" valdes priekšsēdētājs  Juris Gulbis , kā arī Freivalds un Dripe, kurš savulaik arī bija tā laika ministra Šlesera ārštata padomnieks. TV3 raidījums \"Nekā personīga\" iepriekš vēstīja, ka apsūdzēti ir arī \"Lattelecom\" tā laika komercdirektors Jānis Ligers, Biznesa daļas vadītājs Toms Ābele, Biznesa atbalsta daļas vadītājs Toms Meisītis un bijušais uzņēmuma \"Hannu Digital\" vadītājs Gintars Kavacis. Zelčs skaidroja, ka katram apsūdzētajam ir sava loma inkriminējamā nodarījumā. Iespējams, noziedzīgi iegūto summu prokurors neminēja, taču aģentūras LETA rīcībā esošā informācija liecina, ka tie ir aptuveni trīs miljoni eiro. Prokurors apliecināja, ka vienam no apsūdzētajiem apsūdzība celta arī par noziedzīgi iegūtu finanšu līdzekļu legalizēšanu, ja tas izdarīts lielā apmērā. Aģentūrai LETA zināms, ka šī persona ir Šķēle un šajā gadījumā inkriminēta aptuveni miljona eiro iespējama legalizēšana. Prokurors apstiprināja, ka izmeklēšanas tiesnesis ir akceptējis aresta uzlikšanu apsūdzēto mantai. Aģentūrai LETA zināms, ka arests uzlikts arī Šlesera un Šķēles atsevišķiem nekustamajiem īpašumiem un uzņēmumu kapitāldaļām. Apsūdzētajām personām inkriminējamie nodarījumi notikuši 2008. un 2009. gadā, kad SM tika organizēts konkurss par ciparu televīzijas ieviešanu un pēc tam tika slēgti attiecīgi līgumi, iesaistot projektā uzņēmumu \"Hannu Digital\". Ņemot vērā minēto, Zelčs norādīja, ka saskaņā ar likumu noilgums šajā lietā nevar iestāties. Vaicāts, kāpēc tik vēlu pieņemti lēmumi par apsūdzību celšanu, Zelčs atbildēja, ka lieta ir komplicēta un tajā iesaistās daudzas personas. Tāpat Korupcijas novēršanas un apkarošanas birojā (KNAB) šajā lietā bija nomainījušies vairāki izmeklētāji. Lai arī kriminālprocesā uzņēmums \"Tet\" patlaban nav pieteicies par cietušo, prokurors vērsa uzmanību, ka šī iemesla dēļ lietas virzība nebūs apdraudēta. \"Pēc likuma mums lietas virzīšanā obligāti nevajag cietušo. Tāpēc nebūs problēmu,\" uzsvēra Zelčs. Viņš arī apliecināja, ka patlaban kriminālprocess ir finiša taisnē un tālākie lēmumi par lietas pabeigšanu pirmstiesas izmeklēšanas stadijā tiks pieņemti tuvākajā laikā. Prokurors uzsvēra, ka apsūdzētie vēl nav snieguši liecības par apsūdzībām. Ņemot vērā, ka lietā turpinās izmeklēšana, prokurors plašākus komentārus par apsūdzībām patlaban nesniegs. Par krāpšanu, ja tā izdarīta lielā apmērā, var sodīt ar brīvības atņemšanu uz laiku no diviem līdz desmit gadiem, konfiscējot mantu vai bez mantas konfiskācijas. Savukārt par noziedzīgi iegūtu finanšu līdzekļu legalizēšanu, ja tas izdarīts lielā apmērā, var piemērot brīvības atņemšanu uz laiku no trim līdz 12 gadiem, konfiscējot mantu vai bez mantas konfiskācijas. Jau ziņots, ka bijušais premjers Šķēle paziņojumā medijiem norādījis, ka apsūdzību uzskata par nepamatotu, turklāt 2008. gada notikumus par publiska konkursa norisi un digitālās televīzijas ieviešanu Latvijā valsts apsūdzība, viņaprāt, interpretē subjektīvi. Savukārt Šlesers paziņojis, ka saskaņā ar viņa noskaidroto 2008. gadā Latvijas Ministru kabineta vienbalsīgi apstiprinātais konkursa nolikums par ciparu televīzijas ieviešanu un pēc tam Ministru kabineta apstiprinātais konkursa rezultāts par \"Lattelecom\" kā labākā pretendenta atzīšanu esot bijis noziedzīgs. \"Un, ka par to, man kā tā laika satiksmes ministram būs jāstājas tiesas priekšā! Tas tiešām man ir radījis lielu izbrīnu,\" paziņojumā rakstīja Šlesers. Šlesers arī norādījis, ka SM strādājošie darbinieki vienmēr rūpīgi un atbildīgi darīja savu darbu, atbilstoši Ministru kabineta iepriekš pieņemtiem lēmumiem. Tāpat viņš atgādinājis, ka konkursā \"Lattelecom\" par uzvarētāju ar lēmumu apstiprināja Ministru kabinets un \"Lattelecom\" nekad nav bijis SM pārraudzībā, bet to uzrauga Ekonomikas ministrija. TV3 raidījums \"Nekā personīga\" pērn oktobrī vēstīja, ka pāreja uz digitālo televīziju tika izplānota pirms 20 gadiem, kad premjers bija Šķēle. Izmeklētāji uzskata, ka tas bija iecerēts kā negodīgas peļņas projekts. Par projekta atslēgas uzņēmumu kļuva Londonā reģistrētais \"Kempmayer Media Limited\", kas izrādījās pastkastītes firma ar ārzonās paslēptiem īpašniekiem. Kā atzīmē raidījums, afēru atklāja 2003. gadā un uz apsūdzēto sola sēdās 20 personas. To, ka \"Kempmayer\" bija izveidota kā čaula viena mērķa sasniegšanai, atzina arī Stokholmas Starptautiskās tirdzniecības palātas šķīrējtiesa un lika samaksāt valstij vairāk nekā piecus miljonus eiro. Tos par Šķēles aizdotu naudu samaksājis  Andrejs Ēķis , kurš bijis \"Kempmayer\" akcionāru sastāva organizētājs, vēstīja raidījums. Raidījums uzsvēra, ka te esot meklējams sākums tam, kas prokuratūras ieskatā ir uzskatāma par digitālās televīzijas projekta otro afēru. \"Kempmayer\" naudu bija paguvis iztērēt digitālās televīzijas iekārtās, kas no 2003. gada stāvēja muitas noliktavās Latvijā, bet vēlāk tika uzstādītas testa režīmā Zaķusalas tornī. \"Kempmayer\" raidītājus un galvas staciju kopā ar parādu Šķēlem pārpirka Kavača vadīta firma. Kā vēstīja raidījums, lai iztērētos miljonus Šķēle atgūtu un vecie raidītāji nestu ienākumus, Kavača firmai \"Hannu Digital\" bija jākļūst par ciparu televīzijas ieviesēju vai partneri, tāpēc 2008.gadā panākta sadarbība ar \"Lattelecom\", kuru arī tolaik vadīja Gulbis. \"Lattelecom\" uzvarēja SM rīkotajā konkursā par ciparu televīzijas ieviešanu kopā ar apakšuzņēmēju \"Hannu Digital\". Darījumu 2009. gadā apšaubīja Valsts kontrole, kas uzsvēra, ka konkurss speciāli bija organizēts tā, lai bez konkrētās komercfirmas nevarētu iztikt. Lai gan tehniskā infrastruktūra bijusi LVRTC kompetencē un tā visā Latvijā bijusi gatava pārejai uz ciparu televīziju, nolikums prasījis, lai uzvarētājs tūlītēji nodrošina apraidi Rīgā un tās apkārtnē, bet vienīgā, kas to varējusi izdarīt, bijusi \"Hannu Digital\". Valsts kontroles ziņojums nonāca KNAB. 2010. gadā tika ierosināts kriminālprocess, kurā tika vērtēta ne tikai paša konkursa likumība, bet arī vēlāk slēgto līgumu pamatotība. Rīgas apgabaltiesā patlaban atrodas cita krimināllieta jeb tā dēvētā digitālās televīzijas lieta. Šī lieta saistīta par jau minēto 2003. gadā atklāto afēru. Lieta līdz šim pabijusi vairākās tiesu instancēs, līdz 2020. gadā Augstākā tiesa, atcēla spriedumu par Ēķa, Jurģa Liepnieka un pārējo apsūdzēto atzīšanu par vainīgiem, bet atstājusi spēkā sprieduma daļu par iepriekš attaisnotajām personām. 2019. gada vasarā Rīgas apgabaltiesa par vainīgām atzina virkni personu, tostarp polittehnologam Liepniekam apgabaltiesas sastāvs piesprieda 67 080 eiro naudas sodu, bet bijušajam telekanāla \"LNT\" direktoram Ēķim apelācijas instances tiesa piesprieda 40 850 eiro naudas sodu. Reālu ieslodzījumu apgabaltiesas tiesneši piesprieda kādreizējam DLRTC ģenerāldirektoram Guntaram Spundem, kuram tika noteikts deviņus mēnešus ilgs cietumsods un naudas sods 26 230 eiro apmērā. Savukārt juristam Jānim Lozem tiesa piesprieda gada un deviņu mēnešu cietumsodu un naudas sodu 33 540 eiro apmērā. Bijušajam \"Kempmayer Media Latvia\" valdes loceklim Andrejam Zabeckim tiesa piesprieda divus gadus un deviņus mēnešus ilgu cietumsodu. Bijušajam \"Kempmayer Media Latvia\" valdes loceklim Jānim Zipam tika noteikta brīvības atņemšana uz vienu gadu un deviņiem mēnešiem, kā arī naudas sods 22 790 eiro apmērā. Bijušajam \"Kempmayer Media Latvia\" valdes loceklim Jānim Svārpstonam tiesa piesprieda divus gadus un deviņus mēnešus ilgu cietumsodu, kā arī naudas sodu 22 790 eiro apmērā. Vienlaikus tiesa attaisnoja pirmās instances tiesā notiesāto bijušo Nacionālā teātra direktoru Ojāru Rubeni. Rīgas apgabaltiesas tiesneši attaisnoja arī bijušo LVRTC valsts pilnvarnieku Didzi Jonovu, biznesa konsultantu Valdi Purvinski un LVRTC valsts pilnvarnieku Adrianu Boldanu. Pirmās instances tiesa katram no viņiem bija piespriedusi naudas sodu 18 000 eiro apmērā. Arī šīs lietas kontekstā Šķēles vārds tika izskanējis, bet apsūdzības viņam celtas netika.", "link": "https://www.delfi.lv/161/criminal/53045147/par-iespejamam-nelikumibam-digitalas-tv-ieviesana-apsudzets-ari-bijusais-sm-valsts-sekretars-un-bijusais-lvrtc-vaditajs"},
{"title": "Prokuratūra Zolitūdes traģēdijas krimināllietā lūdz notiesāt visas iepriekš attaisnotās personas", "category": "Kriminālziņas", "body": "Prokuratūra Zolitūdes krimināllietā  lūdz Rīgas apgabaltiesu taisīt notiesājošu spriedumu pret visām apsūdzētām personām, kuras pirmās instances tiesā tika attaisnotas. Šodienas tiesas sēdē Zolitūdes krimināllietā, kuru skata apelācijas instancē, tika uzsāktas tiesas debates. Prokuratūra lūdza apgabaltiesu apmierināt apelācijas protestu un atcelt pirmās instances spriedumu par apsūdzēto Andra Gulbja, Andra Kalinkas, Staņislava Kumpiņa, Mārtiņa Draudiņa, Marikas Treijas, Aijas Meļņikovas, Jāņa Baloža un Innas Šuvajevas atzīšanu par nevainīgiem. Par pirmās instances tiesas spriedumu, kura apjoms pārsniedz 1200 lappušu, tika saņemts prokuratūras apelācijas protests, apsūdzētā būvinženiera Ivara Sergeta aizstāvja apelācijas sūdzība un vairāk nekā 50 apelācijas sūdzības no cietušajiem un viņu pārstāvjiem. Jau ziņots, ka 2013. gada 21. novembrī, Zolitūdē sabrūkot lielveikalam \"Maxima\", dzīvību zaudēja 54 cilvēki, bet vairāki desmiti guva smagus ievainojumus. Būveksperti secināja, ka traģēdija notika, jo bija nepareizi aprēķinātas jumta konstrukciju slodzes, tādēļ tas iegruva. Prokuratūra deviņām personām apsūdzības uzrādīja par būvniecības noteikumu pārkāpšanu, valsts amatpersonas pienākumu nepildīšanu, nonāvēšanu aiz neuzmanības un darba aizsardzības noteikumu pārkāpšanu. Pirmās instances tiesā krimināllietā par vainīgu tika atzīts būvinženieris Sergets, kuram bez sešu gadu cietumsoda piespriests arī liegums piecus gadus strādāt savā profesijā. Arhitektu Andri Kalinku, būvuzraugu Mārtiņu Draudiņu, veikala projekta būvekspertīzes veicēju Andri Gulbi, uzņēmuma \"Re&Re\" būvdarbu vadītāju Staņislavu Kumpiņu, bijušo Juridiskās nodaļas Būvniecības uzraudzības nodaļas eksperti Mariku Treiju, būvinspekcijas priekšnieka vietnieci Aiju Meļņikovu, SIA \"Maxima Latvija\" darbinieci Innu Šuvajevu un bijušo Rīgas pilsētas būvinspekcijas priekšnieka vietnieku Jāni Balodi pirmā tiesas instance attaisnoja. Izvērtējot prokuroru Kaspara Cakula, Jekaterinas Kušakovas un Agra Skradaiļa darbību pirmstiesas kriminālprocesā, lietas kvalitāti, nododot lietu tiesai, un darbu iztiesāšanas laikā, Rīgas pilsētas Pārdaugavas tiesa atzina, ka ir pamats vērst Ģenerālprokurora un virsprokurora uzmanību uz tiesas konstatētajām nepilnībām un likuma normu ignorēšanu, kas būtiski apgrūtināja lietas iztiesāšanu. Tiesa, piemēram, secinājusi, ka prokurori krimināllietā iekļāvuši arī tādus materiālus, kas nav attiecināmi uz konkrēto noziegumu, un tādus, kas netiks izmantoti pierādīšanā.", "link": "https://www.delfi.lv/161/criminal/54805522/prokuratura-zolitudes-tragedijas-kriminallieta-ludz-notiesat-visas-ieprieks-attaisnotas-personas"},
{"title": "Policija Valmierā pieķer pamatīgā skurbulī esošu elektroskūtera vadītāju", "category": "Kriminālziņas", "body": "Svētdien, neilgi pirms pulksten 2 naktī  Valsts policija  (VP) Valmierā pieķēra elektroskūtera vadītāju, kas vadījis transportlīdzekli, būdams 2,28 promiļu reibumā, portālam \"Delfi\" pavēstīja VP. Par notikušo uzsākts administratīvais process. Policija atgādina, ka pārvietošanās reibumā ar velosipēdu, mopēdu vai elektrisko skrejriteni ir aizliegta rīcība. Kopumā par transportlīdzekļa vadīšanu alkohola vai narkotisko vielu ietekmē Vidzemē pagājušajā diennaktī reģistrēti septiņi pārkāpumi. Piecos gadījumos sodītajiem šoferiem nav bijušas autovadītāja tiesības, informē VP. Portāls \"Delfi\" jau vēstīja, ka kopumā pagājušajā diennaktī Latvijā reģistrēti 43 ceļu satiksmes negadījumi, tajos cietuši desmit cilvēki. No cietušajiem divi bija velosipēdu vadītāji. Kopumā  pieķerti 17 dzērājšoferi.", "link": "https://www.delfi.lv/161/criminal/54276554/policija-valmiera-pieker-pamatiga-skurbuli-esosu-elektroskutera-vaditaju"},
{"title": "Zolitūdes traģēdijas krimināllietā noslēdzas tiesas debates", "category": "Kriminālziņas", "body": "Rīgas apgabaltiesā otrdien noslēdzās tiesas debates tā dēvētajā  Zolitūdes traģēdijas  krimināllietā, kura tiek izskatīta apelācijas kārtībā. Otrdien debašu runu pabeidza prokurors, kā arī repliku teica vairāki aizstāvji. Lietu turpinās skatīt 2023. gada 10. janvārī pulksten 13, kad apsūdzētajiem tiks dots pēdējais vārds. Iepriekš prokuratūra lūdza apgabaltiesu apmierināt apelācijas protestu un atcelt pirmās instances spriedumu par apsūdzēto Andra Gulbja, Andra Kalinkas, Staņislava Kumpiņa, Mārtiņa Draudiņa, Marikas Treijas, Aijas Meļņikovas, Jāņa Baloža un Innas Šuvajevas atzīšanu par nevainīgiem. Par pirmās instances tiesas spriedumu, kura apjoms pārsniedz 1200 lappušu, tika saņemts prokuratūras apelācijas protests, apsūdzētā būvinženiera Ivara Sergeta aizstāvja apelācijas sūdzība un vairāk nekā 50 apelācijas sūdzības no cietušajiem un viņu pārstāvjiem. Jau ziņots, ka 2013. gada 21. novembrī, Zolitūdē sabrūkot lielveikalam \" Maxima \", dzīvību zaudēja 54 cilvēki, bet vairāki desmiti guva smagus ievainojumus. Būveksperti secināja, ka traģēdija notika, jo bija nepareizi aprēķinātas jumta konstrukciju slodzes, tādēļ tas iegruva. Prokuratūra deviņām personām apsūdzības uzrādīja par būvniecības noteikumu pārkāpšanu, valsts amatpersonas pienākumu nepildīšanu, nonāvēšanu aiz neuzmanības un darba aizsardzības noteikumu pārkāpšanu. Pirmās instances tiesā krimināllietā par vainīgu tika atzīts būvinženieris Sergets, kuram bez sešu gadu cietumsoda piespriests arī liegums piecus gadus strādāt savā profesijā. Arhitektu Kalinku, būvuzraugu Draudiņu, veikala projekta būvekspertīzes veicēju Gulbi, uzņēmuma \"Re&Re\" būvdarbu vadītāju Kumpiņu, bijušo Rīgas pilsētas būvinspekcijas priekšnieka vietnieku Jāni Balodi, bijušo būvinspekcijas Juridiskās nodaļas Būvniecības uzraudzības nodaļas eksperti Treiju, būvinspekcijas priekšnieka vietnieci Meļņikovu un SIA \"Maxima Latvija\" darbinieci Šuvajevu pirmās tiesas instance attaisnoja. Izvērtējot prokuroru Kaspara Cakula, Jekaterinas Kušakovas un Agra Skradaiļa darbību pirmstiesas kriminālprocesā, lietas kvalitāti, nododot lietu tiesai, un darbu iztiesāšanas laikā, Rīgas pilsētas Pārdaugavas tiesa atzina, ka ir pamats vērst Ģenerālprokurora un virsprokurora uzmanību uz tiesas konstatētajām nepilnībām un likuma normu ignorēšanu, kas būtiski apgrūtināja lietas iztiesāšanu. Tiesa, piemēram, secinājusi, ka prokurori krimināllietā iekļāvuši arī tādus materiālus, kas nav attiecināmi uz konkrēto noziegumu, un tādus, kas netiks izmantoti pierādīšanā.", "link": "https://www.delfi.lv/161/criminal/54921850/zolitudes-tragedijas-kriminallieta-nosledzas-tiesas-debates"},
{"title": "Krāpnieki VID vārdā sūta paziņojumus par nodokļu atmaksu, brīdina 'Cert'", "category": "Kriminālziņas", "body": "Aktivizējušies krāpnieki,  kas Valsts ieņēmumu dienesta vārdā sūta SMS paziņojumus par nodokļu atmaksu, informē \"Cert.lv\", aicinot iedzīvotājus uzmanīties. Krāpnieciskajā paziņojumā iekļauta saite, kas ved uz pikšķerēšanas vietni, kas imitē  SEB  internetbanku (arī \" Luminor \"). Krāpnieku mērķis – izgūt bankas piekļuves datus, norāda \"Cert\".", "link": "https://www.delfi.lv/161/criminal/55322140/krapnieki-vid-varda-suta-pazinojumus-par-nodoklu-atmaksu-bridina-cert"},
{"title": "Soda trīs personas par no Baltkrievijas iekļuvušo nelegālo imigrantu pārvadāšanu", "category": "Kriminālziņas", "body": "Prokuratūra jūlijā un augustā piemērojusi naudas sodus trīs personām par to, ka viņi mantkārīgā nolūkā apzināti nodrošināja no  Baltkrievijas  iekļuvušajiem nelegālajiem imigrantiem iespēju nelikumīgi uzturēties Latvijā, liecina publiski pieejamie prokuratūras lēmumi. Kāds Latvijas pilsonis šovasar piekrita izmeklēšanā nenoskaidrotas personas piedāvājumam veikt nelegālo imigrantu nogādāšanu no Latvijas pierobežas uz Polijas-Vācijas robežu, par to kopā saņemot 5400 eiro. Realizējot noziedzīgo nodomu, 29. jūnijā apsūdzētais ar automašīnu ieradās pierobežā  Krāslavas  novadā, Piedrujas pagastā, Juhniku kapu rajonā, kur automašīnā uzņēma četrus Afganistānas pilsoņus bez derīgām vīzām un uzturēšanās atļaujām, kuri bija nelikumīgi šķērsojuši valsts ārējo robežu no Baltkrievijas. Naujenes pagastā viņus aizturēja robežsargi. Tikmēr prokuratūra vīrietim piemēroja 12 400 eiro sodu. Citā lietā Lietuvas pilsonis šogad jūnijā, atrodoties Viļņā, piekrita piedāvājumam \"Bolt\" taksometru lietotnē veikt personu transportēšanas pakalpojumus no izmeklēšanā nenoskaidrotas personas norādītās vietas Krāslavas novadā, Ezernieku pagastā uz Varšavas lidostu Polijā, par ko tika apsolīta samaksa 800 eiro apmērā. Minētajā automašīnā viņš uzņēma piecus Indijas pilsoņus un vienu Pakistānas pilsoni bez derīgiem ceļošanas dokumentiem – derīgām vīzām un uzturēšanās atļaujām, kuri bija nelikumīgi šķērsojuši robežu no Baltkrievijas. Minētajā novadā viņus aizturēja robežsargi. Savukārt Lietuvas pilsonim piemērots 9 300 eiro sods. Vēl vienā lietā augustā prokuratūra piemērojusi 6200 eiro sodu, kurš Krāslavas novadā savā automašīnā uzņēma četrus Indijas pilsoņus. Apsūdzētā mobilo tālruni nolemts konfiscēt kā noziedzīga nodarījuma izdarīšanas priekšmetu, savukārt automašīna, ar kuru apsūdzētais veica noziedzīgās darbības un kas arī atzīta par noziedzīga nodarījuma izdarīšanas priekšmetu, pieder citai personai, tādēļ saskaņā ar likumu no apsūdzētā piedzīta automašīnas vērtība – 17 200 eiro. Jau ziņots, ka kritiku par sodiem nelegālās imigrācijas organizētājiem veltījis Valsts prezidents Edgars Rinkēvičš. Rinkēvičs norādījis, ka 17. augusta Nacionālās drošības padomes sēdē plānots runāt par to, uz ko norādīja  Valsts robežsardzes  pārstāvji un tā ir sodu politika hibrīdkara apstākļos. \"Tiem, kuri palīdz, organizē nelegālo migrāciju un palīdz Aleksandra Lukašenko režīmam, palīdz ienaidniekam. Par to var saņem 30 dienu sodu, pēc kura izciešanas cilvēks ir labi atpūties un turpina darīt to, ko darīja iepriekš. Kāda jēga ir prasīt no robežsardzes, Zemessardzes un Nacionālajiem bruņotajiem spēkiem aktīvi aizsargāt robežu, ja tādās situācijās tiesas un prokuratūra uz lietām skatās citādāk,\" teica prezidents, piebilstot, ka acīmredzot jābūt nopietnākām vadlīnijām.", "link": "https://www.delfi.lv/161/criminal/55838152/soda-tris-personas-par-no-baltkrievijas-iekluvuso-nelegalo-imigrantu-parvadasanu"},
{"title": "Soda divus Daugavpils policistus par ribas salaušanu aizturētajam", "category": "Kriminālziņas", "body": "Prokuratūra piemērojusi sabiedriskos darbus divām  Daugavpils  pašvaldības policijas amatpersonām par dienesta pilnvaru pārsniegšanu, kas saistītas ar vardarbību, liecina publiski pieejamais prokuratūras lēmums. Policisti bija saņēmuši izsaukumu par sabiedriskā autobusa kustību traucējošu vīrieti Daugavpilī. Ierodoties notikuma vietā, policisti devās uz autobusa atrašanās vietu, kur, viņus ieraugot, no tā izkāpa kāds vīrietis un sāka uzvesties konfliktējoši. Vīrietis noguldīts uz zemes, pārmeklēts un ievietots automašīnā. Nenoskaidrojot notikuma apstākļus un nepastāvot objektīvam pamatam uzskatīt, ka vīrietis ir reibuma ietekmē, amatpersonas bez tiesiska pamata nolēma nogādāt viņu slimnīcā apreibinošo vielu ietekmes pārbaudes veikšanai. Atrodoties automašīnā, kurā uz grīdas gulēja uz muguras, aizturētais mutiski izteica pretenzijas par nepamatoto policijas darbinieku rīcību. Tad aizturētajai personai ar kājām un rokām sists pa ķermeni, kā rezultātā salauzta riba, kas pēc sava rakstura pieskaitāms pie vidēja smaguma miesas bojājumiem. Kriminālprocesā apsūdzētie, savstarpēji vienojoties, ir atlīdzinājuši valsts izmaksāto kompensāciju 1550 eiro. Prokuratūra vienam policistam piemēroja 250 stundas sabiedriskos darbus, atņemot tiesības ieņemt valsts amatpersonas amatu uz trīs gadiem. Otram policistam piemērots 200 stundas sabiedriskais darbs, atņemot tiesības ieņemt valsts amatpersonas amatu uz trīs gadiem. Saistībā ar notikušo minētās Daugavpils pašvaldības policijas amatpersonas ir atbrīvotas no darba. Lietu pirms nodošanas prokuratūrā izmeklēja  Iekšējās drošības birojs .", "link": "https://www.delfi.lv/161/criminal/55838196/soda-divus-daugavpils-policistus-par-ribas-salausanu-aizturetajam"},
{"title": "Sestdien avārijā Ogres novadā 'Lexus' vadītājs gājis bojā", "category": "Kriminālziņas", "body": "Sestdien ap pulksten 14 Ogres novadā, Ķegumā, uz autoceļa Rīga-Daugavpils, \" Lexus \" vadītājs nobrauca no ceļa, apmeta vairākus kūleņus, kā rezultātā no gūtajām traumām gāja bojā notikuma vietā, portālam \"Delfi\" pavēstīja  Valsts policija  (VP). Policija turpina skaidrot notikušā apstākļus. Kopumā aizvadītajā diennaktī valstī reģistrēti 92 ceļu satiksmes negadījumi, tajos cietušas 20 personas. Visvairāk cietušo reģistrēts Rīgā un tās apkārtnē – 11. Pa četriem cilvēkiem cieta avārijās Latgalē un Kurzemē, bet viens cilvēks cieta avārijā Vidzemes reģionā. Aizvadītajā diennaktī avāriju visvairāk bijis Rīgas reģionā – 52. Zemgalē reģistrēti 14 ceļu satiksmes negadījumi,Kurzemē – 11, Vidzemē – deviņi, bet Latgalē – seši. Kopumā ceļu satiksmes jomā sestdien pieņemti 477 administratīvo pārkāpumu lēmumi, tajā skaitā 235 par ātruma pārsniegšanu. Savukārt par transportlīdzekļa vadīšanu alkohola reibumā uzsākti pieci administratīvo pārkāpumu procesi un 13 kriminālprocesi, tāpat ir uzsākts viens kriminālprocess par transportlīdzekļa vadīšanu iespējamā narkotisko vielu iespaidā.", "link": "https://www.delfi.lv/161/criminal/55838704/sestdien-avarija-ogres-novada-lexus-vaditajs-gajis-boja"},
{"title": "Svētdien Latvijā reģistrētas 82 avārijas; cietuši 16 cilvēki", "category": "Kriminālziņas", "body": "Visvairāk negadījumu – 37 – reģistrēti Rīgas reģionā, kur arī bijis lielākais cietušo skaits – deviņi cilvēki. Kopumā ceļu satiksmes jomā pieņemti 380 administratīvo pārkāpumu lēmumi, tajā skaitā 194 par ātruma pārsniegšanu. Savukārt par transportlīdzekļa vadīšanu alkohola reibumā uzsākti divi administratīvo pārkāpumu procesi un septiņi kriminālprocesi.", "link": "https://www.delfi.lv/161/criminal/55840022/svetdien-latvija-registretas-82-avarijas-cietusi-16-cilveki"},
{"title": "Pirmdien Latvijā reģistrētas 140 avārijas; 23 cilvēki cietuši un viens gājis bojā", "category": "Kriminālziņas", "body": "Lielākais negadījumu skaits – 79 – reģistrēti Rīgas reģionā un tur arī bijis lielākais cietušo skaits – 15 cilvēki. Kopumā 20 negadījumi reģistrēti Latgalē – tur cietuši trīs cilvēki un un viens gājis bojā. 18 avārijas reģistrētas Kurzemē, 17 – Zemgalē, un sešas – Vidzemē. Kopumā ceļu satiksmes jomā pieņemti 312 administratīvo pārkāpumu lēmumi, tajā skaitā 168 par ātruma pārsniegšanu un viens par agresīvu braukšanu. Savukārt par transportlīdzekļa vadīšanu alkohola reibumā uzsākts viens administratīvo pārkāpumu process un desmit kriminālprocesi.", "link": "https://www.delfi.lv/161/criminal/55843988/pirmdien-latvija-registretas-140-avarijas-23-cilveki-cietusi-un-viens-gajis-boja"},
{"title": "Zēna noslīkšana Ventspils baseinā: policija meklē 2017. gada peldēšanas nodarbības apmeklētājus", "category": "Kriminālziņas", "body": "Saistībā ar pirmstiesas izmeklēšanu kriminālprocesā par zēna noslīkšanu peldbaseinā Ventspilī 2017. gada oktobrī  Valsts policija  aicina atsaukties personas, kuras apmeklējušas bērnu peldēšanas nodarbību Ventspilī, portālu \"Delfi\" informēja Valsts policijā. Valsts policijas Kurzemes reģiona pārvaldes Kriminālpolicijas biroja amatpersonas, izmeklējot kriminālprocesu par zēna noslīkšanu baseinā Ventspilī, lūdz atsaukties personas, kuras 2017. gada 4. oktobrī laikā no pulksten 16 līdz 18 apmeklējušas bērnu peldēšanas nodarbības SIA ”Olimpiskais centrs “Ventspils”\" baseinā. Policija norāda, ka aculiecinieku sniegtā informācija nepieciešama, lai nostiprinātu liecības un precizētu jau iegūto informāciju pirms lemšanas par materiāla tālāku virzību. Valsts policija personas, kuras norādītajā laika posmā apmeklēja nodarbības, aicina sazināties ar Valsts policiju, zvanot darba dienās no pulksten 8 līdz 16,30 pa tālruņa numuru 63604719, vai pa tālruņa numuru 110 jebkurā laikā. Zvanot uz jebkuru telefonu, policija garantē informācijas avot anonimitāti, taču, ja tomēr personas nevēlas informāciju nodot mutiski, policijai iespējams rakstīt elektroniskā pasta vēstuli uz uzticiba@vp.gov.lv. Arī šajā gadījumā anonimitāte tiek garantēta. Kā ziņots, 2017. gada 4. oktobrī Ventspils Ūdens piedzīvojumu parka mazajā peldbaseinā peldēšanas apmācības nodarbības laikā  gāja bojā četrus gadus vecs zēns . Pēc  Latvijas Televīzijas  rīcībā esošas neoficiālās informācijas, ko apstiprinājuši vairāki avoti, bojā gājušais zēns nodarbības laikā lūdzis atļauju doties uz tualeti, ko arī saņēmis. Atgriežoties no labierīcībām, zēns, trenerim neredzot, ielēcis baseinā. To, ka baseina dziļajā galā zem ūdens kaut kas atrodas, pēcāk pateikusi cita nodarbības dalībniece, kāda četrus gadus veca meitene. Policija par notikušo sāka kriminālprocesu  pēc Krimināllikuma XIII nodaļas \"Noziedzīgi nodarījumi pret personas veselību\".", "link": "https://www.delfi.lv/161/criminal/51963051/zena-nosliksana-ventspils-baseina-policija-mekle-2017-gada-peldesanas-nodarbibas-apmekletajus"},
{"title": "IDB kriminālvajāšanai nodod lietu pret ugunsdzēsēju par tīšu miesas bojājumu nodarīšanu", "category": "Kriminālziņas", "body": "Iekšējais drošības birojs (IDB) kriminālvajāšanas uzsākšanai ir nosūtījis lietu, kurā Valsts ugunsdzēsības un glābšanas dienesta ( VUGD ) Rīgas reģiona pārvaldes Siguldas daļas amatpersona tiek turēta aizdomās par Krimināllikuma 130. panta otrajā daļā paredzēta noziedzīgā nodarījuma – tīšu vieglu miesas bojājumu nodarīšanu, portāls \"Delfi\" noskaidroja IDB. Birojā norādīja, ka, veicot pirmstiesas izmeklēšanu, IDB noskaidroja, ka minētā VUGD amatpersona ārpus dienesta pienākumu pildīšanas nodarīja vieglus miesas bojājumus privātpersonai. Konflikts norisinājās privātā svinību pasākumā un VUGD amatpersona iespējamā noziedzīgā nodarījuma izdarīšanas laikā atradās alkohola reibumā. Iepriekš medijos saistībā ar minēto notikumu minēts, ka cietušajam vīrietim konfliktā ticis salauzts deguns. Pēc fiziskās saķeršanās vīrietis, būdams alkohola reibumā, devies prom. Cietušais vīrietis vēlāk tika atrasts nosalis Siguldas mežā.", "link": "https://www.delfi.lv/161/criminal/52599353/idb-kriminalvajasanai-nodod-lietu-pret-ugunsdzeseju-par-tisu-miesas-bojajumu-nodarisanu"},
{"title": "Prokuratūrai nodota lieta par it kā ENAP amatpersonai paredzēta kukuļa izspiešanu", "category": "Kriminālziņas", "body": "Šī gada 3. novembrī  Korupcijas  novēršanas un apkarošanas birojs ( KNAB ) nosūtīja krimināllietas materiālus  Ģenerālprokuratūrai  kriminālvajāšanas uzsākšanai pret divām fiziskām personām par 20 000 eiro liela kukuļa pieprasīšanu, uzkūdīšanu uz kukuļa došanu lielā apmērā, kā arī kukuļdošanas starpniecības mēģinājumu, portāls \"Delfi\" uzzināja birojā. Vienai no iepriekšminētajām personām KNAB papildus inkriminē arī noziedzīgā nodarījuma atbalstīšanu, bet otrai – kukuļa piesavināšanās mēģinājumu. KNAB kriminālprocesu uzsāka šī gada 28. jūlijā un veica pirmstiesas izmeklēšanu par iespējamu Krimināllikuma 320. panta otrās daļas noziedzīgu nodarījumu, proti, par kukuļa pieprasīšanu. Pirmstiesas izmeklēšanā iegūtie pierādījumi liecina, ka divas fiziskās personas, iespējams, iepriekš vienojoties, pieprasīja privātpersonai kukuli 20 000 eiro apmērā un radīja priekšstatu, ka šis kukulis tiks nodots  Valsts policijas  Ekonomisko noziegumu apkarošanas pārvaldes ( ENAP ) amatpersonai, lai tā izmantotu savu dienesta stāvokli un pieņemtu labvēlīgu lēmumu kukuļa devēja interesēs. Papildus viena no fiziskajām personām, kas uzkūdīja veikt kukuļdošanu, ar starpnieka palīdzību mēģināja piesavināties kukuļa daļu 10 000 eiro apmērā. Izmeklēšanas laikā netika konstatēti fakti, kas norāda, ka šajās koruptīvajās darbībās būtu bijusi iesaistīta kāda policijas amatpersona. Tāpat kriminālprocesuālo darbību laikā KNAB pie abām iesaistītajām fiziskajām personām konstatēja un izņēma 262 cigarešu paciņas bez akcīzes markām. Izņemtās preces KNAB nosūtīja Valsts ieņēmumu dienestam, kas ir Latvijā atbildīgā institūcija par akcīzes preču aprites uzraudzību. KNAB pēc krimināllietas materiālu nosūtīšanas Ģenerālprokuratūras Krimināltiesiskā departamenta Sevišķi svarīgu lietu izmeklēšanas nodaļai noslēdz attiecīgo pirmstiesas izmeklēšanu. Turpmāk prokuratūrai kā procesa virzītājam jālemj par krimināllietas virzību.", "link": "https://www.delfi.lv/161/criminal/52631971/prokuraturai-nodota-lieta-par-it-ka-enap-amatpersonai-paredzeta-kukula-izspiesanu"},
{"title": "VDD internetā pamanījis atsevišķus aicinājumus pievienoties 'Vagner'", "category": "Kriminālziņas", "body": "Valsts drošības dienests  (VDD) internetā konstatējis atsevišķus tiešus un netiešus aicinājumus pievienoties  Krievijas  algotņu grupējumam \" Vagner \", informēja Latvijas specdienestā. Plašākus komentārus dienestā nesniedza, taču apliecināja, ka līdz šim VDD publiskajā ārtelpā Latvijā uzlīmes vai citus \"Vagner\" propagandas materiālus nav konstatējis. VDD atgādināja, ka saskaņā ar Nacionālās drošības likumu Latvijas pilsoņiem un nepilsoņiem ir aizliegts dienēt Latvijas nacionālajai drošībai riskus radošas ārvalsts bruņotajos spēkos vai militārā organizācijā. Saskaņā ar Krimināllikumu par šī aizlieguma pārkāpšanu draud kriminālatbildība un var tikt piemērota brīvības atņemšana līdz četriem gadiem. Tāpat saskaņā ar Krimināllikumu Latvijas pilsoņiem, nepilsoņiem, kā arī ārvalstniekiem, kuriem ir pastāvīgās uzturēšanās atļauja Latvijā, kriminālatbildība draud par aktīvu piedalīšanos ārpus Latvijas teritorijas notiekošā bruņotā konfliktā, kas vērsts pret kādas valsts teritoriālo neaizskaramību vai politisko neatkarību vai citādi ir pretrunā ar Latvijai saistošām starptautiskajām tiesībām. Savukārt par šāda noziedzīga nodarījuma izdarīšanu var tikt piemērota brīvības atņemšana uz laiku līdz desmit gadiem. VDD aicina iedzīvotājus, pamanot šādus propagandas materiālus vai cita veida mēģinājumus Latvijas teritorijā vervēt iedzīvotājus dalībai Krievijas algotņu grupējumā \"Vagner\", nekavējoties informēt VDD, sniedzot iespējami detalizētu informāciju, vēlams arī notikušā fotoattēlus vai video. Ar VDD iespējams sazināties jebkurā diennakts laikā, rakstot uz info@vdd.gov.lv vai zvanot uz 67208964. Jau ziņots, ka  Polija  ir aizturējusi  divus Krievijas pilsoņus , kuri izplatīja krievu algotņu grupējuma \"Vagner\" propagandas materiālus Varšavā un Krakovā, pirmdien paziņojis Polijas iekšlietu ministrs. Nesen mediji ziņoja, ka Krakovā parādījušās uzlīmes, ar kurām mēģināts vervēt cilvēkus dalībai \"Vagner\". Polijā ar likumu ir aizliegta vervēšana citu valstu armijām un algotņu grupējumiem, kā arī ir aizliegts dienests tādās organizācijās. Vainīgajiem draud līdz pieciem gadiem ilgs cietumsods.", "link": "https://www.delfi.lv/161/criminal/55844950/vdd-interneta-pamanijis-atseviskus-aicinajumus-pievienoties-vagner"},
{"title": "Otrdien reģistrētas 107 avārijas – viens cilvēks zaudējis dzīvību un 20 cietuši", "category": "Kriminālziņas", "body": "Visvairāk negadījumu – 79 – reģistrēti Rīgas reģionā, kur arī bijis lielākais cietušo skaits – 17 cilvēki, no kuriem trīs bijuši velosipēdisti un četri – elektrisko skrejriteņu vadītāji. Kopumā 11 negadījumi reģistrēti Zemgalē – tur cietuši divi cilvēki un  viens gājis bojā . Valsts ugunsdzēsības un glābšanas dienestā (VUGD) portāls \"Delfi\" uzzināja, ka pulksten 12.08 ugunsdzēsēji glābēji devās uz Bauskas novada Iecavas pagastu, kur bija notikusi vieglās un smagās automašīnas sadursme. Ierodoties notikuma vietā, ugunsdzēsēji glābēji konstatēja, ka vieglajā automašīnā iespiests bojāgājušais, savukārt no smagās automašīnas notiek degvielas noplūdes. Ar hidraulisko instrumentu palīdzību ugunsdzēsēji glābēji atbrīvoja bojāgājušo. Degvielas noplūde tika apturēta un izlijusī degviela savākta, kā arī sakārtota ceļa braucamā daļa. Ugunsdzēsēji glābēji darbu noslēguma vietā noslēdza pulksten 14.16. Valsts policijā vēsta, ka otrdien kopumā astoņi cilvēki cietuši avārijās Kurzemē, seši – Latgalē un trīs Vidzemē. Kopumā ceļu satiksmes jomā pieņemti 455 administratīvo pārkāpumu lēmumi, tajā skaitā 228 par ātruma pārsniegšanu. Savukārt par transportlīdzekļa vadīšanu alkohola reibumā uzsākti trīs administratīvo pārkāpumu procesi un seši kriminālprocesi.", "link": "https://www.delfi.lv/161/criminal/55848406/otrdien-registretas-107-avarijas-viens-cilveks-zaudejis-dzivibu-un-20-cietusi"},
{"title": "Sestdien pieķerti 12 dzērājšoferi un reģistrētas 80 avārijas", "category": "Kriminālziņas", "body": "45 avārijas reģistrētas Rīgas reģionā, 10 – Vidzemē, deviņas –  Latgales  reģionā un pa astoņiem negadījumiem reģistrēti Kurzemē un Zemgalē. Kopumā ceļu satiksmes jomā pieņemti 445 administratīvo pārkāpumu lēmumi, tajā skaitā 188 par ātruma pārsniegšanu un 12 par automašīnas vadīšanu alkohola reibumā. Rīgas reģionā policija pieķērusi piecus iereibušus transportlīdzekļu vadītājus. Kurzemē – trīs, Latgalē – divus, bet pa vienam Zemgalē un Vidzemē. Lielākais ātruma pārsniedzēju skaits – 59 – reģistrēts  Vidzemes  reģionā.", "link": "https://www.delfi.lv/161/criminal/54274662/sestdien-piekerti-12-dzerajsoferi-un-registretas-80-avarijas"},
{"title": "Piektdien satiksmes negadījumos cietuši 30 cilvēki, apzagti 6 mājokļi", "category": "Kriminālziņas", "body": "Aizvadītajā diennaktī valstī reģistrēti 144 ceļu satiksmes negadījumi, tajos cietuši 30 cilvēki, ziņo  Valsts policija . Kopumā ceļu satiksmes jomā pieņemti 483 administratīvo pārkāpumu lēmumi, to vidū 187 par ātruma pārsniegšanu, 13 par automašīnas vadīšanu alkohola reibumā un seši par agresīvu braukšanu. Aizvadītajās 24 stundās Latvijā ir nozagta viena automašīna un 4 velosipēdi. Valsts policija informē par 6 zādzībām no mājokļiem.", "link": "https://www.delfi.lv/161/criminal/54273382/piektdien-satiksmes-negadijumos-cietusi-30-cilveki-apzagti-6-majokli"},
{"title": "Policija noliedz nekvalitatīvu izmeklēšanu Zolitūdes traģēdijas krimināllietā", "category": "Kriminālziņas", "body": "Valsts policijas  (VP) priekšnieka pienākumu izpildītājs, Galvenās kriminālpolicijas pārvaldes priekšnieks Andrejs Grišins noliedz, ka likumsargi veikuši nekvalitatīvu izmeklēšanu  Zolitūdes traģēdijas  krimināllietā. Zolitūdes traģēdijas krimināllietu pirms nodošanas prokuratūrā izmeklēja un pierādījumus savāca VP. Grišins teica, ka respektē Rīgas pilsētas  Pārdaugavas tiesas spriedumu , taču policija kategoriski noliedz kritiku, kurā apšaubīta izmeklēšanas kvalitāte. \"Mēs esam ieguldījuši labākos resursus, savas zināšanas, pieredzi un profesionalitāti. Mēs uzskatām, ka nav pamats mums pārmest, ka esam izdarījuši nepareizi un nekvalitatīvi. Mēs izdarījām pat vairāk, nekā izmeklējot parastus noziegumus,\" norādīja Grišins un piebilda, ka izmeklēšana notika ciešā sadarbībā ar prokuratūru. Viņš gan uzskata, ka otrdien bija vērojamas emocionālas izpausmes no tiesnešu puses, jo  noorganizētā preses konference  \"bija liels izaicinājums\". Grišins sliecas domāt, ka preses konferencē paustie secinājumi, iespējams, nemaz nebūs tik precīzi atspoguļoti pašā spriedumā. \"Virzot lietu apsūdzības uzrādīšanai uzskatījām, ka ir pamats uzrādīt apsūdzību,\" piebilda Grišins. Plašākus komentārus Grišins nevarot sniegt, jo vēl nav pieejams pilns spriedums. Jau ziņots, ka Rīgas pilsētas Pārdaugavas tiesa otrdien attaisnoja visus lietā apsūdzētos, izņemot būvinženieri Ivaru Sergetu, kuram bez sešu gadu cietumsoda piespriests arī liegums piecus gadus strādāt savā profesijā. Pēc attaisnojošā sprieduma dzirdēšanas vairāku apsūdzēto sejās varēja vērot atvieglojumu. Visiem attaisnotajiem arī tika atcelti viņiem piemērotie drošības līdzekļi. Prokuratūra Sergetam bija lūgusi piemērot septiņus gadus un sešus mēnešus ilgu brīvības atņemšanu. Tiesa visās apsūdzībās attaisnoja veikala projekta būvekspertīzes veicēju Andri Gulbi, arhitektu Andri Kalinku, kā arī par nevainīgu atzina būvuzraugu Mārtiņu Draudiņu un uzņēmuma \"Re&Re\" būvdarbu vadītāju Staņislavu Kumpiņu. Attaisnota tika arī Rīgas pilsētas būvvaldes Juridiskās nodaļas  Būvniecības  uzraudzības nodaļas eksperte Marika Treija, kā arī būvvaldes būvinspekcijas priekšnieka vietniece Aija Meļņikova un būvvaldes darbinieks Jānis Balodis. Tāpat par nevainīgu atzīta SIA \" Maxima  Latvija\" darba aizsardzības vecākā eksperte Inna Šuvajeva. Tāpat tiesa ar blakuslēmumu Zolitūdes traģēdijas krimināllietā aicināja prokuratūru lemt par kriminālprocesa uzsākšanu pret sabrukušās ēkas kopņu ražotāja, nu jau likvidētā SIA \"Vikom Industry\"  bijušajām amatpersonām un darbiniekiem . Tiesa arī pieņēma vēl vienu blakuslēmumu, kurā konstatējusi, ka prokurori  nepienācīgi pildījuši savus pienākumus , veicot uzraudzību pirmstiesas izmeklēšanā, kā arī uzturot valsts apsūdzību tiesā. Tiesa Rīgas tiesas apgabala prokuroru Agra Skradaiļa, Kaspars Cakula un Jekaterinas Kušakovas rīcībā konstatējusi likumā \"noteikto pienākumu nepienācīgu pildīšanu, veicot kriminālprocesu uzraudzību pirmstiesas kriminālprocesā, kā arī uzturot valsts apsūdzību tiesā.\" Blakuslēmumu tiesa nolēmusi nosūtīt izskatīšanai  Ģenerālprokuratūrai  un zināšanai Rīgas tiesas apgabala prokuratūras virsprokuroram. Pērn novembrī apritēja seši gadi kopš Zolitūdē, sabrūkot lielveikalam \"Maxima\", dzīvību zaudēja 54 cilvēki, bet vairāki desmiti guva smagus ievainojumus. Traģēdija notika 2013. gada 21. novembrī. Policija un prokuratūra pirmstiesas izmeklēšanu veica aptuveni divus gadus, savukārt tiesas process ildzis trīs gadus un 11 mēnešus. Būveksperti secināja, ka traģēdija notika, jo bija nepareizi aprēķinātas jumta konstrukciju slodzes, tādēļ tas iegruva. Prokuratūra deviņām personām apsūdzības uzrādīja par būvniecības noteikumu pārkāpšanu, valsts amatpersonas pienākumu nepildīšanu, nonāvēšanu aiz neuzmanības un darba aizsardzības noteikumu pārkāpšanu. Par būvniecības noteikumu pārkāpšanu, kā rezultātā sabruka ēkas daļa, kas izraisīja smagas sekas, prokuratūra apsūdzības izvirzīja piecām personām. Šīs personas ir Sergets, veikala projekta būvekspertīzes veicējs Gulbis, būvuzraugs Draudiņš, arhitekts Kalinka un uzņēmuma \"Re&Re\" būvdarbu vadītājs Kumpiņš. Prokuratūra viņiem apsūdzības uzrādīja arī par nonāvēšanu aiz neuzmanības. Savukārt trīs Rīgas pilsētas būvvaldes darbiniekiem – Balodim, Treijai un Meļņikovai - izvirzīja apsūdzības par valsts amatpersonas pienākumu nepildīšanu, kas izraisīja smagas sekas. Būvvaldē patlaban vairs nestrādā Balodis un Treija.", "link": "https://www.delfi.lv/161/criminal/51898083/policija-noliedz-nekvalitativu-izmeklesanu-zolitudes-tragedijas-kriminallieta"},
{"title": "Apelācijas instance novembrī sāks skatīt Zolitūdes traģēdijas krimināllietu", "category": "Kriminālziņas", "body": "Rīgas apgabaltiesa  šī gada 9. novembrī pulksten 10 apelācijas kārtībā sāks skatīt tā dēvēto  Zolitūdes traģēdijas  lietu, lasāms tiesu kalendārā. Tiesas spriedumu, cita starpā pārsūdzēja prokuratūra. Rīgas pilsētas Pārdaugavas tiesa tā dēvētajā Zolitūdes traģēdijas krimināllietā apsūdzētajam būvinženierim Ivaram Sergetam lēma piespriest  sešu gadu cietumsodu, bet pārējos krimināllietā apsūdzētos atzina par nevainīgiem  un lēma viņus attaisnot. No Sergeta arī tika nolemts piedzīt vairāk nekā 5,4 miljonus eiro. Prokuratūra iepriekš Sergetam bija lūgusi piemērot septiņus gadus un sešus mēnešus ilgu brīvības atņemšanu. Zolitūdes traģēdijas krimināllieta  ir vērienīgākā tiesas prāva Latvijas vēsturē. Krimināllietas pirmstiesas izmeklēšana ilga aptuveni divus gadus un tiesā nonāca 2015. gada 8. decembrī, bet tiesas izmeklēšana tika sākta otrajā nozīmētajā tiesas sēdē – 2016. gada 1. martā, savukārt pirmās instances spriedums tika nolasīts 2020. gada 18. februārī. Jau ziņots, ka 2013. gada 21. novembrī, Zolitūdē sabrūkot lielveikalam \" Maxima \", dzīvību zaudēja 54 cilvēki, bet vairāki desmiti guva smagus ievainojumus.", "link": "https://www.delfi.lv/161/criminal/53340949/apelacijas-instance-novembri-saks-skatit-zolitudes-tragedijas-kriminallietu"},
{"title": "Sākas Zolitūdes traģēdijas krimināllietas apelācijas tiesvedība", "category": "Kriminālziņas", "body": "Otrdien, 9. novembrī Rīgas apgabaltiesā notika pirmā tiesas sēde, iztiesājot  Zolitūdes traģēdijas  krimināllietu apelācijas instancē, portāls \"Delfi\" uzzināja Tiesu administrācijā. Krimināllietu tiesas kolēģija atlika lietas iztiesāšanu apsūdzētā Mārtiņa Draudiņa slimības dēļ. Ņemot vērā valstī izsludināto ārkārtējo situāciju un spēkā esošos ierobežojumus saistībā ar Covid-19 vīrusa izplatību, lietas dalībniekiem iespēja piedalīties tiesas sēdē tika nodrošināta, izmantojot attālinātu pieslēgšanos videokonferenču platformā \"Cisco Meeting Server\". Tomēr apsūdzētais Mārtiņš Draudiņš tiesu bija informējis, ka viņa veselības stāvoklis neļauj pieslēgties arī attālinātai tiesas sēdei. Par to, vai apsūdzētā neierašanās ir notikusi attaisnojošu iemeslu dēļ, tiks lemts, ja tiesa saņems ārsta izdotu izrakstu par apsūdzētajam noteiktu ārstēšanās režīmu. Krimināllietu  Rīgas apgabaltiesa  izskata atklātā tiesas sēdē trīs tiesnešu sastāvā: tiesas sēdes priekšsēdētāja tiesnese Iveta Vīgante, tiesnesis Guntars Stūris un tiesnesis Guntars Kveska. Noraidījums minētajam tiesas sastāvam netika pieteikts. Pirmajā apelācijas instances tiesas sēdē otrdien piedalījās 31 lietas dalībnieks. Saskaņā ar Kriminālprocesa likuma 484.1 pantu tiesas sēdē tika apmierināts Latvijas televīzijas lūgums izdarīt skaņas un attēla ierakstu. Nākamā tiesas sēde ir plānota attālināti šī gada 2. decembrī pulksten 10. Lietas dalībnieki tiks informēti, ja tiesas sēdes norises formu būs iespējams mainīt uz klātienes sēdi. Jau vēstīts, ka  Zolitūdes traģēdijas krimināllieta  ir vērienīgākā tiesas prāva Latvijas vēsturē. Krimināllietas pirmstiesas izmeklēšana ilga aptuveni divus gadus un tiesā nonāca 2015. gada 8. decembrī, bet tiesas izmeklēšana tika sākta otrajā nozīmētajā tiesas sēdē – 2016. gada 1. martā. Rīgas pilsētas Pārdaugavas tiesa tā dēvētajā Zolitūdes traģēdijas krimināllietā apsūdzētajam būvinženierim Ivaram Sergetam lēma piespriest sešu gadu cietumsodu, bet pārējos krimināllietā apsūdzētos atzina par nevainīgiem un lēma viņus attaisnot. Lietā uz apsūdzēto sola bija sēdies veikala projekta būvekspertīzes veicējs Andris Gulbis, būvuzraugs Mārtiņš Draudiņš, arhitekts Andris Kalinka, uzņēmuma \"Re&Re\" būvdarbu vadītājs Staņislavs Kumpiņš, trīs Rīgas pilsētas būvvaldes darbinieki - Jānis Balodis, Juridiskās nodaļas Būvniecības uzraudzības nodaļas eksperte Marika Treija un būvinspekcijas priekšnieka vietniece Aija Meļņikova -, kā arī uzņēmuma \"Maxima Latvija\" darba aizsardzības vecākai ekspertei Inna Šuvajeva. 2013. gada 21. novembrī iegrūstot lielveikala \" Maxima \" jumtam, dzīvību zaudēja 54 cilvēki. Būveksperti secināja, ka traģēdija notika, jo bija nepareizi aprēķinātas jumta konstrukciju slodzes, tādēļ tas iegruva. Prokuratūra deviņām personām apsūdzības uzrādīja par būvniecības noteikumu pārkāpšanu, valsts amatpersonas pienākumu nepildīšanu, nonāvēšanu aiz neuzmanības un darba aizsardzības noteikumu pārkāpšanu.", "link": "https://www.delfi.lv/161/criminal/53761031/sakas-zolitudes-tragedijas-kriminallietas-apelacijas-tiesvediba"},
{"title": "Tiesa norāda uz prokuratūras kļūdām, uzrādot apsūdzību Zolitūdes traģēdijas krimināllietā", "category": "Kriminālziņas", "body": "Rīgas pilsētas Pārdaugavas tiesas tiesnesis Erlens Ernstons otrdien notikušajā preses konferencē atkārtoti izcēla prokuratūras kļūdaino rīcību, uzrādot apsūdzību  Zolitūdes traģēdijas  krimināllietā apsūdzētajiem. Viņš skaidroja, ka, izņemot vienu apsūdzēto, nevienā citā epizodē neveidojās apsūdzības pantu ideālā kopība. Tiesnesis skaidroja, ka apsūdzētajiem tika celtas apsūdzības pēc Krimināllikuma 239. un 123. panta. Proti, par būvniecības noteikumu pārkāpšanu un nonāvēšanu aiz neuzmanības. Līdz ar to tiesai, vērtējot lietu, nācās precīzi skaidrot un definēt cēloņsakarības un faktus, kas noveda pie tehnogēnās katastrofas jeb lielveikala sabrukšanas. Attiecīgi Ernstons norādīja, ka, lai noteiktu būvniecības procesā iesaistīto dalībnieku atbildību, procesa virzītājiem –  Valsts policijai  un prokuratūrai – bija nepieciešams izprast būvspeciālistu kompetenci, kas izriet no tolaik spēkā esošajiem regulējumiem. \"Ja kompetence nav noteikta pareiza, tad rezultāts var sanākts tāds, kāds ir sanācis,\" atzīmēja tiesnesis. Jau vēstīts, ka tiesa ar  blakuslēmumu norādīja uz prokuratūras kļūdām . Tagad, kad ir sagatavots pilnais spriedums, prokuratūrai ir iespēja šo blakuslēmumu pārsūdzēt. Tāpat tiesnesis norādīja, ka būvniecība ir starpdisciplināra nozare, kurā tiek ievēroti trīs principi – sertifikācija, specializācija un tiesiskā paļāvība. Attiecīgi katrai personai ir sava kompetence un savas zināšanas, ar kurām attiecīgās procesa stadijās tiek strādāts pie projekta īstenošanas. Līdz ar to, ievērojot kompetences, pārējie būvprocesa dalībnieki var realizēt tiesiskās paļāvības principu, proti, paļauties uz pārējiem procesa dalībniekiem. Ernstons preses konferencē uzsvēra, ka no pierādījumiem un liecībām izrietēja tas, ka šie trīs principi tikuši ievēroti. Savukārt, komentējot tiesas lēmumu neapmierināt cietušo Valsts ugunsdzēsības un glābšanas dienesta ( VUGD ) glābēju kompensācijas pieteikumus, tiesnesis akcentēja, ka, atbilstoši normatīvajam regulējumam, viņi ir pildījuši savus darba pienākumus. Tiesnese Aiga Freimane norādīja, ka ugunsdzēsēji ieradās, kad noziedzīgo nodarījumu sekas jau bija iestājušās un stājās pie darba izpildes, pakļaujot sevi darba riska faktoriem. Tāpat spriedumā iekļauta atsauce uz Ministru kabineta noteikumu anotāciju, kurā atzīmēts, ka traumas ugunsdzēsēji guvuši, pildot darba pienākumus. Attiecīgi tiesa norādīja, ka normatīvais regulējums jau paredz mehānismus, ar kuriem tiek kompensēti zaudējumi, kas radušies no darba laikā gūtām traumām. Turpretim, skaidrojot tiesas iemeslus, attaisnojot būvprojekta ekspertu Andri Gulbi, Ernstons norādīja, ka tiesa konstatēja, ka eksperts nav veicis ekspertīzi rasējumam, kura rezultātā radās nobrukums. Proti, rasējums, kuru pārbaudīja Gulbis, pēc tam tika vēl piecas reizes mainīts, bet šīs izmaiņas notika tieši sabrukušās kopnēs savienojuma vietās. Toreizējais regulējums ļāvis šādas izmaiņas veikt, neveicot atkārtotu būvprojekta ekspertīzi. Tiesa atzina, ka praksē šādai ekspertīzei nebija jēgas, jo tā laika regulējums pieļāva iespēju mainīt būvkonstrukciju risinājumus, līdz ar to pēcpārbaude nebija iespējama, jo tādu nepieprasīja. Tiesas spriedumā arī izcelta valsts atbildība, izstrādājot nepilnvērtīgu normatīvo regulējumu. Kopējais tiesas sprieduma garums ir 1232 lappuses. Pusēm ir 20 dienas, lai to pārsūdzētu. Tiesā jau ir saņemts viens lūgums šo termiņu pagarināt, bet tā vēl nav lēmusi par tā apmierināšanu. Zolitūdes traģēdijas krimināllieta  ir vērienīgākā tiesas prāva Latvijas vēsturē. Krimināllietas pirmstiesas izmeklēšana ilga aptuveni divus gadus un tiesā nonāca 2015. gada 8. decembrī, bet tiesas izmeklēšana tika sākta otrajā nozīmētajā tiesas sēdē – 2016. gada 1. martā. Jau vēstīts, ka Rīgas pilsētas Pārdaugavas tiesa tā dēvētajā Zolitūdes traģēdijas krimināllietā apsūdzētajam būvinženierim Ivaram Sergetam lēma piespriest sešu gadu cietumsodu, bet pārējos krimināllietā apsūdzētos atzina par nevainīgiem un lēma viņus attaisnot. Tāpat uz apsūdzēto sola bija sēdies veikala projekta būvekspertīzes veicējs Andris Gulbis, būvuzraugs Mārtiņš Draudiņš, arhitekts Andris Kalinka, uzņēmuma \"Re&Re\" būvdarbu vadītājs Staņislavs Kumpiņš, trīs Rīgas pilsētas būvvaldes darbinieki - Jānis Balodis, Juridiskās nodaļas Būvniecības uzraudzības nodaļas eksperte Marika Treija un būvinspekcijas priekšnieka vietniece Aija Meļņikova -, kā arī uzņēmuma \"Maxima Latvija\" darba aizsardzības vecākai ekspertei Inna Šuvajeva. 2013. gada 21. novembrī iegrūstot lielveikala \" Maxima \" jumtam, dzīvību zaudēja 54 cilvēki. Policija un prokuratūra pirmstiesas izmeklēšanu veica aptuveni divus gadus, savukārt tiesas process ildzis trīs gadus un 11 mēnešus. Būveksperti secināja, ka traģēdija notika, jo bija nepareizi aprēķinātas jumta konstrukciju slodzes, tādēļ tas iegruva. Prokuratūra deviņām personām apsūdzības uzrādīja par būvniecības noteikumu pārkāpšanu, valsts amatpersonas pienākumu nepildīšanu, nonāvēšanu aiz neuzmanības un darba aizsardzības noteikumu pārkāpšanu", "link": "https://www.delfi.lv/161/criminal/52671507/tiesa-norada-uz-prokuraturas-kludam-uzradot-apsudzibu-zolitudes-tragedijas-kriminallieta"},
{"title": "Zolitūdes traģēdijas krimināllietā apsūdzētajam Sergetam nemaina spriedumu par izvairīšanos no nodokļiem", "category": "Kriminālziņas", "body": "Augstākās tiesas (AT) Krimināllietu departaments 15. decembrī atstājis negrozītu pirmās instances spriedumu, ar kuru  Zolitūdes traģēdijas  lietā apsūdzētais būvinženieris  Ivars Sergets  par izvairīšanos no nodokļu nomaksas sodīts ar brīvības atņemšanu uz desmit mēnešiem, atņemot tiesības uz visu veidu komercdarbību uz diviem gadiem. Kā noskaidrots, piemērojot Krimināllikuma normas, sods uzņēmējam noteikts nosacīti ar pārbaudes laiku uz vienu gadu. No apsūdzētā valsts labā piedzīta materiālā kaitējuma kompensācija 46 354 eiro apmērā. AT lēmumā norāda, ka apelācijas instances tiesa tiesiski un pamatoti atzinusi apsūdzēto par vainīgu inkriminētajā noziedzīgajā nodarījumā. Apgabaltiesa pamatoti spriedumā norādījusi, ka apsūdzētais, būdams SIA \"HND Grupa\" vienīgais īpašnieks un valdes loceklis ar tiesībām vienpersoniski pārstāvēt šo uzņēmumu gan darījumos, gan attiecībās ar valsts institūcijām, tīši likumā noteiktajos termiņos pilnā apmērā nenomaksāja nodokļus un tiem pielīdzinātos maksājumus, ar to nodarot valstij zaudējumus lielā apmērā. Proti, apsūdzētais, būdams atbildīgs par \"HND Grupa\" saistību izpildi pret valsti, atbilstoši normatīvo aktu prasībām sistemātiski iesniedza Valsts ieņēmumu dienestā viņa paša parakstītās deklarācijas par aprēķināto pievienotās vērtības nodokli (PVN) un uzņēmuma ienākuma nodokli, kā arī ziņojumus par valsts sociālās apdrošināšanas obligātajām iemaksām no darba ņēmēju darba ienākumiem, iedzīvotāju ienākuma nodokli un uzņēmējdarbības riska valsts nodevu, bet tīši bez attaisnojoša iemesla normatīvajos aktos noteiktajos termiņos un pilnā apmērā valsts budžetā neiemaksāja paša aprēķinātās nodokļu un nodevu summas, lai gan šajā laika periodā uzņēmuma rīcībā bija naudas līdzekļi, lai veiktu šo nodokļu un nodevu nomaksu valsts budžetā. AT norāda, ka apelācijas instances tiesa pamatoti atzinusi, ka tiesas konstatētie faktiskie apstākļi atklāj apsūdzētā nodomu izvairīties no nodokļu nomaksas, prioritāri izvēloties naudas līdzekļus izmantot citām vajadzībām. Iepriekš vēstīts, ka Rīgas pilsētas Pārdaugavas tiesa pērn februārī Sergetu atzina par vainīgu Zolitūdes traģēdijas krimināllietā.  Tiesa Sergetam piesprieda sešu gadu cietumsodu un piemēroja liegumu piecus gadus strādāt savā profesijā.  Prokuratūra Sergetam bija lūgusi piemērot septiņus gadus un sešus mēnešus ilgu brīvības atņemšanu. Sergets pirmās instances spriedumu pārsūdzēja.  Tagad lieta nonākusi apelācijas instances tiesā . Informācija \"Firmas.lv\" liecina, ka SIA \"HND Grupa\" tika likvidēta 2019. gadā. Iepriekš tā nodarbojās ar arhitektūras pakalpojumiem un inženierdarbību un ar to saistītām tehniskām konsultācijām.", "link": "https://www.delfi.lv/161/criminal/53876307/zolitudes-tragedijas-kriminallieta-apsudzetajam-sergetam-nemaina-spriedumu-par-izvairisanos-no-nodokliem"},
{"title": "Pēc gada sagatavots pilnais spriedums 'digitālgeitā'", "category": "Kriminālziņas", "body": "Spriedumu 20 dienu laikā var pārsūdzēt Augstākajā tiesā (AT). Jau vēstīts, ka saīsinātais spriedums šajā lietā tika  nolasīts pērn 20. jūnijā , bet par sākotnējo pilna sprieduma pieejamības datumu bija noteikts 29. jūnijs, taču lietas apjoma un juridiskās sarežģītības dēļ tas tika pagarināts līdz šā gada 29.martam. Taču lietas referējošās tiesneses Irēnas Loginas darba nespējas dēļ pilnā tiesas sprieduma sagatavošana aizkavējās vēl par vairākiem mēnešiem. Pērn jūnijā pasludinot saīsināto spriedumu,  Rīgas apgabaltiesa  attaisnoja iepriekš notiesāto bijušo Nacionālā teātra direktoru Ojāru Rubeni, taču piemēroja naudas sodus un reālu brīvības atņemšanu citiem apsūdzētajiem. Apgabaltiesas tiesneši attaisnoja Rubeni, bijušo \"Latvijas Valsts radio un televīzijas centra\" (LVRTC) valsts pilnvarnieku Didzi Jonovu, biznesa konsultantu Valdi Purvinski un LVRTC valsts pilnvarnieku Adrianu Boldanu. Pirmās instances tiesa katram no viņiem bija piespriedusi naudas sodu 18 000 eiro apmērā. Savukārt polittehnologam Jurģim Liepniekam apgabaltiesas sastāvs piesprieda 67 080 eiro lielu naudas sodu, bet bijušajam \" LNT \" direktoram Andrejam Ēķim apelācijas instances tiesa piesprieda 40 850 eiro lielu naudas sodu. Reālu ieslodzījumu apgabaltiesas tiesneši piesprieda kādreizējam \"Digitālā Latvijas radio un televīzijas centra\" (DLRTC) ģenerāldirektoram Guntaram Spundem, kuram noteikts deviņus mēnešus ilgs cietumsods un naudas sods 26 230 eiro apmērā. Savukārt juristam Jānim Lozem tiesa lēma cietuma pavadīt gadu un deviņus mēnešus, kā arī naudas sodu 33 540 eiro apmērā. Bijušajam \" Kempmayer  Media Latvia\" valdes loceklim Andrejam Zabeckim tiesa piesprieda divus gadus un deviņus mēnešus ilgu cietumsodu. Bijušajam \"Kempmayer Media Latvia\" valdes loceklim Jānim Zipam noteikta brīvības atņemšana uz vienu gadu un deviņiem mēnešiem, kā arī naudas sods 22 790 eiro apmērā. Bijušajam \"Kempmayer Media Latvia\" valdes loceklim Jānim Svārpstonam tiesa piesprieda divus gadus un deviņus mēnešus ilgu cietumsodu, kā arī naudas sodu 22 790 eiro apmērā. Visiem apsūdzētajiem tika samazināti pirmās instances tiesas piespriestie sodi, pamatojoties uz Krimināllikuma norma par lietas izskatīšanu saprātīgā termiņā. Kopumā digitālās televīzijas krimināllietā abās instancēs ir notikušas 314 tiesas sēdes, 243 - pirmajā instancē, 71 - otrajā instancē. Pirmā tiesas sēde šajā krimināllietā notika jau 2007.gada 26.novembrī, liecina tiesu informatīvajā sistēmā pieejamā informācija. Digitālās televīzijas krimināllieta ir saistīta ar DLRTC un \"Kempmayer Media Limited\" meitasfirmas \"Kempmayer Media Latvia\" vienošanos, kas paredzēja vairākos posmos ieviest digitālo televīziju un Latvijā nogādāt dažādu specifisku aparatūru digitālajai apraidei. Projekta kopējās izmaksas iepriekš lēstas daudzos desmitos miljonu latu.", "link": "https://www.delfi.lv/161/criminal/51250027/pec-gada-sagatavots-pilnais-spriedums-digitalgeita"},
{"title": "Prokuratūrai nebūs saistošs kriminālistikas firmas atzinums par apsūdzību Gulbim", "category": "Kriminālziņas", "body": "Prokuratūrai noteikti nebūs saistošs kriminālistikas firmas atzinums par apsūdzību SIA \" Tet \" valdes priekšsēdētājam Jurim Gulbim un vēl četrām personām. Prokuratūras preses sekretāre Aiga Eiduka teica, ka pilnīgi un noteikti šāds atzinums nebūtu saistošs tālākai krimināllietas virzīšanai un tas nevar ietekmēt apsūdzības. Patlaban nav zināms, kad lietu plānots nodot tiesai. To prokuratūra darīšot, kad būs savākti visi nepieciešamie pierādījumi un gūta pārliecība, ka lietā var turpināt uzturēt valsts apsūdzību, skaidroja Eiduka. Eiduka arī skaidroja, ka nevienam no apsūdzētajiem drošības līdzekļi nav piemēroti. Tāpat viņa norādīja, ka saskaņā ar likumu apsūdzētajiem un to aizstāvjiem lietā savāktie pierādījumi būs zināmi tikai tad, kad lietu nodos tiesai. Tad prokuratūra izsniegs krimināllietas materiālu kopijas. TV3 raidījums \"Nekā personīga\" svētdien vēstīja, ka prokuratūra ir  uzrādījusi apsūdzības  SIA \"Tet\" valdes priekšsēdētājam Jurim Gulbim un vēl četrām personām par iespējamu līdzdalību krāpšanā digitālās televīzijas ieviešanā, uzņēmumam nodarītos zaudējumus lēšot 7 585 533 eiro apmērā. Tiesībsargi uzskata, ka \" Kempmayer \" saistību pārņēmējs kompānija \"Hannu Digital\" ciparu televīzijas projektā tika iesaistīts mākslīgi un Gulbis izmantojis \" Lattelecom \" (tagad – \"Tet\") īpašnieku un padomes uzticību. Gulbis apsūdzībai nepiekrīt. Gulbis no amata nav atstādināts, bet uzņēmuma padome noalgojusi kriminālistikas ekspertus, kuriem līdz gada beigām jāpārbauda Gulbim un pārējiem darbiniekiem inkriminētie noziegumi. \"Tet\" padomes priekšsēdētājs Gatis Kokins informējis, ka padomei bijusi iespēja iepazīties ar apsūdzību. \"Mēs neesam tiesneši un negribam šādu tiesneša lomu pildīt. Proti, lemt, vai tas, kas tur ir rakstīts, ir taisnība vai nav taisnība. Tā kā mēs zinām no līdzīgiem citiem gadījumiem, ka līdz tiesai un gala spriedumam ir pietiekoši ilgs laiks, bija skaidrs, ka tas lēmums jāpieņem ātrāk. Un tad mums bija diskusija, vai izvēlēties kādu auditoru vai juridisko iestādi, bet prevalēja viedoklis, ka mums bija vajadzīgi tieši kriminālistikas eksperti. Pasaulē ir virkne pazīstamu lielu kriminālistikas firmu, no kurām vienu mēs izvēlējāmies. Šā gada 1.decembrī mēs ceram uz rezultātiem,\" informējis Kokins. Pēc Kokina vārdiem, ja ekspertu atzinums liecināšot par krimināliem nolūkiem, mērķiem un darbībām, \"tad neapšaubāmi mūsu lēmums būs ļoti kategorisks un straujš\", bet līdz tam padome Gulbi no amata neatstādinās. Neilgi pēc sižeta \"Tet\" izplatīja paziņojumu masu medijiem, kurā apstiprina, ka 2010.gadā uzsāktā kriminālprocesā šobrīd ir uzrādītas apsūdzības arī \"Tet\" valdes priekšsēdētājam un Juridiskās daļas direktoram. Kā uzsvērts uzņēmuma paziņojumā, \"Tet\" \"kapitāla daļu īpašnieki, padome un valde ārkārtīgi nopietni izturas pret izveidojušos situāciju un veic visas nepieciešamās darbības precīzai lietas apstākļu noskaidrošanai\", tomēr \"līdz pilnīgai visu lietas apstākļu noskaidrošanai abas uzņēmuma amatpersonas turpina pildīt savus darba un amatu pienākumus, kā arī saglabā padomes uzticību\".", "link": "https://www.delfi.lv/161/criminal/52596535/prokuraturai-nebus-saistoss-kriminalistikas-firmas-atzinums-par-apsudzibu-gulbim"},
{"title": "Par dažādiem pārkāpumiem protesta akcijās Šleseram kopā piemēroti sodi 1675 eiro apmērā", "category": "Kriminālziņas", "body": "Valsts policija  (VP) par epidemioloģiskās drošības un cita veida pārkāpumiem septembrī un oktobrī notikušajās protesta akcijās partijas \"Latvija pirmajā vietā\" līderim Aināram Šleseram kopumā administratīvajos sodos piemērojusi 1675 eiro. VP saistībā ar 18. septembrī Rīgā notikušajiem piketiem ir konstatējusi vairākus epidemioloģiskās drošības un sabiedriskās kārtības pārkāpumus. Toreiz partijas \"Latvija pirmajā vietā\" līdera Šlesera izsludinātajā pasākumā par brīvprātīgu vakcināciju Rīgā, 11.novembra krastmalā, bija sapulcējušies vairāk nekā 1000 cilvēku. Personas pēc piketa Krastmalā devās gājienā uz Brīvības pieminekli, kur kopumā maksimālais cilvēku skaists bija līdz 500, bet drīz vien šīs personas pakāpeniski izklīda, iepriekš norādīja VP. Neminot personas vārdu, saistībā ar šo protesta akciju vienai personai piemērots 175 un 500 eiro sods, aģentūrai LETA apstiprināja VP Sabiedrisko attiecību nodaļā. Saistībā ar minēto protesta akciju ir ierosināti vēl divi administratīvā pārkāpuma procesi, kur lēmumi patlaban nav pieņemti, norādīja policijā. Savukārt 2.oktobrī Šlesera izsludinātajā protesta akcijā pret vakcināciju pie Brīvības pieminekļa pulcējās vairāk nekā 500 dažāda vecuma iedzīvotāju. Arī toreiz VP paziņoja, ka akcijā atkal tika apzināti pārkāpti epidemioloģiskās drošības noteikumi, kā arī prasības, kas ietvertas likumā \"Par sapulcēm, gājieniem un piketiem\". Policijā apstiprināja, ka šajā gadījumā vienai personai piemērots 1000 eiro sods. Šleseram likums paredz tiesības policijas lēmumus par sodiem pārsūdzēt tiesā.", "link": "https://www.delfi.lv/161/criminal/53795271/par-dazadiem-parkapumiem-protesta-akcijas-sleseram-kopa-piemeroti-sodi-1675-eiro-apmera"},
{"title": "Tiesa otrajā digitālās televīzijas krimināllietā attaisno visus apsūdzētos", "category": "Kriminālziņas", "body": "Ekonomisko lietu tiesa (ELT) atzinusi par nevainīgiem visus otrajā digitālās televīzijas krimināllietā apsūdzētos, pirmdien, 31. janvārī, nolasot saīsināto spriedumu otrajā digitālās televīzijas krimināllietā, sacīja  Ekonomisko lietu tiesas  tiesnesis Kaspars Vecozols. Visas personas bija apsūdzētas par krāpšanu lielā apmērā organizētā grupā, ieviešot Latvijā televīzijas programmu zemes apraidi ciparformātā. Bijušais premjers Andris Šķēle papildus tika apsūdzēts arī par noziedzīgi iegūtu līdzekļu legalizāciju lielā apmērā. Tiesa nolēma atzīt par nevainīgiem Aināru Šleseru, Andri Šķēli, Tomu Ābeli, Tomu Meisīti, Jāni Ligeru, Juri Gulbi, Nilu Freivaldu, Lauri Dripi un Gintaru Kavaci nozieguma izdarīšanā, kas paredzēts Krimināllikuma 177. panta trešajā daļā. Tāpat tiesa nolēma Šķēli atzīt par nevainīgu nozieguma izdarīšanā, kas paredzēts Krimināllikuma 195. panta trešajā daļā. Izbeigts arī process par piespiedu ietekmēšanas līdzekļu noteikšanu SIA \"SIA Hannu Digital\". 2008. gada septembrī ar Ministru kabineta noteikumiem tika paredzēts, ka Satiksmes ministrija (SM) pretendentu atlasē īsā laika termiņā izvēlas komersantu, kurš nodrošinās televīzijas programmu zemes apraidi ciparformātā. Saskaņā ar minētajiem noteikumiem SM pretendentu vērtēšanā bija jāņem vērā termiņi, kādos tiks īstenota pāreja uz televīzijas programmu zemes apraidi ciparformātā, kā arī pakalpojumu ģeogrāfiskās pieejamības plānus. Šajā laikā tikai SIA \"SIA Hannu Digital\" piederēja iekārtas, kas tai kopā ar sadarbības partneri ļāva testa režīmā nodrošināt zemes apraidi ciparformātā Rīgā un Rīgas reģionā. Viens no apsūdzētajiem bija pastarpināts SIA \"SIA Hannu Digital\" kreditors. Satiksmes ministrijas rīkotajā pretendentu atlases rezultātā par komersantu, kas nodrošinās televīzijas programmu zemes apraidi ciparformātā, ar Ministru kabineta rīkojumu tika apstiprināta SIA \"Tet\", kas kā sadarbības partneri izvēlējās arī SIA \"SIA Hannu Digital\". No apsūdzības izrietēja, ka likumdošanas process un pretendentu atlase tika organizēta SIA \"SIA Hannu Digital\" interesēs. Personas apsūdzētas, ka tās, ļaunprātīgi izmantojot uzticēšanos un ar viltu, prettiesiski iesaistīja SIA \"SIA Hannu Digital\" televīzijas programmu zemes apraides ciparformātā nodrošināšanā un tādējādi nodarīja SIA \"Tet\" mantisku zaudējumu ne mazāk kā 3 miljonu euro apmērā. Tiesa \"Tet\" sevi par cietušo neatzina un televīzijas programmu zemes apraidi ciparformātā atzina par veiksmīgu projektu. \"Tet\" esošās un bijušās amatpersonas, kuras tika pratinātas pirmstiesas procesā un tiesā vai nu neatcerējās notikumus, jo tikušas nopratinātas gandrīz desmit gadus pēc notikumiem, vai arī skaidri norādīja, ka maldība vai viltus nav pastāvējis un SIA \"Tet\" zaudējumi nav nodarīti. ELT spriedums nav stājies spēkā un to varēs pārsūdzēt Rīgas apgabaltiesā. Portāls \"Delfi\" jau iepriekš rakstīja, ka  prokurors bijušajam premjeram Andrim Šķēlem prasījis piespriest brīvības atņemšanu  uz trim gadiem krimināllietā par digitālās televīzijas ieviešanu Latvijā. Savukārt pārējiem apsūdzētajiem, tajā skaitā bijušajam satiksmes ministram Aināram Šleseram, prasīts noteikt naudas sodus. Šķēlem prokurors Monvīds Zelčs runā prasījis piespriest trīs gadu cietumsodu, mantas konfiskāciju un naudas sodu 150 minimālo mēnešalgu jeb 75 000 eiro apmērā. Savukārt bijušajam satiksmes ministram Šleseram rosināts piespriest naudas sodu 130 minimālo mēnešalgu jeb 65 000 eiro apmērā. Arī pārējiem apsūdzētajiem prasīts noteikt naudas sodus. Lielākos sodus prokurors paredzējis bijušajam \"Hannu Digital\" vadītājam Gintaram Kavacim, bijušajam \" Lattelecom \" vadītājam Jurim Gulbim un bijušajam \"Latvijas Valsts televīzijas un radio centra\" vadītājam Laurim Dripem – katram 75 000 eiro Jau ziņots, ka minētajā kriminālprocesā kopumā par krāpšanu lielā apmērā un organizētā grupā apsūdzētas deviņas personas - bijušais premjers Šķēle, bijušais satiksmes ministrs Šlesers, bijušais \" Tet \" valdes priekšsēdētājs Gulbis, bijušais SM valsts sekretārs  Nils Freivalds , kā arī bijušais Latvijas Valsts radio un televīzijas centra (LVRTC) valdes priekšsēdētājs Lauris Dripe. Apsūdzēts ir arī \"Lattelecom\" (\"Tet\") tā laika komercdirektors Jānis Ligers, Biznesa daļas vadītājs Toms Ābele, Biznesa atbalsta daļas vadītājs Toms Meisītis un bijušais uzņēmuma \"Hannu Digital\" valdes loceklis Gintars Kavacis. Apsūdzēto personu darbības bija vērstas uz to, lai šajā projektā un līgumattiecībās prettiesiski un nepamatoti iesaistītu \"SIA Hannu Digital\", kā rezultātā SIA \"SIA Hannu Digital\" labā tika iegūti \"Tet\" finanšu līdzekļi vairāku miljonu eiro apmērā, tādējādi nepamatoti arī sadārdzinot šī valsts mēroga projektu. Apsūdzības celtas pēc Krimināllikuma pantiem par krāpšanu un noziedzīgi iegūtu līdzekļu legalizēšanu. Krimināllikuma 177. panta trešā daļa kā sodu paredz brīvības atņemšanu uz laiku no diviem līdz desmit gadiem, konfiscējot mantu vai bez mantas konfiskācijas, un ar probācijas uzraudzību uz laiku līdz trim gadiem vai bez tās. Savukārt šī paša likuma 195. panta trešā daļa paredz sankciju – brīvības atņemšanu uz laiku no trim līdz divpadsmit gadiem, konfiscējot mantu vai bez mantas konfiskācijas, un ar probācijas uzraudzību uz laiku līdz trim gadiem vai bez tās.", "link": "https://www.delfi.lv/161/criminal/54001694/tiesa-otraja-digitalas-televizijas-kriminallieta-attaisno-visus-apsudzetos"},
{"title": "Tiesas spriedums 'digitālgeitā: attaisno Rubeni un samazina sodus citiem apsūdzētajiem", "category": "Kriminālziņas", "body": "Rīgas apgabaltiesa  trešdien pasludināja saīsināto spriedumu tā dēvētās digitālās televīzijas lietā, ar kuru attaisnoja iepriekš notiesāto bijušo Nacionālā teātra direktoru Ojāru Rubeni, taču piemēroja naudas sodus un reālu brīvības atņemšanu citiem apsūdzētajiem. Apgabaltiesas tiesneši attaisnoja Rubeni, bijušo \"Latvijas Valsts radio un televīzijas centra\" (LVRTC) valsts pilnvarnieku Didzi Jonovu, biznesa konsultantu Valdi Purvinski un LVRTC valsts pilnvarnieku Adrianu Boldanu. Pirmās instances tiesa katram no viņiem bija piespriedusi naudas sodu 18 000 eiro apmērā. Savukārt polittehnologam Jurģim Liepniekam apgabaltiesas sastāvs piesprieda 67 080 eiro lielu naudas sodu, bet bijušajam \"LNT\" direktoram Andrejam Ēķim apelācijas instances tiesa piesprieda 40 850 eiro lielu naudas sodu. Reālu ieslodzījumu apgabaltiesas tiesneši piesprieda kādreizējam \"Digitālā Latvijas radio un televīzijas centra\" (DLRTC) ģenerāldirektoram Guntaram Spundem, kuram noteikts deviņus mēnešus ilgs cietumsods un naudas sods 26 230 eiro apmērā. Savukārt juristam Jānim Lozem tiesa lēma cietuma pavadīt gadu un deviņus mēnešus, kā arī naudas sodu 33 540 eiro apmērā. Bijušajam \" Kempmayer  Media Latvia\" valdes loceklim Andrejam Zabeckim tiesa piesprieda divus gadus un deviņus mēnešus ilgu cietumsodu. Bijušajam \"Kempmayer Media Latvia\" valdes loceklim Jānim Zipam noteikta brīvības atņemšana uz vienu gadu un deviņiem mēnešiem, kā arī naudas sods 22 790 eiro apmērā. Bijušajam \"Kempmayer Media Latvia\" valdes loceklim Jānim Svārpstonam tiesa piesprieda divus gadus un deviņus mēnešus ilgu cietumsodu, kā arī naudas sodu 22 790 eiro apmērā. Visiem apsūdzētajiem tika samazināti pirmās instances tiesas piespriestie tiesas spriedumi, pamatojoties uz Krimināllikuma norma par lietas izskatīšanu saprātīgā termiņā. Apgabaltiesas spriedumu varēs pārsūdzēt Augstākajā tiesā, pēc tam, kad būs pieejams pilns tiesas spriedums. Kopumā digitālās televīzijas krimināllietā abās instancēs ir notikušas 314 tiesas sēdes, 243 - pirmajā instancē, 71 - otrajā instancē. Pirmā tiesas sēde šajā krimināllietā notika jau 2007.gada 26.novembrī, liecina tiesu informatīvajā sistēmā pieejamā informācija. Jau vēstīts, ka 2015. gada 15. maijā tiesa nolēma  atzīt par vainīgiem 13 digitālās televīzijas krimināllietā apsūdzētos , septiņiem no viņiem piespriežot reālu cietumsodu, bet sešiem nosakot naudas sodu. Tikmēr piecas personas tika attaisnotas un viena atbrīvota no kriminālatbildības. Tiesas sastāvs ar tiesnesi Juri Stukānu priekšgalā digitālās televīzijas krimināllietu sāka skatīt 2008. gada 28. augustā. Andrejam Ēķim tiesa piemēroja 43 200 eiro naudas sodu. Kādreizējam \"Digitālā Latvijas radio un televīzijas centra\" (DLRTC) ģenerāldirektoram Guntaram Spundem noteikts viena gada cietumsods un naudas sods 28 800 eiro apmērā. Lozem tika piespriesta divu gadu brīvības atņemšana un naudas sods 36 000 eiro apmērā. Nodokļu konsultantam Uldim Kokinam tika noteikts divu gadu cietumsods un naudas sods 18 000 eiro apmērā. Šķēles ģimenes firmas SIA \"Uzņēmumu vadība un konsultācijas\" finanšu konsultantam Krongornam tiesa piesprieda trīs gadu cietumsodu. Šķēles kādreizējam biroja vadītājam polittehnologam Liepniekam tiesa kā galīgo sodu noteica naudas sodu 72 000 eiro apmērā. Bijušajam \"Kempmayer Media Latvia\" valdes loceklim Andrejam Zabeckim tiesa piesprieda trīs gadu cietumsodu. Bijušajam \"Kempmayer Media Latvia\" valdes loceklim Jānim Zipam noteikta brīvības atņemšana uz diviem gadiem un naudas sods 25 200 eiro apmērā. Bijušajam \"Kempmayer Media Latvia\" valdes loceklim Jānim Svārpstonam tiesa piesprieda trīs gadu cietumsodu, kā arī naudas sodu 25 200 eiro apmērā. Biznesa konsultantam Valdim Purvinskim piemērots 18 000 eiro naudas sods. Šāds sods tika piemērots arī bijušajam \"Latvijas Valsts radio un televīzijas centra\" (LVRTC) valsts pilnvarniekam Adrianam Boldanam (Ļublinam), bijušajam LVRTC valsts pilnvarniekam Nacionālā teātra direktoram Ojāram Rubenim, bijušajam LVRTC valsts pilnvarniekam Didzim Jonovam. Bijušais LVRTC valdes priekšsēdētājs  Māris Pauders , kurš iepriekš psihiski saslimis, tika atbrīvots no kriminālatbildības. Pauders ir aizgājis mūžībā. Tiesa nolēma attaisnot ar politiķi Vili Krištopanu saistīto kompāniju bijušo darbinieku Gintu Bandēnu, divus bijušos DLRTC valdes locekļus Jāni Plūmi un Alfrēdu Janevicu, bijušo \"Kempmayer Media Latvia\" valdes locekli Juri Ulmani, advokātu Mārtiņu Kvēpu. Digitālās televīzijas krimināllieta ir saistīta ar DLRTC un KML meitasfirmas \"Kempmayer Media Latvia\" vienošanos, kas paredzēja vairākos posmos ieviest digitālo televīziju un Latvijā nogādāt dažādu specifisku aparatūru digitālajai apraidei. Projekta kopējās izmaksas iepriekš lēstas daudzos desmitos miljonu latu.", "link": "https://www.delfi.lv/161/criminal/50143407/tiesas-spriedums-digitalgeita-attaisno-rubeni-un-samazina-sodus-citiem-apsudzetajiem"},
{"title": "Tiesa norāda uz būtiskām prokuratūras kļūdām, sagatavojot Zolitūdes traģēdijas krimināllietu", "category": "Kriminālziņas", "body": "Rīgas pilsētas Pārdaugavas tiesas tiesneši šodien pēc tiesas sēdes notikušajā preses konferencē izcēla valsts apsūdzības uzturētāju kļūdas, sagatavojot  Zolitūdes traģēdijas  krimināllietu. Tiesnesis Erlens Ernstons, skaidrojot tiesas lēmumu attaisnot visus apsūdzētos, izņemot būvinženieri Ivaru Sergetu, kam tika piespriests sešus gadus ilgs cietumsods, norādīja, ka tiesai nodotajā lietā bija saskatāmi vairāki būtiski trūkumi, kurus, atbilstoši normatīvajam regulējumam, tiesai nebija tiesību labot. Kā piemēru tiesnesis minēja to, ka lietā vairākas fiziskās personas par cietušajām atzītas prettiesiski, tādēļ tiesa nevarēja tām piespriest kaitējuma kompensācijas izmaksu. Tiesnesis arī norādīja, ka tiesa, izvērtējot lietā esošos pierādījumus, konstatēja, ka pret gandrīz visiem apsūdzētājiem ir taisāms attaisnojums spriedums, jo nevarēja saskatīt personu rīcībā prokuratūras inkriminētos noziegumus. Tāpat viņš norādīja, ka, veicot tiesas izmeklēšanu, izkristalizējās, ka galvenais jeb tiešais cēlonis veikala sabrukšanai bija nepareizs kopnes apakšējā mezgla aprēķins. Papildu tiesa konstatēja, ka valsts apsūdzības uzturētāji nepamatoti inkriminējuši noziegumus vairākiem apsūdzētajiem, jo šādus pārkāpumus tobrīd spēkā esošais normatīvais regulējums neparedzēja. Komentējot citas prokuroru pieļautās kļūdas, Ernstons izcēla, ka prokurori tiesai bija pieteikuši lielu apjomu ar pierādījumiem, no kuriem liela daļa nemaz tiesā netika izmantoti. Skaidrojot sabiedrību polarizējošo tiesas spriedumu, tiesnesis izcēla, ka tiesa lēmusi taisnīgi un objektīvi, neietekmējoties no apkārtējās sabiedrības. \"Es varētu teikt, ka spriedums ir zināmā mērā pārgalvīgs,\" sacīja tiesnesis. Viņš arī aicināja valsts amatpersonas atcerēties par nevainīguma prezumpciju pirms viedokļa paušanas par dažādiem kriminālprocesiem. \"Tiesnesis nedrīkst ietekmēt no sabiedrības un tam ir jābūt drošsirdīgām un ar stingru mugurkaulu. Ir jāspriež taisni un godīgi. Nejūtamies vainīgi, ka esam šādu spriedumu esam pieņēmuši,\" noslēdza Ernstons. Tiesnesis noslēgumā piebilda, ka ir jau saņemts viens pieteikums pēc pilnā sprieduma, taču nevarēja prognozēt, cik ilgā laikā tas tiks sagatavots. Jau ziņots, ka prokurori pauda pārsteigumu par šodienas tiesas spriedumu Zolitūdes traģēdijas krimināllietā un pēc iepazīšanās ar pilnu spriedumu lems par apelācijas protesta iesniegšanu. Pēc sprieduma nolasīšanas prokurori Kaspars Cakuls, Jekaterina Kušakova un Agris Skradailis vairākkārt žurnālistiem atkārtoja, ka viņiem nav skaidra tiesas motivācija, jo vēl nav pieejams pilns tiesas spriedums. Tajā pašā laikā prokurori uzskata, ka izdarīts viss maksimālais pirmstiesas izmeklēšanā un kriminālprocesa uzraudzībā. Skradailis nedomā, ka šāds tiesas spriedums ir prokuratūras atbildība, taču viņš vispirms vēlas sagaidīt motivētu sprieduma tekstu, lai pieņemtu detalizētākus secinājumus. \"Ja paliekam pie sava uzskata un pierādījumiem, tad apelācijas protests viennozīmīgi sekos,\" paziņoja Skradailis. Prokurors Skradailis vērsa uzmanību, ka parasti attaisnojoša sprieduma pamatā nav tikai pierādījumu trūkums, bet tas, \"ka nav noticis noziegums vai konstatēts nozieguma sastāvs\". Zolitūdes traģēdijas lietā, visticamāk, runa ir par nozieguma sastāvu un tām cēloņsakarībām. Attiecībā uz tiesas blakuslēmumu, kurā prokuratūra aicināta lemt par kriminālprocesa uzsākšanu pret sabrukušās ēkas kopņu ražotāja, nu jau likvidētā SIA \"Vikom Industry\" bijušajām amatpersonām un darbiniekiem, Skradailis norādīja, ka kopnes netiktu nogādātas būvobjektā, ja nebūtu apsūdzētā būvinženiera Ivara Sergeta paraksta. Tāpat prokurori vērtēs vai iesniegt apelācijas protestu attiecībā uz vienīgo šajā lietā sodu saņēmušo personu - Sergetu, jo tiesu debatēs prokurori rosināja viņam piemērot nedaudz lielāku cietumsodu. Jau ziņots, ka Rīgas pilsētas Pārdaugavas tiesa otrdien attaisnoja visus lietā apsūdzētos, izņemot būvinženieri Ivaru Sergetu, kuram bez sešu gadu cietumsoda piespriests arī liegums piecus gadus strādāt savā profesijā. Pēc attaisnojošā sprieduma dzirdēšanas vairāku apsūdzēto sejās varēja vērot atvieglojumu. Visiem attaisnotajiem arī tika atcelti viņiem piemērotie drošības līdzekļi. Prokuratūra Sergetam bija lūgusi piemērot septiņus gadus un sešus mēnešus ilgu brīvības atņemšanu. Tiesa visās apsūdzībās attaisnoja veikala projekta būvekspertīzes veicēju Andri Gulbi, arhitektu Andri Kalinku, kā arī par nevainīgu atzina būvuzraugu Mārtiņu Draudiņu un uzņēmuma \"Re&Re\" būvdarbu vadītāju Staņislavu Kumpiņu. Attaisnota tika arī Rīgas pilsētas būvvaldes Juridiskās nodaļas  Būvniecības  uzraudzības nodaļas eksperte Marika Treija, kā arī būvvaldes būvinspekcijas priekšnieka vietniece Aija Meļņikova un būvvaldes darbinieks Jānis Balodis. Tāpat par nevainīgu atzīta SIA \" Maxima  Latvija\" darba aizsardzības vecākā eksperte Inna Šuvajeva. Tāpat tiesa ar blakuslēmumu Zolitūdes traģēdijas krimināllietā aicināja prokuratūru lemt par kriminālprocesa uzsākšanu pret sabrukušās ēkas kopņu ražotāja, nu jau likvidētā SIA \"Vikom Industry\" bijušajām amatpersonām un darbiniekiem. Tiesa arī pieņēma vēl vienu blakuslēmumu, kurā konstatējusi, ka prokurori nepienācīgi pildījuši savus pienākumus, veicot uzraudzību pirmstiesas izmeklēšanā, kā arī uzturot valsts apsūdzību tiesā. Tiesa Rīgas tiesas apgabala prokuroru Agra Skradaiļa, Kaspars Cakula un Jekaterinas Kušakovas rīcībā konstatējusi likumā \"noteikto pienākumu nepienācīgu pildīšanu, veicot kriminālprocesu uzraudzību pirmstiesas kriminālprocesā, kā arī uzturot valsts apsūdzību tiesā.\" Blakuslēmumu tiesa nolēmusi nosūtīt izskatīšanai  Ģenerālprokuratūrai  un zināšanai Rīgas tiesas apgabala prokuratūras virsprokuroram. Pērn novembrī apritēja seši gadi kopš Zolitūdē, sabrūkot lielveikalam \"Maxima\", dzīvību zaudēja 54 cilvēki, bet vairāki desmiti guva smagus ievainojumus. Traģēdija notika 2013.gada 21.novembrī. Policija un prokuratūra pirmstiesas izmeklēšanu veica aptuveni divus gadus, savukārt tiesas process ildzis trīs gadus un 11 mēnešus. Būveksperti secināja, ka traģēdija notika, jo bija nepareizi aprēķinātas jumta konstrukciju slodzes, tādēļ tas iegruva. Prokuratūra deviņām personām apsūdzības uzrādīja par būvniecības noteikumu pārkāpšanu, valsts amatpersonas pienākumu nepildīšanu, nonāvēšanu aiz neuzmanības un darba aizsardzības noteikumu pārkāpšanu. Par būvniecības noteikumu pārkāpšanu, kā rezultātā sabruka ēkas daļa, kas izraisīja smagas sekas, prokuratūra apsūdzības izvirzīja piecām personām. Šīs personas ir Sergets, veikala projekta būvekspertīzes veicējs Gulbis, būvuzraugs Draudiņš, arhitekts Kalinka un uzņēmuma \"Re&Re\" būvdarbu vadītājs Kumpiņš. Prokuratūra viņiem apsūdzības uzrādīja arī par nonāvēšanu aiz neuzmanības. Savukārt trīs Rīgas pilsētas būvvaldes darbiniekiem - Balodim, Treijai un Meļņikovai - izvirzīja apsūdzības par valsts amatpersonas pienākumu nepildīšanu, kas izraisīja smagas sekas. Būvvaldē patlaban vairs nestrādā Balodis un Treija.", "link": "https://www.delfi.lv/161/criminal/51895959/tiesa-norada-uz-butiskam-prokuraturas-kludam-sagatavojot-zolitudes-tragedijas-kriminallietu"},
{"title": "Bunkus slepkavības lieta: nesekmīgi centieni reabilitēt Vaļaginu un 'avantūrists' Krivošejs", "category": "Kriminālziņas", "body": "Rīgas pilsētas tiesa trešdien, 16. augustā turpināja skatīt krimināllietu par advokāta un maksātnespējas administratora Mārtiņa Bunkus slepkavību. Šajā tiesas sēdē nogalinātā Genādija Vaļagina radinieki nesekmīgi pieteica lūgumu, ar kuru viņi cerēja atgriezt lietu prokuratūrā, lai izmeklētu Vaļagina iespējamo vainu, šādi cerot viņu reabilitēt. Lietā uz apsūdzēto sola atrodas Viktors Krivošejs, kā arī uzņēmēji  Mihails Uļmans  un Aleksandrs Babenko. Jāatzīmē, ka lietas materiālos  pērn martā nošautais Vaļagins  figurē kā iespējamais slepkavības organizators. Viens no lietā apsūdzētajiem – Krivošejs – tiesai apgalvoja, ka Vaļaginu patiesībā nošāvuši patiesie Bunkus slepkavības organizatori, lai \"uzmestu\" viņam atbildību. Kā potenciālo Vaļagina slepkavu, Krivošejs minēja Dmitriju Grečnevu, kurš noziedzīgajā pasaulē ir zināms ar kokaīna kontrabandu.", "link": "https://www.delfi.lv/161/criminal/55848454/bunkus-slepkavibas-lieta-nesekmigi-centieni-reabilitet-valaginu-un-avanturists-krivosejs"},
{"title": "Sūdzības par veselību nepārliecina – tiesa patur apcietinājumā Uļmanu", "category": "Kriminālziņas", "body": "Bez Uļmana šajā lietā apsūdzēts arī uzņēmējs Aleksandrs Babenko un Krievijas pilsonis Viktors Krivošejs. Pamatojot lūgumu par drošības līdzekļa maiņu, viņa aizstāve Alla Ignatjeva norādīja, ka, viņas ieskatā, līdz šim kontrole par apcietinājuma piemērošanu, esot bijusi formāla. Viņa uzsvēra, ka neesot riski, ka Uļmans varētu traucēt izmeklēšanu vai bēgt. Tāpat juriste sacīja, ka Uļmans var atrasties apcietinājumā, taču viņam nepieciešama medicīniska uzraudzība. \"Nav dati par bēgšanas risku, bet pats Uļmans nekad nav izteicis vēlmi pamest valsti,\" tiesai norādīja Ignatjeva, apcietinājumu salīdzinot ar spīdzināšanu. Apcietinājuma vietā Ignatjeva piedāvāja Uļmanam piemērot vai nu mājas arestu vai drošības naudu. Ignatjeva arī atsaucās uz Uļmana raksturojumu no ieslodzījuma vietas, kur viņš raksturots kā mierīgs cilvēks. Tāpat viņa norādīja, ka Uļmana paturēšana apcietinājumā bijusi saistīta ar viena konkrēta operatīvā darbinieka ziņojumiem.", "link": "https://www.delfi.lv/161/criminal/55850432/sudzibas-par-veselibu-neparliecina-tiesa-patur-apcietinajuma-ulmanu"},
{"title": "Rājiens un piezīmes – saistībā ar Rusiņa lietu soda vairākus policistus", "category": "Kriminālziņas", "body": "Valsts policijas  (VP) dienesta pārbaudē un disciplinārizmeklēšanā, kas saistīta ar Leona Rusiņa pretlikumīgo darbību izmeklēšanu, kā arī meklēšanu pirms viņš pastrādāja slepkavību, vairākām amatpersonām piemēroti disciplinārsodi, portāls \"Delfi\" uzzināja policijā. VP izplatītajā preses paziņojumā norādīts, ka vairākas VP Zemgales reģiona pārvaldes Austrumzemgales iecirkņa amatpersonas, izskatot iesniegumus par Rusiņa rīcību un veicot viņa meklēšanas pasākumus atsevišķos gadījumos nav rīkojušās pietiekami profesionāli, tai skaitā nav spējušas veikt pietiekami aktīvi personas meklēšanas pasākumus. Dienesta pārbaudes laikā arī secināts, ka amatpersonas nav spējušas pietiekamā kvalitātē savlaicīgi izanalizēt un saskatīt kopsakarības Rusiņa pretlikumīgo darbību kopainā. Ņemot vērā atzinumā konstatēto, piecām amatpersonām ir piemēroti disciplinārsodi. Tostarp veiktas arī pārmaiņas Valsts policijas Zemgales reģiona pārvaldes Austrumzemgales iecirkņa vadībā. Dienesta pārbaudes atzinumā pret vairākām amatpersonām pieņemtie lēmumi: Iepriekš jau publiski pausts, ka dienesta pārbaudē un disciplinārizmeklēšanā skatīta arī līdzšinējā Valsts policijas Zemgales reģiona pārvaldes Austrumzemgales iecirkņa priekšnieka Rolanda Bērziņa atbildība, kā laikā identificēts, ka amatpersona nepietiekošā kvalitātē organizējis iecirkņa darbu, par ko piemērots disciplinārsods – rājiens. Vienlaikus identificēts, ka ne visi Valsts policijai uzliktie pienākumi izmeklēšanas jomā Zemgales reģiona pārvaldes Austrumzemgales iecirknī tika prioritizēti atbilstoši labākajai izmeklēšanas praksei, savukārt radušās sekas kopumā nesekmē situācijas uzlabošanos ne izmeklēšanas kompetencē, ne iecirkņa kolektīva darba un sadarbspējas atjaunošanā. Līdz ar to iezīmējās nepieciešamība pēc jauna redzējuma pārmaiņu vadībā, akcentējot izmeklēšanas darba uzlabošanu iecirknī. Policijā skaidroja, ka, lai pēc iespējas ātrāk nodrošinātu VP uzlikto pienākumu sekmīgu realizēšanu kopumā, nodrošinot pilnvērtīgāku sasaisti kompetencēs reaģēšana – izmeklēšana – prevencija un, pēc vispusīgas kopsakarību izvērtēšanas, lai paātrinātu pilnvērtīgu iecirkņa darbspēju atjaunošanos, VP Zemgales reģiona pārvaldes Austrumzemgales iecirknī pieņemts lēmums veikt izmaiņas iecirkņa vadībā. Ņemot vērā konstatēto problemātiku un izvirzītās kompetences, kopsakarībā ar pieredzi, spējām un motivāciju panākt rezultātu kopumā, kā arī ņemot vērā pieejamos cilvēkresursus, par Valsts policijas Zemgales reģiona pārvaldes Austrumzemgales iecirkņa priekšnieku no šī gada 1. septembra dienesta interesēs tiek iecelta majore Evita Galviņa, kuras pieredze dienestā Valsts policijā ir jau 27 gadi, tostarp, pirms veiktās VP restrukturizācijas, pēdējos desmit gadus bijusi VP Zemgales reģiona pārvaldes Aizkraukles iecirkņa Kriminālpolicijas nodaļas priekšnieka vietnieka amatā, vadot tieši kriminālprocesu izmeklēšanu. Preses paziņojumā citēts VP priekšnieks  Armands Ruks , kurš norādījis, ka Galviņa ir motivēta, vērsta uz pārmaiņu īstenošanu, apveltīta ar augstām analītikas spējām, prasmīgi spēj secināt kopsakarības, ir gatava izaugsmei, arī dalīties pieredzē, kā arī, ņemot vērā pietiekoši ilgo pieredzi izmeklēšanas jomā, tostarp vadošā amatā, var sniegt būtisku pienesumu iecirkņa darbā. Savukārt līdzšinējais iecirkņa priekšnieks Bērziņš ar šī gada 1. septembri dienesta interesēs tiek pārcelts iecirkņa priekšnieka vietnieka, Reaģēšanas nodaļas priekšnieka amatā ar mērķi izmantot iecirkņa darba organizācijā viņa lielo profesionālo pieredzi tieši kārtības policijas darbā, proti, reaģēšanas uzdevumu izpildē, kā arī civilo krīžu un apdraudējumu situāciju risināšanā, piemēram, plūdu gadījumos, kur Bērziņš sevi ir pierādījis no labākās puses vairākkārt. \"Delfi\" iepriekš rakstīja par  diviem \"ierūsējušiem ķēdes posmiem\" Rusiņa lietā  – policijas un prokuratūras amatpersonām. Pārbaudes rezultātā ir konstatēts pamats materiālu, jautājumā par divu prokuroru iespējamā disciplinārā pārkāpuma fakta konstatēšanu, iesniegšanai Prokuroru atestācijas komisijai, kā arī materiālu iesniegšanai Prokuroru atestācijas komisijai jautājumā par viena prokurora rīcības izvērtēšanu par iespējamiem Latvijas prokuroru ētikas kodeksa normu pārkāpumiem. Tāpat Ģenerālprokuratūrā uzsākti divi jauni kriminālprocesi, tajā skaitā par Rusiņa iespējami izdarītiem noziedzīgiem nodarījumiem –  vajāšanu un draudiem izdarīt slepkavību un nodarīt smagu miesas bojājumu  – pret cietušo tirdzniecības centra \"Sēlija\" stāvlaukumā. Pats Rusiņš, kurš tiek meklēts par savas bijušās sievas noslepkavošanu, ir  ievietots Eiropola meklētāko noziedznieku datu bāzē . Tajā minēts, ka Rusiņš ir bīstams.", "link": "https://www.delfi.lv/161/criminal/55853626/rajiens-un-piezimes-saistiba-ar-rusina-lietu-soda-vairakus-policistus"},
{"title": "Iereibis vīrietis Ventspilī dzenas pakaļ sievietei ar dēlu un tiek aizturēts", "category": "Kriminālziņas", "body": "Vīrietis tika aizturēts un nogādāts  Valsts policijas  telpās. Šobrīd pret viņu ir uzsākts kriminālprocess. Trešdien, 16.augustā ap pulksten 20.20 VP tika saņemta informācija, ka Ventspilī, Lidotāju ielā sievietei un viņas pusaugu dēlam skrien pakaļ nepazīstams vīrietis, draudot nodarīt miesas bojājumus. VP Kurzemes reģiona pārvaldes Ziemeļkurzemes iecirkņa amatpersonas ieradās notikuma vietā un noskaidroja, ka sievietei ar nepazīstamu vīrieti bija izcēlies konflikts, kā rezultātā vīrietis skrējis viņai pakaļ, draudot nodarīt miesas bojājumus. Sieviete ar dēlu skrējusi uz savu transportlīdzekli, bet vīrietis viņu noķēris un ar plaukstu iesitis sievietei pa seju, pēc kā viņa turpināja bēgt prom, saucot pēc palīdzības. Policijas amatpersonas, ierodoties notikuma vietā, ieguva informāciju par vīrieša pazīmēm un nodeva šīs ziņas  Ventspils  pilsētas Pašvaldības policijas amatpersonām, kopīgi uzsākot meklēšanas pasākumus. Vīrieti kāda nama iekšpagalmā pamanīja un aizturēja Ventspils pilsētas Pašvaldības policijas amatpersonas un nodeva Valsts policijas rīcībā. Aizturēšanas brīdī vīrietis atradās 1,88 promiļu reibumā. Sieviete ar gūtajiem miesas bojājumiem vērsās medicīnas iestādē. Šobrīd vīrietis ir aizturēts un pret viņu uzsākts kriminālprocess un notiek izmeklēšana. Vīrietis jau iepriekš ir nonācis policijas redzeslokā par dažāda veida noziedzīgiem nodarījumiem.", "link": "https://www.delfi.lv/161/criminal/55854428/iereibis-virietis-ventspili-dzenas-pakal-sievietei-ar-delu-un-tiek-aizturets"},
{"title": "Nolēmuma par aizsardzību pret vardarbību nepildīšana noved pie gandrīz pieciem gadiem cietumā", "category": "Kriminālziņas", "body": "Zemgales  rajona tiesa (Dobelē) piespriedusi četru gadu un astoņu mēnešu cietumsodu personai, kura apsūdzēta par ļaunprātīgu nolēmuma par aizsardzību pret vardarbību nepildīšanu un seksuālu vardarbību, portāls \"Delfi\" uzzināja Tiesu administrācijā. Apsūdzētajai personai tiesa grozīja drošības līdzekli uz apcietinājumu un tā ceturtdien apcietināta tiesas zālē. Tiesu administrācijas preses paziņojumā citēta Zemgales rajona tiesas tiesnese Zita Studente, kas norādījusi, ka pagaidu aizsardzības pret vardarbību mērķis ir nodrošināt, lai no vardarbības cietusī persona nekavējoties saņemtu aizsardzību un justos aizsargāta no jebkāda veida vardarbības. \"Apsūdzētā persona ļaunprātīgi pārkāpa tiesas noteiktos pagaidu aizsardzības līdzekļus pret vardarbību, un pagaidu aizsardzības pret vardarbību laikā pret cietušo personu, kura noziedzīga nodarījuma izdarīšanas laikā bija viņa laulātā, veica seksuālu vardarbību,\" skaidroja tiesnese. Par minētā noziedzīgā nodarījuma izdarīšanu apsūdzētajai personai noteikta arī probācijas uzraudzība uz trīs gadiem.", "link": "https://www.delfi.lv/161/criminal/55854838/nolemuma-par-aizsardzibu-pret-vardarbibu-nepildisana-noved-pie-gandriz-pieciem-gadiem-cietuma"},
{"title": "Ceturtdien Latvijā reģistrētas 109 avārijas; pieķerti 190 ātruma pārsniedzēji", "category": "Kriminālziņas", "body": "Visvairāk negadījumu – 56 – reģistrēti Rīgas reģionā. Tur arī bijis lielākais cietušo skaits – četri cilvēki. 16 avārijas reģistrētas Kurzemē, 15 – Latgalē, 14 – Zemgalē un astoņi negadījumi fiksēti Vidzemē. Kopumā ceļu satiksmes jomā pieņemti 387 administratīvo pārkāpumu lēmumi, tajā skaitā 190 par ātruma pārsniegšanu un divi par agresīvu braukšanu. Visvairāk atļautā braukšanas ātruma pārsniedzēju pieķerti Vidzemes reģionā – 63 cilvēki. 58 ātruma pārsniedzēji pieķerti Rīgas reģionā, 54 – Latgalē, astoņi – Kurzemē un septiņi Zemgalē. Savukārt par transportlīdzekļa vadīšanu alkohola reibumā uzsākti seši kriminālprocesi.", "link": "https://www.delfi.lv/161/criminal/55855598/ceturtdien-latvija-registretas-109-avarijas-piekerti-190-atruma-parsniedzeji"},
{"title": "Policija Valdemārpilī notver apreibušu garnadzi", "category": "Kriminālziņas", "body": "Valsts policija  uz aizdomu pamata par vairākām zādzībām un iespējamu atrašanos apreibinošu vielu ietekmē aizturējusi kādu vīrieti, portāls \"Delfi\" uzzināja policijā. 6. augustā Valsts policijas Kurzemes reģiona pārvaldes Ziemeļkurzemes iecirkņa amatpersonas saņēma informāciju par nozagtu bērnu velosipēdu Valdemārpilī kādas mājas pagalmā, un turpat netālu no neaizslēgtas automašīnas nozagtu sieviešu somiņu. Velosipēda īpašnieki bija nodrošinājušies ar videonovērošanas kameru, kas ļāva ātri vien identificēt iespējamo vainīgo personu. Likumsargi vīrieti aizturēja pie kādas tirdzniecības vietas Valdemārpilī un pie viņa atrada maksājumu karti. Policisti noskaidroja maksājuma kartes īpašnieka dzīvesvietas adresi, ieradās un informēja par atrasto maksājuma karti, kuras pazušanu pats īpašnieks vēl nebija pamanījis. Šobrīd pret vīrieti ir uzsākti kriminālprocesi par sveša maksāšanas līdzekļa nolaupīšanu, par zādzību nelielā apmērā un par zādzību, iekļūstot transportlīdzeklī kā arī administratīvā pārkāpuma process par, iespējams, narkotisko vai psihotropo vielu neatļautu lietošanu. Aizturēšanas laikā likumsargi veica alkohola pārbaudi vīrieša izelpā un konstatēja, ka viņš neatradās alkohola reibumā, taču, lai noteiktu to, vai vīrietis neatrodas apreibinošo vielu ietekmē, viņš tika nogādāts medicīnas iestādē ekspertīzes veikšanai. Izdevies atgūt daļu nozagto mantu. Policijā piebilst, ka zādzību atviegloja tas, ka automašīna, no kuras nozagta somiņa, nebija aizslēgta, īpašums, no kura nozagtas maksājuma kartes, nebija aizslēgts un velosipēds, kas tika nozagts, nebija pieslēgts. Valsts policija atkārtoti aicina iedzīvotājus sargāt savus īpašumus, slēgt ciet durvis dzīvokļiem un automašīnām, tāpat neatstāt velosipēdus nepieslēgtus un bez uzraudzības. Valsts policija atgādina, ka neviena persona netiek uzskatīta par vainīgu, kamēr tās vaina noziedzīga nodarījuma izdarīšanā netiek pierādīta likumā noteiktajā kārtībā.", "link": "https://www.delfi.lv/161/criminal/55855708/policija-valdemarpili-notver-apreibusu-garnadzi"},
{"title": "Zēna noslīkšana Ventspilī: apšauba centra tiesības mācīt peldēšanu bērniem", "category": "Kriminālziņas", "body": "Izglītības kvalitātes valsts dienests (IKVD), kas izmeklē negadījumu Ventspilī, kur peldēšanas apmācību laikā noslīka četrus gadus vecs zēns, apšauba, vai  Ventspils  Olimpiskais sporta centrs vispār varēja piedāvāt bērniem apmācību peldēšanā, otrdien ziņo raidījums \"TV3 Ziņas\". 4. oktobrī Ventspils Ūdens piedzīvojumu parka mazajā peldbaseinā  peldēšanas apmācības nodarbības laikā noslīka četrus gadus vecs zēns.  Oficiālu skaidrojumu par nelaimes gadījuma apstākļiem līdz šim nav sniegusi ne Valsts policija, ne baseina vadība vai pašvaldība, norādot uz policijas kompetenci notikušā iemeslu izmeklēšanā un to, ka  treneris pēc notikušā ir šoka stāvoklī un nevar pietiekami skaidri izklāstīt notikušo. Tiesa, \"TV3 Ziņas\" otrdien vēsta, ka tapuši zināmi pirmie oficiālie iestāžu secinājumi pēc traģiskā negadījuma Ventspils peldbaseinā. Tos sniedzis Izglītības kvalitātes valsts dienests, kurš arī izmeklē negadījumu. Dienestam sākotnējo pārbaužu rezultāti liek izteikt šaubas, vai šajā Ventspils Olimpiskā centra baseinā vispār drīkstēja mācīt peldēt bērnus, norāda raidījums. \"Pirmkārt, Olimpiskais sporta centrs nav reģistrēts kā izglītības iestāde, lai varētu īstenot šādu programmu. Otrkārt, viņi nav saņēmuši arī licenci pašvaldībā, kas būtu otrs variants, kad viņi varētu veikt bērnu apmācību peldēšanā,\" raidījumam sacīja IKVD vadītāja Inita Juhņēviča. \"Mēs pieprasījām papildu skaidrojumus, kurus mums solīja atsūtīt līdz rītam, un tad vērtēsim šos dokumentus. Pirmsšķietami, ir šaubas par to, vai Olimpiskais sporta centrs vispār varēja piedāvāt bērniem šādu apmācību peldēšanā,\" sacīja IKVD vadītāja. Raidījums atzīmē, ka pēc papildu nepieciešamo dokumentu saņemšanas IKVD sola pieņemt gala lēmumu, tostarp arī par to, vai būtu sodāma atbildīgā amatpersona – Olimpiskā centra vadītājs. Ja pārkāpums tiks konstatēts, IKVD var piemērot administratīvo sodu – no rājiena līdz 140 eiro naudas sodam, ziņo TV3. Vienlaikus šāds administratīvais sods varētu vēlāk kļūt par pamatu arī kriminālām apsūdzībām. Savukārt pēc Latvijas Televīzijas rīcībā esošas neoficiālās informācijas, ko apstiprinājuši vairāki avoti, bojā gājušais zēns nodarbības laikā lūdzis atļauju doties uz tualeti, ko arī saņēmis. Atgriežoties no labierīcībām, zēns, trenerim neredzot, ielēcis baseinā. To, ka baseina dziļajā galā zem ūdens kaut kas atrodas, pēcāk pateikusi cita nodarbības dalībniece, kāda četrus gadus veca meitene. Ventspils pašvaldībā pēc traģiskā nelaimes gadījuma izveidota komisija, kuras locekļiem tika doti konkrēti uzdevumi doties uz olimpisko centru \"Ventspils\" un Ventspils Ūdens piedzīvojumu parku, kā arī pārbaudīt dokumentāciju, kas reglamentē peldēšanas apmācību norisi. Komisijas uzdevums ir skaidrot un pārliecināties, kā Ventspils Ūdens piedzīvojuma parkā tiek organizētas peldēšanas apmācības nodarbības - kāds ir nodarbību reglaments, bāzes tehniskais stāvoklis un dokumentācija. Negadījuma iemesla noskaidrošana ir policija kompetencē, skaidro Ventspils domes izpilddirektors Aldis Ābele.", "link": "https://www.delfi.lv/161/criminal/49324721/zena-nosliksana-ventspili-apsauba-centra-tiesibas-macit-peldesanu-berniem"},
{"title": "Par korupciju rosina apsūdzēt divas PVD amatpersonas un trīs privātpersonas", "category": "Kriminālziņas", "body": "Korupcijas  novēršanas un apkarošanas birojs ( KNAB ) nosūtījis Noziedzīgu nodarījumu valsts institūciju dienestā izmeklēšanas prokuratūrai kriminālprocesu, kurā iegūti pierādījumi, ka divas Pārtikas un veterinārā dienesta ( PVD ) amatpersonas ar starpnieku palīdzību pieprasīja un pieņēma kukuļus apmaiņā pret labvēlīgu lēmumu pieņemšanu kukuļdevēju interesēs, portāls \"Delfi\" uzzināja birojā. KNAB pirmstiesas izmeklēšanā iegūtie pierādījumi liecina, ka PVD inspektore, veicot Latvijā ievesto preču kravas pārbaudi, konstatēja kravas trūkumus. PVD inspektore pārbaudāmā uzņēmuma, kas nodarbojas ar saldumu, cepumu u.tml. produkcijas izplatīšanu, pārstāvei ar starpnieku palīdzību pieprasīja un pieņēma kukuli. Tāpat izmeklēšanā noskaidrots, ka arī cita PVD inspektore preču kravas pārbaudē, konstatējot kravas trūkumus, ar starpniekiem pieprasīja un pieņēma kukuli no izmeklēšanā precīzi nenoskaidrotas personas. Kukuļdevēji kukuļošanu veica kopsummā 480 eiro apmērā, izmantojot divus starpniekus. Kukuļošanas mērķis bija panākt, lai valsts amatpersonas attiecībā uz pārbaudāmajām kravām pieņemtu labvēlīgus PVD lēmumus. Proti, neskatoties uz pārbaužu laikā konstatētajiem kravu trūkumiem, atļautu kravu tālāku virzību – tranzītu un importu. KNAB rosināja uzsākt kriminālvajāšanu pret divām valsts amatpersonām un trim fiziskām personām, kā arī turpināt pirmstiesas izmeklēšanas laikā uzsākto piespiedu ietekmēšanas līdzekļu piemērošanas procesu pret juridisko personu, kuras interesēs īstenoti noziedzīgie nodarījumi. KNAB kriminālprocesu uzsāka 2023. gada 22. martā un izmeklēja noziedzīgus nodarījumus, par kuriem atbildība paredzēta Krimināllikuma 320. panta trešajā daļā un 323. panta pirmajā daļā, t.i., kukuļa pieņemšanu pēc tā pieprasīšanas un par kukuļa došanu valsts amatpersonai. Par šādiem noziegumiem draud līdz desmit gadiem ilgs cietumsods.", "link": "https://www.delfi.lv/161/criminal/55856066/par-korupciju-rosina-apsudzet-divas-pvd-amatpersonas-un-tris-privatpersonas"},
{"title": "KNAB sodījis VI vadītāju par dienesta auto glabāšanu savā faktiskajā dzīvesvietā", "category": "Kriminālziņas", "body": "Korupcijas novēršanas un apkarošanas birojs ( KNAB ) piemērojis 120 eiro sodu  Veselības inspekcijas  (VI) vadītājai Indrai Dreikai par dienesta auto glabāšanu savā faktiskajā dzīvesvietā. Dreika izdevusi rīkojumu, ar kuru atļāvusi sev piešķirto dienesta automašīnu \"Audi A3\" glabāt autostāvvietā, kas ir Dreikas papildadrese deklarētajai dzīvesvietas adresei no 2014.gada 28.decembra līdz 2024.gada 28.decembrim, un kurā viņa faktiski dzīvo. Šādi viņa veikusi valsts amatpersonas amata funkcijas interešu konflikta situācijā, kas ietekmēja vai varēja ietekmēt viņas personiskās vai mantiskās intereses, tādējādi pārkāpjot likumu, secinājis KNAB. Dreika septembrī naudas sodu samaksājusi.", "link": "https://www.delfi.lv/161/criminal/52541859/knab-sodijis-vi-vaditaju-par-dienesta-auto-glabasanu-sava-faktiskaja-dzivesvieta"},
{"title": "KNAB rosina sākt kriminālvajāšanu pret trim Dobeles pašvaldības policistiem par kukuļņemšanu", "category": "Kriminālziņas", "body": "Otrdien, 3. novembrī, Korupcijas novēršanas un apkarošanas birojs ( KNAB ) nosūtīja krimināllietas materiālus Zemgales tiesas apgabala prokuratūrai kriminālvajāšanas uzsākšanai pret trim Dobeles novada pašvaldības policistiem par kukuļa pieprasīšanu un pieņemšanu, portāls \"Delfi\" uzzināja KNAB. Vienai no iepriekšminētajām amatpersonām KNAB inkriminē arī uzkūdīšanu izdarīt noziedzīgu nodarījumu. KNAB kriminālprocesu uzsāka šī gada 6. augustā, balstoties uz aizdomām par noziedzīgiem nodarījumiem, par ko atbildība paredzēta Krimināllikuma 320. panta otrajā daļā. Pirmstiesas izmeklēšanas laikā minētais kriminālprocess pārkvalificēts pēc Krimināllikuma 320. panta trešās daļas, proti, par kukuļa pieprasīšanu un tā pieņemšanu, kā arī par personas uzkūdīšanu izdarīt noziedzīgu nodarījumu. Krimināllietas materiāli satur ziņas par to, ka viens Dobeles novada pašvaldības policijas inspektors, iespējams, pieprasīja fiziskai personai kukuli 300 eiro apmērā, lai pret fiziskās personas radinieci netiktu uzsākts kriminālprocess. Pēc kukuļa pieprasīšanas otrs Dobeles novada pašvaldības policijas inspektors uzkūdīja kukuļa pieprasītāju prettiesisko labumu arī pieņemt. Savukārt trešais Dobeles novada pašvaldības policijas inspektors, iespējams, šai pašai fiziskai personai pieprasīja kukuli 1500 eiro apmērā, lai pret fizikās personas radinieci netiktu uzsākta tiesvedība. KNAB, nosūtot krimināllietas materiālus prokuratūrai, noslēdzis pirmstiesas izmeklēšanu. Turpmāk prokuratūrai kā procesa virzītājam jālemj par krimināllietas virzību.", "link": "https://www.delfi.lv/161/criminal/52624642/knab-rosina-sakt-kriminalvajasanu-pret-trim-dobeles-pasvaldibas-policistiem-par-kukulnemsanu"},
{"title": "Krievijas režīms ir stabils, bet protesti mazticami, secina Latvijas izlūki", "category": "Kriminālziņas", "body": "Biroja publicētajā ziņojumā lasāms, ka kopš Krievijas iebrukuma Ukrainā tiek pārbaudīta Krievijas prezidenta Vladimira Putina režīma stabilitāte un dzīvotspēja. \" Vagner \" vadītāja Jevgēņija Prigožina militārais dumpis un karadarbības izplešanās Krievijas teritorijā ir tikai daži no pēdējā laika pārbaudījumiem, ar kuriem režīmam nākas saskarties. SAB vērtējumā Krievijas režīms joprojām ir stabils, tomēr situācijas dinamika prasa regulāru novērošanu un analīzi. Krievijas sabiedrības nostāja ir viens no indikatoriem, kas var ietekmēt gan Krievijas iekšpolitikas kursu, gan starptautisko attiecību kontekstu. SAB ziņojumā skaidrots, ka lielā mērā aizvien vairāk tendences liecina par Krievijas sabiedrības atsvešinātības izplatību, kas skaidrojama ar diviem apstākļiem. Pirmkārt, sabiedrībā vērojama pieaugoša sociālā apātija un distancēšanās no politiskajiem procesiem valstī (depolitizācija). Šī tendence ir novērojama arī sociālajās aptaujās, kurās Krievijas sabiedrība ievēro piesardzību, it īpaši, ja tas nesaskan ar valdošo līniju. Atbildot uz jautājumu par vai pret \"speciālo militāro operāciju\", Krievijas sabiedrības absolūtais vairākums (75-80%) pauž, ka atbalsta vai drīzāk atbalsta \"speciālo militāro operāciju\". Vienlaikus ne tik viennozīmīga aina iezīmējas situācijā, kad jautājumos tiek pieļauta iespēja atturēties no atbildes sniegšanas vai nepieciešams sniegt vērtējumu par vēlamo turpmāko kara gaitu. Šādā situācijā attieksme pret \"speciālo militāro operāciju\" ir niansētāka: SAB ziņojumā atzīmēts, ka ir novērojama korelācija starp atbalstu karam, valdībai, prezidentam un masu mediju patēriņa paradumiem. Jo vecāka demogrāfiskā grupa, jo izteiktāks atbalsts \"speciālajai militārajai operācijai\", valdībai un personīgi Putinam. Šī vecuma grupa lielākoties patērē Krievijas propagandas kanālu sniegto informāciju. Tajā pašā laikā jaunākā Krievijas sabiedrības daļa, kas informāciju lielākoties iegūst digitātālā veidā un māk apiet interneta saturam uzliktos piekļuves ierobežojums, ir visizteiktākie \"speciālās militārās operācijas\" pretinieki (47%) un neitrālie vērtētāji (41%). \"Krievijas iedzīvotāju attieksme pret karu Ukrainā ir skaidrs determinants viedokļiem par citām ar to saistītām tēmām, kā, piemēram, personīgo gatavību ņemt dalību karā, attieksmē pret kriminālatbildību par publisku opozīciju karam vai uzskatam, ka ukraiņi ir daļa no krievu pasaules,\" lasāms SAB ziņojumā. Turpretim Krievijas lauku reģionos un nabadzīgākajā sabiedrības daļā karadarbība ir saistīta ar personīgās izdzīvošanas stratēģiju, proti, noteiktu iedzīvotāju dzīves līmenis ir tik zems, ka iesaiste bruņotajos spēkos tiek saskatīts kā ekonomiska nepieciešamība, nevis sakņojas kādā ideoloģiskā vai politiskā pārliecībā. Atskatoties uz Prigožina militāro dumpi, arī tas nav atstājis negatīvu ietekmi uz sabiedrības vērtējumu pret V. Putina režīmu. Drīzāk pretēji – pēc militārā dumpja sabiedrības atbalsts Prigožina pozīcijai ir ievērojami krities. Pirms dumpja Prigožina pozīciju un viedokli atbalstīja gandrīz puse Krievijas sabiedrības, kamēr pēc - tikai viena piektdaļa. Tikmēr atbalsts Krievijas  Aizsardzības ministrijas  pozīcijai ir vairākkārt pieaudzis – ja pirms dumpja to atbalstīja tikai viena desmitā daļa Krievijas iedzīvotāju, tad pēc dumpja šis rādītājs jau ir pietuvojies divām piektdaļām sabiedrības. Lai gan Krievijas sabiedrības attieksme pret karu Ukrainā ir komplicēta un mainās, tā pašlaik neraida signālus par būtiskiem tūlītējiem draudiem Putina režīma politiskajai stabilitātei Krievijā. Pašreiz Krievijā sabiedriskām protesta kustībām nav institucionalizēts raksturs, bet gan vērojamas izolētas individuālas protesta izpausmes (mobilizācijas punktu dedzināšana, emigrācija, izvairīšanās no politiskajiem procesiem un notikumiem u.tml.). Tas savukārt ievērojami mazina iespēju, ka šādas liela mēroga protesta kustības varētu rasties spontāni, lai arī pilnībā šādu scenāriju nevar izslēgt. Drīzāk jebkāda veida sabiedrības iesaiste pret režīmu vērstās aktivitātēs būtu sasaistīta ar kādu no elites grupām un to virzītiem jauniem politiskajiem līderiem. Kopumā identificējamas vairākas ievainojamības un satricinājumi, kas varētu novest pie plašākas konflikta eskalācijas sabiedrībā, piemēram, etniskā spriedze, nepopulāri vai neviennozīmīgi vērtēti lēmumi vai politiski nozīmīgi notikumi, tādi kā vispārējas mobilizācijas izsludināšana vai klaji pārkāpumi Krievijas prezidenta velēšanu norisē 2024. gadā. Tomēr jebkurā gadījumā šie notikumi nav tādi, kas varētu novest pie plaša mēroga nemieriem vai Krievijas režīma nestabilitātes, bet drīzāk radītu vien īslaicīgus satricinājumus. Maz ticami ir arī liela mēroga protesti, kuru organizēšanā ir iesaistīta kāda no elites grupām, lai piedāvātu alternatīvu V. Putinam. Krievijas sabiedrība kopumā ir atturīga no iesaistes konflikta situācijās starp Krievijas elites grupām, bet drīzāk operē kā piesardzīgi situācijas ārējie novērotāji, pielāgojoties uzvarētājiem. To uzskatāmi demonstrēja J. Prigožina militārais dumpis, kad sabiedrība atturējās no iesaistes konflikta situācijā. Krievijas sabiedrībā vēsturiskā pieredze rāda, ka iesaiste šādās nenoteiktības situācijas un elites grupu savstarpējās cīņās var būt personīgi bīstama un lielākoties nenoved pie nozīmīgām pozitīvām pārmaiņām pašai sabiedrībai. Tomēr nākotnē pie noteiktu apstākļu sakritības Krievijas sabiedrībai varētu būt atslēgas loma politisko pārmaiņu īstenošanai Krievijā. Krievijas  pilna mēroga iebrukums Ukrainā ar raķešu apšaudēm, uzlidojumiem un sauszemes spēku ienākšanu sākās agrā 24. februāra rītā. Kā vienu no iebrukuma mērķiem  Krievija  sākotnēji minēja  Ukrainas  \"denacifikāciju\". Okupanti Ukrainā cietuši smagus zaudējumus un tiek apsūdzēti apzinātā civiliedzīvotāju nogalināšanā, kā arī par citiem kara noziegumiem.  Okupantu zvērības masveidā sāka nākt gaismā  pēc tam, kad ukraiņi viņus padzina no Kijivas apkārtnes, piemēram, Bučas. Krievijas  attieksmi pret ukraiņiem, tostarp nogalinot un veidojot filtrācijas nometnes,  raksturo šis \"fašisma manifests\" , ko publicēja Kremļa propagandas ziņu aģentūra \"RIA Novosti\". Kopumā karš Ukrainā turpinās kopš 2014. gada, kad Krievija okupēja Krimas pussalu un aizsāka karu Ukrainas austrumos.", "link": "https://www.delfi.lv/161/criminal/55856668/krievijas-rezims-ir-stabils-bet-protesti-mazticami-secina-latvijas-izluki"},
{"title": "'Nav masveidīgi' – policija vērtē noziegumus saistībā ar Krievijas iebrukumu Ukrainā", "category": "Kriminālziņas", "body": "Saistībā ar  Krievijas  iebrukumu Ukrainā  Valsts policija  (VP) Latvijā fiksējusi vairākus likumpārkāpumus un noziedzīgus nodarījumus, par kuriem sākti 30 kriminālprocesi, vairāk nekā 60 administratīvo pārkāpumu procesi un vairāk nekā 120 resoriskās pārbaudes, portāls \"Delfi\" uzzināja VP. Policijā uzsvēra, ka šie rādītāji liecina, ka šie likumpārkāpumi nenotiek masveidīgi. Resoriskās pārbaudes vai administratīvā pārkāpuma procesi absolūti lielākajā daļā gadījumu sākti par Krievijas kara atbalstošu simbolu, burtu atainošanu vidē vai huligāniskām darbībām, traucējot sabiedrisko mieru un pārkāpjot vispārpieņemtās normas. Savukārt pret ukraiņiem vērsto nodarījumu ir maz – visbiežāk konstatētas tieši viņiem piederošo automašīnu bojāšana vai numurzīmju zādzības, un par šiem gadījumiem ir sākti kriminālprocesi. Tāpat kriminālprocesi sākti par Ukrainas karogu zādzībām un to bojāšanu. Jau ziņots, ka par šiem nodarījumiem ir gan noskaidrotas, gan aizturētas personas. Vērtējot šos gadījumus kopējā likumpārkāpumu kontekstā, viennozīmīgi var apgalvot, ka konstatētie nodarījumi nav masveidīgi, uzsvēra kārtības sargi. Nedēļas laikā fiksēti vairāki gadījumi, kad Rīgā, Kronvalda parkā mēģināts bojāt Ukrainas atbalstam izliktos objektus vai karogus. Visos gadījumos personas ir noskaidrotas, tām piemēroti naudas sodi, kā arī vienā gadījumā ir uzsākts kriminālprocess. Aizvadītajā piektdienā, 15. aprīlī, ap pulksten 9 vakarā VP pamanīja divus vīriešus, kuri ar sarkanas krāsas flakoniņu, bojāja Kronvalda parkā uzstādīto Ukrainas atbalstam veltīto objektu. Sākotnēji policija aizturēja vienu no vīriešiem, taču otrs sāka bēgt, bet tālu netika – policija viņu aizturēja netālu no likumpārkāpuma izdarīšanas vietas. Par notikušo Valsts policija uzsāka kriminālprocesu pēc Krimināllikuma 185. panta pirmās daļas, proti par svešas mantas tīšu iznīcināšanu vai bojāšanu. Abi aizturētie – 1981. gadā un 1987. gadā dzimušie vīrieši – savu vainu atzina un cietušajai pusei tika atmaksāta izlīguma nauda, taču izmeklēšana kriminālprocesā turpinās. Līdzīgi incidenti notika arī 14. un 17. aprīlī. Vienā gadījumā 1982. gadā dzimis vīrietis bijis alkohola reibumā un it kā nejauši apgāzis Ukrainas atbalstam veltīto objektu, nenodarot tam bojājumus, bet saņēma sodu par atrašanos publiskā vietā tādā stāvoklī, kas traucē sabiedrisko kārtību. Savukārt otrā gadījumā kāds 1994. gadā dzimis vīrietis, izrādot savu nepatiku pret attēloto simbolu Ukrainas atbalstam veltītajā objektā, apgāza to un tādejādi traucēja sabiedrisko kārtību, pārkāpjot vispārpieņemtās normas. Persona vainu atzina, atvainojās, bet VP, saskatot šajā situācijā sīkā huligānisma pazīmes, pieņēma lēmumu par soda piemērošanu 75 eiro apmērā. Savukārt 19. aprīlī konstatēts gadījums, kad Kronvalda parkā 1996. gadā un 2000. gadā dzimušas sievietes, būdamas alkoholisko dzērienu ietekmē, norāva šņori, kurā Ukrainas atbalstam bija iekārti Ukrainas karogi, uzvedās rupji un agresīvi, tādējādi traucējot sabiedrisko kārtību un mieru. Personas savu vainu atzina un nožēloja, abām piemērots naudas sods – 100 eiro katrai. VP piebilda, ka rūpīgi seko līdzi norisēm sabiedrībā un pievērš pastiprinātu uzmanību jebkādām viedokļu un darbību izpausmēm, kas saistīti ar agresiju pret Ukrainas bēgļiem vai atbalstu Krievijas karam Ukrainā, lai novērstu iespējamos likumpārkāpumus un iedzīvotāji aicināti ziņot par manītiem likumpārkāpumiem vai sabiedriskās kārtības apdraudējumiem, vai aizdomīgām personām, zvanot 110.", "link": "https://www.delfi.lv/161/criminal/54271038/nav-masveidigi-policija-verte-noziegumus-saistiba-ar-krievijas-iebrukumu-ukraina"}
]