[
{"title": "Foto: Juglā uz sētas stabiem sakrāmēti 'Bolt' skrejriteņi", "category": "Auto", "body": "Pirmdien, 23. oktobrī aculiecinieki Juglā novērojuši neparastu skatu – uz kādas sētas stabiem bija uzcelti koplietošanas servisa \" Bolt \" elektriskie skrejriteņi, no kuriem katrs sver 19 kilogramus. Koplietošanas servisu elektriskie skrejriteņi bieži nonāk huligānu rokās – stāvdrāži ir mesti gan Daugavā, gan karināti koku zaros, gan samesti grāvī, gan arī kā citādi apgānīti. Šādos gadījumos \"Bolt\" par vandālismu un mantas tīšu bojāšanu vēršas Valsts policijā un sadarbojas apstākļu noskaidrošanā. Jau rakstījām, ka Rīgā strādā pie koplietošanas skrejriteņu novietošanas problēmjautājumu sakārtošanas – Rīgas centrā izveidotas pirmās desmit elektroskrejriteņu stāvvietas, un šajā rudenī tādu būs vēl 30. Šobrīd tās kalpo par rekomendāciju skūteru vadītājiem, taču no nākamā gada būs obligātas – ja nomas skūteris būs noparkots citur, brauciens netiks pabeigts, un \"naudiņa skaitīsies\". Vietās, kurās ir blīva cilvēku kustība, piemēram, pilsētas centrā, skrejriteņus varēs atstāt tikai speciālās parkošanās vietās, netraucējot gājēju pārvietošanos.", "link": "https://www.delfi.lv/auto/42826678/celu-reportieris/56053474/foto-jugla-uz-setas-stabiem-sakrameti-bolt-skrejriteni"},
{"title": "Foto: Pļavnieku mežā ievilkti un izdemolēti 'Bolt' skrejriteņi", "category": "Auto", "body": "Internetā nonākušas fotogrāfijas ar kārtējo vandalisma aktu pret koplietošanas servisa \" Bolt \" elektriskajiem skrejriteņiem – šoreiz tie ir sasviesti Pļavnieku mežā, kur nemaz nomnieki nedrīkst noslēgt savu braucienu, kā arī dažs no skrejriteņiem ir arī izdemolēts. Uzņēmums \"Bolt\" par šo konkrēto gadījumu uzzinājis, saņemot informāciju no garāmgājēja. \"Pat ja kādam šāda rīcība šķiet kā joks vai izklaidējoša aktivitāte, nomas skrejriteņi tomēr ir \"Bolt\" īpašums un šādus gadījumus, kad skrejriteņi tiek apzināti pārvietoti uz neatbilstošām vietām un tiek bojāti, uzskatām par vandalismu,\" portālam \"Delfi\" uzsver Valts Marga, \"Bolt\" skrejriteņu speciālists Latvijā. Tāpat arī \"Bolt\" aicina ikvienu iedzīvotāju ziņot uzņēmumam kā par vandalisma, tā arī par jebkādiem nepiemērotiem gadījumiem, kur iesaistīti \"Bolt\" skrejriteņi. Jo precīzāku informāciju uzņēmums saņems no iedzīvotājiem, jo operatīvāk šādas situācijas varēšot atrisināt. Sazināties ar \"Bolt\" var, izmantojot mobilo lietotni vai  mājaslapā aizpildot pieteikumu .", "link": "https://www.delfi.lv/auto/42826678/celu-reportieris/56057242/foto-plavnieku-meza-ievilkti-un-izdemoleti-bolt-skrejriteni"},
{"title": "Strols pēc baisās avārijas Singapūrā startēs nākamajā F-1 posmā", "category": "Auto", "body": "\" Aston Martin \" pilots Lenss Strols, kurš pagājušajā nedēļas nogalē piedzīvoja negadījumu kvalifikācijā pirms Singapūras \"Grand Prix\", gatavs šajā nedēļas nogalē startēt Pirmās formulas ( F-1 ) pasaules čempionāta 16.posmā - Japānas \"Grand Prix\". Strols kvalifikācijas pirmās sesijas pēdējā līkumā zaudēja kontroli pār automašīnu un ietriecās barjerās, taču, neskatoties uz ievērojamajiem bojājumiem spēkratam, pilots pats spēja izkāpt no tā bez savainojumiem. Viņš nestājās uz starta līnijas Singapūras sacīkstē un no \"Aston Martin\" pilotiem sacentās tikai  Fernando Alonso , kurš ierindojās 15.pozīcijā. Pirms nedēļas nogalē gaidāmā sacensību posma Japānā Strols apliecināja savu gatavību doties trasē, norādot, ka viņa komanda ir paveikusi labu darbu, lai salabotu automašīnu. Pēc 15 sacensību posmiem kopvērtējumā pārliecinošs līderis ir  Makss Verstapens  (\"Red Bull\"), kurš sakrājis 374 punktus. Otrais ar 223 punktiem ir viņa komandas biedrs  Serhio Peress , bet trešais tagad ar 180 punktiem ir Luiss Hamiltons (\"Mercedes\"). F-1 2023.gada čempionātā paredzēti 22 posmi. 2022.gada čempionātā otro reizi pēc kārtas uzvarēja nīderlandietis Makss Verstapens.", "link": "https://www.delfi.lv/auto/55116168/f-1/55963100/strols-pec-baisas-avarijas-singapura-startes-nakamaja-f-1-posma"},
{"title": "Rikjardo sadziedējis roku un šonedēļ atgriezīsies F-1 sacensībās", "category": "Auto", "body": "Austrāliešu pilots  Daniels Rikjardo  Pirmās formulas ( F-1 ) pasaules čempionāta sacensībās pēc rokas savainojuma atgriezīsies ASV \"Grand Prix\" šajā nedēļas nogalē, vēsta ziņu aģentūra DPA. 34 gadus vecais austrālietis pēc kreisās rokas lūzuma Nīderlandes \"Grand Prix\" sacensību treniņā 25.augustā pēdējās piecas sacīkstes ir izlaidis. Ziņu aģentūra atsaucas uz saviem informācijas avotiem, kas apgalvo, ka Rikjardo, kurš pagājušajā nedēļas nogalē piedalījās \"Red Bull\" paraugbraucienā Nešvilā, Ostinas trasē atgriezīsies \" AlphaTauri \" bolīdā piektdienas treniņbraucienos. Jaunzēlandietis Liems Losons, kurš ir iespaidīgi aizstājis Rikjardo, būs spiests atdot vietu mašīnā Rikjardo. Rikjardo, kuram Nīderlandē bija plānotas tikai trešās sacīkstes pēc atgriešanās F-1, Zandvortā avarēja. Viņš nekavējoties tika nogādāts medicīnas centrā, bet vēlāk ar apsaitētu kreiso roku - tuvējā slimnīcā. Veiktā rentgena izmeklēšana apstiprināja, ka Rikjardo ir plaukstas kaula luzums. Rikjardo nevarēja startēt sacīkstēs Nīderlandē, kā arī bija spiests izlaist turpmākos posmus Itālijā, Singapūrā, Japānā un Katarā. Rikjardo pēc viņa atlaišanas no \"McLaren\" pagājušās sezonas beigās vēl vienu iespēju deva \"Red Bull\" otrā komanda \"AlphaTauri\". Neskatoties uz savainojumu, \"AlphaTauri\" pagājušajā mēnesī paziņoja, ka viņi astoņu F-1 posmu uzvarētāju kopā ar japāņu braucēju Juki Cunodu paturēs komandā arī 2024.gadā.", "link": "https://www.delfi.lv/auto/55116168/f-1/56039166/rikjardo-sadziedejis-roku-un-sonedel-atgriezisies-f-1-sacensibas"},
{"title": "Bijušais F-1 boss Eklstons atzīst vainu krāpniecībā", "category": "Auto", "body": "Bijušais Pirmās formulas ( F-1 ) vadītājs Bērnijs Eklstons ceturtdien tiesā Londonā atzina vainu krāpniecībā. 92 gadus vecais Eklstons tiesā uz sev izvirzītajām apsūdzībām Londonas Sautvarkas kroņtiesā atbildēja ar kodolīgu: \"Es atzīstu savu vainu\". Eklstonam pagājušajā gadā tika izvirzītas apsūdzības par vairāk nekā 400 miljonu sterliņu mārciņu (463 miljoni eiro) aizjūras aktīvu nedeklarēšanu 2015.gadā. Singapūrā viņš bija izveidojis daudzmiljonu trasta fondu, par ko neinformēja Lielbritānijas nodokļu iestādes. Eklstona bagātība tiek lēsta trīs miljardu mārciņu apmērā. Britu biznesmenis F-1 vadīja līdz 2017.gada janvārim. Kā ziņo britu mediji, Eklstons vienojies par mierizlīgumu un atmaksās Apvienotās Karalistes Ieņēmumu un Muitas pārvaldei (HMRC) 652,6 miljonus mārciņu (756,5 miljoni eiro).", "link": "https://www.delfi.lv/auto/55116168/f-1/56020720/bijusais-f-1-boss-eklstons-atzist-vainu-krapnieciba"},
{"title": "Lielākie autoražotāji iestājas pret strauju masveida elektrifikāciju", "category": "Auto", "body": "ASV Vides aizsardzības aģentūra (EPA) pieņēma komentārus par gaidāmajiem automobiļu kaitīgo izmešu ierobežojumiem. Lielie autoražotāji neklusēja – savā vēstulē tie izskaidroja, cik sarežģīti industrijai būs izpildīt plānotās prasības. Protestētāju aliansē ir \"General Motors\", \"Toyota\", VW\", \"Hyundai\", \"Kia\", BMW, \"Ferrari\", \"Honda\", \"McLaren\", \"Subaru\" un \"Porsche\". Džo Baidena administrāciju lūdz mīkstināt nesen izsludinātos ekoloģiskos standartus. Saskaņā ar tiem 2030. gadā 60% visiem jaunajiem automobiļiem, kas tiek pārdoti ASV tirgū, jābūt pilnībā elektriskiem. Savukārt iepriekš – 2021. gadā – runa bija tikai par 50% tādā pašā periodā. Vēl stingrākās ekoloģiskās normas radīšot jūtamu ietekmi uz autoražotājiem, to darbiniekiem un patērētājiem, rezultātā padarot automobiļus mazāk pieejamus ierindas amerikānim. Iemesls – sarežģītība un dārdzība straujai industrijas pārkārtošanai, kā arī ierobežota akumulatoru un citu elektromobiļu komponentu loģistikas ķēde. Plānotajā apmērā jaunie ekoloģiskie standarti esot visagresīvākais kaitīgo izmešu mazināšanas plāns vēsturē, uzsvērts autoražotāju vēstulē. EPA rakstiskus komentārus turpinās pieņemt vēl līdz 5. jūlijam. Atgādinām, ka pilnīga pāreja uz elektromobiļiem jauno automobiļu tirgū plānota arī Eiropā, tomēr tas paredzēts 2035. gadā. Tiesa, ar dažiem izņēmumiem mazākos apjomos ražojošiem uzņēmumiem, kuri joprojām drīkstēs tirgot iekšdedzes automobiļus, kurus var darbināt ar klimatneitrālu degvielu.", "link": "https://www.delfi.lv/auto/42826658/zinas/55556624/lielakie-autorazotaji-iestajas-pret-strauju-masveida-elektrifikaciju"},
{"title": "Elektroauto ir labi, bet pašbraucoši elektroauto – vēl labāki", "category": "Auto", "body": "Iespējams, spilgtāko piemēru tam, kādas iespējas var pavērt lēmums ražot elektroauto no nulles, 2021. gadā nodemonstrēja uzņēmums \" Kia \" – Dienvidkorejas ražotājs izveidoja tieši elektromašīnām paredzētu platformu \"E-GMP\". Pirmo reizi tā tika izmantota vidēja izmēra krosoverā \"EV6\". Pilnībā elektriskais spēkrats izceļas ar ievērojami modernākām tehnoloģijām nekā tās, kas tobrīd bija pieejamas citās vidējās klases mašīnās. Speciāli elektroauto izstrādātā 800 voltu sistēmas arhitektūra nodrošina līdz 350 kW uzlādes jaudu, kas 77,4 kWh akumulatoru no 10 līdz 80 procentiem ļauj piepildīt tikai 18 minūtēs. Tāpat \"E-GMP\" platforma izceļas ar labākiem veiktspējas rādītājiem, tāpēc \"EV6\" ar vienu uzlādi var nobraukt vairāk nekā 500 km. Tomēr pat šīs priekšrocības ir tikai neliels ieskats tajās iespējās, ko specializētās platformas paver ražotājiem. Tiek prognozēts, ka jau tuvākajā nākotnē tieši elektromašīnu vadītāji pirmie varēs izmēģināt visaugstākā līmeņa transporta autonomiju. Uzņēmumi, kas testē autonomās braukšanas tehnoloģijas, šim nolūkam parasti izvēlas pilnībā elektrisku piedziņu. Īpaši daudz piemēru tam pašlaik ir Amerikas Savienotajās Valstīs, kur šādiem testiem ir labvēlīgāks tiesiskais regulējums. Otrpus okeānam kompānija \"Uber Eats\" Teksasas un Kalifornijas štatā piegādes daļēji jau veic ar autonomu elektrisko transportu. Arī pazīstamais uzņēmums \"Waymo\" izmanto pašbraucošus elektroauto. Un līdzīgu piemēru netrūkst. Kāpēc šāda izvēle? Kompānijas min divus galvenos iemeslus. Pirmkārt, elektriskie modeļi ir stabilāki, un, otrkārt, tiem ir ātrāka reakcija nekā iekšdedzes mašīnām. Un autonomam transportam šīs ir ļoti svarīgas īpašības. Elektriskās piedziņas mašīnu radīšana sadārdzina ražošanu, taču sniedz būtiskas priekšrocības, tostarp jau minēto stabilitāti un ātru reakciju. \"Arvien izplatītāka kļūst prakse elektromašīnu platformās akumulatoru bloku uzstādīt apakšā, tieši zem salona. Šādam risinājumam ir divas būtiskas priekšrocības: nesamazinās bagāžas nodalījums un ievērojami uzlabojas stabilitāte,\" stāsta \"Kursors.lv\" auto eksperts Māris Gaugers. Tas, ka elektromobiļiem nav daudzu tehnisko komponentu, kas nepieciešami iekšdedzes gadījumā, piemēram, pārnesumkārba, degvielas izplūdes sistēma, degvielas tvertne, dzinēja dzesēšanas un degvielas padeves sistēma, ļauj dažādus konstrukcijas elementus izvietot citādi. Daļu, piemēram, var uzstādīt tuvāk mašīnas vidum, tādējādi auto padarot paklausīgāku asu manevru laikā. \"Šobrīd viena no attīstības tendencēm ir elektromotora uzstādīšana riteņos. Tas fundamentāli maina balstiekārtas koncepciju un dizaineriem atkal paver plašas iespējas uzlabot komfortu un drošību,\" saka Māris. Iekšdedzes dzinēja darbības pamatā ir termodinamika: cilindrā degot, degmaisījums strauji izplešas un tādējādi rada enerģiju, kas griež dzinēja vārpstas un visbeidzot – riteņus. Šis process nav tik ātri kontrolējams kā elektromagnētisms elektromotorā. Tāpēc arī elektromašīnas uz komandām spēj reaģēt tik ātri. \"No sadzīves mēs visi zinām, ka elektriskajās ierīcēs strāva tiek pārraidīta momentāni. Tikpat strauji šis process notiek arī mašīnās. Tur elektromotors rada magnētisko lauku, tiklīdz saņem strāvu, un tas savukārt liek rotoram griezties. Elektrodinamiskie procesi notiek ļoti ātri un tieši tikpat ātri arī sasniedz savu spēju maksimumu. Tāpēc elektromašīnām ir liels griezes moments un apbrīnojama dinamika gandrīz neatkarīgi no ātruma,\" saka Māris Gaugers. Pašbraucošais transports ir bagāts ar sensoriem, un tam nepieciešams modernākais šī brīža tehniskais nodrošinājums, lai reāllaikā uztvertu un analizētu dažādus datus. Tam nepieciešams daudz enerģijas, un augstsprieguma akumulatoru bloks ne tikai nodrošina to, bet arī uztur pastāvīgu un stabilu enerģijas plūsmu. Nav nekāds pārsteigums, ka jaunākajos elektromodeļos jau šobrīd ir daudz braukšanas palīgsistēmu, kas ar dažādām tehnoloģijām nolasa apkārtējo informāciju, turklāt ražotāji turpina paplašināt šīs iespējas. Piemēram, jaunais krosovers \"Kia EV9\", kas Latvijā parādīsies 2024. gadā, ir būvēts uz jau minētās \"E-GMP\" platformas un būs aprīkots ar tā dēvētajām trešā līmeņa autonomās braukšanas sistēmām. Tajā būs uzstādīti 15 sensori, tostarp divi gaismas staru radari (t.s. lidari). Šī sistēma uzraudzīs apkārtni 360 grādu leņķī ap mašīnu, ļaus identificēt kustīgus objektus un milisekundē pati reaģēs uz negaidītām situācijām. Interesanti, ka datora vadītas sistēmas uzlabo arī ilgtspēju. Precīzi izrēķinot optimālam braucienam nepieciešamo enerģijas daudzumu, resursi tiek izmantoti vēl efektīvāk. Galu galā auto ražotāji vēlas, lai tehnoloģijas būtu iespējams integrēt pēc iespējas vienkāršāk. Tas samazinātu potenciālās problēmas, kas mašīnu varētu padarīt ne tik stabilu un – sliktākajā gadījumā – pat nedrošu. Pagaidām elektroauto ir vislabākā atbilde šim izaicinājumam.", "link": "https://www.delfi.lv/auto/42826658/zinas/55623802/elektroauto-ir-labi-bet-pasbraucosi-elektroauto-vel-labaki"},
{"title": "Lai neizbojātu vasaras plānus – padomi elektrauto sniedzamības palielināšanai", "category": "Auto", "body": "\"Vasara ir atvaļinājumu laiks, un arvien biežāk dodamies tuvākos un tālākos izbraucienos, lai baudītu siltos laikapstākļus un atpūstos. Lai arī nav izgudrots burvju līdzeklis, kas pievienotu elektromobiļa akumulatoram papildu 100 km, ar savu paradumu maiņu varam kaut nedaudz palielināt sniedzamību, samazināt raizes par uzlādi un izmantot enerģiju efektīvi,\" stāsta \"Avis\" līzinga departamenta vadītāja Daina Kantāne. Enerģijas patēriņš ir saistīts ar mūsu vēlmi būt komfortā. Lai vasarā atdzesētu uzkarsušu auto pēc iespējas ātrāk, nereti autovadītāji ieslēdz gaisa dzesēšanu maksimālajā režīmā, kas palielina enerģijas patēriņu. Lai gan vasarā atrasties vēsākā automašīnā šķiet patīkamāk, cilvēka komforta temperatūra ir 22°С. Nepārspīlē ar temperatūras samazināšanu un atdzesē automašīnu jau laikus – centies novietot to ēnā vai paturi logus atvērtus pirms brauciena, lai izlaistu karstumu, vai iegādājies saules staru atstarojošo aizsargu vējstiklam. Parūpējies, lai elektromobilis ir pēc iespējas vieglāks. Piknika soma, lietussargs, pārtikas maisiņš vai citi nelieli priekšmeti neietekmēs enerģijas patēriņu, taču bagāžnieks ar smagāku kravu samazinās efektivitāti. Pēc aktīvās atpūtas neatliec velosipēdu, kajaku vai citu sporta inventāru un to turētāju noņemšanu no jumta, jo tas ietekmē aerodinamiku. Šis padoms noderēs arī gada aukstajos mēnešos. Lielākajai daļai automašīnu ir pieejami dažādi režīmi, piemēram, sporta un \"eco\". Izvēlies \"eco\" režīmu, lai palielinātu sniedzamību. Tomēr ņem vērā, ka tas var ierobežot gaisa kondicioniera darbību, lai saglabātu papildu enerģiju. Tāpat elektromobiļiem ir rekuperācijas braukšanas režīms – akumulators atgūst enerģiju bremzējot. Rekuperācijas izmantošana sniedz būtiskas priekšrocības: iespēju nobraukt papildu kilometrus, kā arī bremžu nodilums samazinās. Savukārt kruīza kontroles izmantošana uz līdzenas šosejas palīdz uzturēt nemainīgu ātrumu, taču, braucot pa kalnainu ceļu, tas patērēs vairāk akumulatora enerģijas. Pirms došanās vasaras izbraucienos iepazīsties ar plānoto maršrutu, lai izvērtētu un izvēlētos piemērotāko braukšanas režīmu. Paredzot ceļu un braucot vienmērīgi, noteikti izdosies palielināt nobraukto attālumu. Braucot ar nepietiekami piepumpētām riepām, palielinās riepu radītā rites pretestība un attiecīgi arī to nodilums un automobiļa enerģijas patēriņš. Pārbaudi, vai riepas atbilst tava elektromobiļa ražotāja ieteikumiem – piemērotas riepas un pareizs gaisa spiediens tajās pagarinās gan to kalpošanas laiku, gan palielinās elektroauto sniedzamību.", "link": "https://www.delfi.lv/auto/42826658/zinas/55668928/lai-neizbojatu-vasaras-planus-padomi-elektrauto-sniedzamibas-palielinasanai"},
{"title": "Nordstrands pārspēj Sesku cīņā par uzvaru asfalta seguma rallijsprintā 'Latvija'", "category": "Auto", "body": "Uzvarot katrā no sešiem ātrumposmiem, ar uzvaru sezonu noslēdza norvēģis Karls Peders Nordstrands ar stūrmani Jornu Listerūdu. Otrajā vietā sacensības noslēdza  Mārtiņš Sesks , kurš uzvarētājam zaudēja 19,56 sekundes, savukārt drošā trešajā pozīcijā miniralliju \"Latvija\" noslēdza  Matīss Mežaks . Rallijsprinta \"Latvija\" dalībniekiem kopumā bija jāveic seši ātrumposmi, sportiskās distances kopējam garumam sasniedzot 62,30 kilometrus. Pirmais ātrumposms tumsā norisinājās jau sestdienas vakarā, braucējiem sacenšoties pamatīgi vējainos, lietainos un visādi citādi slapjos apstākļos. Jau tad sešpadsmitgadīgais Nordstrands (\" SRT  PROTO 01\") sevi pieteica kā vienu no favorītiem cīņā uz uzvaru, Eiropas vicečempionu Mārtiņu Sesku (\"Škoda Fabia RS Rally2\") pārspējot par 0,14 sekundēm. Arī trešajā vietā ierindojās \"Sports Racing Technologies\" komandas braucējs Matīss Mežaks (\"SRT PROTO 02\"), kurš ar stūrmani Miķeli Mežaku ātrākajam laikam zaudēja 29,63 sekundes. Svētdienas rītā laikapstākļi Biķernieku trasē bija mazliet labvēlīgāki, un lai gan lietus dienas laikā nelija, trases segums visas dienas garumā saglabājās mitrs. Ikkatrā no ātrumposmiem ar Latvijas Automobiļu federācijas izsniegto licenci startējošais Nordstrands savu pārsvaru spēja palielināt par pāris sekundēm, sešu ātrumposmu kopvērtējumā sakrājot 19,56 sekunžu pārsvaru pār Sesku, ļaujot norvēģim svinēt uzvaru sezonas izskaņā. Trešajā vietā finišējušais Mežaks sacensību uzvarētājam zaudēja 1 minūti 44,04 sekundes. Ja pirmajā trijniekā finišējušie sacentās tikai absolūtajā ieskaitē, tad rallijsprinta grupā visātrāk sešus ātrumposmus veica Miks Ķenavs / Kristaps Skrodis (\"Mitsubishi Lancer Evo VI\") izcīnot uzvaru gan \"RK8\" grupas ieskaitē, gan sezonas kopvērtējumā. \"RK8\" grupā 21,04 sekundes aiz Ķenava finišēja  Andris Kulbergs  / Jānis Misiņš (\"Mitsubishi Lancer\"), savukārt minūti tālāk aizmugurē palika Vigo Rubenis / Kristaps Eglīte (\"Subaru Impreza\"). \"RK9\" grupā uzvaru izcīnīja Mārtiņš Dzenītis / Uldis Fjodorovs (\"Ford Fiesta Rally4\"), pārspējot beļģus Tomasu Martenu / Ediju Smētu (\"Renault Clio\") un lietuviešus Giti Stalerūnu / Edvīnu Šakali (\"BMW 128\"). \"Šodien mums gāja ļoti labi. Mūsu galvenais uzdevums bija noturēt pirmo vietu sezonas kopvērtējumā, to arī izdarījām un turklāt izcīnījām arī uzvaru. Uzdevumi izpildījām un esam ļoti apmierināti. Trase bija ļoti laba, lai arī biju braucis te sprintos, bet ar sporta mašīnu pilnos apļus bez roteriem vēl nebiju braucis, tāpēc izbaudīju visu dienu,\" stāsta rallijsprinta \"Latvija\" ceturtās vietas ieguvējs un \"RK8\" grupas uzvarētājs gan posmā, gan sezonas kopvērtējumā, Miks Ķenavs. Latvijas vēsturiskā rallija kausa ietvaros pie uzvaras Biķerniekos tika Kristaps Dzīvītis / Mārtiņš Rudevičs (\"Audi 80\"), kuri arīdzan izrāva uzvaru \"RK11\" grupas sezonas kopvērtējumā. Aiz Dzīvīša sacensības \"RK11\" grupā noslēdza Andris Spilva / Mārtiņš Rudevičs (\"Subaru Impreza\") un Intars Rezakovs / Elvijs Zebuliņš (\"Subaru Impreza\"). \"RK12\" grupā uzvaru guva Ēriks Kursišs / Agija Aļļe-Kursiša (\"Rover 200\"), bet otrie palika Viesturs Tilgass / Viesturs Zīle (\"VAZ 21011\"). \"Tāds bija mūsu plāns – mums izšķīrās kopvērtējums, tāpēc vajadzēja nobraukt labā pozīcijā. Lai gan šis nav mīļākais rallijs, tas arī izdevās! Kopumā sezona bija ļoti laba, uzvarējām visos posmos kuros startējām. Vienu gan izlaidām, tāpēc gan Cēsīs, gan te, rallijsprintā \"Latvija\", bija jācenšas uzvarēt. Prieks par sezonu!\" izsakās Latvijas vēsturiskā rallija kausa posma un sezonas uzvarētājs Kristaps Dzīvītis. Noslēdzoties rallijsprintam \"Latvija\" izskanējusi arī 2023. gada Latvijas autorallija sezona. Priekšā ne maz ne tik garais ziemas pārtraukums, pēc kura jau janvārī paredzams jaunās 2024. gada sezonas sākums, kuras gaitā pieredzēsim arī īpaši vēsturisku notikumu – FIA pasaules rallija čempionāta jeb \"WRC\" posma norisi Latvijā, 2024. gada 18.-21. jūlijā notiekot \"Tet Rally Latvia\".", "link": "https://www.delfi.lv/auto/42826676/motorusports/56048812/nordstrands-parspej-sesku-cina-par-uzvaru-asfalta-seguma-rallijsprinta-latvija"},
{"title": "Verstapens ASV izcīna 50. uzvaru karjerā; Hamiltonu un Leklēru diskvalificē", "category": "Auto", "body": "\"Red Bull\" pilots Makss Vertstapens, kurš jau ir nodrošinājis čempiontitulu, svētdien uzvarēja Pirmās formulas ( F-1 ) pasaules čempionāta 18.posmā - ASV \" Grand Prix \" - un tika pie 50.panākuma savā karjerā. Savukārt pēc tehniskajām pārbaudēm diskvalifikāciju saņēma Lūiss Hamiltons (\"Mercedes\") un Šarls Leklērs (\"Ferrari\"). Verstapens startēja no sestās pozīcijas, un sacīkstes sākumā par līderi kļuva Lando Noriss (\"McLaren\"), kuram sekoja Šarls Leklērs (\"Ferrari\"), taču neilgi pēc tam uz otro pozīciju pakāpās Luiss Hamiltons (\"Mercedes\"), kurš kļuva par līderi 18.aplī. Kad Leklērs devās boksos, Noriss atgriezās līderpozīcijā, taču dažus apļus vēlāk viņu apsteidza Verstapens, kurš pēc otrā boksu apmeklējuma sacīkstes vidusdaļā nosargāja līderpozīciju līdz pat finišam. Finišā Verstapens apsteidza Hamiltonu par 2,225 sekundēm, bet labāko trijnieku noslēdza Noriss, piekāpjoties vēl 10,730 sekundes. Savukārt pēc sacensībām Hamiltons un sestajā vietā finišējušais Leklērs tika diskvalificēti par tehnisko noteikumu pārkāpumiem. Viņu formulu grīdas pēc 56 apļu garās sacīkstes bija pārmērīgi nolietotas. Hamiltona \"Mercedes\" mašīnai uz ASV posmu bija jauna un uzlabota formulas grīda, kas šajā F-1 ērā veido lielu daļu piespiedējspēka, un tas viņam ļāva būt konkurētspējīgam. Viņa un Leklēra formula pēc pārbaudēm atzītas par neatbilstošām. \"Mercedes\" un \"Ferrari\" komandas atzina, ka Starptautiskās Automobiļu federācijas (FIA) veiktie mērījumi bijuši pareizi. Pārlieku lielo nodilumu komandas skaidroja gan ar to, ka Ostinas trase ir ļoti nelīdzena, gan ar to, ka šajā nedēļas nogalē risinājās arī sprinta sacīkste, kas veicināja nolietojumu. FIA norādīja, ka komandām ir pienākums nodrošināt, lai automašīnas vienmēr atbilstu tehniskajiem notikumiem. Pēc sodu piemērošanas vietu uz goda pjedestāla izcīnīja otrs \"Ferrari\" pilots Karloss Sainss, uz ceturto vietu pakāpās Serhio Peress (\"Red Bull\"), piektais finišēja Džordžs Rasels (\"Mercedes\"), sestajā vietā vietā ierindojās Pjērs Gaslī (\"Alpine\"), septītais bija Lenss Strols (\"Aston Martin\"), astotais - Juki Cunoda (\"AlphaTauri\"),bet uz pēdējo divu punktu pozīcijām pakāpās \"Williams\" piloti Alekss Albons un Logans Sārdžents. Sārdžentam tie bija pirmie izcīnītie punkti viņa F-1 karjerā. Līdz šim pēdējais amerikānis, kurš izcīnīja punktus F-1 posmā bija Maikls Andreti, kurš to paveica 1993. gada Itālijas \"Grand Prix\". Sacīkstes ievadā nācās izstāties Oskaram Pjastri (\"McLaren\") un Estebanam Okonam (\"Alpine\"), kuri piedzīvoja nelielu sadursmi pirmajos apļos. Dienu iepriekš norisinājās sprinta sacīkste, kurā uzvarēja Verstapens. Hamiltons, zaudējot 9,465 sekundes, bija otrais, bet labāko trijnieku noslēdza Leklērs. Pēc 18 posmiem kopvērtējumā pirmajā vietā ar 466 punktiem ir Verstapens, kuram ar 238 punktiem seko Peress, bet labāko trijnieku ar 219 punktiem noslēdz Hamiltons. Konstruktoru kausā \"Red Bull\" uzvaru nodrošināja jau pēc 16 aizvadītiem posmiem. F-1 2023.gada čempionātā paredzēti 22 posmi. 2022.gada čempionātā otro reizi pēc kārtas uzvarēja nīderlandietis  Makss Verstapens .", "link": "https://www.delfi.lv/auto/42826676/motorusports/56048992/verstapens-asv-izcina-50-uzvaru-karjera-hamiltonu-un-lekleru-diskvalifice"},
{"title": "'Toyota Hilux' pikaps ieguvis sportisko modifikāciju 'GR Sport'", "category": "Auto", "body": "\" Toyota  Hilux\" pikapa jaunā versija \"GR Sport\" ir automobilis, kas demonstrē jaunus standartus veiktspējas, braukšanas komforta un dizaina ziņā. Kā atspēriena punktu izmantojot vairākkārtējā Dakaras rallijreida uzvarētāja mantojumu, jaunais \"Hilux GR Sport\" leģendāro \"Toyota\" pikapu, kas tiek ražots jau kopš 1968. gada, paceļ jaunā līmenī. Proti, modeļa jaunā versija, pateicoties platākai šķērsbāzei un būtiski uzlabotai vadāmībai, ir \"Hilux\" ar visu laiku labākajām gaitas īpašībām gan uz ceļa, gan bezceļa apstākļos. Pie dīleriem \"Hilux GR Sport\" nonāks 2024. gada otrajā pusē. Dubultkabīnes \"Hilux GR Sport\" nodrošina pārliecinošu uzlabotas vadāmības un stabilitātes kombināciju ar klasē labāko vilktspēju (3500 kg) un kravnesību (1000 kg). Salīdzinot ar standarta \"Toyota Hilux\", \"GR Sport\" ir būtiski palielināta gan priekšējā, gan aizmugurējā šķērsbāze – par attiecīgi 140 mm priekšā un 155 mm aizmugurē. Optimizētā vadāmība nodrošina pārliecinošāku stabilitāti un mazina trokšņus no vibrācijām. Arī piekare un bremžu sistēma ir pielāgota konkrētā modeļa specifikai un paredzamajiem lietošanas apstākļiem. Jaudīgais un laika gaitā pārbaudītais 2,8 litru dzinējs, kas \"Hilux\" klāstā tika ieviests 2020. gadā, attīsta 204 ZS jaudu un 500 Nm maksimālo griezes momentu, un darbojas pārī ar sešpakāpju automātisko pārnesumkārbu. \"Hilux GR Sport\" spēcīgā mērķtiecība atspoguļojas arī salonā, kur īpaši uzsvērts augstas veiktspējas modeļu mantojums. Stilīgu noskaņu interjerā rada melna, vienkrāsaina apdares tēma, kas papildināta ar sarkaniem akcentiem, piemēram, kontrastējoši sarkanām drošības jostām, kuru sūtība ir uzsvērt \"GR Sport\" sportisko identitāti. Tāpat mašīnai ir pārslēgi pie stūres, kas paver iespēju pārnesumus pārslēgt manuāli, un alumīnija pedāļi kā noslēdzošais akcents sportiskajā interjerā. Salonam eleganci piešķir perforēti sporta sēdekļi ar zamšādas un ādas apdari un sudraba krāsas šuvēm. Tie ne tikai uzlabo salona izskatu, bet arī nodrošina paaugstinātu komfortu un labāk notur pasažierus, braucot pagriezienos. \"Hilux GR Sport\" ir aprīkots ar jaunāko \"Toyota Smart Connect\" multimediju sistēmu un 8 collu skārienekrānu. Pieslēdzot sistēmai viedtālruni vai planšetdatoru, \"Apple CarPlay\" var izmantot bezvadu režīmā, bet \"Android Auto\", pievienojot viedierīcei vadu. Multimediju pakotnē cita starpā ietilpst piekļuve mākoņpakalpojumā bāzētai navigācijas sistēmai, kas izmanto reāllaikā atjauninātu satiksmes informāciju precīzai un efektīvai maršruta plānošanai. Vienlaikus multimediju sistēmā ir arī iegultā navigācijas sistēma, ko var izmantot, ja nav tīmekļa pārklājuma un piekļuves datu mākonim. Papildu ērtības nodrošina visu programmatūras uzlabojumu vai atjauninājumu saņemšana bezvadu režīmā, izmantojot automobiļa datu sakaru moduli (DCM). Tas nozīmē, ka sistēmas atjaunināšanai nav nepieciešams automašīnu nogādāt servisa centrā. Tāpat sistēmu var izmantot, lai atjauninātu \"Toyota T-Māte\" / \"Toyota Safety Sense\" programmatūru. Apvidus pārgājības un uzticamības dēļ \"Hilux\" ir augsti vērtēts modelis visā pasaulē, un tā jaunā versija \"GR Sport\" tikai spēcina šo vēsturisko mantojumu. Jau tā iespaidīgās apvidus braukšanas spējas vēl vairāk uzlabo no 29 līdz 30 grādiem palielinātais piebraukšanas leņķis un par 20 mm paaugstinātais klīrenss. Vienlaikus šķērsbāze priekšā palielināta par 140 mm, bet aizmugurē – par 155 mm. Vienmērīgāku un stabilāku braukšanu pa jebkāda veida ceļa segumu nodrošina jauninājumi, kuru galvenais mērķis ir vēl vairāk uzlabot vadāmību un palielināt taisnvirziena stabilitāti. Pašreizējo dubulto cauruļu amortizatoru risinājumu aizstāj mono caurules amortizatori. Pateicoties lielākam virzuļa laukumam, tie nodrošina labāku amortizācijas veiktspēju un ātrāku reakciju sarežģītos apstākļos. Tas palīdz \"Hilux GR Sport\" pārliecināti un droši pārvarēt nevienmērīgas virsmas. Jaunie un vieglākie 17 collu riteņi ir aprīkoti ar visiem ceļa segumiem domātām riepām, kas uzlabo saķeri un kopējo stabilitāti. Visbeidzot vadītājam sirdsmieru nodrošina precīzu un jaudīgu bremžu sistēma ar 17 collu diskiem priekšā un 15 collu aizmugurējiem diskiem līdzšinējo trumuļu vietā. Jaunā \"Hilux GR Sport\" pārdošana sāksies 2024. gada pirmajā pusē, un pirmie auto pie dīleriem nonāks 2024. gada otrajā pusē.", "link": "https://www.delfi.lv/auto/42826674/modelu-jaunumi-testi/56050676/toyota-hilux-pikaps-ieguvis-sportisko-modifikaciju-gr-sport"},
{"title": "Čempions Ožjērs līderis pēc sezonu noslēdzošā rallija pirmās dienas", "category": "Auto", "body": "Par šīs sezonas pasaules čempionu kronētais francūzis  Sebastjens Ožjērs  no \"Volkswagen\" komandas piektdien izvirzījās stabilā līderpozīcijā pēc Velsā notiekošā pasaules autorallija čempionāta ( WRC ) sezonas pēdējā, 13.posma pirmās pilnās dienas. Ožjērs piektdien uzvarēja četros no astoņiem ātrumposmiem, kamēr pārējos četros uzvarēja viņa komandas biedrs soms Jari Mati Latvala. Kopējā rallija ieskaitē Ožjērs šobrīd otrajā vietā esošo Latvalu apsteidz par 6,6 sekundēm, kamēr minūti un 13,8 sekundes atpaliek cits somu pilots  Miko Hirvonens  no \"M-Sport\" komandas, kurš pēc šī posma grasās noslēgt savu sportista karjeru. Kā zināms, Ožjērs oktobra izskaņā sezonas priekšpēdējā posmā Spānijā nodrošināja sev otro pasaules čempiona titulu pēc kārtas. Ožjērs šosezon izcīnījis septiņas uzvaras, un \"Volkswagen\" komanda jau otro gadu pēc kārtas garantējusi sev triumfu Konstruktoru kausa ieskaitē. Kopvērtējumā Ožjēra kontā ir 242 punkti, bet Latvala seko ar 211 punktiem. Viņš nodrošinājis sev kopvērtējuma otro vietu, bet trešais ar 150 punktiem ir \"Volkswagen\" braucējs Andrēass Mikelsens no Norvēģijas, kurš arī vairs nav apsteidzams. Pasaules čempionāta kalendārā šosezon ir 13 sacīkstes. Ožjērs par pasaules čempionu pērn tika kronēts jau divus posmus pirms sezonas beigām. Pirms tam deviņus gadus pēc kārtas - no 2004. līdz 2012.gadam - čempiona gods tika leģendārajam francūzim Sebastjanam Lēbam.", "link": "https://www.delfi.lv/auto/42826676/motorusports/45227488/cempions-ozjers-lideris-pec-sezonu-nosledzosa-rallija-pirmas-dienas"},
{"title": "Video: 'Peugeot 208T16' savā sacīkšu debijā uzvar Akropoles rallijā", "category": "Auto", "body": "Akropoles rallijs, kas šogad nav iekļauts pasaules čempionāta (WRC) kalendārā, bija jaukta seguma sacensības - pirmajā dienā ātrumposmi bija pa asfalta ceļiem, otrajā - pa grants. Cīņa par uzvaru risinājās starp diviem Latvijas ERČ posmā februārī redzētajiem pilotiem, - Kreigu Brīnu un francūzi Braienu Bujfē. Finišā viņus šķīra vien 8,1 sekunde par labu īram. Zīmīgi, ka tieši šogad aprit 30 gadu kopš franču autoražotāju \"Peugeot\" pirmās ātrumposma uzvaras rallijā - to 1984. gadā paveica Āri Vatanens ar \"Peugeot 205 T16\" modeli. Akropoles rallijā pirmo ātrumposma uzvaru ar jauno auto izcīnīja beļģis Kevins Abrings, uzrādot labāko laiku SS2.", "link": "https://www.delfi.lv/auto/42826676/motorusports/44353975/video-peugeot-208t16-sava-saciksu-debija-uzvar-akropoles-rallija"},
{"title": "Video: Rallija 'Citroen' kūleņo pa beļģu labību", "category": "Auto", "body": "Iespaidīgu avāriju vēl pirms \"Geko Ypres Rally\" sākuma piedzīvojusi Čehijas junioru ekipāža Tomāšs Pospišiliks/Lukašs Vjorāls, kura gatavojās startam Eiropas rallija čempionāta ( ERČ ) sestajā posmā. Čehi nokūleņoja jau testa ātrumposma laikā, bet cietusi ir tikai mašīna - ekipāžai viss kārtībā.", "link": "https://www.delfi.lv/auto/42826676/motorusports/44639690/video-rallija-citroen-kuleno-pa-belgu-labibu"},
{"title": "Vorobjovs ļoti pārliecinoši triumfē Lietuvā notikušajā '300 ezeru' rallijā", "category": "Auto", "body": "Ar \" Mitsubishi  Lancer Evo X\" braucošais Vorobjovs pēc pirmās dienas četriem ātrumposmiem lietuvieti Vītautu Švedu (\"Mitsubishi Lancer Evo X\") apsteidza vien par trim sekundēm, tomēr otrajā dienā viņa ekipāža uzvarēja piecos no astoņiem \"dopiem\", kas noslēgumā pār mājinieku Martinu Samuiti (\"Mitsubishi Lancer Evo X\") deva 55,19 sekunžu pārsvaru. Savukārt trešo vietu izcīnījušā lietuvieša Ramūna Čapkauska ekipāža (\"Mitsubishi Lancer Evo IX\") jau zaudēja vairāk nekā divas minūtes. Vorobjovs līdz ar to triumfēja LRČ posma ieskaitē un posma N4 klases vērtējumā. LRČ posma ieskaitē aiz Vorobjova un Samuita otro vietu izcīnīja krievs Igors Bulancevs (\"Mitsubishi Lancer Evo X\"). Tikmēr LRČ ieskaites R2 klasē uzvarēja Emīls Blūms (\" Honda Civic  Type-R\"), kurš par minūti apsteidzot Ralfu Sirmaci (\" Ford  Fiesta R2\"). Latvijas autorallija čempionātā šogad paredzēti septiņi posmi. Pirmie divi februāra sākumā notika Eiropas autorallija čempionāta (ERČ) Latvijas posma - rallija \"Liepāja\" - laikā, bet trešais maijā tika aizvadīts Talsos. Pēcāk jūnijā sekoja sacīkstes Igaunijā, kur risinājās Veru rallijs, bet sezona turpināsies ar rallijiem \"Kurzeme\" un \"Latvija\".", "link": "https://www.delfi.lv/auto/42826676/motorusports/44825358/vorobjovs-loti-parliecinosi-triumfe-lietuva-notikusaja-300-ezeru-rallija"},
{"title": "Rallijā 'Kurzeme' triumfē krievs Lukjaņuks", "category": "Auto", "body": "Otro vietu sacensībās izcīnīja igaunis Markuss Abrams (\"Mitsubishi Lancer Evo X\"), kurš no uzvarētāja atpalika par 42,27 sekundēm. Savukārt uz goda pjedestāla zemākā pakāpiena kāpa latvietis Mārcis Ķenavs (\"Mitsubishi Lancer Evo X\"). Zīmīgi, ka Abrams un Ķenavs tikai pēdējā ātrumposmā apsteidza līdz tam otrajā vietā esošo latviešu pilotu Jāni Vorobjovu (\"Mitsubishi Lancer Evo X\"), kurš bija līderis pēc piektdien aizvadītās pirmās dienas. Vorobjovs noslēgumā ierindojās ceturtajā vietā. Sestdien rallija līdera godā pabija arī Igaunijas pilots Sīms Plangi (\"Mitsubishi Lancer Evo X\"), taču viņu piemeklēja tehniskas ķibeles, kā rezultātā nācās izstāties. Tikmēr par R5 klases uzvarētāju tika kronēts Mārtiņš Svilis (\"Ford Fiesta\"), kurš bija ātrākais no N4 klasē nestartējušajiem pilotiem - kopējā ieskaitē viņam sestā vieta. R2 klasē uzvarēja Igaunijas sportists Sanders Pārns (\"Ford Fiesta\", otrajā vietā atstājot Emīlu Blūmu (\"Honda Civic\"). Tikmēr par šīs klases Latvijas čempionu tika kronēts Ralfs Sirmacis (\"Ford Fiesta\"), kurš šoreiz ieņēma ceturto vietu R2 klasē. Savukārt 2WD klasē sestdien uzvaru izcīnīja Andis Neikšāns ar \"BMW M3\" spēkratu. Kopumā rallija sacensībās piedalījās 97 ekipāžas, kas pārstāvēja astoņas dažādas valstis - Latviju, Igauniju, Lietuvu, Krieviju, Ukrainu, Kazahstānu, Monako un Lielbritāniju. Kā zināms, aizvadītajā gadā \"Kurzemes\" rallijā triumfēja Igaunijas braucējs Georgs Gross (\"Ford Focus WRC\").", "link": "https://www.delfi.lv/auto/42826676/motorusports/44910284/rallija-kurzeme-triumfe-krievs-lukjanuks"},
{"title": "'Pagani' jaunais superauto 'Huayra' par miljonu eiro", "category": "Auto", "body": "\"Pagani Huayra\" aprīkots ar sešlitru V12 biturbo dzinēju, kas aizgūts no \"Mercedes-Benz SL65 AMG Black Series\". Tā jauda sasniedz 700 zirgspēku (versijā \"Sport\" – 730 ZS), bet griezes moments – 1000 Nm. Motors sajūgts ar septiņpakāpju sekvenciālo pārnesumkārbu. Jaunais \"Pagani\" superauto no vietas līdz 100 km/h paātrināsies 3,3 sekundēs un maksimāli sasniegs 370 km/h. Īpašu uzmanību jaunā superauto izstrādē \"Pagani\" vērsis tā svaram un aerodinamikai. Konstrukcijā plaši izmantota oglekļa šķiedra, titāna sakausējums un kompozītmateriāli. Keramiskās bremzes aizgūtas no \"Pagani Zonda R\" sacīkšu auto. Rezultātā \"Huayra\" pašmasa ir 1350 kilogramu. Tirdzniecībā \"Pagani Huayra\" nonāks jau šogad un maksās no viena miljona eiro. Atšķirībā no \"Zonda\" superauto, jaunais \"Huayra\" būs pieejams ne tikai Eiropā, bet arī Ziemeļamerikā, jo šī modeļa gadījumā panākta atbilstība Jaunās pasaules ekoloģiskajām un drošības prasībām.", "link": "https://www.delfi.lv/auto/42826674/modelu-jaunumi-testi/36471381/pagani-jaunais-superauto-huayra-par-miljonu-eiro"},
{"title": "'Pagani' prezentējis visekstrēmāko 'Zonda' ar F-1 tehnoloģijām", "category": "Auto", "body": "Itāliešu superauto ražotājs \" Pagani \" ikgadējā šīs markas automobiļu salidojumā prezentējis sacīkšu trasēm paredzēto \"Zonda\" modifikāciju \"Revolucion\" – visekstrēmāko šī superauto versiju. Šāds automobilis maksā 2,2 miljoni eiro un četri tā eksemplāri jau ir pārdoti. Kopējais izlaides apjoms pagaidām netiek atklāts, tomēr iepriekš lēsts, ka tas tiks izgatavots tikai piecās vienībās. \"Pagani Zonda Revolucion\" aprīkots ar sešlitru V12 atmosfērisko benzīna dzinēju, kas attīsta 800 zirgspēku jaudu un 730 ņūtonmetru griezes momentu. Motors aizgūts no \"Zonda R\" modifikācijas un ir uzlabots. Automobiļa dinamiskie raksturlielumi pagaidām netiek atklāti, bet salīdzinājumam atgādinām, ka 750 ZS jaudīgais \"Zonda R\" līdz 100 km/h paātrinās 2,7 sekundēs un maksimāli sasniedz 350 km/h. \"Zonda Revolucion\" un \"Zonda R\" masa ir vienāda – 1070 kilogramu. Visekstrēmākajam \"Zonda\" ir ABS sistēma ar 12 darbības režīmiem. Uzlabota arī bremžu sistēma, izmantojot \"Brembo\" agregātus, kādi tiek piegādāti arī  F-1  komandām. Tie ir par 15 procentiem vieglāki un ar labāku termoizturību. Jaunais \"Zonda Revolucion\" no \"Zonda R\" atšķiras vēl ar citādu virsbūves aerodinamisko elementu komplektu, tostarp aktīvo aizmugurējo antispārnu, kāds tiek izmantots arī F-1 bolīdiem. To var regulēt ar podziņu uz stūresrata. Atgādinām, ka standarta \"Pagani Zonda\" jau kādu laiku ir nomainījis jauns markas modelis – \"Huayra\".", "link": "https://www.delfi.lv/auto/42826674/modelu-jaunumi-testi/43374579/pagani-prezentejis-visekstremako-zonda-ar-f-1-tehnologijam"},
{"title": "F-1 leģendai Fitipaldi banka par parādiem atņem sporta mašīnas", "category": "Auto", "body": "Leģendārajam brazīliešu  F-1  čempionam Emersonam Fitipaldi ir atņemtas vairākas viņam piederošās sacīkšu mašīnas, lai segtu parādu bankām un izvairītos no bankrota, ziņo vietējie mediji. 69 gadus vecā Fitipaldi bizness cieš zaudējumus, un viņa parādi sasnieguši 27 miljonus dolāru, raksta izdevums \"O Estado de S. Paulo\". Tāpēc Brazīlijas tiesa ir nolēmusi atsavināt Fitipaldi viņam piederošās vairākas leģendārās sacīkšu automašīnas un balvas, lai tās nodotu izsolē un par iegūto naudu nolīdzinātu parādus. No Fitipaldi kolekcijas ir izņemta formula, ar kuru brazīliešu pilots 1989. gadā uzvarēja \"Indy 500\" sacensībās, kā arī 1975. gada \"Copersucar\" F-1 bolīds. Automašīnas tiks izjauktas un nodotas izsolei, ziņo laikraksts. Fitipaldi preses pārstāvis atklājis, ka bijušais autosportists vēlas ar kreditoriem pārrunāt problēmas, kas lielā mērā radušās Brazīlijas ekonomiskās krīzes iespaidā. \"Viņš ir pārliecināts par savas valsts ekonomisko nākotni un savu uzņēmumu finansiālo labklājību,\" saka Fitipaldi pārstāvis. Fitipaldi pieder vairāki uzņēmumi un apelsīnu plantācijas.", "link": "https://www.delfi.lv/auto/42826676/motorusports/47277223/f-1-legendai-fitipaldi-banka-par-paradiem-atnem-sporta-masinas"},
{"title": "Pēdējo 'Pagani Zonda F' rodsteru pasūtinājis ukrainis", "category": "Auto", "body": "\"Pagani Zonda F Roadster\" aprīkots ar 7,3-litru V12 dzinēju, kas attīsta 680 zirgspēku jaudu. Rodsters līdz 100 km/h paātrinās 3,6 sekundēs un maksimāli sasniedz 345 km/h. Konkrētais automobilis izgatavots pēc kāda Ukrainas klienta pasūtinājuma, kura īpašumā vēl ir arī \" Zonda R \" superauto. Atgādināsim, ka \"Pagani Zonda\" superauto markas piedāvājumā turpmāk aizstās \" Huayra \" modelis:", "link": "https://www.delfi.lv/auto/42826674/modelu-jaunumi-testi/41181523/pedejo-pagani-zonda-f-rodsteru-pasutinajis-ukrainis"},
{"title": "Grožāns aizstāvēs Francijas godu arī šāgada 'Race of Champions'", "category": "Auto", "body": "\" Lotus \"  F-1  komandas pilotam Romēnam Grožānam ir ļoti iepaticies \" Race of Champions \" pasākums, un viņš piekritis arī šogad tajā aizstāvēt Francijas godu, vēsta sacensību mājas lapa. \"Šis ir lielisks turnīrs, kurā piloti brauc ar simtprocentīgu atdevi trasē, bet ārpus tās lieliski pavada laiku,\" saka Grožāns. \"Es uz šo pasākumu ieradīšos  čempiona statusā  un darīšu visu, lai izcīnītu Nāciju kausu, jo pārstāvēt savu valsti ir liels gods.\" Dalību sacensībās, kas šogad notiks Barbadosā, apstiprinājis arī dānis, vairākkārtējs Lemānas 24 stundu uzvarētājs Toms Kristensens, kurš ir divkārtējs \"Race of Champions\" finālists, bet nekad nav tajā triumfējis.", "link": "https://www.delfi.lv/auto/42826676/motorusports/44992876/grozans-aizstaves-francijas-godu-ari-sagada-race-of-champions"},
{"title": "Amerikāniete labo ātruma rekordu ar elektrisku motociklu", "category": "Auto", "body": "Hakansone kopā ar vīru Bilu Djūbu uzkonstruējuši elektrisko motociklu, kam dots \"KillaJoule\" vārds. Darbs ilga piecus gadus un notika viņu mājas pagalmā. Braucamrīka jaudu nodrošina A123 sistēmas litija-jonu baterijas un elektrodzinējs, kas ražo 400 ZS lielu jaudu. Bonevilas \"Speed Week\" Hanansone sešas jūdzes (9,45 km) garo trasi turp un atpakaļ veikusi ar vidējo ātrumu 240,726 jūdzes stundā (387,410 km/h), kas ir jauns pasaules rekords blakusvāģu motocikliem, ieskaitot braucamrīkus ar iekšdedzes dzinēju.", "link": "https://www.delfi.lv/auto/42826658/zinas/44978188/amerikaniete-labo-atruma-rekordu-ar-elektrisku-motociklu"},
{"title": "Video: van Damme ar kravas auto demonstrē triku", "category": "Auto", "body": "Žans Klods van Damme, katru kāju balstīdams uz cita \"Volvo FM\" sānu spoguļa, mašīnām braucot atpakaļgaitā, izpilda savu pasaulslaveno špagatu. Viņš nemainīgi paliek pozīcijā visu brauciena laiku. Žans Klods van Damme ar karatē sāka nodarboties vienpadsmit gadu vecumā, un kopš tā laika viņš kļuvis par cīņas mākslas sporta veidu karognesēju un pasaulslavenu spraiga sižeta filmu zvaigzni. Iepriekšējās trīs desmitgadēs van Damme jeb \"Briseles muskuļi\" filmējies galvenajā lomā desmitiem Holivudas kases grāvēju, piemēram, \"Bloodsport\", \"Universal Soldier\", \"Hard Target\", \"Street Fighter\", \"Timecop\", kā arī atveidojis pats sevi filmā JCVD (2008). Vienā no savām jaunākajām filmām \"The Expendables 2\" van Damme filmējas kopā ar tādām spraiga sižeta filmu zvaigznēm kā Silvestrs Stalone, Čaks Noriss, Arnolds Švarecnegers un Brūss Viliss. Gadu gaitā špagats neskaitāmas reizes izpildīts daudzās Žana Kloda van Dammes filmās un kļuvis par viņa \"firmas zīmi\". Taču līdz šim ne viņš, nedz arī kāds cits nav izpildījis špagatu starp divām braucošām kravas automašīnām. Īsfilmas mērķis ir demonstrēt \"Volvo\" dinamiskās stūrēšanas sistēmas stabilitāti un precizitāti. Šī īsfilma ir nākamā pēc tādiem slaveniem \"Volvo Trucks\" pārbaudījumiem kā \"The Chase\", \"The Hamster Stunt\", \"The Hook\" un \"The Ballerina Stunt\". \"Salīdzinājumā ar iepriekšējām \"Volvo Trucks\" īsfilmām, kas bija dokumentālas, mēs gribējām radīt kaut ko mākslinieciskāku,\" saka \"The Epic Split\" režisors Andreass Nīlsens. \"Šī īsfilma ir ļoti vienkārša un nepārsātināta – tajā nav daudz informācijas, bet mēs ļaujam trikam parādīt, ko spēj šīs kravas automašīnas. Tā ir gluži kā lēna, rūpīgi iestudēta mūsdienīga deja.\"", "link": "https://www.delfi.lv/auto/42826658/zinas/43816450/video-van-damme-ar-kravas-auto-demonstre-triku"},
{"title": "Foto: Indietis radījis pasaulē visaugstāko automobili", "category": "Auto", "body": "Indijas  automobiļu dizaineris Sadhakars Jadavs pieteicis Ginesa pasaules rekorda grāmatai savu uzbūvēto pasaulē visaugstāko automobili. Turklāt šim vīram jau pieder  Ginesa rekords  par pasaulē visaugstāko izgatavoto triciklu. Pasaulē augstākā automobiļa stacionārais prototips izgatavots pēc 1922. gada \"Ford Tourer\" parauga. Statuja ir astoņus metrus augsta un vairāk nekā 15 metrus gara. Rezultātā šis spēkrats ir gandrīz divkārt augstāks par Londonas leģendārajiem divstāvīgajiem satiksmes autobusiem. Jadavam pieder automobiļu muzejs, kurā viņš izstādījis dažādus ērmotus spēkratus, kurus izgatavojis pats. Indieša plāns ir aprīkot šo prototipu ar F-1 dzinēja skaņas simulatoru.", "link": "https://www.delfi.lv/auto/42826658/zinas/46563841/foto-indietis-radijis-pasaule-visaugstako-automobili"},
{"title": "Francūzis Verņs paziņo par 'Toro Rosso' komandas atstāšanu", "category": "Auto", "body": "Pirmās formulas ( F-1 ) franču pilots Žans-Ēriks Verņs nākamajā sezonā vairs nepārstāvēs \" Toro Rosso \" vienību, sportists pavēstīja trešdien. \"Neskatoties uz labu sezonu un 22 punktiem, 2015.gadā vairs nebraukšu \"Toro Rosso\".  Paldies  par šiem gadiem,\" savā tvitera kontā ierakstīja Verņs, izsakoties, ka ir gatavs vēl vienam lielam izaicinājumam. Līdz ar to atbrīvojusies viena vieta \" Red Bull \" attīstības komandā, uz kuru kā galvenie pretendenti tiek minēti \"World Series by  Renault \" seriāla čempions Karloss Sainss juniors un GP3 čempions Alekss Linns. Kā zināms, otrs nākamās sezonas \"Toro Rosso\" pilots būs vien 17 gadus vecais Makss Verstapens, aizstājot Daņiilu Kvjatu, kurš guvis paaugstinājumu uz \"Red Bull\". Verņs \"Toro Rosso\" sastāvā aizvadīja trīs sezonas, divās no tām gūstot vairāk punktu nekā viņa komandas biedrs, tomēr uz \"Red Bull\" tika izsaukti tieši viņa partneri - pērn  Daniels Rikjardo  un šogad Kvjats. Tā kā šobrīd F-1 čempionātā brīvas vietas vēl ir tikai \" McLaren \" komandā, no kurām vienu, visticamāk, aizņems  Fernando Alonso , Verņa karjeras turpināšana pasaules prestižākajās autosacīkstēs pagaidām šķiet maz ticama. Šo sezonu Verņs ar 22 punktiem noslēdza kopvērtējuma 13.vietā, bet viņa gados jaunākais komandas biedrs Kvjats ar astoņiem punktiem bija divas pozīcijas zemāk.", "link": "https://www.delfi.lv/auto/42826676/motorusports/45270974/francuzis-verns-pazino-par-toro-rosso-komandas-atstasanu"},
{"title": "'McLaren' testos netiek galā ar tehniskām problēmām", "category": "Auto", "body": "Tehniskas problēmas tā arī neļāva \" McLaren \"  F-1  komandai aizvadīt pilnvērtīgus pirmos testus ar jauno \" Honda \" dzinēju šonedēļ Abu Dabi trasē. Otrajā testu dienā \"McLaren\" formulu, ar ko trasē bija jādodas holandiešu pilotam Stofelam Vandornam, atkal piemeklēja elektrības problēmas, dēļ kā rīta sesija tika izlaista pilnībā, jo neizdevās atrast problēmu cēloni, bet pēcpusdienas sesijā izdevās veikt vien divus apļus. \"Lai vai kā, arī tā var iegūt pieredzi un informāciju, un ar šādu situāciju bijām rēķinājušies,\" atzīst \"McLaren\" komandas direktors Ēriks Buijē. \"Labi ir atklāt problēmas līdz Ziemassvētkiem, jo tas ļauj padziļināt mūsu sapratni par dzinēja, pārējo sistēmu un mašīnas sadarbību. Godīgi sakot, labāk to visu piedzīvot šeit, Abu Dabi, nevis februārī Heresā.\" Pēcpusdienas sesijā \"McLaren-Honda\" formula noslāpa jau pēc diviem apļiem un vairs nebija iedarbināma.", "link": "https://www.delfi.lv/auto/42826676/motorusports/45273992/mclaren-testos-netiek-gala-ar-tehniskam-problemam"},
{"title": "Video: Par mehāniķi pārģērbts Fetels pārbiedē autoservisa klientus", "category": "Auto", "body": "Četrkārtējais  F-1  čempions  Sebastjans Fetels  piekritis piedalīties jautrā izāzēšanā - nogrimēts un pārģērbts par autoservisa mehāniķi, vācu pilots ne pa jokam pārbiedējis servisa klientus, kuru atveduši savus auto uz pārbaudi. Šķiet, ne šo mašīnu īpašnieki, ne pats auto nenojauta, ka ir spējīgs uz tādu braukšanu...", "link": "https://www.delfi.lv/auto/42826676/motorusports/45259060/video-par-mehaniki-pargerbts-fetels-parbiede-autoservisa-klientus"},
{"title": "Sjūzija Volfa kļūst par 'Williams' F-1 komandas oficiālo testpiloti", "category": "Auto", "body": "\" Williams \"  F-1  komandas oficiālā testpilota pienākumus nākamsezon pildīs angliete Sjūzija Volfa, paziņojusi komanda. Šajā statusā Sjūzija piedalīsies \" Grand Prix \" posmu piektdienas brīvajos treniņos, kā arī abās 2015.gada testu sesijās. Viņas pienākumos būs arī piedalīties \"Williams Mercedes FW37\" un \"FW38\" bolīdu simulatora testos. \"Šis man ir vēl viens solis pareizajā virzienā,\" saka angliete. \"Ļoti priecājos, ka \"Williams\" ir novērtējuši manu progresu, ieguldīto darbu un sniegumu.\" \"Mēs esam ļoti apmierināti ar Sjūzijas tehniskajām zināšanām un informāciju, ko viņam mums sniedz kā pilots gan no trases, gan simulatora,\" atzīst \"Williams\" F-1 komandas vadītāja Klēra Viljamsa. \"Kopš pievienošanās komandai 2012.gadā viņa ir nozīmīgi palielinājusi bolīdā pavadīto stundu skaitu un oficiālā testpilota statusa piešķiršana ir tikai loģisks nākamais solis.\" Līdz šim divus gadus Volfa komandā strādāja kā attīstības pilots (\"developement driver\"), piedaloties tikai atsevišķās oficiālajās treniņu sesijās. Šosezon viņai tika ļauts izbraukt ar \"Williams\" bolīdu Vācijas un Lielbritānijas \"Grand Prix\" posmu piektdienas pirmajos brīvajos treniņos. Kā testpilote Volfa strādās ciešāk ar komandas pilotiem Felipi Masu un Valteri Botasu, sniedzot viņiem papildus tehnisko informāciju.", "link": "https://www.delfi.lv/auto/42826676/motorusports/45277840/sjuzija-volfa-klust-par-williams-f-1-komandas-oficialo-testpiloti"},
{"title": "Foto: Biķerniekos uz Ginesa rekorda uzstādīšanu pulcējas BMW automobiļi", "category": "Auto", "body": "Svētdien, 7. augustā, Biķernieku trasē tika pulcēti  BMW  markas automobiļi, lai uzstādītu Ginesa pasaules rekordu – visvairāk BMW spēkratu vienuviet. Šobrīd pasākuma organizatori informē, ka provizoriskās aplēses liecina, ka trasē devušās 658 automašīnas un Ginesa rekordu biroja pārstāvji rekordu oficiāli apstiprinās tuvāko trīs mēnešu laikā. \"Tuvākajā laikā organizatori apkopos visus pierādījumus un nosūtīs tos uz Ginesa rekorda biroju izskatīšanai, pievienojot pavadvēstuli, ar lūgumu pārskatīt šādam rekordam izstrādātās vadlīnijas, kuras ierobežoja lielāka skaita sasniegšanu, jo bijām spiesti atstāt daudzus aiz vārtiem,\" raksta pasākuma organizatori  saistītajā \"Facebook\" lapā . Sākotnēji bija plānots, ka trasē tiks laists līdz tūkstoš automašīnu trases ierobežotās ietilpības dēļ. Tomēr visus rekorda uzstādīt gribētājus trasē ielaist neizdevās, jo Ginesa rekorda uzstādīšanai bija noteikts pāris stundu ierobežojums. Paši dalībnieki pārmet rīkotājiem samērā haotisko darba organizāciju, jo pirmajā pusstundā trasē bija ielaisti tikai daži desmiti automobiļu, pēc kā procesā tika nedaudz pārorganizēta darbība, lai palielinātu caurlaidību (dalībnieku reģistrāciju). Lai dalībnieks tiktu reģistrēts rekordam, viņam bija jāaizpilda anketa un jāuzlīmē uz priekšējā vējstikla svītru kods, kuru nolasīja, iebraucot trasē un parādes brauciena beigās. Diemžēl lietus dēļ dažiem pēc parādes brauciena svītru koda uzlīme bija vai nu noskalota, vai notīrīta ar vējstikla slotiņām, tādēļ dalībnieku Ginesa rekorda uzstādītāju pulkam pieskaitīt vairs nevarēja.", "link": "https://www.delfi.lv/auto/42826658/zinas/47770621/foto-bikerniekos-uz-ginesa-rekorda-uzstadisanu-pulcejas-bmw-automobili"},
{"title": "Ots Tanaks Velsas rallijā atkal startēs ar WRC auto", "category": "Auto", "body": "Igauņu pilots  Ots Tanaks  pasaules rallija čempionāta ( WRC ) sezonas noslēdzošajā posmā Lielbritānijā startēs ar WRC klases auto, vēsta vietējie mediji. Tanaks Velsas rallijā startēs ar \" Ford  Fiesta WRC\" auto un \"DMACK\" riepām - tieši šāda kombinācija viņam ļāva debijas sezonā 2011.gadā Lielbritānijā izcīnīt augsto sesto vietu. \"DMACK\" šim rallijam ir homoloģējuši jaunas riepas, kas ir mīkstākas un izturīgākas sānos un uz Tanaku liek lielas cerības, raksta izdevums \"Autosport\". \"Nav šaubu, cik ātrs ir Ots,\" saka riepu kompānijas direktors Diks Kormaks. \"Pjedestāls ir pilnīgi iespējams un, ja viss ies labi, kāpēc nepacīnīties par uzvaru? Mēs dodam mašīnu un prasām tikai to, lai viņš brauktu, cik ātri spēj.\" Ar WRC klases auto Tanaks šosezon startējis divos rallijos - Montekarlo rallijā tika izcīnīta otrā vieta, bet Portugālē igauņu pilots avarēja un izstājās, būdams otrajā pozīcijā. Tanaka pamata čempionāts šosezon ir WRC2 klasē. Tajā trīs posmus pirms beigām igauņu pilots kopvērtējumā atrodas piektajā vietā.", "link": "https://www.delfi.lv/auto/42826676/motorusports/45049300/ots-tanaks-velsas-rallija-atkal-startes-ar-wrc-auto"},
{"title": "Video: Latvala uzvar Francijas WRC rallija 'shakedown'", "category": "Auto", "body": "Gatavojoties pasaules rallija čempionāta ( WRC ) Francijas posmam, somu pilots  Jari-Mati Latvala  (\" Volkswagen \") pārspējis savu titulēto komandas biedru Sebastjenu Ožjēru un pārējos konkurentus šo sacensību testa ātrumposmā jeb \"shakedown\".", "link": "https://www.delfi.lv/auto/42826676/motorusports/45052242/video-latvala-uzvar-francijas-wrc-rallija-shakedown"},
{"title": "Latvala uzvar Francijas rallijā un saglabā intrigu cīņā par čempiona titulu", "category": "Auto", "body": "Soms Jari Mati Latvala no \"Volkswagen\" komandas svētdien uzvarēja Francijā notikušajā pasaules autorallija čempionāta ( WRC ) 11.posmā. Šis panākums somam ļauj divus posmus pirms sezonas beigām saglabāt izredzes uz kopvērtējuma pirmajā vietā esošā francūža Sebastjana Ožjē apsteigšanu. Latvala pirms šīs dienas par 28 sekundēm apsteidza citu \"Volkswagen\" braucēju Andrēasu Mikelsenu no Norvēģijas. Lai arī nevienā no svētdienas četriem ātrumposmiem soms neuzvarēja, pārsvaru pār Mikelsenu viņš palielināja līdz 44,8 sekundēm. Savukārt trešo vietu nosargāja \"Citroen\" pilots Kriss Mīke no Lielbritānijas, kurš uzvarētājam zaudēja minūti un 5,3 sekundes. Latvala šosezon uzvarējis četros čempionāta posmos, Mikelsens labāko trijniekā iekļuvis piekto reizi, bet Mīke - ceturto reizi. Šī ir pirmā reize kopš 2004.gada, kad Francijas rallijā nav uzvarējis kāds no mājinieku braucējiem. Kā zināms, šīs sezonas kopvērtējuma līderis Sebastjans Ožjē jau pirmajā dienā pamanījās zaudēt astoņas minūtes. Sākotnēji \"Volkswagen\" komandu pārstāvošais pašreizējais pasaules čempions no Francijas zaudēja vairāk nekā četras minūtes ātrumkārbas problēmu dēļ, bet drīz pēc tam viņam tika piespriests vēl četru minūšu sods par pārāk ātru došanos trešajā ātrumposmā. Pēc otrās dienas Ožjē Latvalam zaudēja astoņas minūtes un 53,4 sekundes, kas viņam kopvērtējumā ļāva pakāpties uz 18.vietu, bet pēc svētdienas ātrumposmiem viņš ierindojās 13.pozīcijā astoņas minūtes un 36,1 sekundi aiz uzvarētāja. Pašreizējais čempions Ožjē šosezon izcīnījis sešas uzvaras, un \"Volkswagen\" komanda jau garantējusi sev triumfu Konstruktoru kausa ieskaitē otro gadu pēc kārtas. Pasaules čempionāta kopvērtējumā pēc 11 posmiem tagad Ožjē apsteidz Latvalu par 27 punktiem. Lai francūzis čempiona titulu sev būtu nodrošinājis jau Francijas posmā, viņam tajā bija jāizcīna vieta labāko desmitniekā. Pasaules čempionāta kalendārā šosezon ir 13 sacīkstes. Noslēdzošais sezonas posms novembra vidū tiks aizvadīts Velsā. Ožjē par pasaules čempionu pērn tika kronēts jau divus posmus pirms sezonas beigām. Pirms tam deviņus gadus pēc kārtas - no 2004. līdz 2012.gadam - čempiona gods tika leģendārajam francūzim Sebastjanam Lēbam.", "link": "https://www.delfi.lv/auto/42826676/motorusports/45059202/latvala-uzvar-francijas-rallija-un-saglaba-intrigu-cina-par-cempiona-titulu"},
{"title": "Video: Jauns pasaules rekords tāllēkšanā ar automobili", "category": "Auto", "body": "Šim trikam Menziss gatavojies jau no pavasara. Četru mēnešu laikā sacīkšu braucējs un viņa komanda aizvadīja treniņus un izmēģināja dažādus tramplīna regulējumus, lai panāktu pēc iespējas labāku rezultātu. Pēc 115,64 metru rezultāta uzstādīšanas braucējs vēlējies uzreiz labot šo rekordu un braukt vēlreiz. Diemžēl otrais brauciens izrādījās neveiksmīgs un piezemējoties Menziss salauza pleca kaulu. Tomēr jau pirmais mēģinājums bija pietiekams, lai to ierakstītu Ginesa rekorda grāmatā kā jauno pasaules rekordu. Iepriekšējais rekords tāllēkšanā ar automobili tika uzstādīts 2011. gadā, kad amerikānis Taners Fosts ar spēkratu gaisā nolidoja 101,2 metrus. 2014. gadā šo rekordu ar \"MINI\" mēģināja pārspēt francūzis Gerlēns Šinšerī, tomēr viņa  mēģinājums beidzās ar nopietnu avāriju .", "link": "https://www.delfi.lv/auto/42826658/zinas/47851301/video-jauns-pasaules-rekords-talleksana-ar-automobili"},
{"title": "Video: WRC igauņu pilots Karls Krūda gatavojas Portugāles putekļiem", "category": "Auto", "body": "Līdz ar pārējiem pasaules rallija čempionāta ( WRC ) pilotiem gatavošanos sezonas ceturtajam posmam, Portugāles rallijam, ir iesācis arī igauņu pilots Karls Krūda. Pasaules čempionātā Karls Krūda startē WRC2 ieskaitē, kurā pēc trim posmiem ieņem trešo vietu. No trim šāgada sacīkstēm igaunis gan piedalījies tikai vienās, Zviedrijas WRC rallijā, kurā uzvarēja savā klasē. WRC2 ieskaitē divus posmus aizvadīja arī Ots Tanaks, augstāko pozīciju izcīnot Meksikā - ceturtā vieta.", "link": "https://www.delfi.lv/auto/42826676/motorusports/44353351/video-wrc-igaunu-pilots-karls-kruda-gatavojas-portugales-putekliem"},
{"title": "Video: Pa gaisu vien! WRC Sardīnijas rallija tramplīni", "category": "Auto", "body": "Rallija \"esence\", kas to atšķir no citiem autosporta veidiem, ir ātrumposmi, grants seguma trase un tramplīni. Sardīnijas  WRC  posmā pēdējie bija gandrīz tikpat iespaidīgi kā slavenajā Somijas rallijā, kur mašīnas pa gaisu lido desmitiem metru.", "link": "https://www.delfi.lv/auto/42826676/motorusports/44599276/video-pa-gaisu-vien-wrc-sardinijas-rallija-tramplini"},
{"title": "'Ford' izgatavojis pasaulē vislielāko drošības spilvenu", "category": "Auto", "body": "Autoražotājs \" Ford \" sadarbībā ar kompāniju \"TRW Automotive\" izstrādājuši gaisa drošība spilvenu, ko paši pasludinājuši par vislielāko pasaulē. Šis sānu drošības spilvens tiks uzstādīts jaunā \"Ford Transit\" mikroautobusa pasažieru versijā. Drošības spilvena garums ir 4,5 metri, augstums ir 0,9 metri, bet tā tilpums ir 120 litri. Salīdzinājumam: sānu drošības spilvens jaunajā \"Ford Mondeo\" modelī ir 2,07 reiz 0,6 metrus liels un ar 42 litru tilpumu. Šī drošības sistēma būs bāzes aprīkojumā jaunajam \"Ford Transit\", izvēloties to 15 pasažieru versijā ar piecām sēdekļu rindām. \"Ford Transit\" pieejams dažādās variācijās ar trim augstuma un kopgaruma variantiem, kā arī ar divām dažādām riteņu garenbāzēm.", "link": "https://www.delfi.lv/auto/42826658/zinas/44659536/ford-izgatavojis-pasaule-vislielako-drosibas-spilvenu"},
{"title": "Pēc pirmajiem pieciem ātrumpsomiem rallijā 'Kurzeme 2014' līderis Jānis Vorobjovs", "category": "Auto", "body": "Pēc pirmajiem pieciem ātrumposmiem rallija \" Kurzeme  2014\" vadībā ir izvirzījusies Latvijas ekipāža Jānis Vorobjovs/Andris Mālnieks. Pirmajā sacensību dienā sportistiem bija jāveic pieci ātrumposmi ar kopēji kilometrāžu 22,48 kilometri. Rezultāti ir ļoti blīvi - labākos piecus braucējus šķir vien 10 sekundes. Tas nozīmē, ka sacensību uzvarētājs tiks noskaidrots sestdienas, 30.augusta, ātrumposmos. Otrajā vietā, nedaudz vairāk kā sekundi atpaliekot no Vorobjova, pēc rallija pirmās dienas atrodas liepājnieks Mārcis Ķenavs, kuram šī ir tikai otrā sacensība ar pilnpiedziņas \" Mitsubishi  Lancer Evo X\" automašīnu. Trešais kopvērtējumā ir krievu braucējs Aleksejs Lukjaņuks, kurš Vorobjovam zaudē 4,04 sekundes, bet vēl 0,58 sekundes tālāk atrodas igauņu braucējs Sīms Plangi, kurš bija ātrākais testa ātrumposmā. Pirmais latvietis pie R5 klases automašīnas stūres Mārtiņš Svilis atrodas 9.vietā, un viņam līdz sacensību līderim pietrūkst 23,88 sekundes. Tikmēr otrs braucējs ar \"Ford Fiesta R5\" automašīnu, ukrainis Aleksejs Kikireško atrodas 10.vietā un Svilim zaudē 2,56 sekundes. Lietuvas rallija čempionāta līderis un viens no sacensību favorītiem Vitauts Šveds pēc četriem ātrumposmiem atradās piektajā vietā rallija kopvērtējumā, taču dienas noslēgumā piedzīvoja avāriju un līderiem zaudēja aptuveni 50 sekundes. Neraugoties uz piedzīvoto avāriju, lietuviešu ekipāža no sacensībām nav izstājusies un turpinās braukt rallija otrajā dienā. Starp priekšējās piedziņas automašīnu braucējiem vadībā izvirzījies jaunais igauņu talants Sanders Perns (\"Ford Fiesta R2\"), kurš tuvāko sekotāju, \"LMT Autosporta akadēmijas\" braucēju Emīlu Blūmu (\"Honda Civic Type-R\"), apsteidz par 7,28 sekundēm. 3.vietā ir Blūma komandas biedrs Ralfs Sirmacis (\"Ford Fiesta R2\"), kuram līdz klases līderpozīcijai pietrūkst 9,04 sekundes. Līdzīgi kā rallija kopvērtējumā, arī R2 klasē rezultāti ir ļoti blīvi - septītajā pozīcijā esošais Uldis Briedis no Perna atpaliek vien 13,69 sekundes, līdz ar to pretendenti uz uzvaru šajā klasē joprojām ir vairāki. Tikmēr starp viena tilta piedziņas automašīnu braucējiem ātrākais ir igaunis Tomass Vasks (BMW), kuram rallija pirmajā dienā par 16,07 sekundēm izdevies apsteigt 2012.gada rallija \"Kurzeme\" uzvarētāju absolūtajā vērtējumā Andi Neikšānu (\"BMW M3\"). Izstājušos sarakstā ir tikai trīs ekipāžas - igaunis Maits Mārednds, krievs Dmitrijs Nikončuks un jaunais latviešu braucējs Jānis Krickis. Igauņu ekipāža piedzīvoja avāriju, bet pārējiem pirmās dienas neveiksminiekiem bija tehniskas problēmas. Sestdien, 30.augustā, ekipāžām būs jāveic seši ātrumposmi, pirmā starts - pl. 10:40.", "link": "https://www.delfi.lv/auto/42826676/motorusports/44908256/pec-pirmajiem-pieciem-atrumpsomiem-rallija-kurzeme-2014-lideris-janis-vorobjovs"},
{"title": "'Pagani' gatavo pēdējo 'Zonda' eksemplāru", "category": "Auto", "body": "Itāliešu superauto ražotājs \" Pagani \" gatavo pēdējo \"Zonda\" modeļa eksemplāru, kas iegūs nosaukumu \"764 Passione\". Tehniskā ziņā automobilis būs kā \"760 RS\" modifikācija, kas izgatavota speciāli F1 pilotam Lūisam Hamiltonam. Pēdējā \"Pagani Zonda\" ekemplāra nosaukumu \"764 Passione\" izvēlējies pats pircējs, kurš tādējādi vēlējies šim spēkratam piešķirt papildus ekskluzivitāti. Automobiļa oglekļa šķiedras virsbūvē būs arī rozā akcenti. Šajā krāsā būs arī bremžu skavas un \"Passione\" uzrakts uz cilindru bloka galvas. \"Pagani Zonda 764 Passione\" konstrukcijā tiks izmantoti agregāti no \"Zonda F\" un \"Zonda R\". Modeļa pēdējais eksemplārs būs aprīkots ar 7,3-litru V12 dzinēju, kas attīsta 760 zirgspēku jaudu un ir sajūgts ar mehānisko pārnesumkārbu. Tāpat kā Hamiltonam izgatavotais spēkrats, arī pēdējais eksemplārs būs visjaudīgākā \"Pagani\" modifikācija, kas attīsta par 20 līdz 90 ZS vairāk nekā līdzšinējās \"Zonda\" versijas (\"R\", \"Cinque\" u.c.). Atgādinām, ka šobrīd ražošanā nonācis \"Pagani Zonda\"  pēctecis \"Huayra\" .", "link": "https://www.delfi.lv/auto/42826674/modelu-jaunumi-testi/42658738/pagani-gatavo-pedejo-zonda-eksemplaru"},
{"title": "Video: Rallija 'Kurzeme 2014' pirmās dienas notikumi", "category": "Auto", "body": "Ar testa ātrumposmu ceturtdien, 28.augustā, iesākās rallijs \" Kurzeme  2014\", kas ir Latvijas čempionāta sestais un Igaunijas čempionāta piektais posms. Testa ātrumposmu ļoti gaidīja Mārtiņš Svilis, kurš ir  pirmais Latvijas rallists, kas ticis pie šobrīd aktuālās R5 klases automašīnas.", "link": "https://www.delfi.lv/auto/42826676/motorusports/44903940/video-rallija-kurzeme-2014-pirmas-dienas-notikumi"},
{"title": "'Mitsubishi' pēdējo reizi modernizē 'Pajero' modeli", "category": "Auto", "body": "Pēdējo reizi Japānas tirgum modernizētais \"Mitsubishi Pajero\" atšķiras ar citādu radiatora dekoratīvo režģi, priekšējo buferi ar gaismas diodēm, kā arī rezerves riteņa ietvaru. Salonā esot uzlabota trokšņu izolācija, bet aprīkojumā klientiem tiks piedāvātas jauni apdares materiālu varianti.", "link": "https://www.delfi.lv/auto/42826674/modelu-jaunumi-testi/44755520/mitsubishi-pedejo-reizi-modernize-pajero-modeli"},
{"title": "F-1 riepu sildītājs par 100 mārciņām un bolīda šasija par 22 tūkstošiem. Ko piedāvā 'Caterham' izsolē", "category": "Auto", "body": "Šopavasar tiek rīkota atklāta izsole, kurā piedāvā iegādāties praktiski visu \" Caterham \"  F-1  komandas īpašumu, ieskaitot sacensību un pitleina aprīkojumu, treilerus, simulatoru, dažādu elektronisko aparatūru, F-1 bolīdus, rūpnīcas iekārtas, autoklāvus, riepas un serverus. Martā izsolē tiek piedāvāts plašs mehāniķu darbarīku klāsts, F-1 bolīdu šasijas, elektroniskais un testu aprīkojums, darbagaldi un F-1 riepas.  Ar sākumcenu 18 tūkstoši mārciņu tiek piedāvāta \"Caterham\" 2014.gada bolīda šasija, ar kuru sacensībās braucis japānis Kamui Kobajaši. Formulu var iegādāties pilnā komplektācijā, izņemot dzinēju un pārnesumkārbu, un izmantot kā izstāžu mašīnu. Uz šo lotu ir pietecies viens interesents. Par nedaudz lielāku summu - 22,5 tūkstošiem mārciņu - izsolē izlikta 2010.gada sezonas formula, uz kuru pieteikušies četri solītāji. F-1 riepu diskus var iegādāties gan atsevišķi, gan uzmontētus uz riepām, to sākumcena - no 75 mārciņām. Piedāvājumā ir arī visu triju \"Caterham\" F-1 komandas pilotu- Kobajaši, Kevina Eriksona un - krēsli (300 mārciņas katrs), riepu sildītāji par 100 mārciņām gabalā un visplašākais automehāniķu instrumentu komplektu klāsts.  Par 70 mārciņām var iegādāties F-1 riepu ratiņus, bet par 10 mārciņām - septiņu āmuru komplektu.  Aprīlī izsolē tiks izlikti dažādi suvenīrmateriāli, komandas tērpi, iepriekšējo gadu bolīdu detaļas, rūpnīcas aprīkojums, ieskaitot mēbeles, kā arī IT aprīkojums, serveri, datori, pronteri. Maijā tiks izpārdotas biroju iekārtas, krēsli, televizori, projektori un trenažeru zāles aprīkojums. Pilnu izsolē piedāvāto priekšmetu sarakstu iespējams apskatīt izsoles rīkotāju mājas lapā.", "link": "https://www.delfi.lv/auto/42826676/motorusports/45654988/f-1-riepu-silditajs-par-100-marcinam-un-bolida-sasija-par-22-tukstosiem-ko-piedava-caterham-izsole"},
{"title": "Video: 60 metru lidojums rallija tramplīnā beidzas ar smagu avāriju", "category": "Auto", "body": "Visiespaidīgāko lidojumu, tālāku par 60 metriem, šajā tramplīnā veica igauņu ekipāža Harijs Rodendau/Toms Rists (\" Ford  Escort MK2\"), taču neveiksmīgi - piezemējoties automobilis apmeta kūleni. Sacīkste tika apturēta un trasē devās ātrās palīdzības automašīna, jo problēmas ar veselību bija piemeklējušas ekipāžas stūrmani. Par laimi, medicīniskā apskate atklāja, ka dzīvībai un veselībai smagas traumas Rists nav guvis, taču par ralliju būs jāaizmirst uz ilgāku laiku.", "link": "https://www.delfi.lv/auto/42826676/motorusports/44628368/video-60-metru-lidojums-rallija-tramplina-beidzas-ar-smagu-avariju"},
{"title": "Video: Ekipāža panikā glābjas no degošas rallija mašīnas", "category": "Auto", "body": "Nepatīkamu brīdi piedzīvojusi beļģu rallija ekipāža Pīters Tsjens ar stūrmani, kuri dabūja panikā glābties no mašīnas, kas aizdegās Eiropas rallija čempionāta ( ERČ ) posma, \"Geko Ypres Rally\", testa ātrumposma beigās. Liesmas negaidīti apņēma Tsjena \" Peugeot  208 T16\" mašīnas priekšgalu un drīz vien iekļuva mašīnas salonā, kas lika stūrmanim caur uguni lekt laukā. Par laimi, neviens netika cietis. \"Geko Ypres Rally\" ir ERČ Beļgijas posms un risināsies šajā nedēļas nogalē.", "link": "https://www.delfi.lv/auto/42826676/motorusports/44639024/video-ekipaza-panika-glabjas-no-degosas-rallija-masinas"},
{"title": "Video: Standarta 'Range Rover Sport' šķērso tuksnesi rekorda laikā", "category": "Auto", "body": "Kompānija \" Land Rover \" publicējusi video un attēlus ar atskaiti no novembra sākumā uzstādītā rekorda Saūda Arābijas tuksnesī. \"Range Rover Sport\" kļuvis par pirmo sērijveida automobili, kas šķērsojis šo tuksnesi 10 stundās un 22 minūtēs, kopumā nobraucot 849 kilometru distanci.", "link": "https://www.delfi.lv/auto/42826658/zinas/43899554/video-standarta-range-rover-sport-skerso-tuksnesi-rekorda-laika"},
{"title": "Video: Ginesa rekords auto riteņu maiņā – mazāk nekā minūte", "category": "Auto", "body": "Nule šādu Ginesa rekordu uzstādījusi Vācijas automobiļu rezerves detaļu tirdzniecības un apkopes uzņēmums \"kfzteile24\", neizmantojot nekādus elektriskos instrumentus. Līdzšinējais rekords šajā disciplīnā bija minūte un 23,85 sekundes, bet jaunais rekords tika uzlabots par vairāk nekā 24 sekundēm – 59,62 s.", "link": "https://www.delfi.lv/auto/42826658/zinas/46068033/video-ginesa-rekords-auto-ritenu-maina-mazak-neka-minute"},
{"title": "'Mercedes' piloti ātrākie treniņā, Rikjardo piedzīvo avāriju", "category": "Auto", "body": "Niko Rosbergs  un Luiss Hamiltons uzrādīja ātrākos apļa laikus pirmajā treniņu sesijā Japānas F-1 \" Grand Prix \" izcīņā Suzukas trasē, kamēr Makss Verstapens palika trases malā ar kūpošu dzinēju. Sesija sākās gandrīz sausā trasē, jo tā bija paguvusi apžūt pēc rīta lietus. Turklāt arī par viesuļvētras tuvošanos nekas neliecināja, jo spīdēja saulīte un trases temperatūra sasila līdz 38°C. Tas padarīja situācija ar riepām nedaudz sarežģītāku un treniņu sesijas izskaņā cietākais riepu sastāvs vairākiem pilotiem bija pilnībā nodilis jau pēc aptuveni 24 apļu veikšanas. Aiz abiem \"Mercedes\" pilotiem ierindojās Fernando Alonso, kurš Rosbergam zaudēja pussekundi, kamēr ceturtā vietā esošais Valteri Botass zaudēja jau vairāk kā sekundi. Sešas minūtes pirms sesijas izskaņas trases malā nācās nobraukt Maksam Verstapenam, kurš \"Toro Rosso\" bija nomainījis Žanu Ēriku Verņē. Pie vainas izrādījās problēmas ar \"Renault\" dzinēju. Kārtējā piektdienu treniņu sesija nebija viegla arī \"Caterham\" jaunajam pilotam Roberto Meri, kurš vairākkārt izbrauca no trases un saslīdēja, tomēr nopietnās problēmās neiekūlās. Japānas GP – Treniņi 1 Luiss Hamiltons un Niko Rosbergs izrādījās pārliecinoši ātrāki arī otrajā treniņu sesijā Japānā, kur jau sesijas sākumā avārijas piedzīvoja Kamui Kobajaši,  Daniels Rikjardo  un Estebans Gutjeress. Mājnieks Kobajaši, kurš pirmo treniņu sesiju pavadīja boksos, avarēja jau otrajā lidojošā aplī pirmajā sektorā un līdz ar to trasē vairs nedevās. Savukārt Daniels Rikjardo pieļāva pirmo nopietno kļūdu sezonā un izslīdēja no trases izejā no pēdējā līkuma, kad netika galā ar griezes momenta sprādzienu paātrinājuma brīdī. Arī sesijas ātrakajam pilotam Luisam Hamiltonam \"Degner\" līkuma otrajā daļā radās pamatīgas problēmas ar mašīnas novaldīšanu un \"Mercedes\" formula tika iespaidīgi samesta šķērsām, tomēr brits spēja to noturēt trases robežās un turpināt sesiju. Aiz abiem \"Mercedes\" pilotiem ierindojās Valteri Botass un Džensons Batons, tomēr sesiju pabeigt visiem pilotiem neizdevās, jo tika otro reizi izkārti sarkanie karogi. Žans Ēriks Verņē atkal bija spiests apstāties trases malā – francīža formulu Japānā vajā tehniskas problēmas ar dzinēju. Japānas GP – Treniņi 2", "link": "https://www.delfi.lv/auto/42826676/motorusports/45051326/mercedes-piloti-atrakie-trenina-rikjardo-piedzivo-avariju"},
{"title": "Rosbergs izcīna 'pole' Brazīlijā, Hamiltons paļaujas uz apdzīšanu", "category": "Auto", "body": "Pirmajā kvalifikācijas kārtā aiz svītras palika abi \"Lotus\" piloti Romēns Grožāns, Pastors Maldonādo, Žans Ēriks Verņē un Serhio Peress, kurš pēdējo reizi pirmajā kvalifikācijas kārtā tika 'izmests' 50 posmus atpakaļ un tas bija labākais rādītājs starp esošajiem pilotiem. Tostarp Sebastians Fetels tikai ar 0,2 sekunžu rezervi iekļuva otrajā kvalifikācijas kārtā. Otrajā kvalifikācijas kārtā izkrita Estebans Gutjeress, Adrians Zutils,  Niko Hilkenbergs  un Daņila Kvjats, kurš neuzrādija lidojošo apli un kuram vēl pienāksies starta soda pozīcijas par dzinēja maiņu pirms diviem posmiem. Labāko apļa laiku atkal uzrādīja  Niko Rosbergs , kamēr otrais rezultāts bija  Felipem Masam , kurš tādejādi iepriecināja vietējos līdzjutējus. Izšķirošajā kvalifikācijā Niko Rosbergs atkal bija ātrāks par Luisu Hamiltonu un tādejādi vācietis visās Brazīlijas GP sesijās ir bijis ātrāks par komandas biedru, tomēr iepriekšējos posmos Hamiltons ir parādījis, ka nav nepieciešams uzvarēt kvalifikācijā, lai uzvarētu sacīkstē. Otrajā starta rindā būs \"Williams\" piloti Feliepe Masa un Valteri Botass, kamēr piekto vietu izcīnīja  Džensons Batons . * - starta pozīciju sods", "link": "https://www.delfi.lv/auto/42826676/motorusports/45200472/rosbergs-izcina-pole-brazilija-hamiltons-palaujas-uz-apdzisanu"},
{"title": "'Red Bull' F-1 komandas direktors precēs bijušo 'Spice Girls' dziedātāju", "category": "Auto", "body": "Savulaik populārās britu meiteņu grupas \"Spice Girls\" dalībniece Džerija Halivela ar mediju starpniecību paziņojusi, ka ir saderinājusies ar \"Rer Bull\"  F-1  komandas direktoru Kristianu Horneru, liecina sludinājums izdevumā \"The Times\". Kad notiks 42 gadus vecās Halivelas un 40 gadus vecā Hornera kāzas, netiek izpausts. Abiem ir bērni no iepriekšējām attiecībām. Pērn Horneram tika piešķirts Britu impērijas ordenis par sasniegumiem autosportā. Kā zināms,  sludinājumu par saderināšanos laikrakstā ievietoja arī britu seriāla \"Šerloks\" zvaigzne Benedikts Kamberbačs .", "link": "https://www.delfi.lv/auto/42826676/motorusports/45208776/red-bull-f-1-komandas-direktors-preces-bijuso-spice-girls-dziedataju"},
{"title": "'Toro Rosso' komandā nākamajā sezonā turpinās braukt Verņē un Rikjardo", "category": "Auto", "body": "Pirmās formulas ( F-1 ) komanda ” Toro Rosso ” pagarinājusi līgumu ar Žanu Ēriku Verņē un Danielu Rikjardo, vēsta ārvalstu mediji. Abiem pilotiem nākamā būs otrā pilnā sezona F-1 čempionātā.  Verņē, kuram ir 22 gadi, šajā sezonā trīs reizes finišējis astotajā vietā, un kopvērtējumā ar 12 punktiem ir 17.pozīcijā. Savukārt 23 gadus vecais Rikjardo pirms pievienošanās ”Toro Rosso” komandai 11 posmus aizvadīja HRT vienībā. Šajā sezonā viņš četras reizes sasniedzis devīto pozīciju, un kopvērtējumā ar deviņiem punktiem ir 18.pozīcijā.  ”Toro Roso” komanda Konstruktoru kausa kopvērtējumā ar 21 punktu ir devītajā vietā.", "link": "https://www.delfi.lv/auto/42826676/motorusports/42793128/toro-rosso-komanda-nakamaja-sezona-turpinas-braukt-verne-un-rikjardo"},
{"title": "Roberts Kubica pārspēj Valentino Rosi cīņā par uzvaru Moncas rallijā", "category": "Auto", "body": "Bijušais F-1 pilots Robergs Kubica šāgada rallija sezonas noslēgumā uzvarējis tradicionālajā Moncas rallijā, pēdējā ātrumposmā atņēmot pirmo vietu harizmātiskajam motošosejas čempionam  Valentino Rosi . Pirms pēdējā, 32 kilometrus garā ātrumposma Rosi bija vadībā ar 5,1 sekundes pārsvaru, taču šajā garajā posmā Kubica izmantoja savu nesalīdzināmi lielāko rallija pieredzi un pārspēja itāļu konkurentu. Finišā viņus šķīra 12,5 sekundes, bet jau poļu pilota labā. Moncas rallija šovā Kubica bija nomainījis stūrmani - šajās sacensībās stenogrammu viņam lasīja itāliete Alesndra Benedeti. Kā īpašais viesis Moncā starteja arī atraktīvais amerikānis  Kens Bloks , kurš ieņēma 29.vietu. \"Godīgi sakot, šie ātrumposmi ir nedaudz par šauru un mūs piemeklēja arī citas problēmas, ieskaitot apgriešanos un kļūdu trases navigācijā, kas noveda pie viena lieka apļa izbraukšanas. Taču tā mēdz gadīties!\" pēc finiša teica Bloks.\"Svarīgākais ir tas, ka sagādājām labu šovu fantastiskajiem skatītājiem, kas bija atnākuši - man šķiet, ka viņi to novērtēja!\" \"Rally di Monza\" piedalījās arī NASCAR zvaigzne Kurts Bušs, astoņkārtējais Itālijas čempions Paolo Andreuši, Luka Roseti un citi pazīstami vietējie un pasaules braucēji. Moncas rallijs tradicionāli risinās vairākās ieskaitēs, startējot dažādu klašu un arī vēsturiskajiem auto.", "link": "https://www.delfi.lv/auto/42826676/motorusports/45285930/roberts-kubica-parspej-valentino-rosi-cina-par-uzvaru-moncas-rallija"},
{"title": "BMW un 'Puma' kopīgi radījuši sportiskus apavus", "category": "Auto", "body": "BMW  un \"Puma\" kopīgi radijuši sportiskos apavus \"X-Cat Disc\". Apavu izstrādē piedalījās vācu autoražotāja dizaina studija \"BMW Designworks\", kas ar šo zīmolu rada arī jahtu, interjera un citu tieši ar automobiļiem nesaistītu dizainu. \"X-Cat Disc\" sportisko apavu dizains radīts, iedvesmojoties no \"BMW GINA Light Visionary\" automobiļa koncepta, kas debitēja 2008. gadā. Šim prototipam bija augstu tehnoloģiju metāla audums, kas pārvilkts pār metāla rāmi. Līdzīgi kā minētajam automobilim, arī \"X-Cad Disc\" apaviem ir sudrabots materiāls, kas pārvilkts pār metāla stieplēm \"Puma Disc\" sistēmā. Sasiešanas auklu vietā šo apavu nēsātājam ir speciāls regulējamais disks, kuru grozot apavus var savilkt ciešāk vai tieši otrādāk – palaist vaļīgāk. \"Puma\" tamlīdzīgu tehnoloģiju patentēja vēl 1991. gadā, bet šī ceturtdaļgadsimta laikā tehnoloģiju ir pilnveidojis tiktāl, ka tā sastāv no tikai piecām detaļām – tas konstrukciju padara ne tikai vieglāku, bet arī kompaktāku.", "link": "https://www.delfi.lv/auto/42826658/zinas/47619377/bmw-un-puma-kopigi-radijusi-sportiskus-apavus"},
{"title": "Igauņi kļūst par pirmajiem ārzemniekiem - Somijas rallija čempioniem", "category": "Auto", "body": "Lai izcīnītu prestižo titulu, Karlam bija jāsasniedz finišs Somijas čempionāta pēdējā posmā, Tamperes rallijā, bet arī tas nebija vienkārši, jo igauņu pilota \" Ford  Fiesta S2000\" automašīnu piemeklēja tehniskas problēmas - sabojājās stūres pastiprinātājs. Tomēr ar izcīnīto trešo vietu bija gana, lai triumfētu čempionāta kopvērtējumā. \"Mēs esam iekļuvuši vēsturē, un tas ir lieliski,\" saka 21 gadus vecais igauņu pilots. \"Manas rokas ir ļoti nogurušas, jo bez stūres pastiprinātāja nebija viegli noturēt mašīnu uz ceļa. Taču man ļoti patika trase, šie ceļi, jo te ir jābrauc maksimāli ātri. Iespējams, nākamgad arī braukšu vairākos Somijas rallijos, bet šobrīd es gribu izbaudīt uzvaru.\" Šosezon Krūda paralēli piedalās arī pasaules rallija čempionāta ( WRC ) WRC2 ieskaitē, un divus posmus pirms sezonas beigām viņam ir labas izredzes tikt pie titula arī šajā klasē.  Somijas rallija čempionāts tiek uzskatīts par vienu no prestižākajiem pasaulē, jo  Somija  ir valsts, kas devusi visvairāk WRC čempionu.", "link": "https://www.delfi.lv/auto/42826676/motorusports/45035900/igauni-klust-par-pirmajiem-arzemniekiem-somijas-rallija-cempioniem"},
{"title": "Foto: BMW restaurējis Elvisam Preslijam piederējušo '507' rodsteru", "category": "Auto", "body": "Kompānija  BMW  restaurējusi 1957. gada izlaiduma rodsteru \"BMW 507\", kas piederējis rokenrola karalim Elvisam Preslijam. Vērienīgā restaurācija ilgusi divus gadus – kopš 2014. gada pavasara. Preslijs šo \"BMW 507\" rodsteru iegādājās 1958. gadā, kad dienēja Vācijā. 1960. gadā viņš demobilizējās kā seržants un atgriezās ASV, šo skaisto spēkratu paņemot līdzi. Tomēr pēc diviem gadiem mūziķis to iemainīja \"Chrysler\" dīlercentrā pret citu auto, bet pēc tam šis automobilis nonāca Alabamas štatā, kur tika pielāgots braukšanai sacīkstēs. Nākamais īpašnieks šim \"BMW 507\" rodsteram nomainīja vairākas komponentes, un visbūtiskāk tas ietekmēja dzinēju – oriģinālais 3,2 litru V8 motors tika aizstāts ar V8 agregātu no \"Chevrolet\". Interesanti, ka laikā, kad šis rodsters vēl piederēja Preslijam, tas no balta virsbūves toņa tika pārkrāsots sarkanā. Šāds lēmums tika skaidrots ar to, lai mūziķa grūpijas vairs ar lūpukrāsu uz virsbūves nezīmētu savus mīlestības apliecinājumus. Uz BMW muzeju šo rodsteru atsūtījis amerikāņu kolekcionārs Džeks Kastors, kuram šis spēkrats pieder no 1968. gada. Rūpīgi izpētot vēsturi un uzzinot tā vērtību, viņš nolēma to restaurēt sākotnējā izpildījumā. Kastors cītīgi uzpirka oriģinālās detaļas un sapņoja pašrocīgi to restaurēt. Rezultātā pēc ilgām sarunām ar BMW kompāniju, Kastors nolēma rodsteru pārdot BMW muzejam. Diemžēl Kastors tā arī nesagaidīja iespēju gala rezultātu ieraudzīt paša acīm – viņš nomira 2014. gada novembrī 77 gadu vecumā. BMW inženieri restaurēja Preslija \"BMW 507\" rodsteru tā sākotnējā stāvoklī. Tam ir uzstādīts oriģinālais motors, kā arī novērstas citas iepriekšējo īpašnieku pārbūves sekas, kā arī virsbūves krāsas tonis ir oriģinālais – baltais. Plašākai sabiedrībai restaurētais \"BMW 507\" pirmo reizi tiks parādīts 21. augustā Peblbīčā, ASV, kur autoražotājs veltīs arī piemiņas pasākumu kolekcionāram Kastoram.", "link": "https://www.delfi.lv/auto/42826658/zinas/47760913/foto-bmw-restaurejis-elvisam-preslijam-piederejuso-507-rodsteru"},
{"title": "'BMW M5' visjaudīgākajā sērijveida tūninga versijā", "category": "Auto", "body": "Vācijas tūninga kompānija \"Carbonfiber Dynamics\" prezentējusi savu pārveidojumu programmu jau tā sportiskajam sedanam \" BMW  M5\". Kantoris apgalvo, ka šī ir visjaudīgākā sērijveida tūninga versija \"BMW M5\" modelim. \"BMW M5\" 4,4 litru V8 biturbo dzinēja jauda no standarta 560 zirgspēkiem palielināta līdz 830 ZS. Šāds jaudas pieaugums panākts, uzstādot lielākas turbīnas un uzlabojot izplūdes sistēmu. Rezultātā 830 ZS jaudīgais \"BMW M5\" no vietas līdz 100 km/h spēj paātrināties 3,4 sekundēs, bet no vietas līdz 200 km/h – aptuveni 10 sekundes. Informācijas par šī spēkrata maksimālo braukšanas ātrumu nav. Neskaitot jaudīgāku dzinēju, pārveidotais \"BMW M5\" ieguvis arī Japānas kompānijas \"3DDesign\" virsbūves aerodinamisko elementu komplektu, kas no standarta atšķiras ar agresīvāku veidolu.", "link": "https://www.delfi.lv/auto/42826674/modelu-jaunumi-testi/47765703/bmw-m5-visjaudigakaja-serijveida-tuninga-versija"},
{"title": "Video: 'Hyundai' WRC gatavojas debijai Portugāles rallijā", "category": "Auto", "body": "Gatavojoties debijai Portugāles rallijā, šāgada pasaules rallija čempionāta ( WRC ) ceturtajā posmā, \" Hyundai \" WRC komanda aizvada testus Fafē. Piedāvājam jums video ieskatu šajos testos!", "link": "https://www.delfi.lv/auto/42826676/motorusports/44319825/video-hyundai-wrc-gatavojas-debijai-portugales-rallija"},
{"title": "Video: Roberts Kubica gatavojas jubilejas WRC Sardīnijas rallijam", "category": "Auto", "body": "Poļu pilots  Roberts Kubica  gatavojas kārtējam pasaules rallija čempionāta ( WRC ) posmam Sardīnijā, kas šogad atzīmēs savu 10 jubileju pasaules meistarsacīkšu posma godā. Pagājušā gada WRC2 ieskaites čempions Kubica šogad startē \"augstākajā sabiedrībā\", WRC klasē, taču pagaidām skatītājus iepriecinājis ar atraktīvām avārijām nekā augstiem rezultātiem. Tāpēc Sardīnijā viņa mērķis esot \"sekmīgi tikt līdz finišam\". Sardīnijas rallijs ir sestais šāgada pasaules čempionāta posms un risināsies šajā nedēļās nogalē.", "link": "https://www.delfi.lv/auto/42826676/motorusports/44574768/video-roberts-kubica-gatavojas-jubilejas-wrc-sardinijas-rallijam"},
{"title": "Video: 'Ford' jaunā virsbūves paneļu izgatavošanas tehnoloģija", "category": "Auto", "body": "Kompānija \" Ford \" ieviesusi jaunu virsbūves paneļu izgatavošanas tehnoloģiju \"Ford Freeform Fabrication Technology\" (F3T), kas ar divu irbuļa tipa instrumentiem, kurus katru savā metāla plāksnes pusē vada CAD programmatūra, ļauj izgatavot vēlamās formas trīsdimensionālus paneļus. Šāda tehnoloģija ievērojami samazinās ne tikai laiku, bet arī izmaksas viena vai dažu virsbūves paneļu eksemplāru izstrādei, piemēram, konceptuāliem automobiļiem. Līdz šim prototipa paneļi tika izgatavoti divu līdz sešu mēnešu laikā, jo šim nolūkam tika izgatavotas virsbūves paneļu spiedplatformas. Jaunā tehnoloģija ļauj virsbūves paneli no skices datorā līdz gatavam paraugam izgatavot vien pāris stundu laikā. Jaunās tehnoloģijas izstrādē investēti vairāki miljoni  ASV  dolāru. Pagaidām šī ierīce tiek izmantota tikai \"Ford\" laboratorijā. Tomēr jau drīzumā tā varētu tikt izmantota arī rūpnīcās. Turklāt ar to izgatavotu ne tikai konceptuālu automobiļu virsbūves paneļus, bet arī sērijveida modeļu speciālo modifikāciju paneļus, kurus parasti izgatavo nelielā skaitā. Ja video neizdodas noskatīties iegultā veidā, aplūkojiet to  šeit !", "link": "https://www.delfi.lv/auto/42826658/zinas/43469937/video-ford-jauna-virsbuves-panelu-izgatavosanas-tehnologija"},
{"title": "Rallijā 'Kurzeme 2014' spēkiem mērosies Latvijas rallija leģendas", "category": "Auto", "body": "Piektdien, 29. augustā, no plkst. 19.30 līdz plkst. 21, Ātruma festivāla - rallija \"Kurzeme 2014\" laikā notiks Rallija leģendu mačs, kurā Liepājas pilsētas ātrumposmā ar vienādām  BMW  aizmugures piedziņas automašīnām spēkiem mērosies sava laika Latvijas labākie rallija braucēji, kas būs sadalīti divās komandās – Liepājas rallija leģendas pret divām Latvijas rallija leģendu komandām. \"Rallija līdzjutēji vienmēr ir prātojuši, kādi būtu rezultāti, ja sportisti trasē dotos ar vienādām automašīnām un vienādos apstākļos. Šogad Ātruma festivālā - rallijā \"Kurzeme 2014\" esam nolēmuši to noskaidrot, turklāt trasē pilnīgi vienādos apstākļos spēkiem mērosies dažādu paaudžu rallija leģendas, kurām izaicinājumu nolēmis mest arī viens no šīs sezonas lielākā pārsteiguma autoriem pasaules motoru sporta arēnā – jaunais rallijkrosa talants  Reinis Nitišs ,\" stāsta Ātruma festivāla - rallija \"Kurzeme 2014\" direktors Uldis Hmieļevskis. Liepājas rallija leģendu komandā startēs Liepājas domes priekšsēdētājs  Uldis Sesks , kurš 1989. gadā PSRS junioru čempionātā kopā ar Gunāru Franci izcīnīja 3. vietu un ļoti veiksmīgi startēja arī starptautiskās rallija sacensībās aiz \"Dzelzs priekškara\". Viņa komandas biedri būs Mārtiņš Būčiņš un Dans Leščs. Latvijas autosporta leģendu komandas pārstāvēs vairāki PSRS autorallija izlases dalībnieki un Latvijas čempioni. Viens no dalībniekiem būs Andris Kārkliņš, kurš sestdien, 30.augustā, notiekošajās rallijsprinta sacensībās pildīs stūrmaņa pienākumus vienā ekipāžā ar Seska 14 gadus veco dēlu Mārtiņu Sesku. Tāpat Rallija leģendu mačā piedalīsies Agris Staņēvičs, kurš nākamajā dienā stāsies uz starta vēsturisko automašīnu regularitātes rallijā, un Jānis Lavrinovičs. Rallija leģendu mačā piedalīsies arī vairākkārtējais Latvijas čempions un četrkārtējais rallija \"Kurzeme\" uzvarētājs Ivars Vasaraudzis un  Raimonds Kisiels . Ļoti interesanti būs salīdzināt pieredzējušo rallija braucēju sniegumu ar jauno un talantīgo rallijkrosa braucēju Reini Nitišu, kurš šogad pārsteidzis visu pasauli un savā pirmajā sezonā ar pilnpiedziņas automašīnu vairākkārt kāpis uz goda pjedestāla Pasaules rallijkrosa čempionāta posmos. Pēc aizvadītiem septiņiem posmiem Nitišs kopvērtējumā atrodas augstajā 3. vietā. Braucēji tiks sadalīti trīs komandās, katrā pa trim, un sacensības notiks pēc \"LeMans\" principa – katrs komandas braucējs brauks trīs apļus, pēc kuriem notiks pilotu maiņa. Nākamais pilots brauks nākamos trīs apļus, un tā, kamēr nobraukta pilna distance. Vienā braucienā sacentīsies divas komandas, un katra komanda cīnīsies ar katru. Divas komandas, kas būs izcīnījušas visvairāk uzvaru, finālā cīnīsies par 1. vietu Rallija leģendu mačā. Kopējā brauciena distance būs deviņi apļi jeb aptuveni 12 kilometri, un sacensības notiks ar vienādām, klasiskās piedziņas \"BMW 328i Compact\" automašīnām, kas būs aprīkotas ar ielas riepām. Kopš 2010. gada \"Kurzeme\" kļuvis par kaut ko vairāk nekā tikai ralliju – tas ir ātruma festivāls, kas pulcē gan Latvijas un tuvāko kaimiņvalstu labākos rallija braucējus, gan citu motoru sporta veidu pārstāvjus. Šogad Ātruma festivāla programmu kuplinās Latvijas atklātā čempionāta ūdensmotosportā ātrumlaivām noslēdzošais posms, kas norisināsies pašā Liepājas centrā, kā arī citas motoru sporta aktivitātes.", "link": "https://www.delfi.lv/auto/42826676/motorusports/44901950/rallija-kurzeme-2014-spekiem-merosies-latvijas-rallija-legendas"},
{"title": "Rallija 'Kurzeme 2014' testa ātrumposmā uzvar igauņi", "category": "Auto", "body": "4,4 kilometrus garo ātrumposmu igauņi veica divās minūtēs un 50,72 sekundēs, braucot ar N4 klases \" Mitsubishi  Lancer Evo X\" automašīnu. Otrs ātrākais bija krievu pilots Staņislavs Travņikovs (\"Prospeed\") - 2:51,01, trešais - ukrainis Aleksejs Kikireško - 2:51,63. Ātrākā no mūs valsts ekipāžām bija Mārtiņš Svilis/Ivo Pūķis, kuri ir pirmie Latvijas rallisti, kas brauc ar R5 klases \" Ford  Fiesta\" - 2:54,21, kas bija ceturtais labākais rezultāts. Septītais laiks Jānim Berķim (\"Mitsubishi Lancer EvoIX\"), astotais - Andis Neikšāns (\" BMW  M3\"), kurš bija ātrākais no vientilta piedziņas braucējiem. Rallijs  \"Kurzeme\", kas ir Latvijas un Igaunijas čempionāta posms, sāksies piektdien, 29.augustā. Pirmā ātrumposma starts Liepājas pilsētā paredzēts pl. 16:30. Pirmajā sacensību dienā ekipāžām būs jāveic pieci ātrumposmi. Sestdien, 30.augustā, rallijs turpināsies ar sešiem ātrumposmiem.", "link": "https://www.delfi.lv/auto/42826676/motorusports/44903672/rallija-kurzeme-2014-testa-atrumposma-uzvar-igauni"},
{"title": "Video: 'Ford' pilnībā automatizētā parkošanās sistēma", "category": "Auto", "body": "Kompānija \" Ford \" izstrādā jaunu automatizētu parkošanās tehnoloģiju, kas ļaus autovadītājam ar vienu pogas spiedienu novietot automobili stāvēšanai, atrodoties automobilī vai pat ārpus tā. Šobrīd izveidots pilnībā aprīkotās parkošanās palīgsistēmas tehnoloģijas prototips, kas kontrolē stūri, transmisijas sviru un kustību uz priekšu un atpakaļ, tādējādi palīdzot novietot automobili stāvēšanai ar vienu pogas spiedienu.  \"Ford Porwershift\" transmisija spēj elektroniski kontrolēt transmisiju pārslēgšanu uz priekšu un atpakaļgaitā bez autovadītāja līdzdalības, savukārt aktīvā parkošanās palīgsistēma atrod atbilstoša izmēra vietu automobiļa novietošanai un aizved automobili līdz attiecīgajai vietai.  Pilnībā aprīkotā parkošanās palīgsistēma, izmantojot ultraskaņas sensorus, uztver piemērotas vietas automobiļa paralēlai noparkošanai. Pēc tam autovadītājs var aktivizēt sistēmu, izslēdzot transmisiju (pārslēdzot to neitrālā stāvoklī) ar pogas nospiedienu automobilī vai ārpus tā, izmantojot tālvadības pulti. Pēc tam sistēma pārņem stūres kontroli, kustības kontroli uz priekšu un atpakaļ, bremzēšanas un vadības kontroli, lai iebrauktu transportlīdzekli attiecīgajā stāvēšanas vietā. Pilnībā aprīkotā parkošanās palīgsistēma uztver stāvvietas, braucot ātrumā līdz 30 km/h, un parkošanās laikā autovadītājam jātur nospiesta poga, kas ļauj jebkurā brīdī procesu pārtraukt vai uzņemties vadību pašam. Tā kā \"Ford\" parkošanās sistēmas var novietot transportlīdzekļus stāvvietās, kas ir tikai par 20% garākas nekā pats transportlīdzeklis, lielā daļā transportlīdzekļu izmantota pilnībā aprīkotā parkošanās palīgsistēma varētu palīdzēt lietderīgi izmantot vietu transportlīdzekļu novietošanai, kas zaudēta neefektīvas parkošanās rezultātā. \"Ford\" nesen demonstrēja \"S-Max\" konceptauto, kurā iekļautas vairākas nākamās paaudzes tehnoloģijas, tostarp uzlabota aktīvās parkošanās palīgsistēmas versija ar perpendikulārās parkošanas iespēju, ko nākotnē varētu izmantot arī pilnībā aprīkotajā parkošanās palīgsistēmā, lai palīdzētu autovadītājiem bez grūtībām iebraukt mazās stāvvietās un garāžās. Ja video neizdodas noskatīties iegultā veidā, aplūkojiet to  šeit !", "link": "https://www.delfi.lv/auto/42826658/zinas/43719766/video-ford-pilniba-automatizeta-parkosanas-sistema"},
{"title": "Kristapu Feldmani 'LMT Autosporta Akadēmijas' rallija komandā aizstās Emīls Blūms", "category": "Auto", "body": "Tā kā Kristapam Feldmanim šogad aizvadītās sacīkstes nav izvērtušās tik veiksmīgas, kā cerēts, pilots ar \"LMT Autosporta akadēmiju\" vienojušies sadarbību šosezon vairs neturpināt. \"Biju noteicis sev par mērķi kļūt par 2014. gada Latvijas rallija čempionu R2 klasē, taču sezona neizrādījās tik veiksmīga, kā cerēts,\" saka Kristaps. \"Gandrīz katrās sacīkstēs atgadījās dažādas neparedzētas novirzes no plāna, tāpēc kopā ar komandas vadību pieņēmām lēmumu, ka šajā sezonā komandas sastāvā vairs nebraukšu. Neraugoties uz šādu lēmumu, esmu pateicīgs \"LMT Autosporta Akadēmijas\" komandai par doto iespēju un ticību maniem spēkiem! Šī gada laikā esmu guvis lielisku pieredzi, kura turpmāk ļoti noderēs.\" \"Kristaps ir ļoti talantīgs un mērķtiecīgs jaunietis. Jau šīs sezonas laikā redzējām, kā ir augušas viņa braukšanas prasmes un palielinājies ātrums. Taču līdzās šim progresam Kristaps piedzīvoja arī dažādu neveiksmju sēriju, ko sportistam neizdevās apturēt,\" norāda \"LMT Autosporta Akadēmijas\" vadītājs Dainars Dambergs. \"Kristapu gaida liels darbs – viņam ir jāizvērtē pozitīvais un negatīvais no katras sacīkstes, lai saprastu, kāpēc šī neveiksmju sērija tā arī nebeidzās. Jaunajam rallija talantam viss vēl ir priekšā, viņš ir azartisks un mērķtiecīgs, un, iespējams, nākamajā sezonā šis sportists jau atkal būs trasē ar jaunu cīņas sparu un sasniegs veiksmīgus rezultātus!\" Savukārt Emīla Blūma sniegums līdz šim ir ievērojami progresējis un sportists ir pierādījis, ka var būt nopietns konkurents. \"Esmu priecīgs, ka Emīls ir piekritis mūsu piedāvājumam startēt \"LMT Autosporta Akadēmijas\" sastāvā, jo spēs nodrošināt tik ļoti nepieciešamo pozitīvo konkurenci Ralfam Sirmacim. Esmu drošs, ka Emīls darīs visu, lai neliktu viņā vilties\", uzskata Dainars Dambergs.", "link": "https://www.delfi.lv/auto/42826676/motorusports/44877014/kristapu-feldmani-lmt-autosporta-akademijas-rallija-komanda-aizstas-emils-blums"},
{"title": "'Mitsubishi' šefs Austrālijā: Nesaprotu, kāpēc cilvēki pērk mūsu auto", "category": "Auto", "body": "Kompānijas \" Mitsubishi  Motors\"  Austrālijas  nodaļas vadītājs Mutsuhiro Ošikiri skarbi nokritizējis paša pārstāvētā autoražotāja produkciju. Intervijā izdevumam \"Sydney Morning Herald\" viņš atklājis, ka nesaprot, kāpēc cilvēki pērk \"Mitsubishi\" automobiļus, jo tie taču esot novecojuši, dārgi un nekvalitatīvi. \"Es nesaprotu, kāpēc cilvēki pērk \"Mitsubishi\",\" atklāti pauž Ošikiri, \"tas ir vienkāršs jautājums, uz kuru ir grūti atbildēt. Par to būšu spiests padomāt tuvākos trīs četrus mēnešus. Kādas ir mūsu modeļu priekšrocības? Kāpēc mums būt šajā tirgū? Kāda ir mūsu nākotne? Par to visu ir jāpadomā.\" Ošikiri uzskata, ka \"Mitsubishi\" pašreizējie modeļi ir novecojuši un pārlieku dārgi. Ošikiri par \"Mitsubishi Motors\" Austrālijas nodaļas vadītāju tika iecelts pirms desmit nedēļām. Šogad \"Mitsubishi\" automobiļu realizācija Austrālijā sarukusi par pieciem procentiem, kamēr tirgus audzis par 10%.", "link": "https://www.delfi.lv/auto/42826658/zinas/42619316/mitsubishi-sefs-australija-nesaprotu-kapec-cilveki-perk-musu-auto"},
{"title": "Arī 'Mitsubishi' izgatavojis savu virtuālo superauto", "category": "Auto", "body": "Kompānija \" Mitsubishi \" izstrādājusi konceptuālu hibrīda kupeju speciāli spēļu konsoles \"PlayStation 3\" sacīkšu braukšanas simulatoram \"Gran Turismo 6\". Prototips ieguvis \"Mitsubishi XR-PHEV Evolution Vision Gran Turismo\" nosaukumu un pievienojas jau citu autoražotāju izstrādātajiem superauto speciāli šai datorspēlei. \"Gran Turismo 6\" sacīkšu braukšanas simulatoram izstrādātais \"Mitsubishi\" superauto veidols ieturēts \"XR-PHEV\" apvidus automobiļa koncepta stilā. Par virtuālā superauto hibrīda spēka agregātu autoražotājs pagaidām informāciju neatklāj. Zināms vien tas, ka tā sastāvā ir astoņpakāpju sekvenciālā pārnesumkārba. Tāpat tam ir pilnpiedziņas sistēma \"S-AWC\" kā sportiskajam \"Lancer Evolution\" sedanam. Jau rakstījām, ka savus virtuālos superauto \"Gran Turismo 6\" sacīkšu simulatoram izgatavojuši arī tādi autoražotāji, kā \"BMW\", \"Volkswagen\" un \"Mercedes-Benz\".", "link": "https://www.delfi.lv/auto/42826674/modelu-jaunumi-testi/44566400/ari-mitsubishi-izgatavojis-savu-virtualo-superauto"},
{"title": "'Mitsubishi' demonstrē pikapu nākotni", "category": "Auto", "body": "\"Mitsubishi GR-HEV\" aprīkots ar hibrīda spēka agregātu, kas apvieno dīzeļdzinēju un divus elektromotorus, no kuriem katrs attīsta 82 zirgspēku jaudu. CO2 izmešu daudzums izplūdē – 149 g/km, kas ir par 30 procentiem mazāk nekā analoģiskas jaudas automobiļiem tikai ar iekšdedzes dzinēju. Tāpat konceptuālais pikaps aprīkots ar jaunas paaudzes pilnpiedziņas sistēmu, kas apvieno \"Super Select 4WD\" transmisijas elementus no \"Pajero\" modeļa un \"S-AWC\" – no \"Lancer Evolution\". Iespējams, ka kādus dizaina vai tehniskos risinājumus aizgūs sērijveida pikapa \"Mitsubishi L200\" pēctecis.", "link": "https://www.delfi.lv/auto/42826674/modelu-jaunumi-testi/43120706/mitsubishi-demonstre-pikapu-nakotni"},
{"title": "Kirge uzvar Latvijas rallija čempionāta posmā Rakverē, Vorobjovs septītais", "category": "Auto", "body": "Timmu Kirge (\" Ford  Fiesta R5\"), kurš startē arī LRČ ieskaitē, Rakverē izcīnīja pārliecinošu uzvaru, bet Vorobjova ekipāža, kas visas sacīkstes gaitā cīnījās ar dažādām tehniskām problēmām, Kirgem zaudēja trīs minūtes un 10,30 sekundes un ierindojās septītajā vietā. Latvijas čempionāta vērtējumā Vorobjovam otrā vieta N4 klasē aiz igauņa Sīma Plangi (\"ASRT\"), kurš rallija kovpērtējumā izcīnīja trešo vietu. Ralfs Sirmacis  (\"LMT Autosporta akadēmija\") rallija vērtējumā ierindojās 15.vietā un uzvarēja A6 klases vērtējumā, kā arī triumfēja Latvijas čempionāta R2 klasē. Ralfa komandas biedrs Kristaps Feldmanis sacensību pēdējā ātrumposmā pazaudēja vēl vienu kopvērtējuma pozīciju un ierindojās 22.vietā absolūtajā vērtējumā, ceturtajā vietā A6 klasē un otrajā R2 klasē Latvijas čempionātā. Latvijas čempionāta kopvērtējumā pēc četriem posmiem N4 klasē līderpozīcijā ir nostiprinājies Jānis Vorobjovs, kurš jau par 18 punktiem apsteidz Krievijas piloti Igoru Bulancevu (39 punkti), trešais ir Sīms Plangi (33 punkti). R5 klasē Latvijas čempionāta līderis ir Rauls Jēcs, kurš \"Viru Ralli\" ieņēma trešo vietu šajā vērtējumā, ierindojoties vien 46.vietā rallija kopvērtējumā. R2 klasē perfektu uzvaru sēriju aizvada Ralfs Sirmacis - viņam četras uzvaras četros posmos, bet 2WD klasē līdera godu pēc uzvaras Talsu rallijā saglabā Zigurds Kalniņš - Igaunijas posma uzvarētājs Edgars Balodis no viņa atpaliek par vienu punktu. Komandu ieskaitē Latvijas čempionāta līderi ir \"LMT Autosporta akadēmija\", par 68 punktiem apsteidzot ASRT. Latvijas čempionāta ieskaitē Igaunijā kopumā startēja 21 ekipāža, no Latvijas braucējiem uz Rakveri bija devušies deviņi piloti. Kopumā sacensībās startēja 95 ekipāžas no Igaunijas, Latvijas, Lietuvas, Somijas un Krievijas. Finišu sasniedza 53 dalībnieki. Latvijas autorallija čempionāta sezona turpināsies augustā ar nākamo izbraukuma posmu, \"300 ezeru\" ralliju Lietuvā.", "link": "https://www.delfi.lv/auto/42826676/motorusports/44615456/kirge-uzvar-latvijas-rallija-cempionata-posma-rakvere-vorobjovs-septitais"},
{"title": "'ERC Geko Ypres Rally' piedalīsies neredzīgs pilots", "category": "Auto", "body": "Šāgada Eiropas rallija čempionāta ( ERČ ) Beļģijas posmā, \"ERC Geko Ypres Rally\", piedalīsies neredzīgs pilots, kurš izbrauks sacensību testa ātrumposmu, informē sacensību rīkotāji. Beļģis Luks Kostermans Ipras rallija testa posmā jeb \"shakedown\" startēs ar \" Škoda Fabia \" un stūrmani Dāvidu Baratuči. \"Īsi pirms tam, kad zaudēju redzi, noskatījos Mišela Valāna filmu, kurā viņš tumsā brauc pa Lemānas trasi un viņa draudzene tur pilotam acis ciet. Kad kļuvu neredzīgs, atcerējos šo ainu, saka Kostermans. \"Mēs gribam pierādīt, ka akls cilvēks var diezgan viegli pārvietoties, ja viņu vada pieredzējis stūrmanis. Kad esi akls, braukšana sniedz neticamas sajūtas!\" Kostermans redzi zaudēja avārijā pirms astoņiem gadiem, taču saglabājis mīlestību uz autosportu un turpināja ar to nodarboties - beļģu pilotam pieder pasaules ātruma rekords neredzīgu braucēju kategorijā, ko viņš laboja 2008. gadā, ar \"Lamborghini Gallardo\" automobili sasniedzot ātrumu 308,780 km/h.", "link": "https://www.delfi.lv/auto/42826676/motorusports/44602308/erc-geko-ypres-rally-piedalisies-neredzigs-pilots"},
{"title": "Jaunais 'Range Rover Sport' modelis", "category": "Auto", "body": "Kompānija \" Land Rover \" pašlaik notiekošajā Ņujorkas autoizstādē prezentējusi jaunās paaudzes \" Range Rover  Sport\" apvidus automobili. Spēkrats turpmāk būs pieejams arī septiņvietīgā versijā, iegūstot trešo sēdekļu rindu. Jaunā \"Range Rover Sport\" kopgarums ir 4 850 milimetru, kas ir mazāk nekā tā konkurentiem. Tomēr riteņu garenbāze salīdzinājumā ar priekšteci kļuvusi garāka par 178 mm, sasniedzot 2 923 mm un tādējādi nodrošinot vairāk vietas aizmugurējiem pasažieriem. \"Range Rover Sport\" izgatavots uz kopīgas platformas ar jauno \"Range Rover\" flagmani. Līdz ar to arī jaunais \"Range Rover Sport\" ir par 420 kg vieglāks nekā priekštecis, turklāt sportiskais apvidnieks ir par 45 kg vieglāks nekā lielais \"Range Rover\". \"Range Rover Sport\" ieguvis 75 procentus jaunu detaļu salīdzinājumā ar lielo \"Range Rover\". Jaunā modeļa dizains ievērojami ļāvis samazināt aerodinamisko pretestību līdz koeficientam 0,34. Jaunajam modelim ir alumīnija neatkarīgā balstiekārta. Uzlabota arī pneimatiskā sistēma, kas ļauj klīrensu palielināt divos etapos – par 35 mm un par 65 mm. Atgādinām, ka iepriekšējam modelim bija tikai viens režīms, kas klīrensu palielina par 50 mm. Rezultātā priekšējās balstiekārtas regulācijas diapazons ir 260 mm, bet aizmugurējās – 272 mm. Tas ir ne tikai vairāk kā priekštecim, bet arī vairāk nekā konkurentiem, kuriem šis raksturlielums ir mazāks par 200 mm. \"Range Rover Sport\" ieguvis otrās paaudzes \"Terrain Response\" pilnpiedziņas sistēmu, kurai ir arī īpašs sportiskais režīms \"Dynamic mode\". Tas maina pārnesumkārbas vadības algoritmu, dzinēja atsaucību uz akseleratora pedāļa nospiešanu, klīrensu, kā arī braukšanas stabilizācijas sistēmas un diferenciāļu darbības režīmu. Sākotnēji \"Range Rover Sport\" pircēju izvēlei tiks piedāvāti divi benzīna un divi dīzeļa dzinēji. Trīslitru, sešcilindru dīzeļmotors pieejams divās jaudas versijās – ar 258 un 292 ZS, bet abos gadījumos tā griezes moments ir 600 Nm. Savukārt no benzīna dzinējiem ir trīslitru kompresormotors ar 340 ZS un pieclitru V8 kompresormotors ar 510 ZS, kas ļaus apviniekam līdz 100 km/h paātrināties aptuveni piecās sekundēs. Visi dzinēji tiek sajūgti ar astoņpakāpju automātisko \"ZF\" pārnesumkārbu. Vēlāk piedāvājumu papildinās 4,4-litru V8 dīzeļmotors ar 339 ZS, kā arī dīzeļa hibrīds, kā tehniskie raksturlielumi pagaidām netiek atklāti. \"Range Rover Sport\" interjerā ir divi ekrāni – 12,3 collu ekrāns uzstādīts mērinstrumentu panelī, savukārt astoņu collu ekrāns atrodas centrālajā konsolē. Tāpat spēkratam ir projekcijas ekrāns uz priekšējā vējstikla, kurā tiek attēlota informācija par braukšanas ātrumu, navigācijas sistēmas norādēm u.tml. Tirdzniecībā jaunais \"Range Rover Sport\" nonāks šāgada trešajā ceturksnī.", "link": "https://www.delfi.lv/auto/42826674/modelu-jaunumi-testi/43180460/jaunais-range-rover-sport-modelis"},
{"title": "Jaunais 'Range Rover Sport' uzstāda trases rekordu Paikspīkā", "category": "Auto", "body": "Jaunās paaudzes \" Range Rover  Sport\" uzstādījis rekordu sērijveida apvidus automobiļiem 20 kilometru garajā trasē, kurā notiek prestižās Paikspīkas (Pikes Peak) sacensības kalnā braukšanā. Trasē ir 156 pagriezieni un maršruts sākas 2860 metru virs jūras līmeņa, bet finišs atrodas 4300 metrus virs jūras līmeņa. \"Range Rover Sport\" šajā braucienā pilotēja trīskārtējais Paikspīkas sacensību uzvarētājs Pols Dalenbahs, kurš ar apvidus automobili trasi veica 12 minūtēs un 35,61 sekundē, tādējādi vidējais braukšanas ātrums sasniedza 94,6 km/h. Rekorda braucienā tika izmantots sērijveida \"Range Rover Sport\", kas aprīkots ar 510 zirgspēku jaudīgo pieclitru V8 kompresormotoru. No vietas līdz 100 km/h šāds apvidnieks paātrinās 5,3 sekundēs. Absolūtais rekords šajā trasē ir deviņas minūtes un 46,164 sekundes, ko pērn uzstādīja ar 700 ZS jaudīgu \"Hyundai\" sporta auto prototipu. Oficiālās Paikspīkas sacensības norisināsies 30. jūnijā. Tajās startēs arī  latviešu komanda \"Drive eO\" , kas par uzvaru absolūtajā vērtējumā cīnisies ar elektromobili \"eO 001\".", "link": "https://www.delfi.lv/auto/42826658/zinas/43391991/jaunais-range-rover-sport-uzstada-trases-rekordu-paikspika"},
{"title": "Video: 'Range Rover Sport' pret 'Spitfire' lidmašīnu", "category": "Auto", "body": "Automobiļa un lidmašīnas sacensību izmēģinājis gandrīz ikkatrs sportisko automobiļu ražotājs. Tomēr \" Land Rover \" to pacēlis jaunā līmenī, piedāvājot jaunā \"Range Rover Sport\" un \"Spitfire\" sacīksti nevis uz skrejceļa asfalta, bet gan apvidus ceļa seguma. Ja video neizdodas noskatīties iegultā veidā, aplūkojiet to  šeit !", "link": "https://www.delfi.lv/auto/42826658/zinas/43469509/video-range-rover-sport-pret-spitfire-lidmasinu"},
{"title": "Fetels: šāgada bolīds man vienkārši nav piemērots", "category": "Auto", "body": "Četrkārtējais  F-1  čempions  Sebastjans Fetels  (\" Red Bull \") atzinis, ka šāgada bolīds tomēr nav viņam īsti piemērots, raksta \"Autosport\". Pēdējo mēnešu laikā Fetels vairākkārt nomainījis sava sacīkšu bolīda piekari, lai izslēgtu dažādus problēmu cēloņus, un nonācis pie secinājuma, ka vaina slēpjas tajā, ka RB10 modelis vienkārši neatbilst viņa braukšanas stilam. Vācu pilots neizslēdz iespēju, ka līderu pulkā viņš atgriezīsies, iespējams, tikai ar nākamā gada bolīdu. \"Katrreiz, kad es gribu braukt ātrāk vai veikt kādu manevru, nekas nenotiek,\" saka vācu pilots. \"Manuprāt, problēma ir šāgada tehniskajos parametros komplektā ar piespiedējspēku un riepām. Iespējams, tas viss kopā man līkumos nedod to, ko es gribu. Es netaisnojos, jo mēs esam panākuši milzīgu progresu, bet vēl ir ļoti daudz darāmā.\" Kā zināms,  pēdējā posmā Singapūrā  Fetels sasniedza šīssezonas augstāko rezultātu, finišējot otrais. F-1 čempionāta kopvērtējumā Fetels ir piektais, par 117 punktiem atpaliekot no līdera Lūisa Hamiltona (\"Mercedes\") un par 56 punktiem no sava komandas biedra Daniela Rikjardo, kurš kopvērtējumā ir trešais.", "link": "https://www.delfi.lv/auto/42826676/motorusports/45038462/fetels-sagada-bolids-man-vienkarsi-nav-piemerots"},
{"title": "Rosbergs ātrākais abās Brazīlijas 'Grand Prix' treniņbraucienu sesijās", "category": "Auto", "body": "Vācijas sportists Nikos Rosbergs (\" Mercedes \") piektdien uzrādīja ātrāko laiku  F-1  pasaules čempionāta 18.posma, Brazīlijas \"Grand Prix\", abās brīvo treniņbraucienu sesijās. Labākajā mēģinājumā Rosbergs apli veica vienā minūtē un 12,764 sekundēs, par 0,221 sekundi apsteidzot savu komandas biedru britu Lūisu Hamiltonu, kurš ir pašreizējais pasaules čempionāta kopvērtējuma līderis. Tikmēr trešais nedaudz negaidīti bija jaunais krievs Daņila Kvjats (\" Toro Rosso \"), kuram sekoja spānis  Fernando Alonso  (\" Ferrari \") un brazīlietis  Felipe Masa  (\" Williams \"). Tikmēr pirmo sešinieku noslēdza tikai 17 gadus vecais Nīderlandes braucējs Makss Verstepans (\"Toro Rosso\"), kurš nākamsezon gatavojas debitēt F-1 čempionātā. Tā kā Brazīlijas trase nupat ir pārdzīvojusi pārasfaltēšanas darbus, vairāki piloti pirmajā sesijā izslīdēja no trases, tai skaitā meksikānis Serhio Peress (\" Force India \"), kurš pat ietriecās nožogojumā. Tikmēr tikai desmitais pirmajā treniņsesijā bija austrālietis Daniels Rikjardo (\" Red Bull \"), bet viņa komandas biedrs vācietis  Sebastjans Fetels  bija vēl četras pozīcijas zemāk. Savukārt otrajā treniņbraucienu sesijā ātrākais atkal bija Rosbergs, apli veicot vienā minūtē un 12,123 sekundēs, kas bija par 0,213 sekundēm labāk, nekā to izdarīja Hamiltons. Trešajā vietā sekoja soms Kimi Raikonens (\"Ferrari\"), bet aiz viņa bija Rikjardo un Valteri Botass (\"Williams\"). Sestais šoreiz bija Masa, kuram piekāpās Alonso un Kvjats. Otrajā treniņbraucienu sesijā pašreizējais F-1 čempions Fetels bija devītais. Pasaules čempionāta kopvērtējumā divas sacīkstes pirms sezonas beigām Hamiltonam ir 316 punkti, bet viņam ar 292 punktiem seko Rosbergs. Trešais ar 214 punktiem ļoti stabili ir Rikjardo, ceturtajā vietā ar 155 nostiprinājies soms Valteri Botass no \"Williams\", bet pa 149 punktiem ir Alonso un Fetelam. Konstruktoru kausa ieskaitē \"Mercedes\" ir nenotveramā attālumā ar 608 punktiem, otrie stabili ar 363 punktiem ir \"Red Bull\" braucēji, bet trešo vietu ar 238 punktiem ieņem \"Williams\". Šajā sezonā piloti spēkosies 19 posmu garumā. F-1 debitēja Krievijā, Sočos, savukārt noslēdzošajā posmā Abū Dabī piloti varēs saņemt dubultu punktu skaitu.", "link": "https://www.delfi.lv/auto/42826676/motorusports/45198470/rosbergs-atrakais-abas-brazilijas-grand-prix-treninbraucienu-sesijas"},
{"title": "'Caterham' F-1 komanda naudu startam Abu Dabi 'Grand Prix' lūdz no faniem", "category": "Auto", "body": "\" Caterham \"  F-1  komanda nolēmusi lūgt sabiedrības palīdzību, lai varētu piedalīties F-1 sezonas noslēdzošajā posmā Apvienotajos Arābu emirātos, informē vienība. \"Caterham\" piektdien izsludināja projektu #RefuelCaterhamF1, ar kura palīdzību cer iegūt nepieciešamos līdzekļus startam Abu Dabi. Ikviens  ar interneta labdarības portāla palīdzību  var ziedot jebkuru naudas summu, sākot no 10 mārciņām (12,92 eiro). Nedēļas laikā komandai ir jāsavāc 2,35 miljonus mārciņu (3,03 miljoni eiro). Pirmajā ziedošanas dienā ir iegūti jau 12% no nepieciešamās summas jeb 293 764 mārciņas, ko ziedojuši 468 \"Caterham\" F-1 komandas atbalstītāju. Atbalstītāji saņems dažādas balvas, ieskaitot sava vārda parādīšanos uz \"Caterham\" bolīda Abu Dabi \"Grand Prix\" posmā. Kā zināms, finansiālu problēmu dēļ \"Caterham\" F-1 komanda izlaida ASV \"Grand Prix\" posmu un nestartēs arī Brazīlijā.", "link": "https://www.delfi.lv/auto/42826676/motorusports/45199068/caterham-f-1-komanda-naudu-startam-abu-dabi-grand-prix-ludz-no-faniem"},
{"title": "Viesuļvētras dēļ Japānas 'Grand Prix' izcīņa varētu notikt jau sestdien", "category": "Auto", "body": "Šajā nedēļas nogalē gaidāmā Japānas  F-1  \" Grand Prix \" izcīņa viesuļvētras dēļ varētu notikt ātrāk, turklāt netiek izslēgts, ka piloti sacentīsies jau sestdien. Šonedēļ Suzukas trasē Japānā iecerēts F-1 sezonas 15.posms, taču šobrīd šai vietai tuvojas spēcīgs taifūns, kas nopietni var apdraudēt sacensību norisi. Nedēļas nogalē Suzukā tiek prognozēts slapjš un vējains laiks, jau ceturtdien trasi piemeklējis spēcīgs lietus. Par nelabvēlīgiem laika apstākļiem jau brīdināti vairāki braucēji, bet \"Force India\" meksikāņu Serhio Peress atklāja, ka iespējama viesuļvētra. \"Ja tā būs, varbūt sacīkstes vispār nebūs iespējams aizvadīt.\" Tiesa, slikti laika apstākļi Japānas \"Grand Prix\" posmā nav nekas jauns, tāpēc sacīkstes, visticamāk, neatcels. Ja laika apstākļi pasliktināsies, sacensību rīkotāji būs spiesti veikt izmaiņas grafikā, turklāt izskanējusi informācija, ka sacīkstes varētu norisināties jau sestdien - uzreiz pēc kvalifikācijas. Pašreizējais posma grafiks paredz, ka piektdien tiks aizvadītas pirmās divas brīvo treniņbraucienu sesijas, bet sestdien norisināsies vēl viens treniņbrauciens un kvalifikācija.", "link": "https://www.delfi.lv/auto/42826676/motorusports/45048852/viesulvetras-del-japanas-grand-prix-izcina-varetu-notikt-jau-sestdien"},
{"title": "Montekarlo rallijs 2015 - Lēbs pret Ožjēru", "category": "Auto", "body": "Pasaules rallija čempionāta ( WRC ) sezonas atklāšanas posmā, Montekarlo rallijā, gaidāms divu Sebastjanu - esošā pasaules čempiona Ožjēra un deviņkārtējā titula ieguvēja Lēba - duelis. \" Citroen \" WRC komanda apstiprinājusi, ka Montekarlo rallijā to pārstāvēs  Sebastjens Lēbs , kurš šajās sacensībās uzvarējis septiņas reizes. Franču pilota rīcībā būs \"Citroen DS3 WRC\" automobilis. \"Nedomāju ne sekundi, kad man tika piedāvāts piedalīties 2015.gada WRC sezonas atklāšanas rallijā ar \"DS3 WRC\",\" saka Lēbs. \"Domāju, [mans stūrmanis] Daniels Elena piekritīs, ka Montekarlo ir mūsu mīļākais WRC rallijs. Brīnišķīgie ceļi, kuros tik daudz ko nosaka rietu izvēle, lieliska \"tusiņa\" atmosfēra trases malā - nevaru vien sagaidīt, kad to atkal varēšu piedzīvot! Kas attiecas uz \"DS3 WRC\", ar to man saistās ļoti daudz labu atmiņu, ceru nākamgad tām pievienot vēl vienu.\" \"Atzīstos, starts Montekarlo man būs personiski diezgan liels izaicinājums, jo rallijā neesmu braucis vairāk kā gadu,\" piebilst Lēbs. \"Pēc dažām dienām piedalīšos \"Rallye du Var\", lai atsauktu atmiņā prasmes, kas vajadzīgas rallijam un aprastu ar mašīnu. Savā darbu sarakstā spēju izbrīvēt arī dažas dienas testiem.\"", "link": "https://www.delfi.lv/auto/42826676/motorusports/45261386/montekarlo-rallijs-2015-lebs-pret-ozjeru"},
{"title": "Apavu ražotājs uz 'Lamborghini' bāzes radījis elektromobili", "category": "Auto", "body": "Apavu ražotājs \"United Nude\" izstrādājis elektromobiļa prototipu \"Lo Res\". Par pamatu projektam tika izmantots 70. gadu superauto \" Lamborghini  Countach\", kā virsbūve ar speciālu aprīkojumu tika noskanēta trijās dimensijās un pēc tam oriģinālais dizains pārveidots abstraktā skulptūrā. \"Lo Res\" spēkratam ir divas sēdvietas, turklāt pasažieris sēž aiz vadītāja. Automobilim virsbūve izgatavota no caurspīdīga polikarbonāta, bet minimālisma stilā ieturētais interjers veidots no pulēta tērauda. Prototips aprīkots ar elektromotoru un ļauj spēkratam paātrināties līdz 50 km/h. Apavu ražotājs neizslēdz iespēju, ka \"Lo Res\" tiks ieviests ierobežota skaita sērijas ražošanā. Tāpat \"United Nude\" jau tuvākajā laikā plāno izstrādāt vēl arī citus automobiļus.", "link": "https://www.delfi.lv/auto/42826674/modelu-jaunumi-testi/46974107/apavu-razotajs-uz-lamborghini-bazes-radijis-elektromobili"},
{"title": "Latvijas rallists Mārcis Ķenavs Spānijā izcīna pirmo 'asfalta uzvaru' savā karjerā", "category": "Auto", "body": "Latvijas rallija komandas \" ASRT \" ekipāža Mārcis Ķenavs/Ričards Vīksna uzvarējuši savās pirmajās asfalta sacensībās, triumfējot Gandijas rallijsprintā Valensijā, informē komanda. Aizvadītajā nedēļas nogalē Mārcis Ķenavs (\"Mitsubishi Lancer EvoX\") startēja Valensijas reģionālajās rallijsprinta sacensībās. Šajā posmā uz starta izgāja vairāk nekā 70 ekipāžas, kurām bija jāveic septiņi ātrumposmi 89 kilometru garumā. Ķenavam ar stūrmani Ričardu Vīksnu tika piešķirts otrais starta numurs. Pirms rallija gan Mārcis, gan komanda atzina, ka uzdevums ir pēc iespējas labāk sagatavoties gaidāmajam Spānijas rallija čempionāta posmam, kurā konkurence solās būt ļoti sīva. Ņemot vērā, ka šis bija Ķenava pirmais asfalta rallijs karjerā, mērķis bija gūt pieredzi un sasniegt finišu. Pirms rallija Ķenavs un ASRT rallija komanda Spānijā veica treniņus un testa braucienus, kuros daudz tika strādāts gan pie mašīnas regulējumiem, gan trajektorijām. \"Braukšana un stenogrammas pierakstīšana šajos ceļos ir pavisam citādāka nekā uz grants. Ja sākumā, kad iepazinos ar šiem asfalta ceļiem, likās, ka esmu lielās sprukās, tad pēc testiem un trenera ieteikumiem jau jūtos komfortabli un sāka jau patikt,\" atzina \"ASRT\" komandas pilots. Jau pirmajā ātrumposmā Ķenavs ar savu braukšanu un ātrumu pārsteidza ļoti daudzus, jo 15 kilometrus garajā posmā tuvākais sekotājs, Santjago Karnikers (\" Ford  Fiesta R5\") tika apsteigts par 17,4 sekundēm. Arī nākamajā posmā ātrākais bija Ķenavs, kurš pēc diviem ātrumposmiem otrās vietas ieguvēju apsteidza jau par 32 sekundēm.  Pēc servisa parka nākamajos trijos posmos atkal nepārspēti palika Ķenavs ar Vīksnu, kuri pirms pēdējiem diviem ātrumposmiem pār otrās vietas ieguvēju jau bija iekrājuši 49 sekunžu pārsvaru. Rallija beigās Ķenavs pamainīja mašīnas regulējumus, kas nedeva vēlamo rezultātu, tāpēc posmā tika uzrādīts otrais ātrākais rezultāts, taču, beidzoties rallijam, Ķenavs bija pārliecinoši pirmais. Otrajā vietā finišēja Karnikers (+42,8 sek.), bet trešais – Havjers Polidura (\"Ford Fiesta R5\"), kurš no Mārča atpalika trīs minūtes un 45 sekundes. \"Konkurenti bija nelielā šokā, ka jau pašā sākumā esam tik daudz priekšā,\" saka Mārcis Ķenavs. \"Visa rallija laikā regulējām mašīnu. Pētījām, kā tā vadās un kā dilst riepas. Uz pēdējiem posmiem mašīnu bijām noregulējuši ne uz pareizo pusi, kas nedeva vēlamo rezultātu, taču arī konkurenti jau bija ieskrējušies un brauca ļoti ātri. Iespējams, rezultāts ir pat pārāk labs, taču izpildījām un uzklausījām visus padomus, un tas deva vēlamo rezultātu.\" Mārcis atzina, ka pēc finiša konkurentiem esot bijusi liela interese par ASRT komandas automašīnu. \"Pēc finiša tehniskajā pārbaudē viņi nāca un skatījās, svēra mašīnu, mērija turbīnas restriktoru, vai tiešām mūsu mašīna ir N grupas.\" Komandas un Mārča plānos tagad ir Spānijas nacionālā rallija čempionāta posms, kas, pēc vietējo teiktā, dēļ mainīgajiem laikapstākļiem ir grūtākais rallijs visā čempionātā.", "link": "https://www.delfi.lv/auto/42826676/motorusports/45001016/latvijas-rallists-marcis-kenavs-spanija-izcina-pirmo-asfalta-uzvaru-sava-karjera"},
{"title": "'Zebra': Motociklista ekipējums – praktiski padomi", "category": "Auto", "body": "Pati galvenā ir ķivere, tirgū to ir dažāda veida. Drošākā izvēle būtu ķivere, kura pasargā arī zodu un kurai ir aizbīdāms stikliņš priekšā sejai. Šāda veida ķivere ir ne tikai droša, bet arī mazina trokšņu līmeni. Nākamā svarīgā motociklista ekipējuma sastāvdaļa ir cimdi. Arī to ir dažāda veida – atšķirīga materiāla, garuma un biezuma. \"Zebra\" uzsver, ka nav vienu ideālo cimdu. Tomēr svarīgi, lai tiem būtu delna aizsargs, pret kuru motociklists atbalstās kritiena gadījumā. Vēl motociklista ekipējuma izvēlē ir svarīgi apavi. Daudzi ir redzējuši tādus motobraucējus, kuri traucas pat ar baseina čībām kājās. Tomēr pareizi ir izvēlēties tādus apavus, kuri aizsargā vismaz potīti. Vispamanāmākā motociklista ekipējuma sastāvdaļa ir jaka. Lai cik karsta arī nebūtu diena, \"Zebra\" iesaka motociklistiem vilkt jaku, nevis atrunāties un braukt T-kreklā vai žaketē. Vienkāršākais jaku variants ir enduro braucējiem paredzētā – tā ir no auduma, iztur lietu, ātri izžūst un tajā ir arī integrēti dažādi aizsardzības elementi (piemēram, pleciem, elkoņiem un mugurai). \"Zebra\" iesaka izvēlēties kvalitatīvu motociklista ekipējumu, jo tas kalpos daudzus gadus.", "link": "https://www.delfi.lv/auto/42826658/zinas/47559239/zebra-motociklista-ekipejums-praktiski-padomi"},
{"title": "'Hamann' pretrunīgi vērtētais 'BMW M5' pārveidojums", "category": "Auto", "body": "Pasaulē plaši pazīstamais vācu tūninga kantoris \"Hamann\" izstrādājis savu vizuālo pārveidojumu programmu sportiskajam \" BMW  M5\" sedanam, ko nodēvējis par \"Mi5Sion\". Tomēr šoreiz markas fani \"Hamann\" projektu uzņēmuši ar dalītām jūtām. \"Hamann\" izstrādātais \"BMW M5\" virsbūves aerodinamisko elementu komplekts sportisko automobili padara vizuāli platāku, savukārt priekšējos lukturus – šaurākus. Agresīvā veidola komponentes, kas pilnībā izgatavotas no oglekļa šķiedras, paredz arī japāņu tūninga stila uzliku uz aizmugurējām durvīm. Vācu tūninga kompānijas izstrādātās kompozītmateriālu uzlikas vairāk atgādina, piemēram, \"Lexus\" automobiļa apdarinājumu. Tomēr \"Hamann\" šim Vācijas lielceļu monstram piedāvā arī vizuāli pievilcīgus 21 collas riteņu diskus un sportiskāka regulējuma balstiekārtu, kas klīrensu pazemina par 35 milimetriem. Visādi citādi \"BMW M5\" projekta \"Mi5Sion\" ietvaros palicis bez izmaiņām tehnikā. Automobilis aprīkots ar 4,4 litru V8 biturbo motoru, kas attīsta 560 zirgspēku jaudu un 680 ņūtonmetru griezes momentu. Tas ļauj sportiskajam sedanam no vietas līdz 100 km/h paātrināties 4,4 sekundēs un maksimāli sasniegt 305 km/h.", "link": "https://www.delfi.lv/auto/42826674/modelu-jaunumi-testi/45916371/hamann-pretrunigi-vertetais-bmw-m5-parveidojums"},
{"title": "BMW sporta nodaļa 'M' neplāno ieviest četrcilindru dzinējus", "category": "Auto", "body": "Autoražotāja  BMW  sporta nodaļa \"M GmbH\" plāno arī turpmāk savos sportiskajos modeļos izmantot klasisko piedziņu un sešcilindru dzinēju, atsakoties tuvākajā nākotnē ieviest augstas veiktspējas četrcilindru motoru, kā to jau pāris gadus dara tiešie konkurenti. Izdevuma \"Motoring\" intervijā saistībā ar \"BMW M2\" prezentāciju autoražotāja produktu galvenais pārvaldnieks Karstens Prīss uzsvēra, ka tieši aizmugurējā riteņu piedziņa un sešcilindru motors ir tas, kas \"M\" modeļiem piesaista klientus. Jautāts par četrcilindru iespējamību \"M\" modeļos, Pīrss atbildēja: \"Ceru, ka nē, jo seši cilindri ir daļa no mūsu DNS. Ne tikai jauda, bet arī tam raksturīgā skaņa. Ja pavērojat sportiskos \"M \" modeļus, kurus esam ieviesuši aizvadīto trīs vai četru gadu laikā, tiem visiem ir aizmugurējo riteņu piedziņa un sešcilindru dzinējs. Tie ir spēkrati, kas BMW markai piesaista jaunus klientus, un tas ir ļoti svarīgi.\" Jaunākais no piemēriem šim argumentam ir \"BMW M2\", kas izmanto klasisko recepti, kamēr \"Mercedes-AMG A45\" un \" Audi  RS3\" izmanto visu riteņu piedziņu un četrcilindru motoru. Interesanti, ka nesen arī \" Porsche \" paziņoja par  \"Boxster\" rodsteru ar četrcilindru dzinēju . Atgādinām, ka pirms vairāk nekā diviem gadiem \"M GmbH\" vadītājs Frīdrihs Ničke atklāja, ka  nākamās paaudzes \"BMW M5\" un \"M6\" būs arī pilnpiedziņas versijā , jo, piemēram, 70 līdz 80 procenti \" Mercedes-Benz  E63 AMG\" ASV tirgū tiek realizēti tieši pilnpiedziņas modifikācijā.", "link": "https://www.delfi.lv/auto/42826658/zinas/47139461/bmw-sporta-nodala-m-neplano-ieviest-cetrcilindru-dzinejus"},
{"title": "WRC čempions Ožjērs iemēģinās jaudīgo 'Audi R8' GT salonmašīnu sacensībās", "category": "Auto", "body": "Pasaules rallija čempionam Sebastjenam Ožjēram tiks uzticēts 550 ZS \" Audi  R8\" automobilis startam 'ADAC GT masters\" čempionāta posmā Lauzicringas trasē šajā nedēļas nogalē, seriāla rīkotāji. Francūzis startēs \"Super Sports Car League\" ieskaitē, pārstāvot \"ABT Racing\" komandu kopā ar bijušo  F-1  un  DTM  braucēju Markusu Vinkelhoku. Viņu konkurenti būs tādi pazīstami F-1 braucēji kā Haincs-Haralds Frencens, Haime Algersuari, DTM piloti Rahels Frejs un Mario Engels. Ožjēram tas būs otrais starts autošosejā - pirmais bija pērn pirms F-1 Monako \"Grand Prix\" posma, kad Ožjērs \"Porsche Supercup\" sacīkstē  pārspēja savu titulēto tautieti Sebastjenu Lēbu.", "link": "https://www.delfi.lv/auto/42826676/motorusports/44519350/wrc-cempions-ozjers-iemeginas-jaudigo-audi-r8-gt-salonmasinu-sacensibas"},
{"title": "Video: 'Ford' robots ar 'cilvēka pirkstu'", "category": "Auto", "body": "Kompānija \" Ford \" savu jauno modeļu apdares materiālu un montāžas kvalitātes kontrolē izmanto robotu \"RUTH\", kuru darbinieki uzrunā sieviešu dzimtē un tādējādi \"viņas\" vārds būtu latviskojams kā Rūta. Mehāniskā darbiniece ar speciālu taustekli reģistrē dažādu apdares materiālu, pogu un slēdžu pretestību pieskārienam, tādējādi kvantitatīvos un objektīvi salīdzināmos raksturlielumos izsakot un novērtējot, kādas izjūtas būtu cilvēkam saskaroties ar šiem materiāliem. Ar šo datu palīdzību \"Ford\" spēj pielāgot automobiļu apdari katra pasaules reģiona klientu vēlmēm.", "link": "https://www.delfi.lv/auto/42826658/zinas/42518896/video-ford-robots-ar-cilveka-pirkstu"},
{"title": "Pirmie pieteikumi rallijam 'Kurzeme' - no Igaunijas un Krievijas", "category": "Auto", "body": "Dienu pēc pieteikumu pieņemšanas sākuma tos aizpildījušas jau sešas ekipāžas - igauņi Kenets Seps, Kristens Kelemets (abiem - \" Citroen C2  R2\"), Lembits Soe (\" Toyota  Starlet\") un Henrijs Franke (\" Suzuki  Baleno\"), kā arī krievi Mihails Skripņikovs (\" Renault Clio  R3\") un Vadims Kuzņecovs (\" Subaru  Impreza\"). Pēdējie divi startēs arī Latvijas čempionāta ieskaitē. Sagaidāms, ka Latvijas rallija ekipāžas šīm sacensībām aktīvāk sāks pieteikties pēc nākamā Latvijas rallija čempionāta posma, kas 8. un 9. augustā risināsies Lietuvā. Rallijā \"Kurzeme 2014\" šogad cīņas notiks četrās ieskaitēs - vienlaikus norisināsies Latvijas čempionāta 7.posms, Igaunijas čempionāta 5.posms, Latvijas rallijsprinta čempionāta 6.posms, kā arī 3.posms Baltijas viesu rallija kausa ieskaitē. \"Prognozējam, ka sacensības būs kupli apmeklētas. Daudzas Baltijas un citu valstu ekipāžas jau ir apliecinājušas, ka piedalīsies rallijā \"Kurzeme\", turklāt tiek gatavoti vairāki interesanti pārsteigumi, par varēsim informēt jau tuvākajā laikā,\" stāsta Ātruma festivāla - rallija \"Kurzeme 2014\" direktors Uldis Hmieļevskis. Sportistiem iepazīšanās ar rallija trasi sāksies ceturtdienā, 28.augustā, savukārt tās pašas dienas vakarā, no plkst.18 līdz plkst.21 Aizputes novada Kalvenes pagastā notiks testa ātrumposms. Ātruma festivāla - rallija \"Kurzeme 2014\" atklāšanas ceremonija un oficiālais starts šogad notiks piektdienā, 29. augustā, plkst.15.15 Rožu laukumā, Liepājā, pēc kura sportisti dosies uz Liepājas pilsētas ātrumposmu, savukārt sacensību pirmā diena noslēgsies ar ātrumposmiem Nīcas un Rucavas novadā. Sestdienā, 30. augustā, rallija ekipāžām būs jāveic pieci ātrumposmi Aizputes, Durbes un Priekules novadā, bet sacensības noslēgsies ar Liepājas pilsētas ātrumposmu. Rallija dalībniekiem kopumā divu dienu laikā būs jāveic 110 kilometri 11 ātrumposmos, savukārt rallijsprinta sacensības norisināsies vienu dienu, sestdien, 30.augustā, un to dalībniekiem būs jāmēro 66 kilometri piecos ātrumposmos. Rallijs  \"Kurzeme\" ir senākais un tradīcijām bagātākais rallijs Baltijas valstīs, kurš Liepājā notiek jau no 1965. gada. Liepāja pie sevis uzņēmusi Latvijas PSR un PSRS čempionāta posmus, pēc neatkarības atjaunošanas arī Lietuvas, Igaunijas, Krievijas čempionāta posmus. Vairākus gadus \"Kurzeme\" tika novērtēta arī kā labi organizēts Eiropas čempionāta posms.", "link": "https://www.delfi.lv/auto/42826676/motorusports/44787032/pirmie-pieteikumi-rallijam-kurzeme-no-igaunijas-un-krievijas"},
{"title": "Video: Kas mūs gaida rallijā 'Kurzeme 2014' un atskats uz '300 Lakes Rally'", "category": "Auto", "body": "Šī sezona LRČ nav bijusi no vieglākajām – laika apstākļu dēļ atceltas sacensības, krietni retākas dalībnieku rindas... Tomēr tas nenozīmē, ka cīņas spars rallija trasēs būtu miris. Nebūt nē! Jums vēl joprojām ir jābūt sasodīti ātram, lai uzvarētu šajā čempionātā! Jau tradicionāli augusta pēdējā nedēļas nogalē, šogad no 28. līdz 30. augustam, Liepājā norisināsies Ātruma festivāls – rallijs \"Kurzeme 2014\".", "link": "https://www.delfi.lv/auto/42826676/motorusports/44867398/video-kas-mus-gaida-rallija-kurzeme-2014-un-atskats-uz-300-lakes-rally"},
{"title": "'Ford' izstrādājis vibrējošu manuālās pārnesumkārbas uzgali", "category": "Auto", "body": "Kompānija \" Ford \" izstrādājusi manuālās pārnesumkārbas vadības sviras uzgali, kas vibrējot dod autovadītājam signālu, kurā brīdī pārslēgties nākamajā pārnesumā. Šis plastmasas uzgalis ir izdrukāts 3D printerī, aprīkots ar motoriņiem no \"Microsoft Xbox 360\" spēļu konsoles pults un nelielu ekrānu, kurā ar ciparu norādīts izvēlētais pārnesums. Lai aktivizētu uzgali, kas ir vienkārši uzskrūvējams standarta uzgaļa vietā, automobiļa diagnostikas ligzdā jāiesprauž adapteris ar \"Bluetooth\" moduli, kurš informāciju par dzinēja apgriezieniem un automobiļa braukšanas ātrumu pārsūta \" Android \" platformas viedtālrunim vai planšetdatoram. Tālāk \"Android\" aplikācija analizē šo informāciju un ar vibrācijām uzgalī dod autovadītājam signālu par nepieciešamību pārslēgt pārnesumu. Kā norāda \"Ford\", šo uzgali var ieprogrammēt dažādiem nolūkiem, piemēram, ekonomiskākai vai, tieši pretēji, dinamiskākai braukšanai. Pagaidām šis \"Ford\" laboratorijā izstrādātais uzgalis nebūs pieejams tirdzniecībā. Tas izstrādāts eksperimentālā projekta \"OpenXC Platform\" ietvaros. Ja video neizdodas noskatīties iegultā veidā, aplūkojiet to  šeit !", "link": "https://www.delfi.lv/auto/42826658/zinas/43520757/ford-izstradajis-vibrejosu-manualas-parnesumkarbas-uzgali"},
{"title": "Rallija 'Kurzeme 2014' trasē atgriezīsies leģendārais Krogzemju ātrumposms", "category": "Auto", "body": "Ātruma festivālā - rallijā \" Kurzeme  2014\", kas Liepājā un tās apkārtnē notiks no 28. līdz 30. augustam, Latvijas un Igaunijas rallija čempionāta dalībnieki sacentīsies labākajos no klasiskajiem Lejaskurzemes ceļiem - atgriešanos rallijā \"Kurzeme\" šogad piedzīvos Krogzemju ātrumposms, kurš trasē nav bijis iekļauts kopš 2010. gada, informē sacensību rīkotāji. Viena no skatāmākajām rallija vietām būs Priekules novada ātrumposma leģendārie \"Simaškas līkumi\", kur 2002. gadā Eiropas čempions autokrosā lietuvietis Aurēlijs Simaška uzmeta kūleņus ar tobrīd Baltijas valstīs ekskluzīvo \"Ford Focus WRC\" automašīnu. \"Sacensību trasi veidojam galvenokārt pa platajiem un stingrajiem Liepājas puses grants ceļiem. Tie spēj izturēt gan vairāk nekā 100 dalībnieku lielo slodzi, gan ļauj sportistiem braukt lielā ātrumā plašās sānslīdēs. Sportistus sagaidīs interesanta, ātra un tehniski sarežģīta trase, savukārt skatītājus priecēs vairāki ļoti lieli tramplīni un viltīgas \"krītamās\" vietas, kur kļūdas pieļauj arī meistarīgākās ekipāžas,\" stāsta Ātruma festivāla - rallija \"Kurzeme 2014\" direktors Uldis Hmieļevskis.  Rallistiem būs jāmēro vairāk kā 110 kilometri 11 ātrumposmos, bet skatītāji katrā rallija dienā pagūs redzēt trīs līdz četrus \"dopus\". \"Vecpils, Stroķacs tramplīns, Kaģene, Krogzemji, Simaškas līkums, Liepieni – šie ir tikai daži no vietvārdiem, kuri parādīsies rallija skatu vietu aprakstos,\" stāsta Hmieļevskis. Rallija sacensības sāksies jau ceturtdienas, 28.augusta, vakarā, kad sportisti izmēģinās savus spēkus testa ātrumposmā, kur dažos kilometros būs apvienoti visi svarīgākie grants rallija elementi. Savukārt cīņa par uzvaru sāksies piektdienas, 29.augusta, pēcpusdienā ar Liepājas pilsētas ātrumposmiem. Piektdien ekipāžām divas reizes būs jāveic pilsētas un trīs grants ātrumposmi. Sestdienas rītā rallija dalībniekiem pievienosies arī Latvijas rallijsprinta čempionāta dalībnieki, lai aizvadītu garāko un sarežģītāko sacensību dienu. Rallija sacensības noslēgsies ar Liepājas pilsētas ātrumposmu. Rallija grants ātrumposmi šogad vīsies pa Nīcas, Rucavas, Priekules, Durbes un Aizputes novadu ceļiem. Rallijs  \"Kurzeme\" ir senākais un tradīcijām bagātākais rallijs Baltijas valstīs, kurš Liepājā notiek jau no 1965.gada. Liepāja pie sevis uzņēmusi Latvijas PSR un PSRS čempionāta posmus, pēc neatkarības atjaunošanas arī Lietuvas, Igaunijas, Krievijas čempionāta posmus. Vairākus gadus \"Kurzeme\" tika novērtēta arī kā labi organizēts Eiropas čempionāta posms. Kopš 2010. gada \"Kurzeme\" kļuvis par kaut ko vairāk nekā tikai ralliju – tas ir ātruma festivāls, kas pulcē gan Latvijas un tuvāko kaimiņvalstu labākos rallija braucējus, gan citu motoru sporta veidu pārstāvjus. Šogad Ātruma festivāla programmu kuplinās Latvijas atklātā čempionāta ūdensmotosportā ātrumlaivām noslēdzošais posms, kas norisināsies pašā Liepājas centrā, kā arī citas motoru sporta aktivitātes.", "link": "https://www.delfi.lv/auto/42826676/motorusports/44726378/rallija-kurzeme-2014-trase-atgriezisies-legendarais-krogzemju-atrumposms"},
{"title": "Rallijā 'Latvija 2014' atgriežas Biķernieku trase", "category": "Auto", "body": "Paredzēts, ka Biķernieku trasē tiks aizvadīti četri ātrumposmi ar kopējo garumu ap 35 kilometriem - divi posmi pa divām reizēm katrs. Lai sacensības būtu vēl aizraujošākas, ekipāžām būs liegts izmantot asfalta jeb \"slick\" tipa riepas un būs jābrauc ar grants riepām. \" Rallijs Latvija \" arī šogad risināsies Cēsu apkārtnē, bet par pirmo sacensību dienu organizatori pagaidām vēl lemj - tā varētu būt vai nu Baldones vai Tukuma ceļos.  Rallijs  \"Latvija 2014\" šogad risināsies neierasti vēlu - 18. un 19. oktobrī.", "link": "https://www.delfi.lv/auto/42826676/motorusports/44782148/rallija-latvija-2014-atgriezas-bikernieku-trase"},
{"title": "'Mercedes-Benz' sacīkšu auto 'AMG Vision Gran Turismo'", "category": "Auto", "body": "\" Mercedes-Benz \" oficiāli atklājis superauto prototipu \"AMG Vision Gran Turismo\", kas izstrādāts speciāli sacīkšu braukšanas simulatoram \"Gran Turismo 6\", kas datorspēļu cienītājiem būs pieejams no decembra sākuma. \"Mercedes-Benz AMG Vision Gran Turismo\" pamatā ir alumīnija rāmis ar oglekļa šķiedras virsbūves paneļiem. Dabīgā mērogā šī prototipa masa ir 1384 kilogrami. Tas aprīkots ar 5,5 litru V8 biturbo motoru, kas attīsta 585 zirgspēku jaudu un 799 ņūtonmetru griezes momentu. Šāds dzinējs tiek uzstādīts jaunās paaudzes S-klases limuzīna sportiskajā modifikācijā \"S 63 AMG\". Tāpat virtuālajam \"Mercedes-Benz\" konceptam ir kokpits F-1 bolīdu stilā. Vēl šim spēkratam ir izplūdes sistēma ar astoņām izejām un keramiskās bremzes. Lai arī sērijveida ražošanā tamlīdzīgs \"Mercedes-Benz\" netiks ieviests, ražotājs izgatavojis dabīga mēroga \"AMG Vision Gran Turismo\" prototipu, kas tiks prezentēts 19. novembrī kompānijas izpētes un attīstības centrā ASV. Atgādinām, ka šogad sacīkšu braukšanas simulators \"Gran Turismo\" svin savu 15 gadu jubileju. Neskaitot šo \"Mercedes-Benz\", datorspēlē būs arī \"BMW\", \"Honda\", \"Peugeot\", \"Aston Martin\" un \"Bertone\" spēkratu prototipi.", "link": "https://www.delfi.lv/auto/42826674/modelu-jaunumi-testi/43826724/mercedes-benz-saciksu-auto-amg-vision-gran-turismo"},
{"title": "'Mitsubishi' ražošanā ieviesīs pasaulē pirmo pilnpiedziņas elektromobili", "category": "Auto", "body": "Kompānija \" Mitsubishi \" paziņojusi, ka septembrī notiekošajā Parīzes autoizstādē prezentēs pasaulē pirmo sērijveida elektromobili ar pastāvīgu pilnpiedziņu. Tas būs izgatavots uz jaunās paaudzes \"Outlander\" apvidus auto bāzes un modeļa nosaukumā iegūs piebildi \"PHEV\". \"Mitsubishi Outlander PHEV\" būs izgatavots pēc \"PX-MiEV II\" koncepta motīviem un tam būs divi elektromotori – pa vienam uz katras riteņu ass. Savukārt iekšdedzes dzinējs šajā sistēma tiks izmantots tikai akumulatoru lādēšanai braukšanas laikā. Tādējādi ar pilnu bāku pilnpiedziņas elektromobilis spēs nobraukt aptuveni 800 kilometru. Detalizētāku informāciju par sērijveida elektromobiļa tehniskajiem risinājumiem \"Mitsubishi\" pagaidām neatklāj. Atgādinām, ka prototips tika aprīkots ar diviem 60 kW elektromotoriem un divlitru iekšdedzes dzinēju. Tikai ar elektroenerģiju tas ir spējīgs nobraukt 50 km distanci, pēc kā pieslēdzas benzīna dzinējs. Vidējais degvielas patēriņš – 1,7 litri uz 100 km. Līdz 2015. gadam \"Mitsubishi\" plāno tirdzniecībā ieviest astoņus jaunus dažādu modeļu elektromobiļus.", "link": "https://www.delfi.lv/auto/42826674/modelu-jaunumi-testi/42446308/mitsubishi-razosana-ieviesis-pasaule-pirmo-pilnpiedzinas-elektromobili"},
{"title": "'Mitsubishi' elektromobilis par zādzību ziņos uz e-pastu", "category": "Auto", "body": "Tāpat šī elektromobiļa īpašniekam būs viedtālruņa vai planšetdatora aplikācija, kas ļaus attālināti iedarbināt spēkrata autonomo apsildes vai gaisa kondicionēšanas sistēmu. Tāpat īpašnieks attālināti varēs uzzināt par \"CA-MiEV\" akumulatoru uzlādes līmeni. \"Mitsubishi CA-MiEV\" aprīkots ar 108 zirgspēku jaudīgu elektromotoru, kas enerģiju iegūst no 28 kWh litija jonu akumulatoriem. Ar pilnu uzlādi elektromobilis spējīgs nobraukt līdz 300 km distanci. Tāpat šim elektromobilim pieejama bezvadu uzlādes sistēma. Sērijveida ražošanā tamlīdzīgs \"Mitsubishi\" elektromobilis varētu nonākt jau tuvākajā nākotnē. Nav izslēgts, ka tas kļūs par jau  pazīstamā \"i-MiEV\" elektromobiļa  tiešo pēcteci.", "link": "https://www.delfi.lv/auto/42826674/modelu-jaunumi-testi/43116940/mitsubishi-elektromobilis-par-zadzibu-zinos-uz-e-pastu"},
{"title": "Latvalas auto dzinējs 'uzdāvina' Ožjēram vadību Sardīnijas WRC rallijā", "category": "Auto", "body": "Dzinēja defekta dēļ pasaules rallija čempionāta ( WRC ) posma, Sardīnijas rallija, otro sacensību dienu nepabeidza sacensību līderis, soms  Jari-Mati Latvala  (\" Volkswagen \"), atdodot vadību savam komandas biedram Sebastjenam Ožjēram. Otrā sacensību diena bija ne mazāk dramatiskā kā pirmā, un izmaiņas rallija kopvērtējumā sekoja teju vai pēc katra ātrumposma.  Īpaši izšķirošs sestdien bija viens no garākajiem ātrumposmiem visā pasaules čempionātā - 59,13 km garais SS11, \"Monte Lerno\" posms. Pirmajam desmitniekam braucot apgrieztā secībā, jau pirmais startējošais, brits Kriss Mīke (\" Citroen \"), finišā iebrauca ar aizlauztu riteni, aiz viņa starējušais slovēnis Jaroslavs Melihareks (\" Ford  Fiesta WRC\") zaudēja vairāk kā četras minūtes, jo vairākas reizes noslāpa viņa mašīnas dzinējs.  Ātrumposma turpinājumā ceļa malā apstājās igaunis Martins Kangurs (\"Ford Fiesta RRC\"), portugālis Bernardo Suza (\"nolauza riteni - bija spiests to mainīt un savainoja roku, bet itin drīz trasē tika parādīti dzeltenie karogi, kas nozīmē, ka pārējām ekipāžām jāturpina ceļš pārbrauciena režīmā. Avāriju bija piedzīvijis Jazīds Al-Radži (\"Ford Fiesta RRC\"), un viņa mašīna bija nobloķējusi ceļu. Pirmās problēmu pazīmes šajā posmā parādījās arī Latvalas \"Volkswagen Polo WRC\", taču kopvērtējuma vadību viņš vēl saglabāja, apsteidzot Ožjēru par 17,7 sekundēm. \"Dzinēja temperatūra pacēlās līdz 123 grādiem un parādījās brīdinājuma signāls. Izslēdzu antilāga sistēmu un turpinājām braukt ielas režīmā. Temperatūra nokritās un es atkal pārslēdzos un sporta režīmu,\" pēc ātrumposma stāstīja Latvala. Sekojošajā servisa parkā tika konstatēts, ka problēma bija bojāts dzinēja sensors, nevis dzinējs. \"Mums paziņoja, ka Latvala ir apstājies, un es nedaudz palēnināju tempu, bet pēc tam sekoja informācija, ka viņš atkal brauc, un mēs vairs nevarējām atgūt zaudēto,\" pēc SS11 sūkstījās Ožjērs.  SS12 nebija mazāk \"jautrs\" - polis Roberts Kubica netālu no posma finiša nolauza riteni un pazaudēja savu piekto vietu kopvērtējumā, bet Andreasa Mikelsena \"Volkswagen Polo WRC\" radās problēmas ar amortizatoriem. Dienas pēdējais ātrumposms, garākā \"dopa\" atkārtojums,no sacensībām \"izslēdza\" Latvalu, kurš jau pēc pirmajiem 10 kilometriem starprezultātos zaudēja Ožjēram vairāk kā divas minūtes. Posma finišā Latvalas noslīdēja uz trešo vietu, palaižot garām norvēģi Madsu Ostbergu (\"Citroen\"), taču soms var cerēt uz otro pozīciju, ja mehāniķiem izdosies novērst dzinēja problēmu, jo norvēģis ir tikai 21 sekundes attālumā.  Sardīnijas rallija kopvērtējums pēc otrās dienas:", "link": "https://www.delfi.lv/auto/42826676/motorusports/44589998/latvalas-auto-dzinejs-uzdavina-ozjeram-vadibu-sardinijas-wrc-rallija"},
{"title": "BMW speciāli videospēlei izgatavojis 549 ZS superauto", "category": "Auto", "body": "Kompānija \" BMW \" prezentējusi virtuālu superauto \"Vision Gran Turismo\", kas izstrādāts speciāli jaunajai autosacīkšu videospēlei \"Gran Turismo 6\", kas paredzēta \"PlaysStation 3\" spēļu konsolēm. Par pamatu virtuālajam automobilim izmantota \"BMW M235i Racing\" kupeja. Vizuāli \"BMW Vision Gran Turismo\" atgādina šīs markas  DTM  sacīkšu sērijas bolīdu. Prototips aprīkots ar trīslitru sešcilindru turbomotoru, kas attīsta 549 zirgspēku jaudu un 680 ņūtonmetru griezes momentu, kas pieejams jau no 1900 apgr./min. \"BMW\" speciāli datorspēlei automobiļa prototipu izgatavojis pirmo reizi. Par godu \"Gran Turismo\" spēļu sērijas 15 gadu jubilejai pagājušā novembrī  savu superauto parādīja arī \"Mercedes-Benz\" . Vēlāk savu vēlmi šai spēlei izstrādāt speciālu auto izteica arī \"Honda\" un \"Volkswagen\". \"BMW Vision Gran Turismo\" videospēlē varēs iegūt vai nu par virtuālo naudu, vai sekmīgi nobraucot kādu no tam paredzētajiem sacīkšu posmiem.", "link": "https://www.delfi.lv/auto/42826674/modelu-jaunumi-testi/44495588/bmw-speciali-videospelei-izgatavojis-549-zs-superauto"},
{"title": "'DELFI Auto' izmēģina jauno 'Range Rover'", "category": "Auto", "body": "Mūsdienās ir maz tādu auto modeļu, kas pēdējo 40 gadu laikā izgatavoti tikai trīs paaudzēs. \" Range Rover \" ir ļoti veiksmīgs apvidus automobilis tirgū, tāpēc ražotājam jaunā, nu jau ceturtās paaudzes modeļa izstrāde bija ļoti atbildīga. Klientu aptaujā tika noskaidrots \" Land Rover \" inženieru virsuzdevums – \"Nemainiet to, vienkārši padariet vēl labāku!\" Vizuāli jaunais \"Range Rover\" atšķiras ar aerodinamiskāku virsbūves formu – tam ir noapaļotāks priekšgals un slīpāka jumta līnija, aizgūstot šīs līdzības no markas jaunākā un mazākā modeļa \"Evoque\". Šo līdzību pastiprina vēl arī priekšējie un aizmugurējie lukturi, kas turpinās virsbūves spārnos. Savukārt ventilācijas atveres no priekšējā spārnā pārceļojušas uz masīvajām durvīm un tagad pilda tikai estētisku funkciju. Konstrukcijā ceturtās paaudzes \"Range Rover\" ir principiāli jauns. Tagad tā virsbūve ir pilnībā izgatavota no alumīnija. Salīdzinot ar iepriekš izmantoto tēraudu, šis vieglais materiāls ļāvis jaunā \"Range Rover\" svaru samazināt par iespaidīgiem 420 kilogramiem. Tas nozīmē uzlabojumu dinamikā un degvielas ekonomijā. Autovadītāja sēdpozīcija \"Range Rover\" apvidus automobilī joprojām ir kā tronī ar plašu stiklojuma laukumu. Astoņpakāpju automātiskās pārnesumkārbas vadības sviras uzgalis šeit ir tāds pats kā \"Range Rover Evoque\" un jaunākajiem \"Jaguar\" modeļiem – apaļa svira, kas, iedarbinot dzinēju, izbīdās no centrālās kulises un iebīdās, motoru izslēdzot. Atšķirībā no citiem spēkratiem, kuri izmanto fiziska gājiena vadības sviru, \"Range Rover\" gadījumā motoru var izslēgt pat tad, ja apaļā svira palikusi braukšanas jeb \"Drive\" vai \"Reverse\" režīmā, jo pēc dzinēja iedarbināšanas tā automātiski būs atgriezusies sākuma jeb \"Parking\" pozīcijā. \"DELFI Auto\" izmēģināja \"Range Rover\" versiju ar bāzes dzinēju – trīslitru turbopūtes dīzeļdzinēju, kas attīsta 258 zirgspēku jaudu un 600 ņūtonmetru griezes momentu. Pateicoties nomestajam svaram par gandrīz pustonnu, tā dinamika ir salīdzināma ar iepriekšējās paaudzes V8 dīzeļdzinēja modifikāciju. Automobilis līdz 100 km/h paātrinās 7,9 sekundēs, tāpēc par dinamiku nevar sūdzēties pat šajā bāzes versijā. Patīkami pārsteidza arī degvielas patēriņš – braucot pa pilsētu, šoseju un mežu, patiešām var iekļauties līdz 10 litru patēriņā uz 100 km, kā to sola arī ražotājs. Kaut arī jaunais \"Range Rover\" saglabā sajūtu, ka savā ziņā stūrējat luksusa kuteri, tā vadāmība ir jūtami uzlabota salīdzinājumā ar priekšteci. Kārtējo reizi šeit jāpateicas samazinātajam automobiļa svaram. \"Range Rover\" stabili turas uz ceļa, braucot arī ļoti lielā ātrumā. Jūtami vēja trokšņi parādās tikai tad, kad Latvijā atļauto braukšanas ātrumu būsiet pārsnieguši jau par vairāk nekā 50 km/h, kas ar \"Range Rover\" var gadīties arī netīšām. \"Range Rover\" jau no sākta gala izcēlies ar pirmšķirīgām apvidus pārgājības spējām. Arī jaunais modelis nav izņēmums. Tas aprīkots ar modernizētu \"Terrain Response\" sistēmu, kurai tagad ir arī pilnīgi automātiskais režīms. Dators pats noteiks, pa kādu ceļa vai bezceļa segumu braucat, un elektronika atbilstoši pielāgos spēkrata agregātu darbības režīmu. Interesanti, ka ar jauno \"Range Rover\" ūdenī var braukt līdz pat 90 centimetru dziļumam – dzinējs gaisu ņem no priekšējo spārnu augšdaļā esošajām atverēm, kas paslēptas zem motora pārsega. Tomēr būtiskākais un uzkrītošākais jaunā \"Range Rover\" vēstījums ir \"vēl vairāk luksusa\". Jau līdz šim \"Land Rover\" spējis pierādīt, ka \"Range Rover\" ir greznākais un apvidū spējīgākais no dārgājaiem apvidus automobiļiem. Ar jauno modeli ražotājs sniedzas vēl tālāk un piesaka \"Range Rover\" kā alternatīvu arī reprezentatīvajiem sedaniem. Šim nolūkam \"Range Rover\" beidzot ieguvis šajā klasē pašsaprotamās \"ekstras\" – elektriski atveramo un aizveramo bagāžnieka vāku, kā arī elektriski pievelkamās durvis. \"Land Rover\" apgalvo, ka \"Range Rover\" salonā ir ne tikai klusākais apvidus automobilis, bet pat viens no visklusākajiem sērijveida automobiļiem vispār pasaulē. Un šajā ziņā nebūs melots, jo salonā tipiskais dīzeļdzinēja \"tarkšķis\" nav dzirdams pat paātrinoties. Īpaši pārsteidza signāltaure, kuras pielietojumu interjerā praktiski nedzird. Speciāli piestāju un atvēru durvis, lai pārliecinātos, ka ar tauri viss ir kārtībā –, salona skaņas izolācija patiešām ir pirmšķirīga! Visā šajā greznības un luksusa kompozīcijā vienīgais izlēcējs negatīvā nozīmē ir borta datora un multimediju sistēmas skārienjutīgā vadība. Centrālajā konsolē esošais astoņu collu skārienjutīgais ekrāns šajā automobilī ir īpaši svarīgs, jo pogu un sviru skaits salīdzinājumā ar iepriekšējo modeli ir samazināts uz pusi un to funkciju vadība pārnesta uz skārienjutīgo ekrānu. Ja ekrāna salīdzinoši mazo izmēru (luksusa sedanos tie ir līdz pat 12,3 collu) un izšķirtspēju vēl var piedot, tad tā neintuitīvo saskarni un lēno darbību gan nē – ne tikai tādas klases automobilim, bet mūsdienu spēkratam vispār. Piemēram, sēdekļu apsildei vairs nav savas podziņas, šīs funkcijas aktivizācija pārnesta uz skārienjutīgo ekrānu. Kamēr to šajā saskarnē ar vairākiem spaidīšanas cikliem atradīsiet un aktivizēsiet, sēdeklis jau būs paspējis uzsilt dabiskā ceļā. Sēdekļu apsildes podziņas aizmugurējiem pasažieriem gan ir saglabājušās. Un ne tāpēc, ka aizmugurē sēdošajiem salīdzinājumā ar iepriekšējās paaudzes modeli viss būtu palicis \"status quo\". Tieši otrādi! Ērtāka kļuvusi iekāpšana platāku durvju dēļ, bet papildus aprīkojumā var dabūt divus atsevišķus sēdekļus ar dalīto konsoli pa vidu. Un arī tas vēl nav viss – tuvākā gada laikā \"Range Rover\" piedāvājumu papildinās pagarinātās riteņu garenbāzes versija, līdzīgi kā savulaik modeļa pirmajā paaudzē \"LSEi\" modifikācija. Ar jaunās paaudzes \"Ranger Rover\" modeli britu ražotājs ir pietiekami nodrošinājies, lai sagaidītu \"Bentley\" solīto konkurentu. Par \"Range Rover\" kā auto izvēli spilgti atmiņā palicis nu jau bijušā miljonāra Alda Ozola vēl \"treknajos gados\" teiktais intervijā izdevumam \"Neatkarīgā Rīta Avīze\": \"Zināt, kad pērk \"Range Rover\"? Tad, kad vairs negribas zīmēties, kad negribas \"pontoties\". Un tas jau arī ir \"viskrutākais ponts\" – negrib zīmēties un nopērk mašīnu par simtu divdesmit tūkstošiem eiro...\"", "link": "https://www.delfi.lv/auto/42826674/modelu-jaunumi-testi/43190232/delfi-auto-izmegina-jauno-range-rover"},
{"title": "'VW Golf GTI' rodsters ar 503 ZS motoru", "category": "Auto", "body": "Kompānija \" Volkswagen \" (VW) pašlaik notiekošajā šī koncerna auto marku entuziastu festivālā \"Wörthersee\" Austrijā prezentējusi sacīkšru rodstera prototipu \"GTI Roadster Vision Gran Turismo\", kas virtuālā veidā būs pieejams spēļu konsoles \"PlayStation 3\" sacīkšu braukšanas simulatorā \"Gran Turismo 6\". Pilnpiedziņas rodsters aprīkots ar trīslitru biturbo sešcilindru \"VR6 TSI\" motoru, kas attīsta 503 zirgspēku jaudu un 665 ņūtonmetru griezes momentu. Spēka agregāts sajūgts ar septiņpakāpju sekvenciālo pārnesumkārbu \"DSG\". Atgādinām, ka \"Gran Turismo 6\" sacīkšu braukšanas simulatoram savus virtuālos superauto izstrādājuši arī citi autoražotāji, tostarp \"BMW\" un \"Mercedes-Benz\".", "link": "https://www.delfi.lv/auto/42826674/modelu-jaunumi-testi/44557066/vw-golf-gti-rodsters-ar-503-zs-motoru"},
{"title": "'Ford' atklāj modeļu plānu nākamajiem pieciem gadiem", "category": "Auto", "body": "Jaunais ”Mondeo”, atjauninātā ”Fiesta”, unikālais ”EcoSport” un daudzpusīgais ”Tourneo Connect” – ar tik vērienīgu jaunumu klāstu pašlaik notiekošajā Parīzes autoizstādē šogad piedalās kompānija ” Ford ”. Autoražotājs nolēmis līdz 2017. gadam pilnībā atjaunināt visu pasažieru un vieglā komerctransporta gammu, tādējādi izveidojot vienu no svaigākajiem un modernākajiem automobiļu piedāvājumiem Eiropā. ”Ford” uzskata, ka pasažieru un vieglā komerctransporta tirgus Eiropā, ieskaitot Krieviju, nākamajos piecos gados pieaugs par 20%, sasniedzot 23 miljonus vienību. ”Patlaban mēs atrodamies ”Ford of Europe” visu laiku agresīvākās modeļu ekspansijas agrīnajā fāzē,” skaidro ”Ford of Europe” vadītājs un direktoru padomes priekšsēdētājs Stīvens Odels. Jaunais ”Mondeo” kļuvis par pirmo modeli uz ”Ford” jaunās globālās CD segmenta platformas. Automobilis tiks piedāvāts ar trīs veidu virsbūvēm – piecdurvju hečbeks, universālis un sedans. ”Ford” šim modelim izveidojis ”aktīvo parkošanās asistentu”, kas automātiski novieto automašīnu stāvvietā kā paralēlā, tā perpendikulārā virzienā. Pirmo reizi Eiropas modelī ”Ford” ieviesis piepūšamās drošības jostas aizmugurē, atbīdāmu panorāmas jumtu, adaptīvos LED starmešus, elektriski regulējamu stūres kolonnu un ”SYNC” multimediju sistēmu ar ”MyFord” saskarni. Jaunais ”Mondeo” Eiropā tiks pārdots ar viena litra ”EcoBoost” benzīna dzinēju, 1,6-litru ”ECOnetic” dīzeļdzinēju un savā klasē pirmo hibrīdzinēju, kas iebūvēts sedanā. Jaunais ”Fiesta” modelis nonāks tirdzniecībā ar izvēli no septiņiem dzinējiem, kas nodrošina mazāk nekā 100 g/km CO2 izmešus, bet degvielas patēriņu – 4,3 l/100 km vai zemāku. Līdztekus viena litra ”EcoBoost” dzinējam ”Fiesta” modelī debitē trīs cilindru, viena litra atmosfēriskais benzīna dzinējs, kas attīsta 65 vai 80 zirgspēkus atkarībā no versijas. ”ECOnetic” tehnoloģija ļāvusi panākt zemu degvielas patēriņu – 3,3 l/100 km. Turklāt pirmo reizi ”Ford Fiesta” būs iespējams iegādāties ar sešpakāpju ”PowerShift” transmisiju. Mazās klases apvidus automobilis ”Ford EcoSport” radīts uz B segmenta platformas un sasniegs Eiropas patērētājus pēc pusotra gada. Tā galvenais spēka agregāts būs viena litra ”EcoBoost” dzinējs. ”EcoSport” ir pirmais globālais ”Ford” modelis, kurš pilnībā izstrādāts Dienvidamerikā. Kopš 2003. gada, kad šis modelis radīja jaunu segmentu, reģionā pārdoti jau 700 tūkstoši šā modeļa automašīnu. Jaunais ”Tourneo Connect” piedāvā atraktīvu un pieejamu alternatīvu tradicionālajiem lielu ģimeņu vai personu grupu pārvietošanās līdzekļiem, piemēram, miniveniem. ”Tourneo Connect” pieejams ar viena litra ”EcoBoost” dzinēju, ”Active City Stop” sistēmu un ”Ford SYNC”. Jaunizveidotā modeļu sērija piedāvā automobiļus ar piecām vai septiņām sēdvietām, vispusīgas sēdekļu transformācijas iespējas, kā arī ekonomiskāko dzinēju izvēli. ”Tourneo Connect” nonāks pie pircējiem nākamā gada otrajā pusē. Parīzes autoizstādē ”Ford” demonstrē jaunu ”Formula Ford” sacīkšu automašīnu, kas pirmo reizi aprīkota ar viena litra ”EcoBoost” dzinēju, turklāt pielāgota braukšanai pa koplietošanas ceļiem. Bolīds spējis sasniegt ātrumu 255,5 km/h, līdz 100 km/h paātrinoties mazāk nekā četrās sekundēs. Tas uzrādījis 11. ātrāko apļa laiku Nordšleifes ātrumaplī Nirburgringā, pārspējot vairākus superauto. Vienlaikus ”Formula Ford” izrādījās sensacionāli ekonomiska – tikai 2,4 l/100 km, braucot ar ātrumu 56 km/h, un 5l/100 km, braucot 120 km/h.", "link": "https://www.delfi.lv/auto/42826674/modelu-jaunumi-testi/42719158/ford-atklaj-modelu-planu-nakamajiem-pieciem-gadiem"},
{"title": "Mārtiņš Svilis - pirmais Latvijas rallists, kas startēs ar R5 klases auto", "category": "Auto", "body": "Rallijā \"Kurzeme 2014\", kas notiks augusta beigās, pirmo reizi Latvijas autosporta vēsturē ar šobrīd pasaules rallijā aktuālāko rallija automobili \" Ford  Fiesta R5\" startēs latviešu ekipāža - Mārtiņš Svilis ar stūrmani Ivo Pūķi. Mārtiņš Svilis jau 2014. gada sezonas sākumā sāka meklēt iespēju izmēģināt savus spēkus pie R5 rallija automašīnas stūres, jo šī brīža tendences autosportā liecina, ka agrāk vai vēlāk R5 klase pilnībā aizstās līdz šim rallijā populārās klases A8 un N4. Šobrīd ir rasta iespēja ar \"Ford Fiesta R5\" automobili startēt vienā no slavenākajiem un tradīcijām bagātākajiem Baltijas rallijiem – rallijā \"Kurzeme\", bet komanda aktīvi strādā, lai jau tuvākajā nākotnē ar šādu auto būtu iespējams startēt visu sezonu. \"Šī automašīna vadās daudz, daudz citādāk kā visas tās rallija automašīnas, ar kurām līdz šim esmu braucis,\" pēc pirmajiem treniņbraucieniem Igaunijā atzina Mārtiņš Svilis. \"\"Ford Fiesta R5\" ir sekvenciālā pārnesumkārba, īsāka riteņu bāze, asākas bremzes un daudz citādāka jaudas līkne. Nenoliedzami šis ir ļoti konkurētspējīgs auto, tikai, lai pilnībā izmantotu tās potenciālu, būs nepieciešams laiks un mana spēja adaptēties. Līdz startam rallijā \"Kurzeme\" mēs vēl aizvadīsim apjomīgu treniņu sēriju Igaunijā, kā arī piedalīsimies testa ātrumposmā pirms paša rallija. Protams, mēs vēlamies cīnīties par uzvaru rallijā, bet tas būs grūti gan fiziski, gan psiholoģiski, tāpēc ļoti ceram uz pašmāju līdzjutēju atbalstu.\" Šo konkrēto automašīnu, ar kuru startēs Svilis, sacensībām gatavo bijušā pasaules rallija čempionāta ( WRC ) pilota Marko Martina kompānija \"MM Motorsport\".", "link": "https://www.delfi.lv/auto/42826676/motorusports/44869472/martins-svilis-pirmais-latvijas-rallists-kas-startes-ar-r5-klases-auto"},
{"title": "Video: Aizraujošā F-1 sacīkste leģendārajā Moncas trasē", "category": "Auto", "body": "F-1  čempionāta līdera Niko Rosberga (\"Mercedes\") kļūda, viņa komandas biedra Lūisa Hamiltona uzvara, Daniela Rikjardo cīņa ar Sebastjanu Fetelu un Daņila Kvjata (\"Toro Rosso\") meistarstiķis - Itālijas \" Grand Prix \" posma labākie momenti.", "link": "https://www.delfi.lv/auto/42826676/motorusports/44941348/video-aizraujosa-f-1-sacikste-legendaraja-moncas-trase"},
{"title": "Igauņu pilots Ots Tanaks atgūst vietu WRC komandā", "category": "Auto", "body": "\" M-Sport \" komanda ir paziņojusi, ka 2015.gada pasaules rallija čempionātā ( WRC ) to atkal pārstāvēs igaunis Ots Tanaks, kurš būs britu pilota Elfina Evansa partneris, informē komanda. \"Piesaistot divus talantīgākos WRC jaunos braucējus, \"M-Sport\" komanda cer uz abu braucēju potenciālu un ir gatava attīstīt viņu talantu pie \" Ford  Focus WRC\" automašīnas stūres,\" teikts komandas izplatītajā paziņojumā. Kā zināms, pilota vieta \"M-Sport\" komandā vakanta kļuva pēc tam, kad  par profesionālo rallija gaitu beigām paziņoja pieredzējušais soms Miko Hirvonens. Ots Tanaks \"M-Sport\" komandu jau pārstāvēja 2012.gadā, taču pēc avārijām un neveiksmēm pilnās sezonas viņi šo sadarbību pārtrauca. Šogad igauņu pilots atgriezās WRC, ar riepu ražotāja \"DMACK\" atbalstu startējot WRC2 ieskaitē, un \"M-Sport\" komandā aizvadīja divas sacīkstes - Zviedrijas un Portugāles WRC posmu. Zviedrijā Tanaks izcīnīja piekto vietu, bet Portugālē bija otrais līdz brīdim, kad izstājās. \"Es patiešām ļoti priecājos par to, ka man tiek dota otra iespēja,\" saka 27 gadus vecais igauņu pilots. \"Zinu, ka tas man būs liels pārbaudījums un liela atbildība, bet es tam esmu gatavs un ļoti gaidu jauno sezonu.\" \"Pirmajās sacīkstēs mums būs jāatrod savs ritms, taču es jau ilgu laiku esmu sadarbojies ar \"M-Sport\" un ar \"Ford Fiesta WRC\" automašīnu esmu nobraucis daudzus kilometrus, tāpēc ceru, ka pierašana un ātruma iegūšana neaizņems pārāk daudz laika,\" piebilst Tanaks. \"Lielākajā daļā [WRC] ralliju man ir liela pieredze un domāju, ka dažos posmos varētu uzrādīt pat ļoti labu rezultātu.\" Tanaka stūrmanis būs pieredzējušais igaunis Raigo Melders. Ots Tanaks savā līdzšinējā karjerā startējis 40 pasaules rallija čempionāta posmos, vienu reizi kāpjot uz goda pjedestāla, kad Sardīnijas rallijā 2012.gadā izcīnīja trešo vietu. Viņa kontā arī deviņu ātrumposmu uzvaras.  Šāgada WRC2 čempionāta kopvērtējumā Tanaks ierindojās sestajā vietā. Šai ieskaitē viņš uzvarēja Polijas WRC rallijā, Vācijā palika otrais, bet Somijā - trešais.", "link": "https://www.delfi.lv/auto/42826676/motorusports/45249926/igaunu-pilots-ots-tanaks-atgust-vietu-wrc-komanda"},
{"title": "No tērauda stieplēm izgatavots 'Lamborghini' prototips", "category": "Auto", "body": "Tieši šo 70.gadu \"Lamborghini\" modeli par pamatu savam darbam Radklifs izvēlējies tāpēc, ka tā samērā kantainās formas ir pateicīgas šādai stiepļu locīšanas tehnikai. Kad par \"Koenig Countach\" nosauktais prototips tika izgatavots, tas tika nokrāsots fluorescējoši oranžā krāsā. Kā norāda mākslinieks, tad šī krāsa ir bezkompromisu, tāpat kā pats prototips. Mākslas darbs pašlaik eksponēts pie Londonas Klasisko automobiļu kluba un ir nopērkams par 40 tūkstošiem sterliņu mārciņām (aptuveni 30 tūkstošus latu). Atgādināsim, ka vidusmotora komponējuma \"Lamborghini Countach\" tika ražots periodā no 1974. līdz 1990.gadam. Kopumā tika izgatavoti aptuveni 2500 šī modeļa superauto.", "link": "https://www.delfi.lv/auto/42826658/zinas/29112593/no-terauda-stieplem-izgatavots-lamborghini-prototips"},
{"title": "Foto: Latvijas rallists Mārcis Ķenavs pārsteidz Spāniju", "category": "Auto", "body": "Trases garums bija pieci kilometri ar 72 līkumiem un, kā jau tradicionāli kalnā braukšanas sacensībās, pilots brauc viens, bez stūrmaņa. Šī iemesla dēļ Mārcis veica ļoti daudz treniņus, lai trasi iemācītos no galvas. Oficiālajos treniņbraucienos Ķenavs uzrādīja pārliecinoši ātrāko laiku - tuvākie sekotāji tika apsteigti par nepilnām piecām sekundēm. Te gan jāpiebilst, ka vairāki vadošie piloti šajos braucienos nepiedalījās, jo nolēma pavērot treniņus, kā arī jauno Latvijas pilotu, lai redzētu, kā viņš brauc un kas viņš tāds ir.  Trases pirmā daļa bija ļoti ātra, bet pēc tam sekoja ļoti sarežģītas sekcijas ar apmēram 15 līdz 20 līkumiem pēc kārtas, kur īpaši svarīga bija sportista atmiņa un koncentrēšanās spēja. Uz starta bija redzami tādi auto kā 1999.gada \"Subaru Impreza WRC\", kas pilnībā sagatavota asfalta sacensībām, vairāki \"Super1600\" klases \"KitCar\" auto, \"Nissan 200 S, kā arī \"Silver car\" automašīnas. Sacensības sastāvēja no trim braucieniem, no kuriem tika ņemti vērā divi labākie rezultāti. Mārcis Ķenavs izcīnīja otro vietu absolūtajā vērtējumā un otro klasē. \"Gandarījums liels. Lai arī sacīkstes bija sarežģītas, uzdevumu izpildījām. Tagad gaidām mūsu komandu un \"Mitsubishi Evo X\", lai varam gatavoties rallijsprintam un rallijam,\" saka Mārcis Ķenavs. Pēc kalnā braukšanas sacīkstēm Mārcim Spānijā paredzētas vēl divas asfalta sacensības. 20. septembrī Ķenavs startēs rallijsprintā, bet 27. septembrī - Spānijas rallija čempionāta posmā.", "link": "https://www.delfi.lv/auto/42826676/motorusports/44971128/foto-latvijas-rallists-marcis-kenavs-parsteidz-spaniju"},
{"title": "Motosezonu uzsākot: Praktiski padomi iesācējiem", "category": "Auto", "body": "Portāls \"Delfi\" sadarbībā ar autoskolu  DBS , turpinot rakstu sēriju par sagatavošanos motosezonai, šajā rakstā piedāvā dažus praktiskus ieteikumus jaunajiem vadītājiem. Izvēlieties savām iemaņām (arī fiziskajai kondīcijai) atbilstoša svara, jaudas un vadāmības braucamrīku! Sākot ar lielāko, smagāko, ātrāko vai jaudīgāko, jūs sevi un citus pakļaujat papildu riskiem. Izvēlieties savam budžetam atbilstošu braucamo! Tā lai pēc motocikla vai mopēda iegādes nepietrūktu līdzekļu ekipējumam un atbilstošai tehniskajai apkopei. Sekojiet ieteikumiem un norādēm, ko sniedz kvalificēti padomdevēji. Neuzklausiet mazpieredzējušu vadītāju pamācības, īpaši, ja tās ir pretrunā ar CSN un instruktoru stāstīto! Neeksperimentējiet kopējās satiksmes apstākļos! Meklējiet un izmantojiet iespējas pilnveidot savas prasmes! Arī tad, ja braucat jau pāris mēnešu un domājat, ka ar visu tiekat galā bez problēmām, atcerieties, ka esat motobraucējs - iesācējs. Jūsu pieredze tomēr joprojām ir niecīga – krājiet to vērīgi un uzmanīgi! Īpaši gados jauniem mopēdu vai skūteru vadītājiem, kas aizvada pirmo sezonu satiksmes plūsmā, ir svarīgi apzināties, ka viņu pieredze vēl ievērojami atpaliek no vidusmēra autovadītāja. Situācijas paredzēšana, satiksmes plūsmas plānošana, bīstamību prognozēšana u.tml. iemaņas nāk ar stāžu. Tādēļ nekad nezaudējiet modrību, divreiz apdomājiet katru manevru un izvērtējiet to no drošības un ceļu satiksmes noteikumu viedokļa. Viens no galvenajiem motovadītāja drošības priekšnotiekumiem ir – jābūt labi redzamam. Satiksmē vienmēr domājiet par to, vai (un kā) jūs redz citi braucēji! Jo vieglāk tiem būs saprast jūsu nodomus un prognozēt jūsu manverus, jo drošāka un patīkamāka būs braukšana visiem.", "link": "https://www.delfi.lv/auto/42826658/zinas/45679948/motosezonu-uzsakot-praktiski-padomi-iesacejiem"},
{"title": "Foto: Motosezonas atklāšanas svētki 'pierūcina' Rīgu", "category": "Auto", "body": "\"Pagājušajā gadā motosezonā pulcējās ap 5000 motociklu un arī šogad sagaidām lielu motobraucēju atsaucību. Pasākums, kuram starts tiek dots pie tirdzniecības centra \"Mols\", jau kļuvis par tradīciju, kas moto entuziastu aprindās tiek gaidīts ar ilgu un rūpīgu gatavošanos. Tas nodrošina to, ka arī skatītājiem nebūs garlaicīgi, jo tos priecēs elpu aizraujoši dalībnieki – moto entuziasti, kas visu ziemu strādājuši, lai savus motociklus sagatavotu sezonas atklāšanas pasākumam. Jau ierasts, ka daudzi amatieri aktīvi pārveido un pārbūvē savus spēkratus, lai gan pašiem, gan skatītājiem būtu prieks uz tiem skatīties, tādēļ viennozīmīgi varu teikt, ka garlaicīgi nebūs!\" norādījis Motoklubu asociācijas pārstāvis Arnis Blodons.  Sezonas atklāšanas parādes dalībnieki izbrauca no pulcēšanās vietas pie tirdzniecības centra, lai mērotu ceļu pār Salu tiltu, Mūkusalas ielu, Raņķa dambi, Vanšu tiltu un caur Pils laukumu, līdz 11. novembra krastmalai. Foto: \"Delfi Aculiecinieks\" Igors", "link": "https://www.delfi.lv/auto/42826658/zinas/45888001/foto-motosezonas-atklasanas-svetki-pierucina-rigu"},
{"title": "'Hamann' pārveidojis jau tā sportisko 'BMW M2'", "category": "Auto", "body": "Vācu tūninga kompānija \"Hamann\" izstrādājusi pārveidojumu programmu jau tā sportiskajam \" BMW  M2\" spēkratam, padarot to vēl jaudīgāku, ātrāku un vizuāli agresīvāku. \"BMW M2\" spēka agregātam – trīslitru sešcilindru turbomotoram – \"Hamann\" standarta 370 zirgspēku un 465 ņūtonmetru veiktspēju palielinājis līdz 420 ZS un 530 Nm. Rezultātā \"BMW M2\" no vietas līdz 100 km/h spēj paātrināties 4,3 sekundēs, kas ir par 0,1 sekundi ātrāk nekā standarta versijā. Neskaitot palielināto veiktspēju, \"Hamann\" šim sportiskajam spēkratam izstrādājis arī agresīvāka veidola virsbūves aerodinamisko elementu komplektu, tostarp ar detaļām no oglekļa šķiedras.", "link": "https://www.delfi.lv/auto/42826674/modelu-jaunumi-testi/48295993/hamann-parveidojis-jau-ta-sportisko-bmw-m2"},
{"title": "'Mercedes' A-klase pēc modernizācijas atguvusi ātrākā hečbeka titulu", "category": "Auto", "body": "\" Mercedes-Benz \" modernizējis A-klases modeļa hečbeku. Visjaudīgākā modifikācija – \"A45 AMG\" – atguvusi sev pasaulē visātrākā sērijveida hečbeka titulu, kuru līdz šim turēja \"Audi RS3 Sportback\". \"Mercedes-Benz A45 AMG\" aprīkots ar modernizētu divlitru turbopūtes četrcilindru dzinēju, kā jauda no līdzšinējiem 360 zirgspēkiem palielināta līdz 381 ZS, bet griezes moments – no 450 ņūtonmetriem līdz 475 Nm. Tas ir par 14 ZS un 10 Nm vairāk nekā \"Audi RS3 Sportback\" 2,5 litru pieccilindru turbomotoram. Jaudīgais dzinējs sajūgts ar uzlabotu septiņpakāpju sekvenciālo pārnesumkārbu, kurai ir samazināta pārnesuma attiecība trešajā un septītajā pārnesumā, kas ļāvis nodrošināt \"optimālu paātrinājumu plašākā braukšanas ātruma diapazonā\". Ar papildus aprīkojumā pieejamo \"Dynamic Plus\" pakotni sportiskais pilnpiedziņas hečbeks no vietas līdz 100 km/h paātrinās 4,2 sekundēs, kas ir par 0,4 sekundēm ātrāk nekā pirms šīs versijas modernizācijas un par 0,1 sekundi ātrāk nekā \"Audri RS3 Sportback\". Maksimālais braukšanas ātrums elektroniski ierobežots pie 250 km/h atzīmes. Ražotāja norādītais vidējais degvielas patēriņš ir 6,9 litri benzīna uz 100 km. \"Dynamic Plus\" pakotne ietver jaunu pašbloķējošo diferenciāli uz priekšējās riteņu ass, adaptīvo balstiekārtu \"AMG Ride Control\", kā arī sistēmu \"Dynamic Select\" ar četriem elektroniskās vadības režīmiem – \"Comfort\", \"Sport\", \"Sport+\" un \"Individual\". Modernizētais \"Mercedes-Benz\" A-klases modelis ieguvis jauna dizaina priekšējo un aizmugurējo buferi, kā arī citādu radiatora dekoratīvo režģi un aizmugurējos lukturus. Priekšējie diožu lukturi turpmāk \"A45 AMG\" modifikācijai būs jau standarta aprīkojumā. Atjauninātais A-klases modelis vēl ir pieejams ar 102 ZS jaudīgo 1,6 litru benzīna dzinēju, kā arī 109 ZS jaudīgo 1,5 litru dīzeļa agregātu. Savukārt 2,1 litru dīzeļmotora jauda no līdzšinējiem 170 ZS palielināta līdz 177 ZS, bet divlitru benzīna motoram \"A250 Sport\" versijā – no līdzšinējiem 211 ZS līdz 218 ZS. Jaudīgākā benzīna un dīzeļa modifikācija būs pieejama arī \"Motorsport Edition\" versijā, kura vizuāli ieturēta šīs markas F-1 bolīdu stilā. Šādas versijas hečbekam būs aizmugurējais spoileris zaļā krāsā, kā arī AMG riteņu diski. Tāpat automobilim modernizēta multimediju sistēma, kas tagad atbalsta arī \"Android Auto\" un \"Apple CarPlay\" operētājsistēmu. Tirdzniecībā modernizētā \"Mercedes-Benz\" A-klase nonāks, sākot ar 3. jūliju.", "link": "https://www.delfi.lv/auto/42826674/modelu-jaunumi-testi/46155825/mercedes-a-klase-pec-modernizacijas-atguvusi-atraka-hecbeka-titulu"},
{"title": "Ilgi gaidītais 'Citroen DS3 R5' beidzot sāk nonākt pie saviem pasūtītājiem", "category": "Auto", "body": "Franču autoražotāji \" Citroen \" beidzot ir saņēmuši  FIA  homologāciju savam \"Citroen DS3 R5\" rallija auto modelim, ko cer izveidot par nopietnu konkurentu plašu popularitāti ieguvušajam \" Ford  Fiesta R5\". Sākotnēji tika paredzēts, ka jaunais \"Citroen DS3 R5\" FIA homologāciju saņems 1.martā, tāpēc rūpnīca jau saņēmusi vairāk kā 30 pasūtījumus, ieskaitot no Latvijas. Taču homologācijas process ievilkās un savu pirmo sacīksti jaunais auto piedzīvos mēnesi vēlāk, šīs nedēļas baigās Itālijā. Pasaules čempionātā ( WRC ) ar jauno auto startēs pagājušā gada \"Citroen Top Driver\" uzvarētājs un WRC3 ieskaites uzvarētājs Sebastjens Šardonē, piedaloties sešos WRC2 posmos, sākot ar Sardīnijas ralliju jūnija sākumā.  R5 klases pilnpiedziņas automašīnas ir atļautas reģionālajos FIA čempionātos - Eiropas, Tuvo Austrumu u.c, kā arī lielā daļā nacionālo čempionātu.", "link": "https://www.delfi.lv/auto/42826676/motorusports/44368075/ilgi-gaiditais-citroen-ds3-r5-beidzot-sak-nonakt-pie-saviem-pasutitajiem"},
{"title": "Nākamajā Latvijas rallija čempionāta posmā - gandrīz 100 dalībnieku", "category": "Auto", "body": "Pieteikumi saņemti no 97 ekipāžām, no kurām 31 ir pieteikusies startam Latvijas čempionāta vērtējumā. Latvijas piloti no tiem ir 12, pārējie pārstāv Krieviju, Igauniju, Poliju un Lietuvu. Īpaši interesanta solās būt \"VFTS/Truck\" ieskaite, kurā tiks aizvadīta īpaša kausa izcīņa ekipāžām, kas brauc ar padomju laika rallija tehniku -  VAZ , AZLK un \"Gaz\" markas automašīnām. Šai ieskaitē pieteikušās kopumā 25 ekipāžas, un lielākā daļa - no Krievijas. \"300 ezeru\" rallijs ir arī kārtējais Ziemeļeiropas rallija čempionāta posms, un šajā vērtējumā startēs vismaz 36 ekipāžas, Lietuvas čempionātā tiks vērtētas 41 ekipāža. Rallijs iesāksies ceturtdien, 7.augustā, ar kvalifikācijas ātrumposmu, kurā 20 ātrākās pieteikušās ekipāžas noskaidros starta kārtību pirmajai rallija dienai. Pirmā oficiālā sacensību diena būs piektdienas, 8. augusta, pēcpusdienā, kad pēc atklāšanas ceremonijas Zarasu pilsētā ekipāžas veiks trīs īsus asfalta ātrumposmus Visaginas un Zarasu pilsētu ielās. Sestdien, 9. augustā, rallijs atsāksies ar piekto ātrumposmu pl. 8:55. Kopumā ekipāžām būs jāveic astoņi ātrumposmi.  Rīkotāji trasē iekļāvuši vienu no iespaidīgākajiem tramplīniem Baltijā, kas būs piektajā un septītajā ātrumposmā. \"300 Lakes Rally\" arī šogad viesosies Latvijā - visgarākais, 12. ātrumposms (32 kilometri), sāksies Lietuvā un finišēs Latvijā.", "link": "https://www.delfi.lv/auto/42826676/motorusports/44781968/nakamaja-latvijas-rallija-cempionata-posma-gandriz-100-dalibnieku"},
{"title": "Sportiskais 'BMW M2' ar 370 ZS", "category": "Auto", "body": "Kompānija  BMW  oficiāli atklājusi sportisko modeli \"M2\", kas kļūs par ideoloģisko pēcteci līdzšinējam \"1M Coupe\". Turklāt vācu autoražotājs \"BMW M2\" kontekstā atsaucas pat uz klasisko \"BMW M3\" (E30) un \"BMW 2002 turbo\", kuriem bija lieliska jaudas un masas attiecība. \"BMW M2\" aprīkots ar trīslitru biturbo sešcilindru benzīna dzinēju, kas attīsta 370 zirgspēku jaudu pie 6500 apgr./min (motora maksimālais apgriezienu skaits sasniedz 7000). Savukārt maksimālias griezes moments tam ir 465 ņūtonmetri, kas pieejami 1400 līdz 5560 apgr./min diapazonā; īslaicīgi griezes moments ir palielināms par līdz 500 Nm (1450 līdz 4750 apgr./min diapazonā). Sportiskais modelis sver 1495 kilogramus, kas ir par aptuveni 40 kg vairāk nekā \"BMW M235i Coupe\" modifikācijai, uz kā bāzes \"M2\" veidots. Dzinējs sajūgts ar sešpakāpju manuālo pārnesumkārbu, ar kuru \"BMW M2\" līdz 100 km/h spēj paātrināties 4,5 sekundēs. Par papildus samaksu pieejama arī septiņpakāpju sekvenciālā DCT transmisija, ar kuru mazais sportiskais auto līdz 100 km/h spēs paātrināties 4,3 sekundēs. Maksimālais braukšanas ātrums elektroniski ierobežots pie 250 km/h atzīmes.", "link": "https://www.delfi.lv/auto/42826674/modelu-jaunumi-testi/46585025/sportiskais-bmw-m2-ar-370-zs"},
{"title": "Igaunis Jētss triumfē rallijā 'Talsi'", "category": "Auto", "body": "Jētss līderis bija jau pēc pirmās dienas sešiem \"dopiem\", bet otrajā dienā viņš neuzvarēja nevienā no pieciem ātrumposmiem, tomēr tāpat kļuva par kopvērtējuma uzvarētāju. Otro vietu izcīnījušais krievs Staņislavs Travņikovs (\"Mitsubishi Lancer Evolution VIII\") uzvarētājam zaudēja 21,86 sekundes, tomēr 16 no šīm sekundēm viņš zaudēja vien pēdējā \"dopā\". \"Mēs ātri izvirzījāmies rallija vadībā un visu laiku jutām lielu spiedienu no tuvākajiem konkurentiem – Travnikova un Šveda. Otrajā dienā startējām pirmie, kad ātrumposmu segums vēl bija ļoti slidens, kas radīja papildus slodzi, un pieļaut izšķirošu kļūdu bija ļoti viegli. Jā, bija dažas kļūdiņas, tomēr galveno uzdevumu, sasniegt finišu, mēs izpildījām. Turklāt, ar uzviju, jo paveicām to ātrāk par citiem,\" gandarīts ar sasniegto bija Jēts. Savukārt trešo vietu izcīnīja lietuvietis Vītauts Šveds (\"Mitsubishi Lancer Evolution X\"), kurš uzvarētājam zaudēja 41,81 sekundi. Šie visi sportisti brauca R5 klasē. No Latvijas sportistiem labākais bija Jānis Vorobjovs (\"Mitsubishi Lancer Evolution X\"), kurš uzvarēja pēdējos trijos ātrumposmos un noslēgumā izcīnīja ceturto vietu. Zīmīgi, ka pēc pirmās dienas viņš vēl atradās ārpus labāko 15 sportistu vidus. Vorobjovs arī kļuva par N4 klases uzvarētāju. Tikmēr Elviss Hermanis (\"Mitsubishi Lancer Evolution VIII\"), kurš pēc pirmās dienas negaidīti ieņēma ceturto vietu, sacensības noslēdza septītajā pozīcijā. Šajās sacensībās piedalījās arī valsts labākais formulu braucējs Haralds Šlēgelmilhs (\"Mitsubishi Lancer Evolution X\"), kurš absolūtajā ieskaitē ieņēma 11.vietu, divas pozīcijas zaudējot vien pēdējā ātrumposmā. Rallijs \"Talsi\" šogad bija ar starptautisku nozīmi, jo bez LRČ posma Talsos norisinās arī Lietuvas autorallija čempionāta, Ziemeļeiropas zonas (NEZ) rallija čempionāta un NEZ Junioru čempionāta posmi. Čempionu rallijā, kurā piedalījās četri čempioni no Latvijas, Lietuvas Baltkrievijas un Kuveitas, Čempionu kausu ieguva Baltkrievijas rallija čempioni, lietuvieši Vitauts Šveds/ Žilvins Sakalausks (\"JUTA Racing\"). Sešu gadu laikā, kopš norisinās \"Rally Talsi\" laikā norisinās arī \"Čempionu rallijs\", Šveds/ Sakalausks to ieguva jau otro reizi.  \"Ir vienmēr patīkami atgriezties Talsos. Ātrumposmi šeit ir tehniski ļoti viltīgi, un konkurenti ļoti spēcīgi, kas liek koncentrēties jau no pirmā sacensību dienas starta. Diemžēl pēdējā ātrumposmā pārsitām riepu un neizdevās pacīnīties par uzvaru absolūtajā vērtējumā, tomēr iegūtais Čempionu kauss to ļoti labi kompensē. Šis ir ceļojošais kauss, bet, ja iegūsim to trešo reizi, tad ceru, ka organizatori ļaus to paturēt pavisam,\" pozitīvā noskaņojumā pēc \"Čempionu rallija\" bija Šveds un Sakalausks. Tikai pēc pēdējā ātrumposma čempionu cīņu otrajā vietā izvirzījās Latvijas rallija čempions Aivis Egle/ Andis Dauga (PROSPEED, +35,28 sekundes), trešais finišēja Lietuvas rallija čempions Ramūns Čapkausks/ Toms Šipkausks (Capkauskas Racing, +43,83 sekundes).  Kā ceturtais, 3 minūtes 18,59 sekundes aiz Šveds/ Sakalausks, finišēja Kuveitas rallija čempions Salahs Bin Eidans ar stūrmani Simo Koskinenu (\"MM-MOTORSPORT\"): \"Šis bija fantastisks rallijs, kurā ieguvu ļoti vērtīgu pieredzi, kas man noderēs turpmākajām sacensībām. Šeit ir laba atmosfēra, un, ja vien laika apstākļi būs tik pat labi kā šogad, tad ceru, ka man būs iespēja Talsos startēt vēlreiz.\" \"Šis ir jau sestais gads, kad \"Rally Talsi\" ir zināms kā \"Čempionu rallijs\", un arī šogad tas izrādījās spraigs un sportiskām intrigām pilns. \"Rally Talsi\" šogad izdevies gūt jaunu, starptautisku pieredzi, sarīkojot ne tikai Latvijas, bet arī Lietuvas rallija čempionāta posmu. Turklāt,  Talsu novada  ceļos šogad varēja redzēt arī Kuveitas rallija čempionu, kurš uz sacensībām mēroja teju 5 000 kilometrus tālu ceļu no cita kontinenta. Ir liels gandarījums, ka mūsu sacensības novērtē arī ārpus Latvijas, tas dod tik nepieciešamo enerģiju, lai arī nākamgad sarīkotu tikpat neaizmirstamu ralliju,\" pēc sacensībām pacilātā noskaņojumā bija \"Rally Talsi\" rīkotāja \"RA EVENTS\" direktors Raimonds Strokšs. Latvijas rallija čempionāta populārākajā un arī prestižākajā N4 klasē uzvaru izcīnīja Jānis Vorobjovs/ Andris Mālnieks, kuru automašīnai pirmajā dienā tika bojāta degvielas padeves sistēma. Ekipāža otro dienu iesāka no 13. pozīcijas, atpaliekot 1 minūti 28,97 sekundes aiz līdera. Visas dienas laikā ekipāža strauji deldēja konkurentu pārsvaru, uzrādīja ātrāko laiku rallija pēdējos trijos ātrumposmos un izrāva neticamu uzvaru.  \"Pirmajā dienā mēs braucām mierīgi, tomēr incidents ar akmeni un degvielas padevi otrajā dienā mums lika braukt maksimāli ātri, lai gūtu pēc iespējas vairāk Latvijas rallija čempionāta ieskaites punktus. Liels prieks, ka ieguvām arī \"Power Stage\" punktus, kas noteikti noderēs čempionāta izskaņā,\" pēc uzvaras N4 grupā atzina  Jānis Vorobjovs . Haralds Šlēgelmilhs  un Artūrs Pumpurs, kuri sadarbībā ar \"RH3 Fonds\" \"Rally Talsi\" laikā aicināja pievērst uzmanību bērnu onkoloģiskām saslimšanām un ar tām saistītajiem sarežģījumiem, ralliju noslēdza 11. vietā. \"Šīs bija ļoti emocionālas dienas, jo piedalīties Rally Talsi jau ir patīkams notikums. Bet darīt to cēlu mērķu vārdā, ar tik lieliskiem partneriem kā RH3 Fonds, ir neaprakstāms prieks. Un beidzot, esam sasnieguši arī \"Rally Talsi\" finišu,\" gandarīts ar sasniegto bija Haralds Šlēgelmilhs. Latvijas autorallija čempionātā šogad paredzēti septiņi posmi. Pirmie divi februāra sākumā notika Eiropas autorallija čempionāta (ERČ) Latvijas posma - rallija \"Liepāja\" - ietvaros, bet trešais posms tika aizvadīts Talsos. Sezonai turpināsies ar ralliju \"Kurzeme\" un \"Latvija\". Savukārt kaimiņvalstīs norisināsies Veru rallijs Igaunijā un \"300 ezeru\" rallijs Lietuvā. Pirmajos divos čempionāta posmos uzvarēja ar Latvijas licenci braucošais krievu pilots Vasīlijs Grjazins, kurš Talsos nestartēja. Jau vēstīts, ka februārī nelabvēlīgo laika apstākļu dēļ nenorisinājās rallijs \"Sarma\".", "link": "https://www.delfi.lv/auto/42826676/motorusports/44506316/igaunis-jetss-triumfe-rallija-talsi"},
{"title": "'Gada motocikls': klasikas un leģendu atgriešanās", "category": "Auto", "body": "Starp konkursam pieteiktajiem dalībniekiem līdzās motociklu pasaules milžiem un savu vārdu nostiprinājušajiem zīmoliem kā BMW, \"Honda\", \"Harley-Davidson\", KTM, \"MV Agusta\", \"Husqvarna\", \"Yamaha\", \"Can-Am\" šogad ir arī pārsteigums – franču \"Mash\" un nesen atjaunotā itāliešu marka SWM. Tāpat jaunā izpildījumā ir atgriezies leģendārais \"Africa Twin\".   \"Mash\" ir 2014. gadā dibināta franču kompānija, kas rūpnīcās Ķīnā ražo maza tilpuma dzinēja (125; 250; 400 kubikcentimetru) motociklus pārsvarā sešdesmito un septiņdesmito gadu stilā. Retro dizains tagad ir modē, tāpēc nav brīnums, ka \"Mash\" 125 kubikcentimetru motocikli, kuru vadīšanai pietiek ar autovadītāja apliecību, ir starp pārdotākajiem savā klasē tādās Eiropas siltajās zemēs kā Spānija, Francija un Portugāle. \"Latvijas Gada motocikls\" konkursā piedalās lielākie \"Mash\" modeļi – \"Scrambler\" un \"Adventure\" ar 400 kubikcentimetru tilpuma dzinējiem, kas ir ne vien mazākie, bet ar cenu nedaudz zem 5000 eiro arī lētākie braucamrīki Latvijas konkursa vēsturē. \"Scrambler\" ieturēts labākajās klasisko motociklu tradīcijās tik ļoti, ka aizmugurē atstātas trumuļu bremzes, un viss ir maksimāli vienkāršs un saprotams. Jāatzīmē, ka \"Scrambler\" dizains visai tuvu līdzinās tāda paša nosaukuma \"Triumph\" motociklam. 400 kubikcentimetru \"Honda\" replikas dzinēju gan baro par klasisko karburatoru modernākā iešprice. Tāpat motociklam līdzās neitrālā pārnesuma un virzienrādītāju indikatoriem ir tādas 60. gadu izpratnē ekstras kā degvielas līmeņa brīdinājuma un dzinēja kļūdas lampiņas, kuras saules staros gan izrādās praktiski neredzamas. Braukt ar \"Scrambler\" ir pagalam viegli un klasiski. Jau uzsēžoties un satverot stūres ragus, pārņem sajūtas kā laukos uz sava vecā \"Voshod\" 3M, tikai jaudas 26 zirgspēku \"Srambler\" viencilindra motoram, protams, ir vairāk. Negaidot nekādus brīnumus no tāda tilpuma motoriņa, kurš vairāk piemērots pilsētai, braukšana patīkami pārsteidz. Bez liekas piepūles motocikls paātrinās līdz pieklājīgam ātrumam un arī priekšā braucošo automašīnu var apdzīt bez problēmām. Savukārt, iebraucot meža celiņā un iestūrējot pļavā, ko motocikla nelielais svars bez grūtībām atļauj, pilnīgi pārņem patīkamas \"Motociklu vasaras\" un klasisko javiņu braukšanas sajūtas. Otrs konkursam pieteiktais \"Mash\" modelis \"Adventure\" jau tēmē uz augstāku plauktu – ceļojumu motociklu. Tā dizains ieturēts mūsdienu ceļojumu motociklu manierē, tas ir augstāks, ir pieejamas bagāžas kastes, bet degvielas tvertnes tilpums ir 19 litri. Nelielais svars mazos lauku celiņos ir bonuss, mocis viegli vadās un nav bail, ka to varētu nesavaldīt vai būtu grūti piecelt, ja tomēr gadās apgāzt. Taču uz šosejas sajūtos mazliet garlaicīgi, droši vien tāpēc, ka šajā klasē biežāk braukts ar lielākiem braucamajiem, kaut nebūtu pamata gausties, ja motocikls pilnīgi normāli iekļaujas satiksmē. Bremzes 151 kilogramu vieglajam \"Adventure\" šķiet par vāju, katrā ziņā par asām tās nevar nosaukt. Taču kopumā jāatzīst, ka motocikls savu transporta funkciju pilda atbilstoši dzinēja tilpumam, cenai un vienkāršībai. \"Honda Africa Twin\" ar 750 kubikcentimetru dzinēju bija leģendārs motocikls, kuru ražoja no 1989. līdz 2003. gadam. Tagad \"Africa Twin\" ir atgriezies ar jaunu modeli – 93 zirgspēku CRF1000L. Tā 18,8 litru benzīna tvertne ļauj ar vienu uzpildi nobraukt līdz 400 kilometriem, sola ražotājs. Konkursa ietvaros izmēģināju \"Africa Twin\" ar automātiskos ātrumkārbu. Tāpat kā citiem šīs klases motocikliem, \"Africa Twin\" ir elektroniski maināmi braukšanas režīmi, kas pielāgo jaudas un vilkmes kontroles parametrus ceļa apstākļiem un braucēja vēlmēm. Ja uz zemes celiņa gribas kārtīgi izspolēt – vilkmes kontrole ir jāatslēdz. Motociklam ir pilnībā regulējama piekare, taču ne elektroniska, kā tas ir, piemēram, BMW un KTM piedzīvojumu motocikliem. Elektroniskās vadības ātrumkārba darbojas standarta, dinamiskajā un manuālajā režīmā, kā arī paralēli ātrumus jebkurā brīdī var mainīt manuāli ar taustiņiem uz stūres, vai klasisko kājas ātrumu pārslēdzēju. Atšķirība starp standarta un dinamisko kārbas režīmu ir labi jūtama. Jāatzīst, ka braukšana ar automātisko kārbu (lasi – nespaidot sajūgu) ir visai ērta. Ar automātisko ātrumkārbu aprīkots arī otrs konkursa dalībnieks no \"Honda\" – NC750XD. Šis motocikls zīmīgs ar to, ka vietā, kur klasiski ir degvielas tvertne, tam atrodas samērā ietilpīgs bagāžnieks. Savukārt bāka atrodas zem sēdekļa un ir uzpildāma caur vāciņu, kas atrodas zem paceļamas pasažiera sēdvietas. Uzmanību piesaista arī elektroniskais mērinstrumentu panelis, kur tahometra indikators uz displeja maina krāsu no zaļas līdz sarkanai atkarībā no motora apgriezienu skaita un nepieciešamības pārslēgties uz augšu vai leju. BMW radījis jaunu sporta tūrisma motociklu ar boksera jeb opozītdzinēju R1200RS. Divu cilindru 1170 kubikcentimetru dzinējs ar 125 zirgspēku jaudu, kā jau nojaušams, neliek vilties. Motocikla paātrinājums pat bez pārlieku dziļas gāzes roktura pagriešanas un augstiem apgriezieniem ir iespaidīgs. Jau pie otrā trešā roba der paskatīties spidometrā. Apbrīnojama konstruktoru spēja radīt lielu motociklu, uz kura sēžot un to vadot pilnībā nejūt ne tā svaru, ne izmērus. Vadīšana ir pasakaini viegla un vēja aizsardzība tāda, ka vadītājs var nevilšus atjēgties, ka atļautais braukšanas ātrums ir pārsniegts jau gandrīz divkārtīgi, bet gaisa spiediens uz vadītāja ķermeņa par to neliecina. Nerunājot par to, ka motocikls ir ērts, vēl viena ekstra, pie kuras ātri var pierast – motociklam ātrumus var pārslēgt bez sajūga izspiešanas un gāzes nomešanas, kas izrādās visumā ērti. Sportiskai ceļošanai radīts arī \"MV Agusta\" modelis \"Turismo Veloce 800\". Pirmais, kas iekrīt acīs, ir satriecošais itāļu dizains, pie kura ir piedomāts viesiem \"MV Agusta\" modeļiem. 800 kubikcentimetru trīscilindru dzinējs rada augstas frekvences skaņu, kas mudina uz sportisku braukšanu. Motocikls aprīkots ar elektronisko piekares un dzinēja kontroli, ko var mainīt atkarībā no braucēja ieskatiem, pasažiera un kravas esamības vai neesamības un ceļa apstākļiem. Visas šīs regulēšanas iespējas savietojot vadības displejā, tas šķiet raibs un nepārskatāms, bet nu tas jau arī pierašanas jautājums. Pie braukšanas īpatnībām var pieminēt īpašību, ka vismaz bez pasažiera un kravas, bremzējot bija vērojama pamatīga svēršanās uz priekšu un priekšējās dakšas iegrimšana. Kopumā rodas subjektīvas sajūtas, ka motocikls izskatās labāk, nekā uz tā ir braukt. Lielākais braucamrīks konkursā, par kura piederību motociklu klasei var diskutēt (tā vadīšanai pietiek ar B kategorijas tiesībām), ir kanādiešu ražotāja \"Can-Am\" tricikls \"Spyder\" F3T. Ņemot vērā faktu, ka \"Can-Am\" pieder \"Bombardier\" kompānijai, kas bez vilcieniem un lidmašīnām ražo arī ūdens un sniega motociklus, nav brīnums, ka \"Spyder\" savā ziņā līdzinās sniega motociklam uz riteņiem. Par 19 000 eiro nopērkamais braucamais ar trīscilindru 1,3 litru dzinēju var lepoties ar augstu komforta līmeni, ko īpaši izceļ fakts, ka \"Spyder\" stāv uz trīs riteņiem un krustojumos, gaidot zaļo signālu, var relaksēties, ne drusku nepakustinot kājas. Motociklu bremzē ar kājas pedāli, bet ātrumkārba ar atpakaļgaitu ir daļēji automātiska – uz lielāku pārnesumi vadītājs pārslēdzas ar taustiņu, bet uz leju elektronika pārnesumus pārslēgs pati (bet var to darīt arī manuāli). Trīs riteņi arī nozīmē citu braukšanas stilu nekā uz klasiskā motocikla. Ja parastais motocikls līkumā sasveras, tad ar \"Spyder\" tas nav izdarāms, tāpēc var nākties kantēt ar ķermeņa sasvēršanu līkuma virzienā vai arī samazināt ātrumu. Tāpat katra sīka stūres pagriešana, sevišķi lielākā ātrumā, var jūtami mainīt \"Spyder\" līdzsvaru. F3T ir ceļošanai piemērots \"Spyder\" modelis – tam ir ietilpīgas bagāžas kastes un 27 litrus liela benzīna tvertne, kas ar vienu uzpildi ļauj nobraukt līdz 400 kilometriem. Katrā ziņā braukšana ar \"Spyder\" jau pats par sevi ir piedzīvojums. Arī komfortabls, bet pavisam noteikti īsts motocikls, ir konkursa dārgākais dalībnieks \"Harley-Davidson\" \"Street Glide\", kura cena ir, sākot no 25 600 eiro. 1690 kubikcentimetru motors strādā iespaidīgi gan jaudas, gan skaņas ziņā. Motocikls iet tik stabili, ka aiz lielā vējtvera patieso ātrumu var nesajust, ja neparaugās spidometra ciparnīcā. Tiesa, pie lielāka ātruma par to atgādina arī kājas, kuras nav pasargātas no vēja uz sāk izjust gaisa pretestību. Visīstāko cīņu ar vēju tikmēr var izbaudīt uz \"Forty-Eight\", kas pieder mazākajiem hārlijiem – \"Sportster\" sērijai. Tiesa, neliels tas ir tikai izmēra ziņā, jo 1200 kubikcentimetru motoru par mazu nenosauksi. Tāpēc galu galā \"Forty-Eight\" ir mazs un liels reizē. Braucot ar šo motociklu, var pilnībā izjust tā spēku un motobraukšanas būtību. Arī skaņa pastiprina efektu, un ir jāpiekrīt, ka \"Harley-Davidson\" ir īpaša marka, kas parastu braucienu padara sevišķi baudāmu. Lielam ātrumam šis motocikls gan mazāk piemērots, jo pretvēja spiediens kļūst pamatīgs, un ir jānopūlas, lai kājas paliktu uz kāpšļiem. Salīdzinot ar iepriekšējo \"Forty- Eight\" modeli, pirmā atšķirība jūtama jau sēdeklī, kurš ir kļuvis ērtāks un ar izteiktāku pacēlumu aizmugurē, kas novērš noslīdēšanas iespēju no tā, kad izmanto 1,2 litru dzinēja sniegto paātrinājuma iespēju. Tāpat jaunajam modelim ir uzlabota piekare un bremzes. \"Forty-Eight\" stila īpatnība – spoguļi novietoti zem stūres, nevis virs tās. Taču pārskatāmība tajos ir laba. Par to, ka modē pēdējos gados nākuši retro stila motocikli, liecina kaut vai \"Mash\" markas parādīšanās un ielās novērotais. Arī \"Yamaha\" to ņēmusi vērā un radījusi 60. gadu \"Cafe racer\" stilistikā ieturētu motociklu XSR 900. Motocikls iepatīkas, jau uzsēžoties un iedarbinot 847 kubikcentimetru dzinēju ar patīkamo, vienmērīgi dūcošo skaņu. Arī gaitā motora darbība neliek vilties un saglabā maigu žūžošanu, tai pat laikā, sniedzot labu jaudu. Motocikla tēlu palīdz ieturēt pārdomāti dizaina elementi, piemēram, apaļais aizmugures lukturis. Bet apaļais spidometrs vienā ekrānā ietver visus nepieciešamos instrumentus, turklāt ekrāna rādījumi ir labi redzami arī saules gaismā. Nekāda sakara ar retro stilu nav KTM motociklam \"Super Duke\" 1290 GT, kurš radīts komfortablai un jaudīgai ceļošanai, kā savā tīmekļa vietnē norāda ražotājs. Par to, ka 1300 kubikcentimetru 173 zirgspēku motors ir jaudīgs, šaubu nav, taču par komfortu un iespēju šo jaudu izbaudīt rodas jautājumi. Standarta sēdeklis ir tik ciets, ka pēc īsa brauciena ir sajūta, it kā sēdēts uz dēļa, kurš pārvilkts ar audumu. Personīgi man brauciens ar \"Super Duke\" nelikās aizraujošs, kaut vai salīdzinot ar augstāk minēto, daudz vienkāršāko XSR 900. Tāpat kā citiem augstas klases motocikliem, arī \"Super Duke\" piekare un vilkmes kontrole regulējama elektroniski ar podziņām, sekojot izmaiņām displejā. Piekare uzstādāma trīs standarta pozīcijās \"komforts\", \"iela\" un \"sports\". Bet dzinēja un vilkmes kontrole pozīcijās \"iela\", \"lietus\" un \"sports\", kas nodrošina optimālu jaudu un drošību dažādos apstākļos. Ja virzienrādītāju lampiņas, kas pašas automātiski atslēdzas, motobūvē nav nekāds jaunums, \"Super Duke\" ir arī īpašāka ekstra – degvielas tvertnes malās iestrādāti diožu lukturi, kuri automātiski ieslēdzas, motociklam sasveroties, lai labāk izgaismotu pagriešanās virzienu. Šogad konkursā \"Latvijas Gada motocikls\" piedalās trīs bezceļu enduro motocikli – \"Husqvarna 701 Enduro\", KTM \"Enduro 690\" un SWM R500R. Ja pirmo divu ražotāju vārdi ir labi zināmi, tad par SWM ārpus motosporta nišas dzirdēts mazāk. SWM ir septiņdesmitajos gados dibināta itāļu kompānija, kas līdz 80. gadu vidum ražoja enduro motociklus, bet tad darbību pārtrauca. Kompānija atkal atgriezās 2014. gadā ar jauniem modeļiem enduro, krosa, supermoto, ielas un piedzīvojumu motociklu klasē. Visi trīs konkursam pieteiktie enduro motocikli ir ar sešpakāpju ātrumkārbu un samērā augsti, tā ka zemi var aizsniegt tikai ar pirkstgaliem. Motociklu specifika ir tāda, ka tie paši mudina nobraukt no ceļa un izmēģināt tos viņiem piemērotā vidē, drīz vien meklējot izciļņus un nogāzītes, kurus šķērsot, cik nu to atļauj piemērota ekipējuma un prasmju trūkums. Tīri subjektīvi vislabāk no visiem trim iepatikās KTM, ar kuru braukšana šķita visvienkāršākā, taču jāņem vērā, ka to varēja veicināt fakts, ka \"Enduro 690\" bija aprīkots ar visgludākajām riepām, salīdzinot ar konkurentiem. Secinājums viens – ar šiem motocikliem, lai tos pilnībā izbaudītu, jāapgūst prasmes un jābrauc ķert adrenalīns ārpus asfaltētajiem ceļiem.", "link": "https://www.delfi.lv/auto/42826674/modelu-jaunumi-testi/47509999/gada-motocikls-klasikas-un-legendu-atgriesanas"},
{"title": "Ķīnieši izgatavojuši elektromobili kurpes formā", "category": "Auto", "body": "Elektromobiļa \"virsbūve\" izgatavota no ādas. Ražotājs norāda, ka tā izgatavošanā izmantota tāda pat tehnoloģija kā apaviem. Elektromobilis ir trīs metrus garš un vienu metru plats. Dzinēja tehniskie raksturlielumi netiek atklāti. Zināms vien tas, ka ar vienu uzlādes reizi tas spējīgs nobraukt 400 kilometru ar ātrumu līdz 35 km/h. Šo elektromobili Ķīnas apavu ražotājs gatavojis sešus mēnešus un tas izmaksājis aptuveni 3300 latu. \"Kang Shoe\" plāno izgatavot vēl 40 šādus elektromobiļus, kas tiks izstādīti kompānijas veikalos visā valstī.", "link": "https://www.delfi.lv/auto/42826658/zinas/37317159/kiniesi-izgatavojusi-elektromobili-kurpes-forma"},
{"title": "Video: 'Rally Talsi' putekļos - igauņi, latvieši, kuveitieši un pienenes", "category": "Auto", "body": "Ar  igauņu ekipāžas Raula Jētsa/Andrusa Toma (\"MM Motorsprt\") uzvaru  svētdien Talsu apkārtnē noslēdzās Latvijas un Lietuvas rallija čempionāta posms, \" Rally Talsi \". Tiem, kuriem neizdevās apmeklēt šīs sacensības, un tiem, kas vēlas atsaukt atmiņā rallija notikumus, piedāvājam video ieskatu ekipāžu \"piedzīvojumus\" Talsu apkārtnes ceļos.", "link": "https://www.delfi.lv/auto/42826676/motorusports/44507684/video-rally-talsi-puteklos-igauni-latviesi-kuveitiesi-un-pienenes"},
{"title": "'DELFI Auto' izmēģina 'Mitsubishi i-MiEV' elektromobili", "category": "Auto", "body": "Latvijā izmēģinājumiem pieejamais \"Mitsubishi i-MiEV\" ir viens no pirmajiem 12 vispār saražotajiem šī modeļa eksemplāriem pilota partijas ietvaros. Lai arī automobilis jau ir pieejams tirdzniecībā Japānā, konkrētajam elektromobilim bija aizplombēts aizmugurējā daļā esošais motora un akumulatoru nodalījums, jo izmēģinājumiem citās valstīs tas bija pieejams vēl pirms tirdzniecības uzsākšanas. \"Mitsubishi i-MiEV\" aprīkots ar 64 zirgspēku (47 kW) elektromotoru, kas attīsta 180 Nm maksimālo griezes momentu. Tas spēj paātrināties līdz ātrumam 130 km/h un bez atkārtotas uzlādes, pēc ražotāja datiem, spēj nobraukt 144 kilometrus. Tiesa, atšķirībā no tradicionālo iekšdedzes dzinēju spēkratiem, elektromobilis ir ekonomiskāks pilsētas satiksmē, nevis uz šosejas. Pēc \"Skandi Auto\" pārstāvju vārdiem, uz šosejas dzinēja lielākas slodzes dēļ tas bez atkārtotas uzlādes spēs nobraukt ap 115 kilometru. Ja elektromobilī ir vēl vairāki pasažieri, tad vēl mazāk. Četrdurvju elektromobilis sver tonnu, no kā 200 kilogramus aizņem litija jonu akumulatori. Kad nonākam līdz to uzlādei, tad \"Mitsubishi i-MiEV\" tie ir uzpildāmi trīs veidos – no tradicionālās mājsaimniecības elektrorozetes (220V vai 110V tīkla) vai ar speciālu iekārtu, kas 30 minūtēs akumulatorus uzpildīs par 80% no to kapacitātes. Latvijā šādas iekārtas nav, tāpēc no minētajiem variantiem paliek ierastais 220V kabelis, ko vienā galā pieslēgt pie elektrotīkla rozetes, bet otrā – automobilim ligzdā aiz vāciņa, kur parasti ir benzīna bāka. No 220V rozetes pilna akumulatoru uzlāde aizņems septiņas stundas (no 110V tīkla divkārt ilgāk). Tam nepieciešamas aptuveni 16 kWh, kas, pēc \"Latvenergo\" tarifa privātpersonām, izmaksās ap 1,15 latu. Ja ar vienu pilnu uzlādi izdodas nobraukt ražotāja norādītos 144 km, tad vidējās elektroenerģijas izmaksas uz 100 km būs 0,8 lati jeb 80 santīmi. Par tādu naudu nesanāks pat pusotrs litrs dīzeļdegvielas. Iekāpjot elektromobiļa salonā, tas ne ar ko būtībā neatšķiras no citiem līdzīgiem tāda izmēra hečbekiem. Tam nav nekādu futūristisku dizaina elementu, kādus esam raduši redzēt ekoloģisko prototipu saistībā. \"i-MiEV\" gadījumā tas daļēji skaidrojams ar to, ka Japānā tāds pats modelis nopērkams arī kā tradicionāls hečbeks ar iekšdedzes dzinēju. Vienīgā pirmā acīmredzamā īpatnība ir stūre labajā pusē, jo \"i-MiEV\" pagaidām tiek ražots tikai šādā variantā. Šobrīd jau dažādu cenu līmeņa jaunākajos modeļos tiek ieviesta bezkontakta atslēga un dzinēja iedarbināšanas poga priekšējā panelī. Lai nu kur, bet tieši elektromobilī tādu biju gaidījis, kā jebkurai elektroierīcei ar ON/OFF slēdzi. Nekā! \"i-MiEV\" iedarbināms ar kontakta imobilaizeru, kuru pēc tam var likt kabatā, un iebūvēta slēdža pagriešanu stūres kolonnā, gluži kā tradicionālu atslēgu. Par dzinēja iedarbināšanos liecina vien zaļš \"READY\" uzraksts mērinstrumentu panelī – līdzīgi kā indikators, ka esat ieslēdzis tuvās gaismas lukturus. Nekādas citas izmaiņas nav novērojamas vai sadzirdamas, ja vien pēc pēdējās braukšanas reizes nebūsiet izslēdzis audio vai ventilācijas sistēmu. Mērinstrumentu panelī spidometrs atrodas pa vidu, un tas ir digitāls. Savukārt ap to ir mehānisks ekonometrs, kas izskatās pēc tradicionāla tahometra. Tā skala gradēta no tumši zilas līdz gaiši zilai krāsai. Stāvot uz vietas, ekonometra bultiņa ir starp zilo un zaļo iedaļu, bet sākot braukt, tā rāda, cik ekonomisks ir attiecīgā brīža braukšanas stils. Bultiņa zaļajā joslā norāda, cik ļoti akumulatoru enerģija tiek tērēta, bet zilajā – lādēta, piemēram, bremzējot. Akumulatoru kapacitāte tiek rādīta gluži kā benzīnam bākā – digitālu kubiciņu skala no E (empty) līdz F (full). Ar vienu iedaļiņu var nobraukt piecus līdz astoņus kilometrus. Braukšanas uzsākšana gluži kā parastam automobilim ar automātisko pārnesumkārbu. Iestatām transmisiju \"D\" režīmā un spiežam akselerācijas pedāli. Latvijā ir ļoti maz cilvēku, kuri jebkad būtu izbraukuši ar kādu elektromobili, tomēr, domājams, ikkatrs lasītājs kaut reizi būs braucis trolejbusā. Paātrinājumu pavadošā skaņa ir ļoti līdzīga jaunajiem zili baltajiem trolejbusiem (ne vecajām gaudojošajām škodām), tikai krietni pieklusinātāki, ne skaļāk kā aizmugurējā loga tīrāmais mehānisms jebkurā hečbekā vai universālī. Tā kā \"Mitsubishi i-MiEV\" elektromotors atrodas aizmugurē, tam ir arī aizmugurējo riteņu piedziņa. Tomēr tam nav nekādu ikdienā izjūtamu vadāmības atšķirību no priekšpiedziņas mazajiem hečbekiem. Pat startā akseleratora pedāli nospiežot līdz grīdai, riteņi neizspolēs. Paātrinājums pilsētas režīmā ir ļoti pieņemams, salīdzināms ar, piem., 1,6-litru iekšdedzes dzinēju, tomēr šosejas ātrumos tas kļūst jūtami gurdenāks un atgādina, ka \"i-MiEV\" tomēr ir tikai 64 ZS jauda, kas nav paredzēta lielceļiem. Papildus transmisijas ierastajiem P, R, N un D režīmam ir vēl arī \"Eco\" un B. \"Eco\" režīms izmanto tikai pusi elektromotora jaudas, tādejādi taupot elektroenerģiju. Tomēr arī šis režīms ir piemērots ikdienas braukšanai pilsētā līdz 50 km/h. Tiesa, piemēram, braucot uz Vanšu tilta gan vajadzēs pārslēgties atpakaļ uz D, kas izdarāms gaitā, lai iekļautos satiksmes plūsmā. Savukārt B režīms ir īpaši ekonomisks, kas gaitā bremzē motoru. Šo režīmu var aktivizēt, ja braucat no kalna vai ripināties līdz luksofora aizliedzošajam signālam. Šajā režīmā ar bremzēšanas spēka reģenerēšanās sistēmu tiek lādēti akumulatori. Pašam salonā braucot, dzirdami vien ar balstiekārtu atreferētie ceļa seguma nelīdzenumi, pa riteņu arkām sitošies akmentiņi un apkārtnes trokšņi. Tomēr šo bezskaņas elektromobili nedzird arī apkārtējie, kas patiešām novērojams, kad gājēji, ja uz ielas esi vienīgais braucošais auto, pat nepaskatās, šķērsojot ielu vietā, kur nav gājēju pārejas. Ar to jārēķinās un laikus jābūt gatavam bremzēt. Jāatzīmē, ka atsevišķu valstu metropolēs jau šobrīd tiek izskatīta iespēja ieviest obligātu prasību elektromobiļiem un hibrīdiem radīt kādu braukšanas skaņas signālu iepriekšminēto drošības apsvērumu dēļ. \"Mitsubishi\" sola, ka Eiropā \"i-MiEV\" tirdzniecība tiks uzsākta jau nākamā gada vidū. Skaidrs, ka pirmā no Eiropas valstīm, kurā nonāks šis elektromobilis, būs Lielbritānija, kur, tāpat kā Japānā, automobiļiem stūre ir \"nepareizajā\" pusē. Pagaidām \"i-MiEV\" ražošana ir vien pārdesmit tūkstoš vienību gadā ierobežotās akumulatoru pieejamības dēļ, masveidīgāka ražošana būs tikai kādā 2013.gadā, kad arī noteikti būs sagatavota versija ar stūri kreisajā pusē kontinentālajai Eiropai un rūpnīcas kapacitātes būs pielāgotas šāda mēroga tirgum. Japānā \"Mitsubishi i-MiEV\" tiek pārdots par 4,6 miljoniem jenu, kas ir aptuveni 24 tūkstoši latu. Pagaidām dārgi, it īpaši tik mazam auto, kas tradicionāla dzinēja gadījumā, iespējams, nemaksātu vairāk par 8 tūkstošiem latu; dārgi valstī, kurā nodokļu un nodevu slogs nemainās atkarībā no tā, vai braucat ar \"Toyota Prius\" hibrīdu vai \"Toyota Land Cruiser V8\" džipu; un dārgi pilsētai, kuras mērogi ir tik pieticīgi kā Rīgai.", "link": "https://www.delfi.lv/auto/42826674/modelu-jaunumi-testi/26369197/delfi-auto-izmegina-mitsubishi-i-miev-elektromobili"},
{"title": "Latvala līderis pēc Sardīnijas rallija pirmās dienas", "category": "Auto", "body": "Par pasaules rallija čempionāta ( WRC ) sezonas sestā posma - Sardīnijas rallija - līderi pēc piektdien veiktās pirmās dienas kļuvis soms  Jari-Mati Latvala  no \"Volkswagen\" komandas. Latvala labāko rezultātu sasniedza piecos no dienas sešiem ātrumposmiem, kas viņam tagad par 22,4 sekundēm ļauj apsteigt pašreizējo pasaules čempionu Sebastjenu Ožjēru (\"Volkswagen\"). Savukārt trešais ir norvēģis Madss Ostbergs (\" Citroen \"), kurš zaudē 33,7 sekundes. Kā ziņots, pēc ceturtdien veiktā superspeciālā ātrumposma par līderi kļuva cits somu pilots Miko Hirvonens no \"M-Sport\" komandas, tomēr viņa sacensības noslēdzās pēc trešā ātrumposma piektdien, kad pilnībā nodega sportista \"Ford Fiesta\" automašīna. \"Mēs nomainījām riepas un, kā vienmēr, starp ātrumposmiem pārbaudījām spiedienu. Viss bija kārtībā,\" Hirvonenu citē sacensību organizatori. \"Bet tad bez iemesla mašīnu pārņēma liesmas. Kamēr cīnījos ar uguni, aizmugurējam bamperim viss bija kārtībā, jo dažreiz tas var salūzt un izraisīt aizdegšanos. Tas bija dīvaini.\" Sestdien un svētdien sportisti aizvadīs vēl pa četriem \"dopiem\". Pasaules čempionāta kopvērtējumā pēc pieciem posmiem Ožjēru kontā ir 112 punkti. Viņam ar 88 punktiem seko Latvala, bet trešo vietu ar 48 punktiem ieņem vēl viens \"Volkswagen\" zīmola pārstāvis norvēģu sportists Andrēass Mikelsens. Pasaules čempionāta kalendārā šosezon ir 13 sacīkstes. Noslēdzošais sezonas posms novembra vidū tiks aizvadīts Velsā. Ožjē par pasaules čempionu pērn tika kronēts jau divus posmus pirms sezonas beigām. Pirms tam deviņus gadus pēc kārtas - no 2004. līdz 2012.gadam - čempiona gods tika leģendārajam francūzim Sebastjanam Lēbam.", "link": "https://www.delfi.lv/auto/42826676/motorusports/44588828/latvala-lideris-pec-sardinijas-rallija-pirmas-dienas"},
{"title": "Kubica pārspēj Ožjēru Sadīnijas rallija 'shakedown' posmā", "category": "Auto", "body": "Polis Roberts Kubica (\" M-Sport \") ceturtdien uzrādījis labāko rezultātu  WRC  Sadīnijas rallija testa ātrumposmā jeb \"shakedown\". Kubica par 0,1 sekundi pārspēja pasaules čempionu Sebastjenu Ožjēru (\" Volkswagen \"), bet trešais ātrākais šai ātrumposmā bija Ožjēra komandas biedrs soms Jari-Mati Latvala (+0,3 sek.). Ceturto ātrāko laiku uzrādīja privāti startējošais norvēģis Henings Solbergs. Viņam seko Andreass Mikelsens (\"Volkswagen II\"), Kriss Mīke (\" Citroen \"), Tjerī Nevils (\" Hyundai \"), Juho Hanninens (\"Hyundai\"), Miko Hirvonens (\"M-Sport\") un Madss Ostbergs (\"Citroen\"). Sardīnijas rallijs sāksies ceturtdien vakarā ar superspeciālo ātrumposmu Kaljāri pilsētas ielās.", "link": "https://www.delfi.lv/auto/42826676/motorusports/44580956/kubica-parspej-ozjeru-sadinijas-rallija-shakedown-posma"},
{"title": "'Toyota FT-1' prototips demonstrē gaidāmo 'Supra' atgriešanos", "category": "Auto", "body": "Kompānija \" Toyota \" pašlaik notiekošajā Detroitas autoizstādē prezentējusi \"FT-1\" prototipu, kura nosaukums atšifrējams kā \"nākotnes tojota Nr. 1\" (Future Toyota – 1). Tiek pieļauts, ka ar šo konceptu autoražotājs demonstrē arī gaidāmā \"Supra\" superauto veidolu. \"Toyota FT-1\" ir aizmugurējo riteņu piedziņas automobilis, kam motoru paredzēts novietot spēkrata priekšdaļā. Autoražotājs atklāj, ka izstādes eksponāts ir tikai dizaina koncepts, līdz ar to tam šobrīd nav nedz motora, nedz transmisijas. Tomēr tā modelēšanā, kā norāda \"Toyota\" savā preses paziņojumā, prātā paturēts \"modernu tehnoloģiju un augstas veiktspējas iekšdedzes dzinējs\".", "link": "https://www.delfi.lv/auto/42826674/modelu-jaunumi-testi/44034433/toyota-ft-1-prototips-demonstre-gaidamo-supra-atgriesanos"},
{"title": "'Mitsubishi' pārtraucis ražot 'Peugeot' un 'Citroen' elektromobiļus", "category": "Auto", "body": "Kompānija \" Mitsubishi  Motors\" pārtraukusi elektromobiļu \" Citroen  C-Zero\" un \" Peugeot  iOn\" ražošanu franču grupai \"PSA Peugeot Citroen\", vēsta aģentūra \"Automotive News\". Šādu lēmumu japāņi pamato ar zemo pieprasījumu pēc šiem modeļiem. Elektromobiļi \"Citroen C-Zero\" un \"Peugeot iOn\" ir pārzīmolota versija \"Mitsubishi i-MiEV\" modelim. Franču versijā šie modeļi tika prezentēti 2009. gadā un ražošanā nonāca 2010. gadā. Šie spēkrati franču grupai tika ražoti Japānā. Līdz šim saražoti tikai 28 tūkstoši šo elektromobiļu ar \"Citroen\" un \"Peugeot\" marku. Sākotnēji \"PSA Peugeot Citroen\" bija plānojis ik gadu realizēt 25 tūkstošus elektromobiļu uz \"i-MiEV\" bāzes. Tomēr reāli pārdošanas apjomi bija ievērojami zemāki – piemēram, šāgada pirmajos sešos mēnešos tikai 935 vienības \"C-Zero\" un 852 \"iOn\". Vai un kad varētu tikt atjaunota šo elektromobiļu ražošana ar franču markām, pagaidām nav zināms. \"Mitsubishi\" uzsver, ka atteikšanās ražot šos elektromobiļus neietekmēs \"Peugeot Partner\" un \"Citroen Berlingo\" kopīgo ražošanu.", "link": "https://www.delfi.lv/auto/42826674/modelu-jaunumi-testi/42579078/mitsubishi-partraucis-razot-peugeot-un-citroen-elektromobilus"},
{"title": "Hamiltons pēc neveiksmīga starta tomēr uzvar F-1 sacīkstēs Moncas trasē", "category": "Auto", "body": "Hamiltons uzvarēja sestdien notikušajā kvalifikācijā, taču sacensību starts britu pilotam bija tālu no ideāla. Kamēr Rosbergs no otrās startavietas izrāvās vadībā, Hamiltons zaudēja pozīciju ne vien komandas biedram, bet arī lieliski startējušajam Kevinam Magnusenam un Felipem Masam, kuri rezultātā ielauzās pirmajā trijniekā. Savukārt vēl sliktāks starts par Hamiltonu padevās Valterī Botasam, kurš kvalificējās trešajā vietā, bet jau pašā sacensību sākumā atkrita par astoņām pozīcijām uz leju. Ritēja sacensību piektais aplis, kad notika pirmās izmaiņas vadošo braucēju starpā – gandrīz vienlaicīgi Magnusens zaudēja pozīcijas Masam un Hamiltonam. Savukārt devītajā aplī nervus savai komandai un faniem pakutināja līderis Rosbergs, pirmajā līkumā aizbraucot taisni, tomēr nosargājot pirmo pozīciju. Nākošajā aplī Hamiltonam izdevās apdzīt Masu un tagad priekšā bija vairs tikai komandas biedrs, līdz kuram tajā brīdī bija 2,3 sekundes. Līdz 20. aplim, kad sākās boksu apmeklējumi, Hamiltons bija pietuvojies,taču abu starpā saglabājās apmēram pusotra sekundi. Nekas nemainījās arī pēc riepu nomaiņas, kurā Rosbergs devās pirmais, bet Hamiltons sekoja drīz pēc tam. Lielākais pavērsiens notika 29. aplī, kad Rosbergs atkal nespēja iegriest pirmajā līkumā, aizbraucot pa taisno asfaltētajā drošības celiņā, taču šajā reizē tas maksāja pirmās vietas zaudēšanu. Hamiltons nekavējās izmantot izdevību un pakāpās uz pirmo vietu, turpmākajos apļospamazām atraujoties no F-1 čempionāta līdera. Pa to laiku Masa turpināja bez cīņas riņķot pa trasi trešajā pozīcijā, jo abi “Mercedes” piloti bija ātrāki, bet Kevins Magnusens ilgu laiku brauca ceturtais, turpot aiz sevis vismaz piecus citus pilotus. Vēlāk “McLaren” pilots dažas vietas zaudēja, turklāt saņēma 5 sekunžu apstāšanās sodu par konkurenta izgrūšanu no trases, kas gan bijastrīdīga epizode. Tomēr dānis finišēja desmitais. Tikmēr Botass lieliski atguvās no sliktā starta, veica daudzas apdzīšanas un jau labu laiku pirms finiša pacēlās uz ceturto vietu. Līdzkomandas biedram Felipem Masam pietrūka visai ievērojami, taču “Williams” komanda Moncā guvusi ļoti labus rezultātus – trešo un ceturtovietu. Turklāt Masam tas ir pirmais pjedestāls sezonā. Savukārt Sebastjanu Fetelu atklātā cīņā apdzina un finišā pārspēja otrs “Red Bull” pilots Daniels Rikjardo, kurš pēc divām izcīnītām uzvarām šoreiz guva piekto vietu. Fetels Moncā sestais. Jāpiemin, ka vairums pilotu Itālijā veica vienu pitstopu. Nederēti slikta sacīkste vietējo tifozi favorītiem “Ferrari”. Fernando Alonso tehnisku problēmu dēļ apstājās trases malā, pirmo reizi šosezon paliekot bez punktiem, kamēr Kimi Raikonens finišēja tikai 9. vietā, turklāt īsi pirms finišu somu gandrīz aizķēra Daņila Kvjats. Visstomēr beidzās veiksmīgi. Luiss Hamiltons līdz ar šo uzvaru ir pietuvojies Niko Rosbergam sezonas kopvērtējumā, kur abus tagad šķir 22 punkti. Jāpiemin, ka Rosbergam šogad ir četras uzvaras, kamēr Hamiltonam šī jau bija sestā. Nākamais F-1 čempionāts posms notiks 21. septembrī Singapūrā.", "link": "https://www.delfi.lv/auto/42826676/motorusports/44938508/hamiltons-pec-neveiksmiga-starta-tomer-uzvar-f-1-sacikstes-moncas-trase"},
{"title": "Gutjeress sodīts par incidentu ar Grožānu", "category": "Auto", "body": "Pēc Itālijas \" Grand Prix \" sacīkstes, kas  noslēdzās ar Lūisa Hamiltona (\"Mercedes\") uzvaru , sodu par sadursmi ar Romēnu Grožānu (\" Lotus \") saņēmis \" Sauber \"  F-1  komandas pilots Estevans Gutjeress. Izskatot šo incidenti, sacīkstes komisāri ņēma vērā arī meksikāņu pilota paskaidrojumu, ka sadursmes iemesls ir viņa bolīda tehnisks defekts - Gutjeresa formulai bija sabojājušās bremzes. Pirms tam Grožāns sūdzējies par konkurenta uzvedību trasē - meksikānis esot strauji samazinājis braukšanas ātrumu un nomainījis braukšanas trajektoriju, izraisot sadursmi un sasitot franču pilota mašīnas priekšējo antispārnu. Sākotnēji Gutjeresam tika piespriests sods - izbraukšana cauri boksu celiņam, bet tā kā sacīkste pa tam laikam jau bija beigusies, \"Sauber\" pilota rezultātam tika pieskaitītas 20 sekundes. Līdz ar to Gutjeress no 19.vietas noslīdēja uz pēdējo, 20.pozīciju šai sacīkstē.", "link": "https://www.delfi.lv/auto/42826676/motorusports/44941012/gutjeress-sodits-par-incidentu-ar-grozanu"},
{"title": "Rikjardo: Moncā gāja jautri", "category": "Auto", "body": "\" Red Bull \"  F-1  komandas pilots  Daniels Rikjardo , kurš Itālijas \"Grand Prix\" pirmā izcīnīja piekto vietu, atzinis, ka sacīkste Moncas trasē bijusi aizraujoša un \"jautra\", raksta ārzemju mediji. \"Šī bija interesanta cīņa,\" austrāliešu pilotu citē BBC. \"Starts neizdevās pēc plāna, bet es drīz atgriezos vajadzīgajā pozīcijā un saglabāju mieru. Sacīkste beigās atdzīvojās un cīkstēšanās ar konkurentiem man pat izsauca azartisku smaidu. Biju pārliecināts par savām bremzēm un tas šajā trasē ļoti palīdzēja. Bija jautri!\" Viens no konkurentiem, kuram sacīkstes beigās tika garām Rikjardo, bija arī viņa komandas biedrs, četrkārtējais F-1 čempions  Sebastjans Fetels . \"Es esmu priekšā Fetelam kopvērtējumā, līdz ar to nekādas komandas taktikas te nebija,\" saka Rikjardo par šo epizodi.  F-1 čempionāta kopvērtējumā Daniels Rikjaro, kurš tikai šosezon pievienojās čempionvienībai \"Red Bull\", ar 166 punktiem ieņem trešo vietu, Fetels ar 106 punktiem - piekto. Šāgada F-1 čempionātā aizvadīti 13 posmi no 19.", "link": "https://www.delfi.lv/auto/42826676/motorusports/44941114/rikjardo-monca-gaja-jautri"},
{"title": "Ontake vulkāns apdraud Japānas 'Grand Prix' norisi", "category": "Auto", "body": "Ontake vulkāna izvirdums Japānā, kas jau paņēmis vairāku desmitu cilvēku dzīvību, apdraud arī Japānas  F-1  \" Grand Prix \" posma norisi, vēsta ārzemju mediji. Dūmi, pelni un indīgi izgarojumi joprojām plūst no vulkāna krātera, bet avioreisu atcelšanas dēļ Japānā nevar ierasties F-1 komandu personāls un braucēji. Ontake vulkāns atrodas 140 kilometru attālumā no Suzukas trases. \"Sacīkstes rīkotāji cer, ka F-1 komandu piloti varēs ierasties trasē vismaz uz piektdienas treniņu sākumu,\" raksta vācu izdevums \"Bild\".", "link": "https://www.delfi.lv/auto/42826676/motorusports/45035554/ontake-vulkans-apdraud-japanas-grand-prix-norisi"},
{"title": "Motosezonu uzsākot: Tehnikas sakārtošana un ceļu stāvoklis", "category": "Auto", "body": "Portāls \"Delfi\" sadarbībā ar autoskolu  DBS  uzsāk publikāciju sēriju, kurā atkārtosim dažas ziemas pauzes laikā, iespējams, piemirstas motobraucēju drošības pamatnostādnes, kā arī pievērsīsimies izplatītākajiem riska faktoriem, kas īpaši aktuāli ir tieši pavasarī. Šajā reizē par motocikla sagatavošanu pēc ziemas un to, cik ļoti motobraucēja drošību ietekmē ceļa un brauktuves stāvoklis. Izņemot dažus entuziastus, kuri motobraukšanu piekopj visu gadu, lielais vairums no mums rudenī motociklu noliek \"atpūsties\". Atnākot pavasarim, tam pēc ilgstošas dīkstāves, nepieciešams attiecīgas pārbaudes, vispārējā tehniskā stāvokļa novērtējums un sagatavošana, lai sezonas pirmie izbraucieni būtu droši un bez lieka riska.   – jāpārbauda, vai dzinējs bez problēmām darbojas dažādos ekspluatācijas režīmos. Vai tas normāli uztur tukšgaitas apgriezienus, vai darbojas vienmērīgi un stabili, kā reaģē uz akselerāciju. Neveikli noslāpt krustojumā vai vajadzīgajā mirklī nespēt paātrināties – tie ir reāli apdraudējumi, ja, sākot sezonu, nav nomainīta ziemas konservācijas degviela, pārbaudītas aizdedzes sveces un dzinēja degvielas padeves sistēma.  – ja motocikls bijis ieziemots neapkurinātās un mitrās telpās, jāpārbauda visu apgaismes ierīču, spuldžu un gaismas signālu darbība, jo šādos apstākļos mēdz bojāties elektroiekārtu kontakti. Atcerieties, ka gaismas ierīču pamatfunkcija ir gādāt, lai citi vadītāji savlaicīgi pamanītu jūsu klātbūtni uz ceļa. Parūpējieties, lai viņiem tas izdodas! Grūti ieraugāms motocikls ir ne vien izplatīts, bet arī nepiedodami muļķīgs negadījumu cēlonis.  – Par motocikla riepām tiek runāts daudz un bieži, bet parasti visas diskusijas beidzas ar secinājumu, ka tām jābūt labā stāvoklī. Pārbaudiet, vai tā ir. Pilnīgi noteikti sezonu nevajadzētu sākt ar riepām, kas bija jānomaina jau pagājušās vasaras beigās. Pavasarī brauktuves vēl ir aukstas un braukt pa tām ar neatbilstošām (tostarp vecām) riepām ir ļoti riskanti. Obligāti pārbaudiet riepu spiedienu! Var gadīties, ka būsiet pārsteigti, cik ļoti tas ziemas laikā samazinājies. Vasarā optimālais spiediens ir 2,5 atmosfēras priekšējai riepai un 2,8 aizmugurējai, taču pavasarī zemākas gaisa temperatūra dēļ tam vajadzētu būt nedaudz mazākam, tā palielinot saķeri. Diemžēl ziemas sals un atkušņi bojā ceļa segumu, tādēļ, braucot \"pretī zelta pavasarim\", īpaša uzmanība jāpievērš brauktuves kvalitātei. Bedres, plaisas, pagaidu ceļa remonta paliekas – tās ir nopietnas lamatas ikvienam motociklistam. Ceļš, kas pērn likās nevainojams, šogad jau var būt pārvērties bīstamā izdzīvošanas poligonā, kurā iespējami šādi apdraudējumi:", "link": "https://www.delfi.lv/auto/42826658/zinas/45659646/motosezonu-uzsakot-tehnikas-sakartosana-un-celu-stavoklis"},
{"title": "Motosezonu uzsākot: Mijiedarbība ar citiem satiksmes dalībniekiem", "category": "Auto", "body": "Noslēdzot sadarbībā ar  autoskolas DBS  veidoto publikāciju sēriju par motobraucēju drošību un apdraudējumiem, pievēršamies īpaši nozīmīgam aspektam – motociklistu sadzīvošanai un mijiedarbībai ar citiem satiksmes dalībniekiem. Vislielāko bīstamību motociklistiem rada citi satiksmes dalībnieki – visbiežāk tie ir autovadītāji, kas nav laikus pamanījuši motocikla klātbūtni. Ne velti viens no drošas braukšanas priekšnoteikumiem ir spēja analizēt un paredzēt citu braucēju rīcību. Tas ir principiāli svarīgi vienmēr, taču jo īpaši sezonas sākumā, kad ikvienam motociklistam jārēķinās ar apstākli, ka autovadītāji (un arī gājēji) pēdējos mēnešos ir atraduši no divriteņu braucamrīku klātbūtnes transporta plūsmā un, plānojot savus manevrus, var neņemt vērā to tehniskās un dinamiskās īpatnības. Iespēja, ka autovadītājs nepaskatīsies divreiz un neredzēs motociklu, šajā laikā ir salīdzinoši lielāka. Tādēļ visi manevri, kuros iesaistīti arī citi satiksmes dalībnieki, jāveic īpaši piesardzīgi. Rūpējieties, lai vienmēr esat labi pamanāms – te palīdzēs spilgtas krāsas motocikls un apģērbs. Tāpat neaizmirstiet pārliecināties, ka visi jūsu braucamrīka gaismas signāli ir darba kārtībā. Izmantojot motocikla salīdzinoši nelielo gabarītu un manevrspējas sniegtās priekšrocības un apdzenot lēnākus transportlīdzekļus, īpaši jāuzmanās no automobiļiem, kas veic kreiso pagriezienu. Tāpat jābūt ļoti piesardzīgam krustojumos un, braucot pirms autobusa vai liela kravas automobiļa, tā aizsegā jūs varat būt grūti pamanāms cita autovadītājam, kurš šajā brīdī veic apdzīšanu. Strauji mainot kustības virzienu (apbraucot bedres vai citus šķēršļus), piesargieties no tuvumā esošiem auto, kuri var nebūt gatavi tik pēkšņai jūsu trajektorijas maiņai. Tas pats jāņem vērā, ja strauji maināt braukšanas ātrumu. Savukārt pirms pagriezienu veikšanas, neaizmirstiet atskatīties pār plecu, lai pārbaudītu spoguļos nepārredzamo \"aklo zonu\". Motociklam ir nenoliedzamas priekšrocības satiksmes sastrēgumos, kur jūs parasti varat salīdzinoši brīvi virzīties starp stāvošu vai lēni braucošu auto rindām. To var darīt, ja intervāls starp rindām ir pietiekams, un ja manevra kustības ātrums nepārsniedz 30 km/h. Atcerieties, ka autovadītājs, kura spoguļos vēl pirms mirkļa jūs nebijāt redzams, sākot manevru, var otrreiz tajos neielūkoties – jo vairāk tādēļ, ka nīkšana sastrēgumā, iespējams, jau tā ir iemidzinājusi viņa modrību. Šāds lēnas kustības manevrs viņam var likties pilnīgi drošs, taču tas var izrādīties pat ļoti bīstams motociklam, kas sastrēgumā pārvietojas ar nedaudz lielāku ātrumu. Protams, jūsu nekad nevarēsiet paredzēt un novērst pilnīgi visus iespējamās problēmsituācijas, taču ar atbildīgu attieksmi un apdomīgu braukšanas stilu, jūs varat ievērojami samazināt potenciālo apdraudējumu un pilnvērtīgi izbaudīt to prieku un brīvību, ko sniedz atrašanās pie motocikla stūres. Tam noderēs arī  autoskolas DBS piedāvātais motovadītāju sagatavošanas kurss , kura pamatā ir Somijā izstrādāta policijas motociklistu apmācības metodika. Nodarbībās tiek analizētas riska situācijas, drošas braukšanas pamatprincipi, motobraucēja redzes īpatnības, kā arī dažādi avārijas gadījumi, īpašu uzmanību veltot braukšanas tehnikai.", "link": "https://www.delfi.lv/auto/42826658/zinas/45696928/motosezonu-uzsakot-mijiedarbiba-ar-citiem-satiksmes-dalibniekiem"},
{"title": "'Mercedes-Benz' izstrādājis īpaši svarīgu personu lidmašīnas interjeru", "category": "Auto", "body": "\" Mercedes-Benz \" dizaina nodaļa Ženēvas aviācijas izstādē prezentējusi projektu aviosabiedrības \" Lufthansa \" īpaši svarīgo personu lidmašīnu interjera iekārtojumam. Lidmašīnas interjerā \"Mercedes-Benz\" izmantojis arī atsevišķus tehnoloģiskos risinājumus no saviem automobiļiem. Piemēram, \"Mercedes-Benz\" lidmašīnas logi ir \"Magic Sky\" tehnoloģijas, gluži kā S-klases limuzīnam panorāmas stikla jumts, kas, nospiežot attiecīgu taustiņu, aptumšo stiklu.", "link": "https://www.delfi.lv/auto/42826658/zinas/45992281/mercedes-benz-izstradajis-ipasi-svarigu-personu-lidmasinas-interjeru"},
{"title": "Motosezonas atklāšanas parādē Rīgā piedalījušies aptuveni 4000 motociklistu", "category": "Auto", "body": "Parādē piedalījušies arī visi MCA pārstāvētie motoklubi, kā arī citi, kas nav asociācijā. Kopskaitā motobraucēju parādē piedalījušies 30 - 35 motociklistu klubi, lēsa Blodons. Patlaban Motobraucēju parāde Rīgā noritējusi bez starpgadījumiem, informēja Valsts policijā (VP). Jau vēstīts, ka motobraucēju parāde sākās plkst.13 pie tirdzniecības centra \"Mols\". Motobraucēji devās maršrutā pa Salu tiltu, Mūkusalas ielu, Raņķa dambi, Vanšu tiltu un caur Pils laukumu nonāca 11.novembra krastmalā. Tur ar izklaides un kultūras programmu, kurā iekļauti gan paraugdemonstrējumi, gan motociklu demonstrācija, līdz plkst.18 turpināsies sezonas atklāšanas svētki. \"Pagājušajā gadā motosezonā pulcējās ap 5000 motociklu un arī šogad sagaidām lielu motobraucēju atsaucību. Pasākums, kuram starts tiek dots pie \"Mola\", jau kļuvis par tradīciju, kas moto entuziastu aprindās tiek gaidīts ar ilgu un rūpīgu gatavošanos,\" iepriekš pauda Arnis Blodons .", "link": "https://www.delfi.lv/auto/42826658/zinas/45888103/motosezonas-atklasanas-parade-riga-piedalijusies-aptuveni-4000-motociklistu"},
{"title": "Visjaudīgākais sērijveida hečbeks pasaulē – 'Audi RS3 Sportback'", "category": "Auto", "body": "Kompānija \" Audi \" oficiāli atklājusi jaunās paaudzes sportisko hečbeku \"RS3 Sportback\". Automobilis aprīkots ar 2,5 litru pieccilindru turbopūtes benzīna motoru, kas attīsta 367 zirgspēku jaudu un 465 ņūtonmetru griezes momentu. Tādējādi \"Audi RS3 Sportback\"kļuvis par visjaudīgāko sērijveida hečbeku pasaulē, apsteidzot līdzšinējo līderi \" Mercedes-Benz  A45 AMG\" ar 360 ZS četrcilindru dzinēju. \"Audi RS3 Sportback\" sver 1520 kilogramu, kas ir par 55 kg mazāk nekā priekštecim, kas bija aprīkots ar 340 ZS motoru. Jaunajam modelim dzinējs sajūgts ar septiņapkāpju sekvenciālo pārnesumkārbu \"S tronic\". No vietas līdz 100 km/h pasaulē visjaudīgākais sērijveida hečbeks paātrinās 4,3 sekundēs, kas ir par 0,3 sekundēm ātrāk nekā \"Mercedes-Benz A45 AMG\". Maksimālais braukšanas ātrums jaunajam \"Audi RS3 Sportback\" elektroniski ierobežots pie 250 km/h atzīmes. Tomēr pēc klienta vēlmes ierobežotājs var tikt pārcelts uz 280 km/h atzīmi. \"Audi RS3 Sportback\", tāpat kā standarta piecdurvju hečbeks \"A3 Sportback\", izgatavots uz \" Volkswagen \" koncerna modulārās platformas \"MQB\". Tāpat automobilim salīdzinājumā ar standarta versiju ir par 25 mm zemāks klīrens un platāka riteņu šķērsbāze. Automobilis jau standartā būs pieejams ar pilnpiedziņas sistēmu \"quattro\". Starpasu viskosajūgs vilkmi starp riteņu asīm spēs sadalīt no 50 līdz 100 procentiem atkarībā no braukšanas stila un ceļa seguma kvalitātes. Par papildus samaksu \"Audi RS3 Sportback\" automobilim būs pieejamas arī keramiskās bremzes un adaptīvā balstiekārta.", "link": "https://www.delfi.lv/auto/42826674/modelu-jaunumi-testi/45335188/visjaudigakais-serijveida-hecbeks-pasaule-audi-rs3-sportback"},
{"title": "Motosezonu uzsākot: Motocikla vadītāja iemaņas", "category": "Auto", "body": "Portāls \"Delfi\" sadarbībā ar autoskolu  DBS  turpina publikāciju sēriju par motobraukšanas drošības pamatnostādnēm un riska faktoriem, kas īpaši aktuāli tieši pavasarī. Šoreiz par braukšanas prasmēm.   Nebraucot iemaņas neuzlabojas. Tādēļ pēc vairāku mēnešu pauzes sezona jāsāk ar prasmju atsvaidzināšanu, vēlams, trasē vai īpašās nodarbībās. Derēs arī slēgts laukums, kurā atkārtosiet tos pašus figūrelementus, ko vajadzēja izbraukt motovadītāja eksāmenā. Svarīgi, lai tas notiktu ārpus satiksmes plūsmas, jo reālā satiksmē pat neliela saminstināšanās vai kļūda var radīt nopietnu bīstamību. Ja sezonu uzsākat ar jaunu motocikla modeli, šāds treniņš jāveic obligāti, jo katram motociklam ir nedaudz atšķirīgas vadīšanas īpatnības, un vecie ieradumi var izrādīties nevietā un pat traucējoši. Atsvaidziniet bremzēšanas un manevrēšanas iemaņas dažādos ātrumos. Arī, ja iepriekš braucāt \"kā dievs\", jābūt gatavam, ka tagad ne viss var izdoties uzreiz. Vienmēr jāizvēlas situācijai un ceļa segumam atbilstošs ātrums. Pilsētā īpaša uzmanība jāpievērš izbrauktuvēm no pagalmiem, degvielas uzpildes stacijām, autostāvvietām u.tml. Katra šāda izbrauktuve motociklistam jāuztver kā krustojums. Ja ielas malā novietotas automašīnas, autovadītāji var motociklistu nepamanīt, tādēļ savlaicīgi jāsamazina ātrumu. Veicot straujas ātruma izmaiņas, motobraucējam jāpārliecinās, vai citi satiksmes dalībnieki to redz un nepieciešamības gadījumā var atbilstīgi reaģēt. Bremzējot jāatceras vairāki pamatprincipi. Pirmkārt, bremzējot (tāpat arī iebraucot pagriezienā) jāņem vērā ceļa seguma specifika – kontrolaku vāki, baltie ceļa apzīmējumi, izbirušas smiltis, bedres, asfaltā iebrauktas riepu pēdas, eļļas plankumi u.c.. Visi minētie apstākļi var radīt riteņu izslīdēšanu, tāpēc bremzējot motociklam jābūt vertikālā stāvoklī un jābrauc taisni. Tuvojoties bīstamai vietai, jābremzē savlaicīgi un pārliecināti. Uzsākot bremzēšanu, vadītāja rokām jābūt taisnām un motocikla smaguma centru pakāpeniski jāpārnes uz priekšējo riteni, lai priekšējais amortizators būtu nospiests līdz galam. Bremzēšanas sviru jāspiež pakāpeniski, turot nospiestu līdz motocikls apstājas. Nav pieļaujama strauja un vairākkārtēja sviras nospiešana – šādā gadījumā pastāv reāls priekšējā riteņa nobloķēšanas, izslīdēšanas un kritiena risks. Bremzēt, apbraucot šķērsli, ir bīstami. Izplatītākie motociklu satiksmes negadījumu iemesli ir vadītāja pieredzes trūkums, pārāk liels ātrums, nepareizs situācijas novērtējums un slikta motocikla redzamība. Nereti satiksmes negadījumi ir saistīti ar izrādīšanos, kad nepieredzējis motociklists veicis savām iemaņām neatbilstošus manevrus. Vadītājam jāspēj savlaicīgi atpazīt bīstamas situācijas un atbilstoši rīkoties. Tāpat jābūt gatavam piekāpties un dot ceļu citiem braucējiem. Ievērojiet distanci un intervālu, brauciet ar ātrumu, kas pārējos satiksmes dalībniekus nepārsteidz nesagatavotus! Pasliktinoties redzamībai vai saķerei ar ceļa virsmu, samaziniet ātrumu, vienmēr izvēlieties pareizu braukšanas trajektoriju un darbību secību! Un atcerieties, ka vienīgais veids, kā neapdraudēt sevi un citus, ir braukt savaldīgi un piesardzīgi.", "link": "https://www.delfi.lv/auto/42826658/zinas/45667376/motosezonu-uzsakot-motocikla-vaditaja-iemanas"},
{"title": "Motosezonu uzsākot: Neļauties pārgalvībai", "category": "Auto", "body": "Gaidot motobraukšanas sezonu, portāls \"Delfi\" turpina publikāciju sēriju, kas veidota sadarbībā ar autoskolu  DBS , un aplūko motosatiksmes drošības pamatus un riska faktorus. Iepriekšējās reizēs runājām par  tehnikas sagatavošanu pēc ziemas dīkstāves  un ceļu stāvokli pavasarī, kā arī par  motocikla vadīšanas iemaņām . Šoreiz par to, cik svarīgi ir pie motocikla stūres neļauties bezrūpībai, kas pavasarī šķiet valdām gan dabā, gan cilvēku prātos. Diemžēl, strauji pieaugot motobraucēju skaitam uz ceļiem, tikpat strauji pavasarī pieaug arī negadījumu daudzums. Lai statistikas datos neparādītos ar jums saistīts ieraksts, dodoties satiksmē, jāatceras par potenciāliem riskiem un jādomā par iespējamo apdraudējumu mazināšanu un nepieļaušanu. Ir novērots, ka sezonas sākumā daudzi motovadītāji brauc ievērojami pārgalvīgāk, nekā tās turpinājumā. Pēc ilgāka pārtraukuma atkal izbaudot saplūsmi ar motociklu, ceļu un ātrumu, ir viegli ļauties eiforiskai aizrautībai. Šī īpašība, kas skaidrojama ar psiholoģiskām īpatnībām un papildu adrenalīna izdalīšanos, visiem nepiemīt vienādā mērā, taču ikvienam ir svarīgi to apzināties un mazliet sevi apvaldīt. Pat, ja braucat nevainojami un nešaubāties par savām spējām, pavasara pirmajos izbraukumos tās var izrādīties nedaudz \"ierūsējušas\". Turklāt jāņem vērā, ka autovadītāji, kas ziemas laikā ir atraduši no dinamisko un mobilo motociklu klātbūtnes satiksmē, var izrādīties negatavi jūsu manevriem – arī tad, ja tie atbilst visām drošas braukšanas prasībām un ir nevainojami īstenoti.  Savukārt, ja šī ir jūsu pirmā motosezona, apvaldiet sevi īpaši. Nekādā gadījumā neielaidieties attiecību kārtošanā ar citiem braucējiem, nemēģiniet uz ceļa pierādīt savu taisnību un pārākumu. Ir motovadītāji, kas ar vajadzīgo nopietnību neizturas pret ekipējuma izvēli – izplatīta kļūda sezonas sākumā ir nerēķināšanās ar nepastāvīgajiem laika apstākļiem, kad siltas un saulainas dienas nereti nomaina zema un pat ļoti zema gaisa temperatūra. Svarīgi, lai kombinezonam būtu visi nepieciešamie aizsargi (ceļu un elkoņu), taču tikpat būtiski, lai motociklista apģērbs nodrošinātu labu aizsardzību pret vēju un aukstumu. No tā atkarīgs ne tikai komforts, bet arī drošība, jo nosalis motobraucējs ar aukstuma stindzinātām rokām un kājām nespēj adekvāti darboties ar vadības svirām, tam ir grūtāk izsekot situācijas izmaiņām, pieņemt savlaicīgus lēmumus un reaģēt uz citu satiksmes dalībnieku darbībām.  Pazeminoties ķermeņa temperatūrai, mazinās uztveres un analīzes spējas, tādēļ, jūtot, ka esat nosalis, steigšus uzmeklējiet piemērotu vietu, kur apstāties un sasildīties. Kategoriski nav pieļaujama braukšana bez aizsargķiveres un cimdiem – pretējā gadījumā pat vieglākais kritiens draud ar nopietnām traumām. Vieglprātība, savu spēju pārvērtēšana, nekritiska attieksme pret ekipējumu, braukšanas kultūru un ceļu satiksmes noteikumiem pašas par sevi ir bīstamas motovadītāja īpašības, bet, summējoties ar citiem pavasara sezonai raksturīgiem riska faktoriem, tās kļūst vēl jo bīstamākas un nopietni apdraud gan pašu neapdomīgo braucēju, gan citus.", "link": "https://www.delfi.lv/auto/42826658/zinas/45673154/motosezonu-uzsakot-nelauties-pargalvibai"},
{"title": "Papildinājums 'Rally Talsi' - klasisko automobiļu sacensības", "category": "Auto", "body": "Šā gada \" Rally Talsi \" iekļauta īpaša dalībnieku klase \"Youngtimer\", kurā startēs ekipāžas ar pagājušā gadsimta klasiskajiem, 60. - 80. gadu, automobiļiem, informē sacensību rīkotāji. Latvijas Antīko automobiļu kluba rīkotajam \"Youngtimer Rally Talsi\", kura maršruts 17. maijā vedīs pa \"Rally Talsi\" ātrumposmiem, pieteikušās 18 ekipāžas, kas ātrumposmos dosies aptuveni stundu un 45 minūtes pirms rallija sporta automašīnām.  \"Youngtimer\" ir klasiski automobiļi, kas ražoti 20. gadsimta 60-tajos līdz 80-tajos gados. Šīs kategorijas spēkrati savulaik iezīmēja jaunu ēru pasaules autobūvē; laiku, kad automobilis kļūst demokrātisks un pieejams ikvienam, tanī pat laikā saglabājot savu ekskluzivitāti un stilu.  \"Zīmīga sakritība – \"Youngtimer Rally\" šogad atgriežas mājās, jo pirms diviem gadiem tieši Talsos tika sarīkots pirmais \"Youngtimer\" definīcijai atbilstošu spēkratu pasākums, kas aizsāka jau plašāku kustību visā Latvijā,\" stāsta Latvijas Antīko automobiļu kluba (LAAK) pārstāvis un Youngtimer Rally rīkotājs Valts Ceplevičs. \"Atšķirībā no citiem LAAK pasākumiem YRT būs sportiskāks, ar rallija elementiem, kurā redzēsim ekipāžas no Latvijas, Igaunijas un Krievijas, kuru ar trim ekipāžām pārstāvēs klubs \"GorkyClassic\". Būs retāk redzēti auto, piemēram, 1984. gada \"Porsche 944\" un 1985. gada \"Mercedes 190E Cosworth\". Tāpat būs arī tādi leģendāri modeļi kā \"SAAB 96\" un \"SAAB 99\", \"Opel Manta\" un \"Opel Ascona\".\" \"Youngtimer Rally Talsi\" (YRT) iekļauti sinhronās regularitātes braucieni pa slēgtu trasi, kopumā trīs posmi, katrs no tiem četru līdz septiņu kilometru garumā, kas būs jāveic divas reizes. Katrs posms būs jāveic ar noteiktu ātrumu, un jebkura kontrollaika apsteidze vai kavējums tiks skaitīts kā zaudēts laiks. Jo precīzāk dalībnieki veiks noteikto posmu, jo mazākas būs zaudētās sekundes un augstāka vieta kopvērtējumā. Katrā no posmiem būs divas laika kontroles – viena finišā, otra – slēptā vietā posmā, tādējādi motivējot dalībniekus visu posmu veikt ar noteikto ātrumu. Veicot posmu pirmo reizi, dalībnieku rezultāts tiks pielīdzināts leģendā noteiktajam vidējam ātrumam posmā. Savukārt otrajā reizē, dalībniekiem jau būs jābrauc tik pat ātri, kā pašu uzrādītais laiks pirmajā reizē. \"Pats savus augstākos sasniegumus rallijā esmu sasniedzis ar 1983. gada \"Audi 80 Quattro\", tāpēc no personīgās pieredzes varu teikt un iedrošināt citus, lai cik seni šie spēkrati izskatās, tie visi ir daļa no rallija vēstures un tajos vēl mīt sportiskais gars,\" saka \"Rally Talsi\" rīkotāja \"RA EVENTS\" direktors Raimonds Strokšs. Bez \"Youngtimer\" spēkratiem \"Rally Talsi\" skatītāji varēs vērot kā ātrumposmos dodas arī vēsturisko automobiļu regularitātes rallija dalībnieki, kuri startēs ar automašīnām, kas ražotas līdz 1984. gadam.", "link": "https://www.delfi.lv/auto/42826676/motorusports/44445658/papildinajums-rally-talsi-klasisko-automobilu-sacensibas"},
{"title": "Eksotika Talsos - rallijā startēs Kuveitas čempions", "category": "Auto", "body": "Eksotisks pieteikums saņemts no igauņu rallija komandas \"MM-Motorsport\", kas Latvijas un Lietuvas ralliju čempionāta posmam \" Rally Talsi \" pieteikusi 2014. gada Kuveitas rallija čempionu Salahu bin Eidanu. Autosportists sacensībās startēs kopā ar igauņu stūrmani Simo Koskinenu un pilotēs \"Ford Fiesta R5\" automašīnu, informē organizatori. 2013./ 2014. gada Kuveitas rallija čempionāta kalendārā bija iekļauti pieci posmi, kas norisinājās no 2013. gada novembra līdz šā gada martam. \"Rally Talsi\" dalībnieks Salahs bin Eidans čempionātā startēja gan ar \"Škoda Fabia S2000\", gan \"Ford Fiesta R5\" automašīnām un izcīnīja uzvaru četros no pieciem posmiem, kas ļāva savā īpašumā iegūt 2014. gada Kuveitas čempiona kausu. Kā \"Rally Talsi\" rīkotājiem atzina \"MM-Motorsport\" komandas koordinators Kristo Krāgs, tad autosportists vēlas veicināt rallija atpazīstamību Kuveitā un Kuveitas atpazīstamību rallija pasaulē. \"Salahs bin Eidans apzinās, cik lielu popularitāti rallija pasaulē guvušas Katara un Abū Dabī un vēlas panākt ko līdzvērtīgu,\" iesāk Kristo Krāgs. \"Lai to sasniegtu, bin Eidans iecerējis piedalīties vairākās sacensībās Eiropā. Bin Eidans aprīļa sākumā ar \"Ford Fiesta R5\" automašīnu jau startēja pasaules rallija čempionāta (WRC) posmā Portugālē, kurā viņš WRC2 klasē ierindojās 16. vietā (39. absolūti).\" \"Rallija ātrumposmi Kuveitā krietni atšķiras no tā, kādus esam pieraduši redzēt Eiropā. Tuvo Austrumu reģiona valstīs, ralllijs notiek tuksnesī, kur pārsvarā ceļi ir taisni ar biežiem krustojumiem,\" turpina Krāds. \"Eiropā šādu taisnu ātrumposmu nav, tāpēc \"Rally Talsi\" laikā bin Eidan svarīgi būs iegūt pieredzi ātros, šauros un tehniski sarežģītos ātrumposmos. Vēl viens svarīgs mācību lauciņš būs stenogrammas pierakstīšana.\" Vaicāts kāds ir sportista mērķis Rally Talsi, Kristo Krāgs atklāja, ka Kuveitas sportista galvenais uzdevums ir sasniegt sacensību finišu, nesabojāt automašīnu un gūt pēc iespējas lielāku pieredzi. \"Salahs bin Eidans nav noteicis, ka finišā jāsasniedz kāda konkrēta vieta. Tomēr autosportists cītīgi gatavojas WRC posmam \"Rally d'Italia Sardegna\" un katrs sacīkšu režīmā veiktas kilometrs ir nozīmīgs. Salīdzināsim un analizēsim katrā ātrumposmā parādīto sniegumu, lai gūtu maksimāli lielu labumu un pēc iespējas labāk sagatavoties WRC posmam. Uz Talsiem atpūsties neviens nebrauc,\" noslēdz Kristo Krāgs. Atgādinām, ka \"Rally Talsi\" šogad būs Latvijas rallija čempionāta (LRČ) ceturtais posms un norisināsies 17. un 18. maijā. \"Rally Talsi\" šogad būs ar starptautisku nozīmi, jo bez LRČ posma, Talsos norisināsies arī Lietuvas autorallija čempionāta, Ziemeļeiropas zonas (NEZ) rallija čempionāta un NEZ Junioru čempionāta posmi. Pirms rallija automašīnām, aptuveni 1 stundu 45 minūtes pirms rallija automašīnām, ātrumposmos dosies arī vēsturiskās automašīnas, kas piedalīsies \"Youngtimer\" un \"Historic\" regularitātes sacensībās.", "link": "https://www.delfi.lv/auto/42826676/motorusports/44464048/eksotika-talsos-rallija-startes-kuveitas-cempions"},
{"title": "Haralds Šlēgelmilhs aicina piedalīties aktivitātēs ar mērķi ziedot ar vēzi slimu bērnu rehabilitācijai", "category": "Auto", "body": "Autosportisti 17. un 18. maijā piedalīsies \"Rally Talsi\", kura laikā ekipāžas automašīnu rotās \"RH3 Fonds\" krāsas un uz tās sāniem būs redzams RH3 Fonds ziedojuma tālruņa numurs 90006387. Katrs zvans uz šo numuru ziedos 1,42 eiro ar vēzi slimo bērnu rehabilitācijai. Lai vēl vairāk aktivizētu līdzcilvēku vēlmi ziedot, \"Rally Talsi\" dalībnieki savu sporta automašīnu šobrīd novietojuši t/c \"Mols\" pie ieejas veikalā \"Rimi\". \"Mūsu rallija auto šobrīd atrodas lielveikalā un ļoti ceru, ka tā apmeklētāji būs ievērojuši uz auto esošo ziedojuma tālruni un izmantos iespēju palīdzēt ar vēzi slimajiem bērniem,\" turpina Haralds.  Šobrīd ir uzsākts arī konkurss sociālajā tīklā \"Twitter\", kurā autosportisti aicina lielveikala apmeklētājiem pašiem nofotografēties pie ekipāžas rallija auto un publicēt šo bildi savā \"Twitter\" kontā, izmantojot tēmturi #rh3fonds. \"Aicinu katru, kuram nav vienaldzīga bērnu un jauniešu rehabilitācija, aiziet līdz mūsu rallija auto, uztaisīt \"pašiņu\" un piedalīties konkursā,\" par konkursu stāsta Haralds. \"Kopā ar Artūru Pumpuru svētdien, 11. maijā, no plkst. 12:00 līdz 14:00 būsim pie sava auto t/c \"Mols\", un ikvienam būs iespēja ar mums gan aprunāties, gan nofotografēties. Tāpat veiksim arī \"Twitter\" konkursa izlozi un noteiksim piecus laimīgos, kas katrs balvā saņems dāvanu karti izbraucienam ar kartingu t/c \"Mols\" kartingu trasē.\" Īpašs konkurss iecerēts arī sociālā tīkla \"Facebook\" lietotājiem. \"Jums jāseko \"RH3 Fonds\" kontam WWWRH3FONDSLV. Šajā kontā ievietosim ziņu, ar kuru daloties un iesakot to saviem draugiem, katrs aktīvais sekotājs automātiski piedalīsies izlozē, kurā varēs laimēt iespēju sēsties blakus Haraldam Šlēgelmilham un piedzīvot elpu aizraujošu izbraucienu ar jaudīgu auto Sporta kompleksa \"333\" trasē. Ar kādu auto – tas lai paliek noslēpums līdz pat pašai izlozes dienai,\" intrigu uztur ekipāžas stūrmanis Artūrs Pumpurs. \"Rally Talsi\" laikā saņemtie ziedojumi pilnā apmērā tiks izlietoti rehabilitācijas procedūru apmaksai Nacionālajā rehabilitācijas centrā \"Vaivari\", kurā viena bērna uzturēšanās izmaksas ir 50 eiro dienā. Atbalstīt \"RH3 Fonds\" darbību var jau šodien, jo ziedojuma tālruņa numurs jau ir atvērts. Neskaitot minēto ziedojuma tālruni, \"RH3 Fonds\" aicina piedalīties izsolē un savā īpašumā iegūt kāda sabiedrībā zināma sportista parakstītu kreklu, bikses, cimdus vai citu sporta ekipējuma vienību. Jau šobrīd iespējams nosolīt Haralda Šlēgelmilha kombinezonu, ar kuru viņš startēja \"GP2 Asia\" formulas sacensībās. Savukārt \"Rally Talsi\" norises nedēļā, sākot no 12. maija, izsolē varēs iegūt vairāku autosportistu, tajā skaitā Anda Neikšāna, Vasīlija Grjazina un Reiņa Nitiša atribūtiku. Visa izsolēs iegūtā nauda tiks novirzīta bērnu rehabilitācijas izdevumu apmaksai Nacionālajā rehabilitācijas centrā \"Vaivari\". Atgādinām, ka \"Rally Talsi\" šogad būs Latvijas rallija čempionāta (LRČ) ceturtais posms un norisināsies 17. un 18. maijā. Kā ziņots iepriekš, \"Rally Talsi\" šogad būs ar starptautisku nozīmi, jo bez LRČ posma Talsos norisināsies arī Lietuvas autorallija čempionāta, Ziemeļeiropas zonas (NEZ) rallija čempionāta un NEZ Junioru čempionāta posmi. Pirms rallija automašīnām, aptuveni stundu un 45 minūtes pirms rallija automašīnām, ātrumposmos dosies arī vēsturiskās automašīnas, kas piedalīsies \"Youngtimer\" un \"Historic\" regularitātes sacensībās.", "link": "https://www.delfi.lv/auto/42826658/zinas/44473150/haralds-slegelmilhs-aicina-piedalities-aktivitates-ar-merki-ziedot-ar-vezi-slimu-bernu-rehabilitacijai"},
{"title": "'Rally Talsi' testa posmā ātrākie igauņi Plangi un Sarapū", "category": "Auto", "body": "Piektdien, 16. maijā, ar 3,84 km garo testa posmu iesākās Latvijas un Lietuvas rallija čempionātu posms \" Rally Talsi \". Ātrāko laiku tajā uzrādīja igauņi Plangi/ Sarapū, kuriem 0,66 sekundes zaudēja lietuvieši, Čempionu rallija dalībnieks Švedas/ Sakalauskas. Par prieku visiem talsiniekiem, trešo ātrāko laiku uzrādīja talsinieku ekipāža Hermanis/ Veilands. Testa posma piedalījās 25 ekipāžas, tādējādi veicot pēdējos praktiskos sagatavošanās darbus pirms sestdien, 17. maijā, paredzētā \"Rally Talsi\" starta. Testa ātrumposmā savas braukšanas prasmes apliecināja ar otro numuru startējošā igauņu Plangi/ Sarapuu ekipāža, kura posmu veica vienā minūtē un 55 sekundēs, par 0,66 sekundēm apsteidzot ar pirmo numuru izliktos lietuviešus Švedas/ Sakalauskas. Tik tuva laika starpība liek domāt, ka gaidāma sīva cīņa arī par uzvaru sacensību finišā. Atgādināsim, ka ar trešo numuru izliktais Jānis Vorobjovs/ Andris Mālnieks testa posmā nestartēja. Ar lielisku rezultātu šo dienu noslēdza talsinieku ekipāža Elviss Hermanis/ Gatis Veilands, kuriem sacensībās piešķirts 12. starta numurs. Ekipāža uzrādīja trešo ātrāko laiku, kas bija tikai par 1,22 sekundēm lēnāks kā līderim. Savus pirmos kilometrus Talsos šodien veica arī  Kuveitas  rallija čempions Salah Bin Eidan. Lūk, ko autosportists teica dienas izskaņā: \"Man ļoti patīk šie ātrumposmi, tie ir ātri un personīgi man ļoti grūti pierakstāmi. Tomēr diena izvērtās ļoti produktīva, daudz kā iemācījāmies. Ļoti noderīgs bija testa posms, kurā ieguvām vērtīgu informāciju par regulējumiem, kādus izmantot rītdienas sacensībās.\" Otrajam rallijam savā karjerā šodien turpināja gatavoties formulas braucējs  Haralds Šlēgelmilhs , kurš testa posma sākumā pieļāva pāris kļūdas un izbrauca ārpus trases, tomēr testa posma izskaņā uzrādīja desmito ātrāko laiku. Atgādināsim, ka Haralds Šlēgelmilhs un Artūrs Pumpurs sadarbībā ar labdarības fondu \"RH3 Fonds\" ar startu \"Rally Talsi\" aicina visus autosporta draugus ziedot ar vēzi slimo bērnu rehabilitācijai, zvanot uz ziedojuma tālruni 90006387. Katrs uz šo numuru veiktais zvans ziedos 1,42 eiro. Starp divām R2 grupas ekipāžām, kas piedalījās testa posmā un pārstāvēja Somiju, ātrākā izrādījās Lahti/ Korhonen. Tikmēr 2WD grupā ātrākais laiks lietuviešiem Račkaitis/ Drūlia. Atgādinām, ka Latvijas rallija čempionāta ceturtais un Lietuvas rallija čempionāta otrais posms \"Rally Talsi\" norisināsies 17. un 18 maijā Talsos. Rallija atklāšanas ceremonija paredzēta ap plkst. 12:30 pie Talsu Tautas nama, kad starta estakādi šķērsos vēsturiskie \"Youngtimer\" un \"Historic\" spēkrati, bet 14:00 visi gaidīti uz ceremoniālo startu ar plānoto pirmās rallija automašīnas startu plkst. 14:30. Pirmās dienas pirmais ātrumposms sāksies plkst. 15:45, un dienas laikā autosportistiem būs jāveic seši ātrumposmi ar kopējo distanci 32,64 km. Tikmēr rallija otrā diena svētdien, 18. maijā, sāksies plkst. 10:00 ar pirmo ātrumposmu SS7 \"DELFI\". Svētdien autosportistiem būs jāveic pieci ātrumposmi 74,97 km garumā, pēc kuru veikšanas, ap 17:30 pie Talsu tautas nama norisināsies rallija uzvarētāju apbalvošana. Atklāšanas pasākums – pie Talsu tautas nama 12:30 Vēsturisko Youngtimer un Historic spēkratu starts 14:00 Ceremoniālais starts, svinīgās uzrunas 14:30 Pirmās rallija automašīnas starts 15:45 SS1 LAKALME 1 16:00 SS2 LAKALME 2 18:10 SS3 ECORENT.LV 1 18:23 SS4 ECORENT.LV 2 19:55 SS5 TALSI CITY SPECIAL 1 – pilsētas ātrumposms 20:14 SS6 TALSI CITY SPECIAL 2 – pilsētas ātrumposms no 22:00 Ballīte klubā \"Cherry\" kopā ar Latvijas diskžokejiem [Ex] da Bass un MBerg visas dienas laikā, vēsturisko \"Youngtimer\" un \"Historic\" spēkratu starts aptuveni 1 stundu un 45 minūtes pirms rallija automašīnām 10:00 SS7 DELFI 10:55 SS8 NISSAN NORDE 12:45 SS9 TORLEY 13:40 SS10 TALCE-SC GRUPA 15:45 SS11 NESTE FUTURA 16:30 Pirmās automašīnas finišs pie Talsu tautas nama 17:30 Apbalvošanas ceremonija pie Talsu Tautas nama.", "link": "https://www.delfi.lv/auto/42826676/motorusports/44502404/rally-talsi-testa-posma-atrakie-igauni-plangi-un-sarapu"},
{"title": "Video: 'Ford' automobiļus testē roboti", "category": "Auto", "body": "Ražotāju veiktie auto testi ir pārāk smagi un nogurdinoši, tāpēc cilvēkiem nav ļauts tajos ilgstoši piedalīties. Daudzi testi ir pat bīstami un tiek atļauti ļoti ierobežotā skaitā. Izmantojot robotus šāda problēma nepastāv un automobiļus var testēt nepārtraukti, arī īpaši smagos apstākļos. Testa auto tiek aprīkoti ar automatizētām vadības svirām un to maršrutu testa poligonā vada GPS sistēmas. Vienlaicīgi poligonā var atrasties astoņas autonomas automašīnas.", "link": "https://www.delfi.lv/auto/42826658/zinas/43414015/video-ford-automobilus-teste-roboti"},
{"title": "Video: Kubica kā Makrejs - viena rallija laikā 'novākojas' divreiz", "category": "Auto", "body": "Poļu pilots  Roberts Kubica  šāgada pasaules rallija čempionāta ( WRC ) ceturtajā posmā, Portugāles rallijā, pamanījies divreiz \"novākoties\" - SS4 un SS9, bet pēc otrās avārijas komanda pateica \"pietiek!\" un lika polim izstāties no sacensībām. Savulaik ar iespaidīgām avārijām slavens kļuva atraktīvais skots  Kolins Makrejs , kurš arī viena WRC posma laikā divreiz uzmeta kūleņus ar auto, taču tika līdz finišam. Šāgada Portugāles rallijā gan bija maz pilotu, kas līdz finišam aizkļuva bez problēmām, ja nu vienīgi sacensību uzvarētājs  Sebastjens Ožjērs  (\" Volkswagen \").", "link": "https://www.delfi.lv/auto/42826676/motorusports/44374859/video-kubica-ka-makrejs-viena-rallija-laika-novakojas-divreiz"},
{"title": "Hamiltons ar uzvaru Singapūrā kļūst par F-1 čempionāta līderi", "category": "Auto", "body": "Luiss Hamiltons svētdien Singapūrā kļuva par kārtējā  F-1  posma uzvarētāju, kamēr otrs \" Mercedes \" pilots  Niko Rosbergs  tehnisku problēmu dēļ aizvadīja ļoti smagas sacīkstes, kas viņam noslēdzās ar izstāšanos. Rezultātā Hamiltons viena posma laikā ne vien sadeldējis 22 punktu deficītu, bet pat kļuvis par F-1 čempionāta līderi. Rosbergam bija jāstartē no otrās vietas, tomēr viņš nespēja izkustēties no vietas, kad sportisti devās iesildīšanās aplī. Vācietis sacīksti Singapūrā sāka no boksiem, tomēr augstāk par otrā desmitnieka beigu daļu tā arī netika. Atkal turpinājās dažādas tehniskas problēmas un pirmā boksu apmeklējuma laikā Rosberga auto atteica darboties, kas nozīmēja izstāšanos un palikšanu bez punktiem. Hamiltons tikmēr pārliecinoši saglabāja pirmo pozīciju startā un veiksmīgi to noturēja sacīkstes lielāko daļu, pārsvarā atrodoties drošā atstatumā no visiem sekotājiem. Ceļā uz uzvaru viņu neapturēja arī drošības auto periods, pēc Adriana Zutila un Serhio Peresa nelielas sadursmes, kad trases darbiniekiem bija jāsavāc abu radītās atlūzas.  Tiesa, kad sacensības tuvojās noslēgumam, kļuva skaidrs, ka Hamiltona aizmugurējās riepas nespēs izturēt slodzi. Tobrīd viņš bija atrāvies vairāk par 25 sekundēm no Sebastjana Fetela, kā rezultātā pēc trešā boksu apmeklējuma vadība tika zaudēta. Tomēr viena apļa laikā Hamiltons Fetelu panāca un samērā viegli arī apdzina, izcīnot pārliecinošu uzvaru.  \"Red Bull\" komanda nodrošināja pārējās divas vietas uz goda pjedestāla. Fetels finišēja otrais, bet trešajā vietā šoreiz Daniels Rikjardo, kurš pozīciju komandas biedram pazaudēja jau startā.  Pirms drošības mašīnas došanās trasē līdz otrajai vietai bija ticis  Fernando Alonso , tomēr pēc pitstopa atkrita uz ceturto vietu, augstāk pakāpties nespēja, un \" Ferrari \" komanda palika bez pjedestāla. Hamiltonam šī bija 29. uzvara karjerā un tagad viņš ieņem pirmo vietu šīs sezonas kopvērtējumā. Rosbergs pašlaik ir 3 punktus aiz viņa. Sezona turpināsies 5. oktobrī, kad sacensības risināsies Suzukas trasē, Japānā.", "link": "https://www.delfi.lv/auto/42826676/motorusports/44999482/hamiltons-ar-uzvaru-singapura-klust-par-f-1-cempionata-lideri"},
{"title": "BMW no 'M5' atvadās ar 600 ZS speciālo versiju", "category": "Auto", "body": "Kompānija  BMW  izstrādājusi sportiskā sedana \"M5\" speciālo versiju \"Competition Edition\", kas aprīkots ar 600 zirgspēku jaudīgu dzinēju. Visticamāk, šī ir atvadu versija esošās paaudzes \"M5\", jo rudenī tiks prezentēta jaunās paaudzes 5. sērija, kurai jau būs jauna \"M5\" modifikācija. \"BMW M5 Competition Edition\" aprīkots ar jau pazīstamo 4,4 litru V8 biturbo dzinēju, kas pieejams arī \"M5\" standarta versijā. Tomēr šajā speciālajā versijā tā jauda no standarta 560 zirgspēkiem palielināta līdz 600 ZS. Savukārt griezes moments – no 600 ņūtonmetriem līdz 700 Nm. Motors sajūgts ar septiņpakāpju sekvenciālo pārnesumkārbu. Rezultātā sportiskais sedans no vietas līdz 100 km/h paātrinās 3,9 sekundēs. Maksimālais braukšanas ātrums elektroniski ierobežots pie 250 km/h atzīmes, tomēr par papildu samaksu to iespējams atspējot un tad sedans sasniegs 305 km/h. Ražotāja norādītais vidējais degvielas patēriņš – 9,9 litri benzīna uz 100 km. Pavisam tiks izgatavotas tikai 200 vienības \"BMW M5 Competition Edition\" spēkratu. Viens simts no tiem būs melnā krāsā, bet otrais simts – baltā. Spēkratam būs 20 collu riteņu diski un virkne aksesuāru no \"M Performance\" piedāvājuma, piemēram, oglekļa šķiedras difuzors, spoileris uz bagāžnieka vāka un sānskata spoguļu korpusi. Arī \"Competition Edition\" interjerā būs virkne aksesuāru no oglekļa šķiedras, 1200 vatu \"Bang & Olufsen\" audio sistēma, kā arī plāksnīte ar automobiļa individuālo kārtas numuru 200 vienību sērijā. Par keramiskajām bremzēm gan klientam būs jāpiemaksā papildus. \"BMW M5 Competition Edition\" cena ir 129 500 eiro.", "link": "https://www.delfi.lv/auto/42826674/modelu-jaunumi-testi/47707521/bmw-no-m5-atvadas-ar-600-zs-specialo-versiju"},
{"title": "Foto: Sterils 'BMW 507' par rekorda 2,4 miljoniem ASV dolāru", "category": "Auto", "body": "\"BMW 507\" rodsters ir ekskluzīvs automobilis, kas periodā no 1956. līdz 1959. gadam izgatavots pavisam 252 vienībās speciāli ASV tirgum. Tas aprīkots ar 3,2 litru V8 motoru, kas attīsta 145 zirgspēku jaudu un ir sajūgts ar četrpakāpju manuālo pārnesumkārbu. Šāds spēkrats līdz 100 km/h paātrinās 11 sekundēs un maksimāli sasniedz 196 km/h.  \"BMW 507\" tapa pēc ASV automobiļu importētāja Maksa Hofmana iniciatīvas, kurš pierunāja vācu autoražotāju izgatavot rodstera versiju \"BMW 501\" un \"502\" modeļa bāzes, lai radītu alternatīvu \"Mercedes-Benz 300SL\" rodsteram. Tiek uzskatīts, ka līdz mūsdienām saglabājušās 202 vienības \"BMW 507\" rodsteru. Laika gaitā šī automobiļa vērtībā ir tikai augusi, piemēram, 2009. gadā kādā izsolē sasniedzot 900 tūkstošus eiro. Savulaik šī modeļa \"BMW\" bijis arī Elvisam Preslijam. \"BMW 507\" ideoloģiskais pēctecis ir gadsimtu mijas \"BMW Z8\".", "link": "https://www.delfi.lv/auto/42826658/zinas/44331569/foto-sterils-bmw-507-par-rekorda-2-4-miljoniem-asv-dolaru"},
{"title": "Malaizijā kursēs BMW dizaina metro vilcieni", "category": "Auto", "body": "Vācijas autoražotāja \" BMW \" dizaina nodaļa Ņujorkā – \"DesignworksUSA\" – izstrādājusi metro vilciena dizainu pēc Malaizijas pasūtinājuma. Kā apgalvo \"BMW\" dizaineri, šī vilciena dizaina izstrādē viņi iedvesmojušies no Kualalumpuras multikulturālās vides, kā megapolē mīt ap četriem miljoniem iedzīvotāju. \"BMW Group DesignworksUSA\" prezidents Laurencs Šafers norāda, ka šī dizaina metro vilciens simbolizē pārliecību, tehnoloģisko līderību, progresu un drošību, kā arī dinamiskumu un spēku. Turklāt dizaineri šī vilciena konstrukcijā maksimāli izmantojuši diodes, lai samazinātu tā enerģijas patēriņu. Kā norāda Kualalumpuras pilsētas pārstāvji, šiem vilcieniem paredzēts 30 gadu dzīves cikls un tie ir par 95 procentiem pārstrādājami, tādējādi rūpējoties par ekoloģiju.", "link": "https://www.delfi.lv/auto/42826658/zinas/44342921/malaizija-kurses-bmw-dizaina-metro-vilcieni"},
{"title": "Ralfs Sirmacis dodas uz Angliju pēc 'Ford Fiesta Sport Trophy' balvas", "category": "Auto", "body": "Kā 2014.gada Latvijas junioru čempions un Latvijas čempions R2 klasē  Ralfs Sirmacis  šonedēļ dodas uz Angliju, lai autosporta kompānijā \" M-Sport \" saņemtu sezonas balvu \" Ford  Fiesta Sport Trophy\" (FST) izcīņā, portālam \"Delfi\" apstiprināja \"LMT Autosporta akadēmija\" komanda. Sešu valstu čempioniem, kas šosezon startējuši ar \"Ford Fiesta\" R2 klases automašīnām, sezonas noslēguma pasākumā tika dota unikāla iespēja testēt \"M-Sport\" jaunāko modeli - \"Ford Fiesta R5+\", informē \"M-Sport\". Bez Ralfa Sirmača šajā pasākumā, kas notiks \"M-Sport\" bāzē, piedalīsies arī Somijas FST čempions Tēmu Suninens, Beļģijas FST čempions Tibo Radū, Spānijas čempions Kristians Garsija, Nīderlandes čempions Kevina van Dejne un Lielbritānijas čempions Kelvins Bītijs. Sirmacim šīs būs atvadas no \"LMT Autosporta akadēmija\" komandas un R2 klases, jo nākamsezon jaunais pilots, kurš pēdējos trīs gadus dominējis gan junioru ieskaitē, gan Latvijas čempionātā, pāries uz citu klasi. \"LMT Autosporta akadēmijas\" vadītājs Dainars Dambergs apstiprināja, ka komandā arī turpmāk būs divas ekipāžas, kas atrodas savas rallija karjeras pašā sākumā. \"LMT Autosporta akadēmiju\" nākamsezon turpinās pārstāvēt Emīls Blūms, bet otras ekipāžas sastāvs pagaidām vēl nav atklāts.", "link": "https://www.delfi.lv/auto/42826676/motorusports/45284768/ralfs-sirmacis-dodas-uz-angliju-pec-ford-fiesta-sport-trophy-balvas"},
{"title": "'Caterham' F-1 komanda noraida ziņas par īpašuma arestu", "category": "Auto", "body": "Finansiālās grūtībās nonākusī \" Caterham \"  F-1  komanda noraida izskanējušās ziņas, ka tās īpašumi būtu arestēti, vēsta britu mediji. Iepriekš medijos izskanējušo informāciju, ka komandas nekustamie īpašumi būtu arestēti, \"Caterham\" noliedz, un komandas bāze Lielbritānijā turpina darboties, kā ierasts, raksta \"Autosport\". Kā zināms, \"Caterham\" F-1 komandu šosezon piemeklējušas nopietnas finansiālas problēmas, un ik pa laikam tiek ziņot par dažādām neērtībām, ar ko tā saskaras sezonas laikā. Savukārt F-1 promouters Bērnijs Eklstouns nenoliedz, ka  vēl šosezon F-1 čempionātu varētu pamest vairākas komandas.", "link": "https://www.delfi.lv/auto/42826676/motorusports/45048944/caterham-f-1-komanda-noraida-zinas-par-ipasuma-arestu"},
{"title": "Pelnīta uzvara: Kā pasniedza balvu 'Latvijas Gada motocikls'", "category": "Auto", "body": "10. jūlijā Rīgā paziņoti Latvijā pirmo reizi organizētā konkursa \"Latvijas Gada motocikls 2014\" uzvarētāji. Galveno balvu un  \"gada motocikla\" titulu saņēma  \"KTM\" modelis \" 1190 Adventure \". Kopvērtējumā otro vietu ieguva \"MV Agusta\" modelis \" Brutale 800 Dragster \", bet trešo \" BMW S 1000 R \".    Tāpat nosaukti uzvarētāji apakškategorijās:  \"Labākais tūrisma motocikls\" - \" \"; \"Labākais piedzīvojumu motocikls\" - \" \"; \"Labākais paaugstināta komforta motocikls\" - \" Honda CTX 1300 \"; \"Labākais sporta motocikls\" - \" MV Agusta F4 1000 \"; \"Labākais ielas motocikls\" - \" \"; \"Interneta balsojuma simpātija\" - \" Suzuki V-Storm DL 1000\" . Apbalvošanas ceremonijā tirdzniecības centrā \"Mols\" piedalījās konkursa žūrija, ko veido eksperti un žurnālisti, dīleru pārstāvji, satiksmes ministrs Anrijs Matīss, CSDD direktors Andris Lukstiņs, kā arī interesenti un garāmgājēji.  Galvenā balva ir iegūta pārliecinoši, par to žūrijai nebija praktiski nekādu strīdu, stāsta žūrijas dalībnieks - Rīgas Tehniskās universitātes mācībspēks un sertificēts satiksmes negadījumu tieslietu eksperts Oskars Irbītis. \"Gan pa tehnisko, gan emocionālo līniju abi balsojumi bija ar augstāko rezultātu,\" atklāj Irbītis. Savukārt otrās un trešās vietas ieguvēju - \"BMW un \"MV Agustas\" divcīņā\" - pēdējais uzvarēja vien ar punktu desmitdaļu pārsvaru, piebilst eksperts. Viņš arī izsaka gandarījumu, ka balsojums ir uzskatāms par objektīvu un nav fiksētas nekādas acīmredzamas nepilnības.  Galveno balvu ieguvušo \"KTM\" Irbītis raksturo kā braucamrīku, \"kuram nav kur piekasīties un nav ko pārmest\", un kurš balvu ir saņēmis pelnīti, bet viņa paša galvenais favorīts bijis trešās vietas ieguvējs - \"BMW S1000R\".  Visvairāk emocijas balsojumā izraisīja \"MV Agusta Brutale 800\" un \" Harley-Davidson Electra Glide Ultra Classic \", rādot punktu apkopojumu tabulas, skaidro Irbītis.    \"Tas bija viens no močiem, kas man arī patika,\" par galvenās balvas ieguvēju saka žūrijas priekšsēdētājs - Latvijas Motoklubu asociācijas (MCA) un \"Vēja brāļu ordenis\" prezidents Aivars Freimanis. Viņa kritērijs motociklu vērtēšanā ir tas, cik ērti ar tiem braukt tālus gabalus, un šis motocikls šajā ziņā novērtēts pozitīvi.    Īpaši Freimanis izceļ kopvērtējuma trešās vietas un kategorijas \"ielas motocikls\" uzvarētāju \" BMW S1000R \". \"Nu tas ir spridzeklis! Es nezinu, priekš kam viņam vajadzīgs otrais ātrums, ja ar pirmo var pabraukt uz 170 kilometriem stundā,\" joko pieredzējušais motociklists.    Frīdim patikuši arī \"Honda\" motocikli ar automātiskajām pārnesuma kārbām. \"Es saliku diezgan daudz punktus \"hondām\" par tehniskajām novitātēm tieši automātiskās \"gaņģenes\" dēļ,\" stāsta Freimanis, pamatojot, ka tas ir ļoti ērti pilsētas braukšanai un izsaka prognozi, ka pēc dažiem gadiem automātiskās kārbas būs ne tikai \"Honda\" motocikliem.    \"Viņa parametri neliecina, ka viņš varētu būt tik parocīgs un ērts,\" savus iespaidus par galvenās balvas ieguvēju stāsta žurnālists Ģirts Timrots. Viņš bijis pārsteigts, cik viegli vadāms un braucams ir lielais \"KTM\" \"Adventure\" motocikls. Viņa galvenais favorīts konkursā bijis \"BMW S1000R\".    Tikmēr \"Radio Skonto\" žurnālists Valdis Melderis norāda, ka viņam labāk patīk \"mazi un aši\" motocikli, kā \"Harley-Davidson  Sportster Forty Eight \", nevis lielie, kāds ir konkursa uzvarētājs. Viņš gan atzīst, cik pārsteidzoši labi vadāmi ir lielās klases braucamie, par piemēru minot sešcilindrīgo \"tūrisma motociklu\" kategorijas uzvarētāju \" BMW K1600GT\" , ar kuru arī uz grants ceļa \"nav nekādu problēmu\".    Kā savu favorītu Melderis izceļ \" KTM 1290 Super Duke \" motociklu, kurš \"ir ērtāks un Latvijas ceļiem piemērotāks\" par daudz pieminēto \"BMW S1000R\".    Vēstīts, ka Konkursa gaitā žūrija no maija līdz jūlijam testēja šī gada motociklu modeļus, ko piedāvā \"Yamaha\", \"Harley-Davidson\", \"Can-Am\", BMW, KTM, \"MV Agusta\", \"Suzuki\", \"Husqvarna\" un \"Honda\", vērtējot tos pēc dažādiem kritērijiem - vadāmība, dinamika, tehniskās novitātes, dizains, piemērotība Latvijas apstākļiem - un subjektīvā \"gribu tādu vai nē\" skatupunkta.     Visus konkursa dalībniekus var apskatīt  šeit .       Žūrijā bija Oskars Irbītis (vecākais tiesu eksperts, auto moto eksperts), Jānis Rozītis (Stuntfighters.lv), Uģis Spēlmanis (\"Tanders.lv\"), Aivars Freimanis (MCA), Rolands Cimoška (ekstrēmas braukšanas instruktors), Zane Junga (Nacionālais Amatieru čempionāts, motosportiste), Ģirts Vilnis (motoinstruktors), Leons Kozlovskis (motosportists), Artūrs Priednieks (DBS instruktors, Menas salas TT dalībnieks), Nils Freivalds (MCA pārstāvis LaMSF), kā arī žurnālisti Arnis Blodons (\"Motociklisti\" LTV7, \"Rīga Radio\"), Kaspars Bergmanis (\"Auto Info\"), Valdis Melderis (\"Radio Skonto\"), Ansis Īvāns (\"Delfi\"), Ilmārs Līkums (\"Top Gear Latvia\"), Artis Drēzinš (\"Latvijas Avīze\"), Pauls Timrots (\"Zebra\") , Mārtiņš Ziders (\"Kas Jauns\"), Anrijs Anspoks (\"Motopower.lv\"), Ģirts Timrots (LNT) un Imants Vīksna (\"Neatkarīgā Rīta avīze\").  Vairāk informācijas par konkursu var iegūt  šeit .", "link": "https://www.delfi.lv/auto/42826658/zinas/44712464/pelnita-uzvara-ka-pasniedza-balvu-latvijas-gada-motocikls"},
{"title": "Nesen pirktas jaunās riepas var izrādīties pat 10 gadu vecas", "category": "Auto", "body": "Sociālo tīklu aktīvie apmeklētāji noteikti ir pamanījuši, ka  Ceļu satiksmes drošības direkcija  ( CSDD ) Biķernieku trasē sadarbībā ar Drošas braukšanas skolu (DBS) piedāvā ar autobraucēja paša auto  bez maksas apmācīt, kā pareizi braukt pa slidenu ceļu . Tas ir apsveicami, jo instruktori paskaidro par konkrētā auto riepām, par niansēm, kas jāņem vērā, vadot dažādu piedziņu automobiļus, kuriem nav vai ir modernās pretizslīdes, stabilitātes un bremzēšanas sistēmas. Konsultāciju kurss sastāv no divām daļām – teorētiskās un praktiskās –, un iegūtās zināšanas var nostiprināt praksē. Apmācības Biķernieku trasē iziet aptuveni 70 cilvēku dienā. Un tās atklāja vēl vienu nepatīkamu ziņu – ziemas riepu kvalitāti. Katra drošas braukšanas kursu braucēja auto riepas pārbauda, tiek mērīts protektora dziļums un noskaidrots, kurā gadā ziemas riepas ir izgatavotas. Vairāki drošas braukšanas nodarbību apmeklētāji sūdzējās, ka riepas ir pirktas nesen, bet auto ar tām slikti vadāms. Atklājās, ka ne tikai protektora dziļums iespaido bremzēšanu, bet arī riepas vecums. Apskatot riepu marķējumus, atklājas, ka vienas no \"nesen pirktajām riepām\" ir ražotas 2004. gadā! Skumīgi, bet Latvijas ekonomiskā situācija un iedzīvotāju pirktspēja ir radījusi pieprasījumu, līdz ar to – arī vecu auto riepu piedāvājumu. Žēl, ka šajā gadījumā pārdevēji neuzņemas nekādu atbildību par riepu stāvokli un risku, ja riepas iepriekšējā lietošanas laikā ir bojātas, ja cietusi riepas konstrukcija vai sīku dūrumu dēļ protektora daļā un ūdens iedarbības dēļ riepas konstrukcijā ir sākusies kordu korozija. Iespējams, vienīgais ieguvums, pērkot riepas, kurām ir vairāk par 10 gadiem, varētu būt tikai cena, pilnīgi upurējot drošības augstos standartus, kādus riepu ražotājiem šodien uzstāda auto ražotāji ar jaudīgajiem jaunajiem auto un pieaugošā satiksmes intensitāte. Riepu ražotāji papildus piedāvā arī riepu garantiju pret riepu bojājumiem to ekspluatācijas laikā. Pircējs riepu garantiju no dažiem pasaulē pazīstamiem ražotājiem var saņemt uz pieciem gadiem no riepas ražošanas nedēļas (\"DOT\" kods uz riepas sāniem, kur pēdējie četri cipari ir ražošanas nedēļa un gads) vai pieciem gadiem no dienas, kad riepa ir tikusi iegādāta pie oficiālā dīlera un to apstiprina pirkšanas - pārdošanas dokuments (rēķins vai čeks). Tātad garantija ir spēkā vismaz astoņus gadus no ražošanas brīža. Motobraucēji Latvijā, pērkot riepas motocikliem, uzmanību vienmēr pievērš diviem faktoriem – kad riepa ražota un kādi ir neatkarīgo testu rezultāti. Riepa ir ļoti būtisks drošas braukšanas nosacījums. Pilnīgi pretēja situācija valda Latvijas auto tirgū, kur primārais ir cena. Pārtikas lielveikalos bieži vien parādās nezināmu zīmolu ziemas riepas par īpašu akciju cenu, bet faktiski tās gadiem ilgi gulējušas noliktavās un to tehniskās raksturlīknes ir tālu līdz ideālām. ,  BKSB  vadītāja vietnieks: \"Veicot apmācības Biķernieku trasē un tiekoties ar cilvēkiem, nebeidz pārsteigt dažu līdzpilsoņu dīvainā attieksme. Viņi grib iegūt ziemas braukšanas iemaņas, bet paša auto protektora biezums knapi sasniedz 3 mm. \"Galvenā problēma, ar kuru saskaros ik dienu, ir vecas riepas. Faktiski protektora dziļums ir 6 un pat 7 mm, bet spēkrats, kas apauts ar vecām riepām, veic krietni vien garāku bremzēšanas ceļu un arī \"neierakstās\" manevrēšanas trajektorijās.\" \"Divi vienas klases automobiļi, kas apauti ar līdzīgām riepām, tikai vienam ir vecas, bet otram – samērā jaunas riepas ar vienādiem protektora dziļumiem, uz slidena ceļa uzrāda ievērojamu atšķirību. Bremzēšanas ceļš vecai riepai ir krietni vien garāks. Lieki piebilst, ka šie daži metri ekstrēmā situācijā var būt liktenīgi.\" Latvijas likumdošana noteic, ka minimālais pieļaujamais protektora dziļums ziemas riepām ir 4 mm. Salīdzinot ar citām Eiropas valstīm, Latvijā ir stingrākas prasības pret ziemas riepu protektoru, citviet Eiropā prasības paredz, ka minimālais ziemas riepu protektora dziļums ir 3 mm. Jāpiebilst, ka jaunu riepu protektora dziļums ziemas riepām parasti ir 8 – 10 mm. Braucot ar nodilušām vecām ziemas riepām un nokļūstot CSNg, var gadīties, ka nepietiekama protektora dziļuma dēļ apdrošinātājs atteiks zaudējuma atlīdzības izmaksu. , sertificēts valsts tiesu eksperts, RTU autotransporta katedras lektors: \"Riepas raksturo ne tikai izmērs, nodiluma pakāpe un protektora zīmējums, bet arī to ķīmiskais sastāvs. Riepas pamatmateriāls ir gumija – polimērs, kas armēts ar dažādu veidu kordu. Atkarībā no tā, kādai sezonai un kādiem apstākļiem riepa paredzēta, ražotāji samaisa nepieciešamo sastāvu un riepu vulkanizē līdz nepieciešamajai cietības pakāpei.\" \"Riepas gumijas polimēri karsēšanas procesā izveido savstarpējas saites. Jo vairāk šo saišu, jo cietāka riepa. Šāds pat process riepā turpinās visu laiku – veidojas saites, garās polimēru virknes sairst, riepa kļūst cietāka, trauslāka, sāk veidoties plaisas. Gumija pēc kāda laika pārvēršas par ko līdzīgu cietai plastmasai. Riepa spēj savas īpašības saglabāt tikai kādus piecus gadus. Pēc tam novecošanās dēļ tās saķeres īpašības strauji pasliktinās.\" \"Autovadītāji naudas taupīšanas nolūkā brauc ar kaut kur dabūtām lietotām riepām vai, godīgi braucot, paši tās sataupījuši jau piecas sezonas un priecājas, ka protektora dziļums vēl atbilst noteikumu prasībām, bet riepa nepavisam vairs neatbilst tās sākotnējiem tehniskajiem parametriem.\" \"Ja gribam rūpēties par savu un tuvinieku drošību, tad vajadzētu pievērst uzmanību arī riepas vecumam un nebraukt ar riepām, kas vecākas par pieciem gadiem, skaitot no to ražošanas brīža.\" \"Strādājot pie sava doktora darba, veicu pētījumus par saķeres apstākļiem uz dažādiem ceļa segumiem un konstatēju, ka riepām ar vienādu protektoru un tā nodilumu saķeres parametri var atšķirties par 30% un vairāk. Atšķirība šīm riepām bija tikai vecumā, līdz ar to – arī cietībā. Minētais apstāklis uzskatāmi atspoguļojas arī CSNg negadījumu iemeslu analizē — automobiļi slīd, kļūst nevadāmi.\" \"Braucot vienotā plūsmā, pēkšņi vienam no rindas rodas problēmas. It kā darījis visu to pašu, ko citi, bet pēkšņi netiek galā ar vadību. Ņemot vērā manu pieredzi CSNg izmeklēšanā, itin bieži nākas secināt, ka negadījums tiešā vai netiešā veidā ir saistīts ar novecojušām riepām. Riepas it kā formāli atbilst Ceļu satiksmes noteikumu prasībām, bet to fizikālās īpašības ir krietni mainījušās — riepas vairs netur ceļu, saķeres īpašības ir mazinājušās.\" \"Šie apstākļi īpaši izpaužas zemās temperatūrās, uz apledojuma. Latvijā pēc negadījumiem policija nefiksē riepas vecumu, arī tālākā CSNg izvērtēšanā tam netiek pievērsta pietiekama vērība, jo normatīvie dokumenti nereglamentē riepas vecumu, bet tikai kopējo stāvokli (plaisas, griezumi, tieši redzami bojājumi un nodilums).\" , Drošas braukšanas skolas valdes loceklis: \"Apmācības akcijas laikā atklājās, ka lielākajai daļai zināšanas par riepām beidzas tikai ar protektora dziļumu. Par slodzes un ātruma indeksiem un to, kā uzzināt, kad riepa ražota, zina tikai retais.\" \"Daudzi brauc ar vissezonas riepām, bet tās nav ideālas nedz ziemā, nedz arī vasarā. Tikpat skumdinošs ir fakts, ka daudzi paļaujas uz automašīnas drošības sistēmām un riepām, aizmirstot, ka fiziku nepiemānīsi nedz ar jaunākā modeļa auto, nedz tādām pašām riepām.\" \"Visam pamatā ir spēja racionāli domāt pie stūres un pieņemt pareizus lēmumus. Vienlaikus atceroties, ka riepu izvēlei ir ļoti liela – ja pat ne galvenā – nozīme, jo jūsu auto uz ceļa notur tikai \"četras plaukstas\", jo tieši tik liels ir četru riepu saķeres laukums ar ceļu.\" \"Taupot līdzekļus, autovadītāji pērk tikai ziemas riepas. Ziemas sezonu sāk ar jaunām un brauc līdz ziemai, kad nobrauktās met ārā un liek svaigu ziemas riepu komplektu. Ar likumu nav aizliegts, jo minimālais pieļaujamais protektora dziļums vasaras riepām ir 1,6 mm.\" , \"Bridgestone\" mārketinga vadītājs Baltijā: \"Ziemas riepu pircēji Latvijā priekšroku dod bezradžu riepām, kas veido vairāk par pusi no pārdotajām ziemas riepām vieglajiem automobiļiem. Savukārt mūsu ziemeļu kaimiņi igauņi priekšroku dod radžu riepām, un tas sastāda teju 70 procentus. Lietuvieši savukārt pretēji – vien 14 procenti ziemā izmanto radžu riepas. Iespējams, tas skaidrojams ar to, ka Polijā braukt ar radzēm ir aizliegts.\" \"Tāpēc nav jābrīnās, ka daudzi ziemas riepas nobrauc līdz nākamajai sezonai, jo bezradžu riepu gumijas sastāvs parasti ir mīkstāks. Braukt ar ziemas riepām vasarā nav droši, jo ziemas riepu gumijas sastāva dēļ būtiski pagarinās bremzēšanas ceļš gan uz slapja, gan sausa asfalta.\" \"Perfektu riepu izvēli nosaka vairāki faktori, ko daudzi autovadītāji, šķiet, aizmirst. Tāpēc – pirms plānojat veikt riepu pirkumu, ir vērts apmeklēt profesionālu tirdzniecības vietu. Kvalificēti riepu servisa darbinieki palīdzēs jums izvēlēties pareizo produktu.\" \"Biežākā kļūda, kuru izdara transportlīdzekļa īpašnieks, ir riepu izvēle un iegāde internetā, balstoties tikai uz cenu vai pievilcīgu protektora zīmējumu. Tomēr pareiza riepu izvēle ir sarežģīts lēmums, kas nosaka mūsu, kā arī mūsu pasažieru un citu satiksmes dalībnieku drošību. Ir vērts uzticēties ekspertiem, lai tie palīdzētu jums veikt pareizo produktu izvēli.\" Riepas ir marķētas ar dažādiem kodiem. Bet riepu ražošanas biznesā valda strikta kodu kārtība un ikviens var uzzināt, kad riepa ir ražota. Uz riepas sānu malas sameklējiet apzīmējumu \"DOT\" (\"Department of Transportation\"), aiz kura 10 burtu un ciparu kombinācijā norādīts riepas identifikācijas numurs. Tālāk ovālā rāmītī atrodama vajadzīgā četru ciparu kombinācija, kas saīsinātā formā norāda riepas ražošanas laiku. Pirmie divi cipari parāda ražošanas nedēļu, bet nākamie divi – pēdējos divus ciparus no ražošanas gada. Tiesu eksperts Oskars Irbītis šodienas bēdīgās statistikas iespaidā uzdeva jautājumu: \"Ko tu, autovadītāj, esi izdarījis, lai tavs brauciens būtu drošs arī sliktos apstākļos?\" Un te jāpiekrīt Irbīša kungam, jo par savu un savu tuvinieku drošību jāparūpējas mums pašiem. Palīdziet saviem draugiem un vecākiem – izskaidrojiet, ka ne tikai pārtikai ir jāskatās ražošanas un derīguma termiņš, bet arī riepām.", "link": "https://www.delfi.lv/auto/42826658/zinas/45530496/nesen-pirktas-jaunas-riepas-var-izradities-pat-10-gadu-vecas"},
{"title": "'Honda' prezentējusi savu pirmo sērijveida reaktīvo lidmašīnu", "category": "Auto", "body": "Reaktīvie motori, kuru kopējā kreisēšanas jauda ir 3 755 zirgspēki, izstrādāti sadarbībā ar amerikāņu kompāniju \" General Electric \". Astoņvietīgā lidmašīna bez atkārtotas uzpildes spējīga nolidot vairāk nekā divtūkstoš kilometru, tā kreisēšanas ātrums sasniegs 770 km/h, bet maksimālais lidošanas augstums – 13 kilometru. \"HondaJet\" cena būs ap četriem miljoniem ASV dolāru (trīs miljoni eiro). Pirmie klienti savas lidmašīnas saņems 2015. gadā. Pēc provizoriskas informācijas, \"Honda\" jau saņēmusi ap 100 pasūtinājumu.", "link": "https://www.delfi.lv/auto/42826658/zinas/44674552/honda-prezentejusi-savu-pirmo-serijveida-reaktivo-lidmasinu"},
{"title": "Monako F-1 trasē Ožjērs pārspēj Lēbu", "category": "Auto", "body": "Monako \" Grand Prix \" ietvaros notiekošajās \" Porsche  Supercup\" sacensībās tika aizvadīts itin principiāls duelis -  F-1  trasē devās esošais pasaules rallija čempionāta ( WRC ) līderis  Sebastjens Ožjērs  un deviņkārtējais pasaules rallija čempions  Sebastjens Lēbs . Šoreiz ātrākais, neskatoties uz autošosejas pieredzes trūkumu, bija Ožjērs. Abi francūži pārstāvēja \"Team Allyouneed Project 1\" komandu, kuras pārstāvis Šons Edvardss uzvarēja šai posmā. Ožjērs 26 dalībnieku konkurencē ierindojās 13. vietā, bet Lēbs - 16. \"Piedalīšanās \"Porsche Supercup\" sacensībās te, Monako, bija fantastiska pieredze un lieliska iespēja paskatīties uz Monako ārpus rallija,\" saka Ožjērs. \"Mani apļa laiki nebija daudz sliktāki kā uzvarētājam, un tas nav slikti, ja ņem vērā, ka man tika dota tikai puse dienas, lai pierastu pie auto. Es centos uzlabot savu pozīciju sacīkstes laikā, bet Monako apdzīt praktiski nav iespējams.\"  Ožjērs kvalifikācijā uzrādīja labāku rezultātu nekā viņa pieredzējušais tautietis, bet arī pārspēja vairākus autošosejas speciālistus kā Alēnu Menju un Sebastjanu Blīkomolenu. Padomus Ožjeŗam deva ne tikai Šons Edvardss, bet arī Sebastjens Fetels, kurš esot liels rallija cienītājs. Abu \"Sebu\" tikšanās reizē Ožjēram biaj dota iespēja iepazīties ar F-1bolīdu, un viņš saņēma arī dažus ieteikumus no Fetela attiecībā uz Monako trases viltībām.  Nākamās sacīkstes Ožjēram būs WRC posms Grieķijā, Akropoles rallijs, kas risināsies šajā nedēļas nogalē.", "link": "https://www.delfi.lv/auto/42826676/motorusports/43348279/monako-f-1-trase-ozjers-parspej-lebu"},
{"title": "'Brabus' uzsāk privātlidmašīnu pārbūves biznesu", "category": "Auto", "body": "Vācu tūninga kompānija \" Brabus \", kas plašāk pazīstama kā visjaudīgāko \"Mercedes-Benz\" modifikāciju izgatavotājs, nodibinājis jaunu uzņēmumu \"Brabus Private Aviation\", kas nodarbosies ar privātlidmašīnu dizainu pēc klientu individuāla pasūtinājuma. \"Brabus Private Aviation\" piedāvās pilnībā pārbūvēt jau esošo privātlidmašīnu interjeru vai arī sagatavot salonu kādai jauniegādātai lidmašīnai tikko no rūpnīcas.  Pagaidām \"Brabus\" izgatavojis divus dizaina konceptus, kas prezentēti Eiropas komercaviācijas izstādē Ženēvā.", "link": "https://www.delfi.lv/auto/42826658/zinas/42364660/brabus-uzsak-privatlidmasinu-parbuves-biznesu"},
{"title": "'Mercedes A45 AMG' ar pasaulē visjaudīgāko četrcilindru dzinēju", "category": "Auto", "body": "\" Mercedes-Benz \" oficiāli atklājis jaunā A-klases hečbeka sportisko modifikāciju \"A45 AMG\". Automobilis ieguvis pasaulē visjaudīgāko četrcilindru dzinēju un virkni \"SLS AMG\" superauto risinājumu. \"Mercedes-Benz A45 AMG\" aprīkots ar divlitru turbopūtes benzīna četrcilindru dzinēju, kas attīsta 360 zirgspēku jaudu un 450 ņūtonmetru griezes momentu (pieejams diapazonā no 2750 līdz 5000 apgr./min). Ar rokām saliktais motors sajūgts ar septiņpakāpju sekvenciālo pārnesumkārbu, kuras elektroniskās vadības sistēmā izmantoti pamata algoritmi no \"SLS AMG\" transmisijas. No vietas līdz 100 km/h pilnpiedziņas sportiskais hečbeks paātrinās 4,6 sekundēs, bet tā maksimālais braukšanas ātrums elektroniski ierobežots pie 250 km/h atzīmes. Ražotājs norāda, ka \"A45 AMG\" vidējais degvielas patēriņš būs septiņi litri uz 100 km. Turklāt dzinējs atbilst \"Euro 6\" ekoloģiskajiem standartiem, kas spēkā stāsies tikai 2015. gadā. \"Mercedes-Benz A45 AMG\" aprīkots vēl augstas ražības dzesēšanas sistēmu ar elementiem no \"SLS AMG\" superauto. Tāpat tam ir izplūdes sistēma ar elektriski regulējamu vārstu vēlamajam skanējumam. Analoģiska sistēma izmantota arī \"SLK 55 AMG\" rodsterā. Neskaitot pasaulē jaudīgāko četrcilindru dzinēju, \"Mercedes-Benz A45 AMG\" no standarta modeļa atšķiras ar pazeminātu balstiekārtu, sportiskāka regulējuma stūres sistēmu, trīs režīmu braukšanas elektronisko stabilizācijas sistēmu, kā arī spēcīgākām bremzēm. Standartā \"Mercedes-Benz A45 AMG\" tiek aprīkots ar 18 collu riteņiem, bet par papildus samaksu pieejami arī 19 collu riteņi. Plašākai sabiedrībai automobilis pirmo reizi tiks parādīts martā notiekošajā Ženēvas autoizstādē, bet tirdzniecībā nonāks vasarā.", "link": "https://www.delfi.lv/auto/42826674/modelu-jaunumi-testi/43055888/mercedes-a45-amg-ar-pasaule-visjaudigako-cetrcilindru-dzineju"},
{"title": "'Audi' atklājis 'S3 Sportback' ar 300 ZS", "category": "Auto", "body": "Kompānija \" Audi \" oficiāli atklājusi jaunās paaudzes \"A3\" piecdurvju hečbeka \"Sportback\" sportisko modifikāciju \"S3\", kas plašākai sabiedrībai tiks parādīta martā notiekošajā Ženēvas autoizstādē. \"Audi S3 Sportback\" aprīkots ar divlitru turbopūtes četrcilindru benzīna dzinēju, kas attīsta 300 zirgspēku jaudu un 380 ņūtonmetru griezes momentu (pieejams diapazonā no 1800 līdz 5500 apgr./min). Motors sajūdzams ar sešpakāpju mehānisko pārnesumkārbu vai sešpakāpju sekvenciālo \"S-tronic\" transmisiju. Līdz 100 km/h pilnpiedziņas sportiskais hečbeks paātrinās piecās sekundēs, bet ar mehānisko pārnesumkārbu – par 0,5 sekundēm lēnāk. Maksimālais braukšanas ātrums elektroniski ierobežots pie 250 km/h atzīmes. Pēc ražotāja datiem, automobiļa vidējais degvielas patēriņš ir septiņi litri uz 100 km. Jau standartā sportiskais piecdurvju hečbeks tiek aprīkots ar \"quattro\" pilnpiedziņu, \"Audi drive select\", kas atkarībā no autovadītāja izvēlētā režīma maina akseleratora pedāļa atsaucību, sekvenciālās pārnesumkārbas un stūres sistēmas darbības algoritmu. Par papildus samaksu pieejama \"Magnetic Ride\" adaptīvā balstiekārta. Tirdzniecībā Eiropā \"Audi S3 Sportback\" nonāks septembrī, bet tā cena Vācijā būs no 39 800 eiro.", "link": "https://www.delfi.lv/auto/42826674/modelu-jaunumi-testi/43056226/audi-atklajis-s3-sportback-ar-300-zs"},
{"title": "'Porsche' parāda jauno '718 Boxster' ar četrcilindru dzinēju", "category": "Auto", "body": "Kompānija \" Porsche \" publicējusi pirmo oficiālo informāciju un attēlus ar jauno \"718 Boxster\" rodsteru, kas plašākai sabiedrībai pirmo reizi tiks parādīts martā notiekošajā Ženēvas autoizstādē. Būtiskākais šī modeļa jauninājums ir četrcilindru dzinēju piedāvājums. Indekss \"718\" jaunā rodstera nosaukumā iekļauts par godu tāda paša nosaukuma \"Porsche\" četrcilindru sacīkšu automobilim, kas pagājušā gadsimta 50. un 60. gados uzvarēja dažādās sacensībās. Lai arī pagaidām \"Porsche\" atklājis tikai jauno \"718 Boxster\", gaidāms, ka Ženēvas autoizstādē tiks parādīta arī jaunā kupeja \"718 Cayman\". Abi automobiļi atkarībā no versijas iegūs divu vai 2,5 litru četrcilindru turbopūtes benzīna dzinēju. Tāpat gaidāms, ka vēlāk šos motorus iegūs arī \"Macan\" modelis. Bāzes versijā \"Porsche 718 Boxster\" tiks komplektēts ar divlitru agregātu, kas attīsta 300 zirgspēku jaudu un 380 ņūtonmetru griezes momentu, kas ir attiecīgi par 35 ZS un 100 Nm vairāk nekā 2,7 litru sešcilindru atmosfēriskajam motoram, kuru tas aizstāj. Komplektācijā ar sekvenciālo divsajūgu pārnesumkārbu PDK un papildu aprīkojumā pieejamo \"Sport Chrono\" pakotni, rodsters no vietas līdz 100 km/h paātrināsies 4,7 sekundēs (par 0,8 s ātrāk nekā priekštecis) un maksimāli sasniegs 275 km/h. Savukārt šī rodstera \"S\" modifikācija iegūs 2,5 litru četrcilindru turbomotoru, kas attīsta 350 ZS un 420 Nm, kas ir attiecīgi 35 ZS un 60 Nm vairāk nekā 3,4 litru sešcilindru atmosfēriskajam dzinējam līdzšinējā \"Boxster S\" versijā. Rezultātā \"Porsche 718 Boxster S\" ar PDK transmisiju un \"Sport Chrono\" pakotni no vietas līdz 100 km/h paātrinās 4,2 sekundēs un maksimāli sasniedz 285 km/h. Šie četrcilindru dzinēji ir ne tikai jaudīgāki par sešcilindru agregātiem, kurus tie aizstāj, bet arī par līdz pat 13 procentiem ekonomiskāki. Lai arī \"Porsche 718 Boxster\" nav principiāli jauns modelis, bet gan iepriekšējā modeļa uzlabotā versija, autoražotājs apgalvo, ka no priekšteča eksterjerā bez izmaiņām saglabāts tikai bagāžnieka vāks, priekšējais vējstikls un savāžamais jumts. Tirdzniecībā Eiropā \"Porsche 718 Boxster\" nonāks jau aprīlī un Vācijā maksās no 53 646 eiro, kas ir par nepilniem trim tūkstošiem eiro dārgāk nekā priekštecis.", "link": "https://www.delfi.lv/auto/42826674/modelu-jaunumi-testi/46991705/porsche-parada-jauno-718-boxster-ar-cetrcilindru-dzineju"},
{"title": "Foto: pavasarīgais 'Rally Masters Show' Maskavā", "category": "Auto", "body": "Šāgada \"Rally Masters Show\" uzvaru absolūtajā vērtējumā izcīnīja igauņi Marko Martins/Kristo Krāgs (\"Ford Focus 03 WRC\"), šo uzvaru izraujot pēdējā ātrumposmā, kurā bija par sešām sekundēm ātrāki nekā Latvijas komandu \"Sports Racing Technologies\" pārstāvošie Vasīlijs Grjazins/Dmitrijs Čumaks(\"Ford Fiesta S2000\"). Trešo vietu izcīnīja igauņi Timmu Kirge/Erki Pintss (\"Ford Fiesta S2000\").  No Latvijas ekipāžām šajās sacensībās startēja Māris Neikšāns/Ringolds Bērziņš, kuri ierindojās septītajā vietā, kā arī Latvijas drošības ekipāža Vineta Ervalde/Līga Stirna. Ar krievu pilotiem šovā tika pārstāvētas arī Latvijas rallija komandas \"ASRT\" un \"Prospeed\". \"Rally Masters Show\" ir Maskavas pilsētas atbalstīts rallija šovs, kas notiek olimpiskajā Krilatskas velodromā. Šogad trasē tika iekļauti trīs ātrumposmi, kas bija jāveic divas reizes katrs.", "link": "https://www.delfi.lv/auto/42826676/motorusports/44416707/foto-pavasarigais-rally-masters-show-maskava"},
{"title": "Trīs piloti cīņā par 'Rally Talsi' Čempionu kausu", "category": "Auto", "body": "Šogad par \" Rally Talsi \" ceļojošo Čempionu kausu cīnīsies trīs pagājušā gada N4 klases triumfētāji – Latvijas rallija sezonas uzvarētājs Aivis Egle, Lietuvas čempions Ramūnas Čapkauskas un Baltkrievijas čempions Vītauts Šveds, informē sacensību rīkotāji. Kā zināms, Aivis Egle (\"PROSPEED\"), kurš ieguva pašu pirmo Čempionu kausu 2009. gadā, šogad Latvijas rallija čempionātā neplāno startēt, un \"Rally Talsi\" būs autosportista vienīgais starts šajā rallija sezonā Latvijā. \"Talsu rallijs norisinās tuvu manām mājām un šajās sacensībās vienmēr esmu sajutis lielisku līdzjutēju atbalstu. Turklāt šogad esmu uzaicināts piedalīties Čempionu Rallijā un šādu iespēju nevaru laist garām,\" par gaidāmo startu \"Rally Talsi\" izsakās tukumnieks Aivis Egle. \"Vēlēšanās atkal sēsties pie rallija automašīnas stūres nekur nav pazudusi, tā joprojām ir tāda pat, kā braucot pilnu sezonu! Lai arī šogad Latvijā organizētos rallijos neesmu startējis, darīšu visu, kas manos spēkos, lai Čempionu kauss paliktu Latvijā!\" \"Rally Talsi\" šogad iekļauts arī Lietuvas autorallija čempionāta kalendārā un kaimiņvalsts godu Čempionu Rallija šogad aizstāvēs Ramūnas Čapkauskas (\"Čapkauskas Racing\"). \"Pēdējo reizi rallija sacensībās piedalījāmies vairāk kā pirms trim mēnešiem, bet šajā laikā esam rūpīgi strādājuši, lai uzlabotu vairākus automašīnas mezglus, tajā skaitā esam uzlikuši jaunus amortizatorus un ātrumkārbu,\" par gatavošanos \"Rally Talsi\" stāsta Ramūnas Čapkauskas. \"Galvenais uzdevums ir sasniegt rallija finišu. Ceru, ka izdosies atrast ritmu, lai varētu braukt droši, bet vienlaicīgi arī ātri. Ja tas izdosies, tad nešaubos, ka varēsim cīnīties par augstām vietām.\" Čempionu Rallija trešais dalībnieks būs Baltkrievijas rallija čempions, lietuvietis Vītauts Šveds (\"Juta Racing\"), kuram šī būs jau ceturtā reize Čempionu kausa izcīņā. \"\"Rally Talsi\" šogad ir Lietuvas rallija čempionāta posms, un man ir tikai viens mērķis, kuru centīšos sasniegt visos Lietuvas posmos, ieskaitot šo, un tas ir – uzvara,\" savu uzdevumu atklāj Vītauts. \"\"Rally Talsi\" ir sarežģītas sacensības, kas prasa lielu koncentrēšanos jau no pirmā ātrumposma starta. Talsos vienmēr ir daudz ātru konkurentu, kuri par velti neko neatdos. Uzvara pašam vien būs jāizcīna, tāpēc vēl pirms došanās uz Latviju, esmu ieplānojis testus, lai būtu pēc iespējas labāk sagatavojies rallijam un varētu sasniegt nosprausto mērķi.\" Čempionu Rallija tradīcija Talsu rallijā ieviesta 2009. gadā ar mērķi vienā rallijā, pie vienādiem apstākļiem, noskaidrot ātrāko N4 klases čempionu. Kopš 2009. gada Čempionu Rallija cīņās piedalījušies čempioni no Baltijas valstīm, Skandināvijas, kā arī Baltkrievijas, Krievijas, Lielbritānijas un Slovākijas.  Iepriekšējo gadu Čempionu Kausa ieguvēji: 2013. gads - Dominiks Butvils/Renāts Vaitkevičs (Lietuva) 2012. gads Jānis Vorobjovs/Guntars Zicāns (Latvija) 2011. gads Vītauts Šveds/Žilvins Sakalausks (Lietuva) 2010. gads Joke Nīmans/Bo Holmstrands (Zviedrija) 2009. gads Aivis Egle/Mārtiņš Jerums (Latvija)", "link": "https://www.delfi.lv/auto/42826676/motorusports/44449772/tris-piloti-cina-par-rally-talsi-cempionu-kausu"},
{"title": "Uzsākta 'Rally Talsi' ieejas biļešu tirdzniecība", "category": "Auto", "body": "Vairākās tirdzniecības vietās visā Latvijā ceturttdien uzsākta Latvijas un Lietuvas rallija čempionāta posma \" Rally Talsi \" ieejas biļešu tirdzniecība, informē sacensību rīkotāji. \"Šogad esam pārņēmuši pieredzi no FIA Eiropas rallija čempionāta ziemas posma, un arī \"Rally Talsi\" skatītājus aicināsim ieejas biļetes iegādāties iepriekšpārdošanā, kad to cena ir zemāka,\" saka \"RA events\" direktors Raimonds Strokšs. \"Rallija plānojums paredz, ka sacensību pirmajā dienā skatītāji varēs vērot visus sešus ātrumposmus, tajā skaitā iecienīto pilsētas ātrumposmu. Savukārt svētdien līdzjutēji varēs novērtēt autosportistu meistarību vēl vismaz trijos ātrumposmos, tajā skaitā arī rallija garākajā 24,78 km noslēdzošajā ātrumposmā, kurā tik bieži tiek izšķirts Talsu rallija uzvarētāju liktenis.\" \"Rally Talsi\" norisināsies 17. un 18. maijā Talsu apkārtnē. Ieejas biļete uz visiem ātrumposmiem iepriekšpārdošanā līdz 11. maijam maksās 12 eiro. Sākot ar 12. maiju līdz pat sacensību norisei 17. un 18. maijā, ieejas biļetes cena būs 15 euro. Iegādātā ieejas biļete dos iespēju apmeklēt visus sacensību ātrumposmus abās rallija norises dienās, kā arī ballīti sestdienas vakarā klubā \"Cherry\".  Rallija norises laikā pie ieejas ātrumposmos būs iespējams iegādāties arī vienreizēju ieejas biļeti uz atsevišķu ātrumposmu, kas maksās 10 eiro. \"Rally Talsi\" ātrumposmus bez maksas varēs vērot bērni līdz 10 gadu vecumam un invalīdi, kuriem pie ieejas ātrumposmā biļešu kontrolierim būs jāuzrāda derīga apliecība. Savukārt pensionāri, iegādājoties vienu ieejas biļeti, saņems 10% atlaidi, uzrādot derīgu pensionāra apliecību.", "link": "https://www.delfi.lv/auto/42826676/motorusports/44426996/uzsakta-rally-talsi-ieejas-bilesu-tirdznieciba"},
{"title": "Septiņi iemesli, kāpēc doties uz 'Rally Talsi'", "category": "Auto", "body": "\" Rally Talsi \" organizatori apkopojuši septiņus iemeslus, kāpēc šī nedēļas nogale Talsu apkārtnē priecēs ne tikai īstenos autosporta cienītājus, bet būs interesanta arī tiem, kas ralliju vēl nav apmeklējuši ne reizi. Jau sesto gadu \"Rally  Talsi \" otrais nosaukums būs Čempionu rallijs. Cīņa par ceļojošo Čempionu kausu sāksies sestdien, 17. maijā plkst. 15:45, kad tiks dots starts rallija pirmajam ātrumposmam SS1 \"Lakalme\". 2013. gada Latvijas rallija čempions Aivis Egle, kurš pirms šīs sezonas nolēma pilota zābakus kārt vadzī, nespēja laist garām iespēju startēt Čempionu rallijā, nolemjot veikt izņēmuma gadījumu un aizstāvēt Latvijas godu, lai, cīņā ar pārējiem ārvalstu čempioniem ceļojošais kauss paliktu Latvijā. Čempionu cīņās piedalīsies arī Lietuvas rallija čempions Ramūns Čapkausks un Baltkrievijas rallija čempions Vītauts Šveds. Par ceļojošo Čempionu kausu cīnīsies arī 2013./2014. gada Kuveitas rallija čempions Salahs Bin Eidans. Atšķirībā no Latvijas, Kuveitā rallija sezona norit no novembra līdz martam, un \"Rally Talsi\" startēs nevis iepriekšējās, bet jau aktuālās rallija sezonas čempions. Salahs Bin Eidans sacensības Talsos izmanotos kā mācību platformu, lai gūtu pieredzi un sagatavotos gaidāmajiem startiem FIA pasaules rallija čempionāta (WRC) posmos. Ja Čempionu kausu iegūs kuveitiešu pilots, tad ceļojošais kauss mēros līdz šim vistālāko ceļu, uz gadu pārceļoties uz citu kontinentu, 4986 km attālumā no Talsiem. \"Rally Talsi\" pirmās dienas divi pēdējie ātrumposmi paredzēti Talsu pilsētā. Speciālais pilsētas ātrumposms SSS5/6 \"Talsi City Special\" sāksies plkst. 19:55, un tajā pēc dažu gadu dīkstāves atkal tiks izmantots mākslīgais tramplīns. Braucējiem tas nozīmē papildus sarežģītību, bet skatītājiem - vairākus aizrautīgus un neaizmirstamus lēcienus. \"Rally Talsi\" noslēdzošais un vienlaicīgi arī garākais ātrumposms, SS11 \"Neste Futura\", sāksies svētdien, 18. maijā, plkst. 15:45. Četrus gadus šis ātrumposms tika veikts vienā virzienā, nu braucējiem un skatītājiem būs jauni iespaidi, jo 24,76 km garais ātrumposms, kurā nereti izšķiras arī uzvarētāju liktenis, būs jāviec pretēji ierastajam virzienam. Papildus motivācija autosportistiem -  \"Neste Oil speciālbalva ekipāžai, kas ātrumposmā uzrādīs ātrāko laiku. \"Rally Talsi\" pirmajā dienā, 17. maijā, skatītājiem būs iespēja ceļot arī laikā. Aptuveni stundu un 45 minūtes pirms rallija automašīnām ātrumposmos būs iespēja redzēt arī vēsturiskās automašīnas, kas \"Rally Talsi\" startēs regularitātes sacensībās. Vēsturisko ekipāžu dalībnieki brauks ar tādiem auto kā \"Opel Manta\", \"Saab 96\", \"Porsche 944\" un \"BMW 2002ti\". Tāpat varēs redzēt arī VAZ, GAZ un citas, kopumā teju 30 ekipāžas. Viens no Latvijas pieredzējušākajiem autošosejas speciālistiem Haralds Šlēgelmilhs, kurš reizi gadā pieslēdzas rallijam, un viņa stūrmanis Artūrs Pumpurs kopā ar \"RH3 Fondu\" pievērsīs visas sabiedrības uzmanību bērnu onkoloģiskām saslimšanām. Autosportisti \"Rally Talsi\" startēs ar automašīnu fonda krāsas un uz tās sāniem būs redzams \"RH3 Fonda\" ziedojuma tālrunis +371 90006387. Katrs zvans uz šo numuru ziedos EUR 1,42 un visi saņemtie ziedojumi pilnā apmērā tiks izlietoti bērnu rehabilitācijas procedūru apmaksai Nacionālajā rehabilitācijas centrā Vaivari. Viens Latvijas rallija \"zelta fonda\" ātrumposmiem Strazdē iekļauts arī 2014. gada \"Rally Talsi\" programmā. Skatāju iecienītais Strazdes tramplīns šogad metīs atkal. Strazdē paredzētais ātrumposms SS8 \"Nissan Norde\" risināsies svētdien, 18.maijā, plkst. 10:55 un ļaus skatītājiem novērtēt autosportistu centienus pārvarēt gravitātes likumus, un ar savu spēkratu aizlēkt tālāk par pārējiem.", "link": "https://www.delfi.lv/auto/42826676/motorusports/44490392/septini-iemesli-kapec-doties-uz-rally-talsi"},
{"title": "'Rally Talsi' skatītāja ceļvedis", "category": "Auto", "body": "Var teikt, ka Latvijas un Lietuvas rallija čempionātu vasaras sezonas atklāšana ir klāt, tāpēc esam apkopojuši svarīgāko informāciju, lai sacensību apmeklētāji varētu pilnvērtīgi izbaudīt rallija norisi.    ieejas kartes cena uz visiem rallija ātrumposmiem ir EUR 15,00/ LVL 10,54, un tās varēs iegādāties pie ieejas ātrumposmos, kā arī uz autoceļa P120, iebraucot Talsos no Rīgas puses, pirms Talsu rotācijas apļa.   ātrumposmus bez maksas varēs vērot bērni līdz 10 gadu vecumam un invalīdi, kuriem pie ieejas ātrumposmā biļešu kontrolierim būs jāuzrāda derīga apliecība. Savukārt pensionāri saņems 10% atlaidi, uzrādot derīgu pensionāra apliecību, iegādājoties vienu ieejas karti.  Pie ieejas ātrumposmos būs iespējams iegādāties arī vienreizēju ieejas biļeti uz atsevišķu ātrumposmu, kas maksās EUR 10,00/ LVL 7,03.    Ātrumposmu kartes ar skatpunktu aprakstiem ir publicētas žurnāla   maija numurā. Rallija apmeklētājus aicinām žurnālu iegādāties pirms izbraukšanas uz Talsiem, lai jau laikus varētu izplānot, kuros no skatpunktiem vēlaties vērot notikumus rallija ātrumposmos. Ātrumposmu kartes elektroniskā versijā iespējams aplūkot arī sacensību oficiālajā interneta mājaslapā www.rallytalsi.lv.     draugi jaunāko informāciju varēs uzzināt, klausoties   ( ) oficiālo interneta radio. Rallija radio korespondenti Uldis Kaņeps-Kalniņš un Oskars Kaņeps-Kalniņš ātrumposmu finišā sarunāsies ar autosportistiem, lai pirmie uzzinātu, kā sportistiem veicies Talsu aizraujošajos līkumos un tramplīnos. Savukārt radio darbu studijā veiks Viesturs Saukāns, kurš informēs par jaunākajiem rezultātiem.  Interneta radio klausieties   oficiālajā interneta mājaslapā www.autorally.lv.     oficiālie sacensību rezultāti tiešsaistē būs aplūkojami   interneta mājaslapā www.autorally.lv, kā arī   oficiālajā ziņu portālā  . Jaunākie rezultāti, braucēju komentāri un citi jaunumi par   norisi būs lasāmi arī   oficiālajā interneta mājaslapā www.rallytalsi.lv, kā arī sociālajos tīklos  ,   un  .     rīkotājs visiem skatītājiem atgādina, ka, lai arī cik daudz spēka tiek veltīts, lai autosportā veicinātu drošību, tas joprojām ir ļoti dinamisks sporta veids ar augstu bīstamības pakāpi. Lūdzam visus apmeklētājus būt maksimāli piesardzīgiem, vienmēr ievērot izvietotās drošības norādes un sekot rallija oficiālo personu norādījumiem, kā arī pievērst uzmanību apkārt notiekošajam un parūpēties ne tikai par savu, bet arī par citu līdzcilvēku drošību.   rīkotājs aicina visus sacensību apmeklētājus ievērot kārtību un tīrību, kā arī neatstāt aiz sevis sadzīves atkritumus un citus gružus. Rallijs norit plašā teritorijā, rallija draugi ir daudz, bet Cūkmens ir tikai viens! Tāpat atgādinām apmeklētājiem ar cieņu izturēties pret   ātrumposmu pieguļošajām teritorijām, vietējiem iedzīvotājiem un to darbu, neizbradājot iesētos tīrumus.      Rally Talsi pirmajā dienā, 17. maijā, skatītājiem būs iespēja ceļot arī laikā. Aptuveni 1 stundu un 45 minūtes pirms rallija automašīnām, ātrumposmos būs iespēja redzēt arī vēsturiskās automašīnas, kas   startēs regularitātes sacensībās. Starp vēsturisko ekipāžu dalībniekiem varēs redzēt tādus auto kā  ,  ,  , un  . Tāpat varēs redzēt arī  ,   un citas, kopumā teju 30 ekipāžas.    Sestdien, 17. maijā no plkst. 22:00,   pirmās dienas laikā uzkrāto adrenalīna devu varēs iztērēt klubā  , kur lielajā zālē ar rallijam atbilstošiem, jaudīgiem un dinamiskiem ritmiem visus   apmeklētājus izklaidēs vienmēr enerģiskais autosportists un dīdžejs [EX] DA BASS, kā arī viņa vienmēr atraktīvais pārinieks Latvijas un Baltijas pasākumos dīdžejs - MBERG. Mazajā zālē -   - muzikālos ritmus pārvaldīs DJ Robby D.  Ieeja   ar   aproci bez maksas, pārējiem EUR 4,00/ LVL 2,81.     rīkotājs atgādina, ka uz autoceļa A10 Rīga-Ventspils šobrīd norisinās ceļu remontdarbi un atsevišķos autoceļa posmos satiksme tiek organizēta pa vienu braukšanas joslu, regulējot to ar luksoforiem. Vēršam   apmeklētāju uzmanību, ka līdz ar remontdarbiem, pārvietošanās Talsu apkārtnē var prasīt vairāk laika, nekā plānots. Lūdzam Jūs ņemt vērā esošās izmaiņas un pārbraucienus starp ātrumposmiem ieplānot ar laika rezervi.", "link": "https://www.delfi.lv/auto/42826676/motorusports/44499498/rally-talsi-skatitaja-celvedis"},
{"title": "Jaunais 'VW Golf R' būs ātrāks par 'Audi S3'", "category": "Auto", "body": "Kompānija \" Volkswagen \" (VW) oficiāli atklājusi jaunās paaudzes \"Golf\" vissportiskāko modifikāciju \"R\", kas iegūs tādu pašu 300 ZS motoru kā \"Audi S3\", bet nodrošinās augstāku veiktspēju. \"VW Golf R\" komplektācijā ar septiņpakāpju sekvenciālo pārnesumkārbu \"DSG\" līdz 100 km/h paātrināsies 4,9 sekundēs, bet ar sešpakāpju manuālo pārnesumkārbu – 5,3 sekundēs. Tādējādi \"tautas sportiskais automobilis\" izrādījies ātrāks par \"Audi S3\", kas šo disciplīnu ar tām pašām transmisijām veic attiecīgi 5,1 un 5,4 sekundēs. Vissportiskākā \"Golf\" klīrenss ir 128 milimetri, kas ir par 20 mm mazāk nekā standarta modelim un par pieciem milimetriem mazāk nekā \"GTI\" versijai. Plašākai sabiedrībai \"VW Golf R\" pirmo reizi tiks parādīts septembrī notiekošajā Frankfurtes autoizstādē. Vācijā šis hečbeks maksās no 38 tūkstošiem eiro.", "link": "https://www.delfi.lv/auto/42826674/modelu-jaunumi-testi/43575591/jaunais-vw-golf-r-bus-atraks-par-audi-s3"},
{"title": "Video: 'Noslīcinātā' Portugāles WRC rallija trase", "category": "Auto", "body": "Pasaules rallija čempionāta ( WRC ) ceturtā posma, Portugāles rallija, dalībniekiem iepazīšanās ar trasi, kas parast notiek vairākas dienas pirms sacensībām, šogad ir problēmātiska. Ilgstošās lietavas un vētras ir padarījušas neizbraucamus dažus ceļus, kas iekļauti Portugāles rallija trasē, radot problēmas ekipāžām - dažas automašīnas pārplūdušajos posmos bija jāvelk laukā ar trosi. Tomēr par sacensībām sportisti nesatraucas. \"Lietus neapšaubāmi ir kaitējis ceļiem, taču mēs zinām, ka ceļi ļoti ātri nožūs, tiklīdz lietus būs beidzies, un es ceru uz sausu nedēļas nogali,\" intervijā portālā \"wrc.com\" izteicies \"Volkswagen Motorsport\" komandas somu pilots Jari-Mati Latvala. Nedēļas nogalē Algarves reģionā tiek solīts saulains laiks, bez nokrišņiem.", "link": "https://www.delfi.lv/auto/42826676/motorusports/44362001/video-noslicinata-portugales-wrc-rallija-trase"},
{"title": "'Mercedes' vadītājs: Hamiltons un Rosbergs ir kā ienaidnieki", "category": "Auto", "body": "\" Mercedes \"  F-1  komandas sporta direktors Tito Volfs atklājis, ka pusgada laikā attiecības starp komandas pilotiem Niko Rosbergu un Lūisu Hamiltonu ir radikāli pasliktinājušās, vēsta \"The Guardian\". Niko Rosbergs", "link": "https://www.delfi.lv/auto/42826676/motorusports/44980760/mercedes-vaditajs-hamiltons-un-rosbergs-ir-ka-ienaidnieki"},
{"title": "Hirvonens līderis pēc Portugāles rallija pirmās pilnās dienas; igaunis Tanāks - otrais", "category": "Auto", "body": "Pēc piektdien Portugālē  veiktās pasaules autorallija čempionāta ( WRC ) sezonas ceturtā posma pirmās pilnās dienas kopvērtējuma līderis ir soms  Miko Hirvonens  no \" M-Sport \" komandas. No piektdienas sešiem ātrumposmiem Hirvonens uzvarēja tikai vienā, vēl vienā bija otrais, bet pārējos četros uzrādīja trešo laiku. Pašlaik soms par 3,7 sekundēm apsteidz igauni Otu Tanāku no \"M-Sport\" komandas, bet pašreizējais pasaules čempions francūzis Sebastjans Ožjē (\" Volkswagen \") ir trešais, līderim zaudējot 6,5 sekundes. Labāko trijniekam seko norvēģis Madss Estbergs (\" Citroen \"), kurš līderim zaudē 25,6 sekundes. No sacensībām jau izstājies soms  Jari-Mati Latvala  (\"Volkswagen\"), kurš piektajā ātrumposmā, tobrīd būdams kopvērtējuma vicelīderis, avarēja. Sestdien sportisti veiks vēl sešus \"dopus\", bet noslēdzošie trīs paredzēti svētdien. Pasaules čempionāta kopvērtējumā pēc trim posmiem Ožjē kontā ir 63 punkti. Viņam ar 60 punktiem seko Latvala, bet trešo vietu ar 32 punktiem ieņem Estbergs. Pasaules čempionāta kalendārā šosezon ir 13 sacīkstes. Noslēdzošais sezonas posms novembra vidū tiks aizvadīts Velsā. Ožjē par pasaules čempionu pērn tika kronēts jau divus posmus pirms sezonas beigām. Pirms tam deviņus gadus pēc kārtas - no 2004. līdz 2012.gadam - čempiona gods tika leģendārajam francūzim Sebastjanam Lēbam.", "link": "https://www.delfi.lv/auto/42826676/motorusports/44370973/hirvonens-lideris-pec-portugales-rallija-pirmas-pilnas-dienas-igaunis-tanaks-otrais"},
{"title": "Ezera gultnē 70 gadus nogulējušu 'Bugatti' pārdod par 260 tūkstošiem eiro", "category": "Auto", "body": "Automobili tā līdzšinējais īpašnieks pameta 1936.gadā pēc neveiksmīga mēģinājuma to no Itālijas nogādāt Šveicē pārdošanai. Šķērsojot robežu, noskaidrojies, ka muitas nodeva ir tik augsta, ka pārsniedz automobiļa pārdošanas cenu. Atteicies maksāt nodevu, \"Bugatti\" īpašnieks pameta šo rodsteru, bet muitnieki saistībā ar to, ka neapmaksāta prece ir jāiznīcina, pieņēma lēmumu automobili nogremdēt ezerā. Visu šo laiku, vairāk kā 70 gadus, \"Bugatti\" atradās 53 metru dzelmē. \"Bonhams\" izsoļu nama pārstāvji apgalvo, ka aptuveni 20 procenti \"Bugatti Brescia Type-22\" oriģinālo detaļu vēl ir atjaunojamas. Izsolē iegūtie līdzekļi tikšot novirzīti labdarībai. Jāatzīmē, ka vēl šajā izsolē tika piedāvāti aptuveni 90 citi reti automobiļi kopumā par 15 miljoniem eiro.", "link": "https://www.delfi.lv/auto/42826658/zinas/29479981/ezera-gultne-70-gadus-nogulejusu-bugatti-pardod-par-260-tukstosiem-eiro"},
{"title": "Izmēģinājums kupenās: 'Can–Am' budžeta klases kvadracikls 'Outlander L'", "category": "Auto", "body": "\"Can–Am\" pieder Kanādas kompānijai \"Bombardier\", kuras ražojumu klāsts plešas no sniega un ūdens motocikliem, kvadracikliem, tricikliem, bagijiem (to visu ražo atzars \"Bombardier Recreational Products\" – BRP) līdz tramvajiem, vilcieniem un lidmašīnām.  \"Can–Am\" tricikls \"Spyder\" 2014. gadā piedalījās konkursā par Latvijas \"Gada motocikla\" titulu.   BRP ūdens un sauszemes transportlīdzekļi tehnoloģiski ir līderi savā klasē, norāda Ģirts Rantiņš no SIA \"SDK\"–\"Bombardier\" tehnikas izplatītāja Latvijā un Lietuvā. Tikmēr \"Outlander L\" kvadracikli izstrādāti tā, lai būtu pieejami cenas ziņā, bet reizē pildītu savu funkciju, viņš skaidro. \"Outlander L\" sērijas kvadraciklu cena sākas no aptuveni 6000 eiro (citu \"Can–Am\" modeļu cenas ir no 10 000 eiro). Kā norāda \"SDK\" pārstāvis Jānis Kivlinieks, tas jau ļauj sākt konkurēt ar Ķīnā ražotajiem braucamrīkiem.  \"Outalnder L\" sērijas kvadracikliem, salīdzinot ar lielākajiem brāļiem, ir vieglāks rāmis un piekare, vienkāršākas elektroniskās iekārtas. Pielietojums tam atrodams no darba piemājas saimniecībās līdz militāriem uzdevumiem.  \"Outlander L450\" kvadracikli ir aprīkoti ar \"Rotax\" 427 kubikcentimetru četrtaktu šķidrumdzeses dzinēju, kurš attīsta 38 zirgspēku jaudu (pieejams arī 500 kubikcentimetru un 46 zirgspēku \"L500\"). Šis modelis ir vienvietīgs, savukārt modifikācijai \"L MAX450\" ir vieta ar atzveltni arī pasažierim. Kvadracikli aprīkoti ar variatora ātrumkārbu un ieslēdzamu 4x4 piedziņu. Visi braucamrīki uzlabojami ar tādām praktiskām lietām, kā sakabes āķis piekabes vilkšanai, sniega šķūre, stūres pastiprinātājs, vinča, kāpurķēdes un citu papildaprīkojumu, kas padara \"Outlander L\" no izklaides braucamrīka par praktisku palīgu. Plašāk par \"Can–Am\" kvadraciklu modifikācijām var uzzināt  šeit . Lai brauktu ar kvadraciklu, ir nepieciešama B kategorijas autovadītāja apliecība, lai gan domas mēdz dalīties – vai tas ir vairāk motocikls, vai automašīna. \"Man kvadracikls šķiet jocīga ierīce. Tas ir kā stūrēt automašīnu sēžot uz jumta. Nav ne īsti mašīna, ne mocis,\" iespaidos dalās televīzijas žurnālists Ģirts Timrots.  Jebkurā gadījumā \"Outlander L\" vadības sviru apgūšanai, šķiet, nav nepieciešams vairāk par 30 sekundēm. Pagriež aizdedzes atslēgu, piestartē motoru, ieliek ātrumā (zemais, augstais, atpakaļgaita) un spiež gāzes sviru (atšķirībā no motocikla kvadraciklam akseleratoru nevada ar stūres roktura pagriešanu, bet gan ar īkšķi spiežot uz priekšu zem roktura esošo sviru). Braucot ātrumi vairs nav jāpārslēdz, atliek tikai manipulēt ar stūri, gāzi un bremzēm.  Līgatnes novada Līčkalnu dziļajā sniegā varēja novērtēt pilnpiedziņas nozīmi. Kvadracikls bez lielām problēmām uzsāk kustību un laužas cauri neizbraukta sniega klajumiem. Atslēdzot 4x4 režīmu kustība kļūst gausa un grūta. Tomēr vēl labāk šādā sniegā izmantot kāpurķēdes.  Tas kļuva skaidrs, izmēģinot ar gumijas ķēdēm aprīkotu braucamrīku (tiesa gan jaudīgāku – 1000 kubikcentimetru \"Can–Am\" modeli), kurš sniegā neiegrimst tik dziļi, nebuksē, ir vieglāk vadāms, krietni stabilāks un ātrāks. Sajūtas bija kā no mazas, nestabilas mašīnītes pārsēsties lielā džipā, kuru neietekmē ceļa grambas. Iespēju aprīkot \"Outlander L\" ar kāpurķēdēm atzinīgi novērtē avīzes \"Auto Info\" redaktors Kaspars Bergmanis, norādot, ka saimniecībā var noderēt transports, ar kuru var aizbraukt uz vietām, kur nav tīrīts sniegs vai ir dziļi dubļi, turklāt kvadracikls ir izmantojams gan ziemā, gan vasarā. \"Zinot mūsu ziemas, kvadracikls ir prātīgāks pirkums nekā sniega motocikls,\" uzskata auto eksperts.  Kvadraciklu vadīšanā ir sava specifika. Pēc pirmajiem simtiem nobraukto metru pa riteņu izvagoto sniegu, rodas sajūta, ka nepiemērots ātrums, iebraukšana kādā iepriekš atstātā sliedē apvienojumā ar strauju stūres sagriešanu varētu beigties ar kritienu.  \"Tā drošības sajūta, ko rada apziņa, ka tu brauc uz četriem riteņiem, ir maldīga. Drošāk ir braukt ar motociklu,\" uzsver Kaspars Bergmanis. Savukārt Ģirts Timrots iesaka ar kvadracikliem braukt prātīgi. \"Jāpatur prātā, ka, ja viņš gāžas riņķī, viņš kā likums gāžas tev virsū,\" brīdina žurnālists.  Līdz šo vārdu vieduma apstiprināšanai ilgi nebija jāgaida. Testu laikā četrriteņu motociklu divas reizes uz sāna apgāza motoinstruktors Uģis Spēlmanis. \"Pirmais kritiens bija neapzināts, kad sagriezos un iekritu bedrē,\" viņš stāsta. Tas noticis ar pilnībā sagrieztu stūri \"metot saulītes\" un trāpot izbrauktā risā. Savukārt otro reizi braucamrīks apgāzts apzināti – izmēģinot kvadracikla stabilitātes robežas.  \"Viņš ir stabils līdz zināmai robežai,\" skaidro Uģis Spēlmanis. Sagriežot stūri līdz galam stabilitāte zūd. Ir jāatceras, ka kritiena laikā nevajag mēģināt likt kāju pie zemes – kvadraciklu noturēt tas nepalīdzēs, bet kāja paliks iespiesta zem braucamrīka, brīdina instruktors. Tāpat jācenšas nemēģināt instinktīvi bremzēt kritienu ar roku, kas var beigties ar traumām, iesaka Spēlmanis.  Ievērojot piesardzību un nepārvērtējot savas spējas, četrriteņu motocikls tomēr ir lielisks, noteiktās situācijās arī neaizstājams braucamrīks. \"Can–Am\" visu riteņu piedziņas \"Outlander L MAX450\" izmēģinājumi Līgatnes novada mežos pierāda, ka ar to var veikli pārvietoties pa šaurām meža stigām un viegli šķērsot upes braslus. Jāatzīmē, ka pasažiera sēdvietas atzveltne, ērti izvietotie rokturi un platais kāju balsts rada drošības sajūtu un ļauj viegli noturēties uz kvadracikla, arī tad, ja gadījies kāds straujākas dabas vadītājs.  Savukārt stūres pastiprinātājs (uzstādāms kā papildaprīkojums) ir regulējams trīs līmeņos. Atšķirība starp zemāko un augstāko ir būtiska. Ja vienā jau drīz sāk gurt rokas, otrā braukšana ir kā izklaide.  \"Pozitīvais moments ir tas, ka ir stūres pastiprinātājs. Tas kvadraciklam ir nepieciešams kā ēst, bez tā nevar. Braukt ir ārkārtīgi viegli,\" iespaidos par braucienu ar \"Can–Am\" \"Outlander L MAX450\" dalās ekstrēmās braukšanas instruktors Rolands Cimoška.  \"Burvīgs aparāts, prieks braukt. Varbūt mazāk vajadzētu ekstru. Man personīgi šķiet lieki lietie diski, bet par ļaunu nenāktu rokturu apsilde (pieejama kā papildaprīkojums),\" pēc testa braucieniem secina Kaspars Bergmanis.", "link": "https://www.delfi.lv/auto/42826674/modelu-jaunumi-testi/45546518/izmeginajums-kupenas-can-am-budzeta-klases-kvadracikls-outlander-l"},
{"title": "'BMW' un 'Zagato' radījuši kopīgu rodsteru", "category": "Auto", "body": "Vācu \" BMW \" un itāliešu virsbūvju dizaina kompānija \" Zagato \" publicējusi attēlu, kurā daļēji atklāts kārtējais kopējais veikums – rodsters, kas tiks prezentēts šīsnedēļas nogalē notiekošajā Kalifornijas, ASV, automobiļu pasākumā \"Pebble Beach Concours d'Elegance\". Detalizētāku informāciju par gaidāmo jaunumu abas kompānijas pagaidām neatklāj. Tomēr no publicētā attēla noprotams, ka šoreiz \"BMW\" un \"Zagato\" prezentēs \"Z4\" rodsteru, kas ieturēts pēc līdzības ar pavasarī debitējušo \" BMW Zagato Coupe \" konceptu. Atgādinām, ka \"BMW Zagato Coupe\" konceptam praktiski nav neviena kopīga virsbūves paneļa ar sērijveida modeli. Prototipam aprīkots ar 340 ZS jaudīgu trīslitru turbopūtes dzinēju.", "link": "https://www.delfi.lv/auto/42826674/modelu-jaunumi-testi/42598830/bmw-un-zagato-radijusi-kopigu-rodsteru"},
{"title": "Строительство Rail Baltica: исключенные из конкурса турецкие строители подали на Латвию в суд", "category": "Auto", "body": "Объединение предприятий из Турции, в которое входят компании IC İçtaş İnşaat Sanayi̇ ve Ti̇caret A.Ş. и Doģuş İnşaat Ve Ti̇caret A.Ş., подало против Латвии судебный иск с требованием аннулировать решение Управления по надзору за закупками (IUB) в закупке на строительство основной трассы  Rail Baltica . Дело направлено в Рижский Административный районный суд. Дата рассмотрения еще не назначена. По мнению турецких строителей, принятое решение об исключении одного из двух кандидатов из такого масштабного и важного для Латвии проекта в самом финале является противозаконным и юридически необоснованным. Они указывают: наиболее экономически выгодное предложение было сделано объединением поставщиков из Турции, причем первоначальная разница составляла почти один млрд евро. Теперь, после переговоров, в ходе которых другой участник - совместное предприятие Италии, Франции и Польши - снизил свое предложение, разница по-прежнему составляет более полумиллиарда, или 536 415 263 млн евро. Во-вторых, непонятна процедура, когда сначала у претендентов, в том числе объединения турецких предприятий, был доступ к информации ограниченного использования, чтобы можно было подготовить предложение, а позже, ссылаясь на рекомендации Государственной службы безопасности, претендента необоснованно исключили за процедуры. Опасение по поводу политически мотивированного решения в данном случае вызывает о тот факт, что Eiropas dzelzceļa līnijas уже имеет действующие договоры с другим претендентом на выполнение строительных работ, которые в настоящее время находятся на стадии выполнения. Турецкие поставщики уверяют, что есть еще ряд обстоятельств, которые превращают конкурс на строительство основной трассы Rail Baltica в фарс. Например, в нормативной базе Латвии и ЕС четко прописано, что при реализации проектов критической инфраструктуры в государстве-члене ЕС заказчик может выбрать проведение обычных государственных закупок, закупок для нужд обороны и безопасности или вообще не проводить никаких закупок, то есть заключать договор без проведения тендера. Таким образом если бы Eiropas dzelzceļa līnijas изначально проводили закупку для нужд обороны и безопасности, то заключение СГБ было бы оправдано. На данный момент ее рекомендация даже не является юридически обязательной в этой процедуре. Более того, турецкие поставщики указывают, что существуют доказательства, которые, возможно, вообще не были оценены СГБ. А именно, итальянская компания Rizzani de Eccher S.P.A. из победившего объединения E.R.B Rail Baltica JV продолжает работать на российской территории спустя полтора года после вторжения России в Украину. В свою очередь, второй участник этого объединения — предприятие французской группы Eiffage Génie Civil SAS - активно работает на территории РФ через принадлежащее ему предприятие и согласно публично доступной информации, двое его клиентов включены в санкционные списки. Что же касается рекомендации СГБ относительно ассоциации поставщиков из Турции, то, по их мнению, обоснованием в данном случае была фактически политическая оценка роли Турции как государства в отношениях с Россией, а не реальные нарушения со стороны самих компаний, которые могли бы поставить под угрозу национальные интересы Латвии. По их мнению, такие действия государственных учреждений недопустимы - особенно при строительстве столь масштабного и не только финансово, но и стратегически важного для Латвии инфраструктурного объекта. Они подчеркивают, что контроль за проектом и значительные задержки в его реализации в сравнении с другим странами Балтии уже сейчас выставляют Латвию не в столь выгодном свете на международной арене, а из-за сомнительной процедуры закупки, могут привести еще и к огромным убыткам. Европейская ширококолейная железнодорожная линия Rail Baltica обойдется Латвии в четыре раза дороже, чем планировалось изначально, сообщила программа Латвийского телевидения (LTV). Когда шесть лет назад впервые озвучивались издержки на латвийский участок дороги, они составляли около двух миллиардов евро. Сейчас, по предварительным подсчетам, речь может идти уже о восьми миллиардах евро. Основная трасса Rail Baltica должна быть готова до 2030 года. Тендер на строительство основной трассы завершился на прошлой неделе. Согласно сообщению, размещенному в системе электронных закупок, договор заключен с совместным предприятием Франции, Польши и Италии E.R.B. Rail Baltica JV. Цена тендера составила 3,7 млрд евро. Другой, турецкий участник, предложивший цену примерно на полмиллиарда дешевле, в финальном раунде был отклонен как не отвечающий требованиям.", "link": "https://www.delfi.lv/auto/42826674/modelu-jaunumi-testi/35170237/bmw-sadarbiba-ar-klaviermeistariem-rada-unikalu-limuzinu"},
{"title": "'BMW' dizaineris: Balto krāsu auto jomā populāru padarīja 'Apple'", "category": "Auto", "body": "Kompānijas \" BMW \" apakšnodaļas \"BMW Designworks\" galvenais dizaineris Sandijs Makgils uzskata, ka baltās krāsas popularitāte arī automobiļu jomā saistāma ar \" Apple \" baltajiem produktiem. \"Pirms \"Apple\" [jaunākajiem produktiem] baltā krāsa asociējās ar tādām lietām kā ledusskapis vai flīzes vannasistabā. \"Apple\" balto krāsu padarīja vērtīgu,\" intervijā izdevumam \"Yahoo Autos\" skaidro Makgils. Tādējādi \"Apple\" ar saviem populārajiem produktiem – \"iPhone\" un \"iPad\" – balto krāsu padarīja kā vienu no pircēju izvēlēm, arī iegādājoties automobili. Līdz tam automobiļu pircēji no baltās krāsas vairījās, jo tai nepieciešama bieža aprūpe, jo uz tās pat mazākie netīrumi ir uzreiz pamanāmi. Kā jauno modi automobiļu krāsu izvēlē \"BMW\" dizaineris min zilo, oranžo, brūno un bronzas toni.", "link": "https://www.delfi.lv/auto/42826658/zinas/42636996/bmw-dizaineris-balto-krasu-auto-joma-popularu-padarija-apple"},
{"title": "Vorobjova ekipāžai septītā vieta pēc Veru rallija pirmās dienas", "category": "Auto", "body": "Pēc pirmās dienas četriem ātrumposmiem līderis ir igaunis Timmu Kerge ar \"Ford Fiesta R5\" automašīnu, kurš startē arī LRČ ieskaitē, bet Vorobjova ekipāža (\"Mitsubishi Evo X\") viņiem zaudē 38,70 sekundes. Zīmīgi, ka Latvijas čempionāta posmā startē vien astoņu Latvijas pilotu ekipāžas, bet neviena no pārējām pēc pirmās dienas nav labāko divdesmitniekā. Rallijs  sestdien noslēgsies ar vēl septiņiem dopiem. Latvijas autorallija čempionātā šogad paredzēti septiņi posmi. Pirmie divi februāra sākumā notika Eiropas autorallija čempionāta (ERČ) Latvijas posma - rallija \"Liepāja\" - laikā, bet trešais maijā tika aizvadīts Talsos. Sezona turpināsies ar rallijiem \"Kurzeme\" un \"Latvija\". Savukārt kaimiņvalstīs vēl norisināsies \"300 ezeru\" rallijs Lietuvā.", "link": "https://www.delfi.lv/auto/42826676/motorusports/44613774/vorobjova-ekipazai-septita-vieta-pec-veru-rallija-pirmas-dienas"},
{"title": "Paula Timrota ieteikumi braukšanai pa slidenu ceļu", "category": "Auto", "body": "Pēc raidījuma \"Zebra\" vadītāja Paula Timrota domām, ideāli būtu, ja visi autovadītāji dotos uz drošas braukšanas mācībām. Tomēr tādā gadījumā rindā ne vienam vien būtu jāgaida vismaz 10 gadu. Bet ko darīt tieši tagad, piemēram, rīt no rīta vai šodien vakarā, braucot mājās? Viens no Timrota ieteikumiem autovadītājiem ir vienkārši braukt lēnāk un ievērot lielāku distanci līdz priekšā braucošajam. Šāda rīcība samazinās negadījumu risku, pat ja autovadītājs nav piedalījies kādos drošas braukšanas treniņos. Otrs \"Zebra\" vadītāja ieteikums ir autovadītājiem saprast, kas vispār notiek uz ceļa. Tikko auto stūre kļūst mazliet \"vieglāka\" vai arī automobilis ne no šā, ne no tā pārvietojas sāniski pa ceļu, tas nozīmē, ka ļoti slīd. Pat ja nedaudz uzspiež akseleratora pedāli un auto riteņi izbuksē, arī skaidrs – uz ceļa ir ledus! Tādējādi arī bez kādiem drošas braukšanas treniņiem autovadītājs laikus apzinās, ka ir paaugstināta riska situācijā. Pēdējais un svarīgākais Timrota ieteikums ir mainīt kustības paradumus pie stūres, ja ceļš ir slidens. Tādā gadījumā ar stūri jārīkojas ļoti laideni un arī ar pedāļiem jārīkojas uzmanīgi kā sapierim. Uz slidena ceļa straujas kustības ar spēkrata vadības elementiem situāciju padarīs tikai sliktāku. Ņemot vērā iepriekšminēto, \"Zebra\" aicina būt iecietīgākiem pret tiem, kuri brauc lēnāk, iespējams, tieši drošības dēļ.", "link": "https://www.delfi.lv/auto/42826658/zinas/45463734/paula-timrota-ieteikumi-brauksanai-pa-slidenu-celu"},
{"title": "Nosaukts Latvijas pirmais 'Gada motocikls'", "category": "Auto", "body": "Par Latvijas vēsturē pirmo \"Gada motociklu\" 23 spēkratu konkurencē ir kļuvis ražotāja \"KTM\" modelis \" 1190 Adventure \", ceturtdien preses konferencē Rīgā paziņoja konkursa organizatori. Kopvērtējuma otrajā vietā ierindojās \" MV Agusta Brutale 800 Dragster \", bet trešo pozīciju ieguva \" BMW S1000R \". Tāpat nosaukti konkursa \"Latvijas Gada motocikls 2014\" uzvarētāji piecās sekojošās apakškategorijās: \"Labākais tūrisma motocikls\" - \" BMW K1600GT \" \"Labākais piedzīvojumu motocikls\" - \" BMW R1200GS Adventure \" \"Labākais paaugstināta komforta motocikls\" - \" Honda CTX 1300 \" \"Labākais sporta motocikls\" - \" MV Agusta F4 1000 \" \"Labākais ielas motocikls\" - \" BMW S1000R \" \"Interneta balsojuma simpātija\" - \" Suzuki V-Storm DL 1000\" . Visus Latvijas dīleru pieteiktos \"Latvijas Gada motocikls 2014\" kandidātus var apskatīt  šeit .  Konkursa gaitā žūrija no maija līdz jūlijam testēja šī gada motociklu modeļus, ko piedāvā \"Yamaha\", \"Harley-Davidson\", \"Can-Am\", BMW, KTM, \"MV Agusta\", \"Suzuki\", \"Husqvarna\" un \"Honda\", vērtējot tos pēc dažādiem kritērijiem – vadāmība, dinamika, tehniskās novitātes, dizains, piemērotība Latvijas apstākļiem – un subjektīvā \"gribu tādu vai nē\" skatupunkta.  Konkursantu sarakstā iekļauti tikai tie motocikli, ko žūrija varēja testēt izmēģinājuma braucienos. \"Konkursa mērķis bija maksimāli objektīvi noskaidrot labāko mototehniku, kas būtu piemērotākā Latvijas patērētājam,\" skaidro \"Latvijas Gada Motocikls\" veidotājs un organizators, moto žurnālists Arnis Blodons.  \"Te gan jāatceras, ka motocikls nav nosverams ne kilogramos, ne izmērāms lietderības koeficientos. Izvēle ir un būs sapņu piepildījumu rezultāts. Galvenais, ko iegūst sabiedrība – informācija par motocikliem un braucēju sajūtām. Tas atvieglos katra interesenta izvēli par labu vienam vai otram motocikla zīmolam.\" Konkursa \"Latvijas Gada motocikls 2014\" žūrijas sastāvā ir ne tikai žurnālisti, bet arī tehniskie speciālisti, inženieri un motosportisti.  Žūrijā bija Oskars Irbītis (vecākais tiesu eksperts, auto moto eksperts), Jānis Rozītis (Stuntfighters.lv), Uģis Spēlmanis (\"Tanders.lv\"), Aivars Freimanis (MCA), Rolands Cimoška (ekstrēmas braukšanas instruktors), Zane Junga (Nacionālais Amatieru čempionāts, motosportiste), Ģirts Vilnis (motoinstruktors), Leons Kozlovskis (motosportists), Artūrs Priednieks (DBS instruktors, Menas salas TT dalībnieks), Nils Freivalds (MCA pārstāvis LaMSF), kā arī žurnālisti Arnis Blodons (\"Motociklisti\" LTV7, \"Rīga Radio\"), Kaspars Bergmanis (\"Auto Info\"), Valdis Melderis (\"Radio Skonto\"), Ansis Īvāns (\"Delfi\"), Ilmārs Līkums (\"Top Gear Latvia\"), Artis Drēzinš (\"Latvijas Avīze\"), Pauls Timrots (\"Zebra\") , Mārtiņš Ziders (\"Kas Jauns\"), Anrijs Anspoks (\"Motopower.lv\"), Ģirts Timrots (LNT) un Imants Vīksna (\"Neatkarīgā Rīta avīze\"). Vairāk informācijas par konkursu var iegūt  šeit .", "link": "https://www.delfi.lv/auto/42826658/zinas/44708674/nosaukts-latvijas-pirmais-gada-motocikls"},
{"title": "'Hyperloop' – pasažieru transportēšana kapsulās ātrumā līdz 1220 km/h", "category": "Auto", "body": "\"Hyperloop\" sistēma paredz, ka pasažieru alumīnija kapsulas pa gaisa spilveniem pārvietojas ar ātrumu līdz 1220 km/h pa speciālām caurulēm ar zemu gaisa spiedienu. Šādas caurules būtu uzstādītas virs zemes. Projekta autors paredzējis divu veidu kapsulas – tikai pasažieru, kā arī pasažieru un viņu automobiļu pārvadāšanai. Ja caurulēs zūd hermētiskums, paredzēta automātiska drošības sistēma, kas avārijas režīmā kapsulas aptur. Ja hermētiskums tiek zaudēts nebūtiskos apmēros, tad kapsulā ir uzstādīta autonoma sistēma, kura nepieciešamo spiedienu saglabā līdz brauciena beigām. Ja spiediens zūd būtiski, tad, līdzīgi kā lidmašīnās, pasažieriem tiek padotas skābekļa maskas. Pēc projekta autoru aplēsēm, tamlīdzīga transporta sistēma starp Losandželosu un Sanfrancisko izmaksātu aptuveni sešus miljardus ASV dolāru. Ar šādām izmaksām biļetes cena vienā virzienā varētu maksāt aptuveni 20 dolāru. Kā uzskata izstrādātāji, \"Hyperloop\" ir ekonomiski pamatots braukšanai attālumā līdz pusotram tūkstotim kilometru. Tamlīdzīgas transporta sistēmas demonstrācijas modeļa izgatavošana, pēc autora vārdiem, aizņems ne vairāk kā četrus gadus. Interesanti, ka \"SpaceX\" īpašnieks Elons Masks neplāno tieši iesaistīties \"Hyperloop\" būvniecībā. Viņš cer piesaistīt tālākai projekta attīstībai investorus un inženierus, pats šī mērķa dēļ atsakoties no idejas patentiem. 42 gadus vecais Elons Masks plašāk pazīstams kā viens no maksājumu sistēmas \"PayPal\" radītājiem un kā elektromobiļu ražotāja \"Tesla Motors\" vadītājs. Pašlaik viņš vada \"SpaceX\" kompāniju, kas izgatavojusi pirmo privāto kosmisko kuģi \"Dragon\" kravu nogādāšanai uz Starptautisko kosmosa staciju. \"Hyperloop\" projekta pilnais apraksts 57 lapaspusēs PDF formātā pieejams  .", "link": "https://www.delfi.lv/auto/42826658/zinas/43555803/hyperloop-pasazieru-transportesana-kapsulas-atruma-lidz-1220-kmh"},
{"title": "Monako 'Grand Prix' otrā diena - GP2, 'Porsche' un divi Sebastjeni", "category": "Auto", "body": "Karaliskās Monako \" Grand Prix \" sacensības - tas nav tikai  F-1 , tas ir plašs autosporta festivāls, kurā ar dažādiem automobiļiem Monako šaurajā ielu trasē dodas dažādu \"atbalsta\" seriālu dalībnieki. Piedāvājam jūsu uzmanībai ekskluzīvu žurnālista Alda Putniņa tiešraidi no Monako!", "link": "https://www.delfi.lv/auto/42826676/motorusports/43343657/monako-grand-prix-otra-diena-gp2-porsche-un-divi-sebastjeni"},
{"title": "Rosbergs triumfē Monako 'Grand Prix' posmā", "category": "Auto", "body": "Niko Rosbergs  svētdien Monako \" Grand Prix \" izcīņā atnesa \"Mercedes\"  F-1  komandai uzvaru šajā sezonā, kamēr uz nākamajiem goda pjedestāla pakāpieniem kāpa \" Red Bull \" piloti Sebastjans Fetels un Marks Vēbers. Avāriju dēļ divas reizes trasē devās drošības mašīna un vienu reizi sacensības pat nācās pārtraukt. Startā vadošo pilotu starpā pozīcijas nemainījās – kā līderi pirmajā līkumā iebrauca \"Mercedes\" pārstāvji Rosbergs un Luiss Hamiltons, kuri statēja no pirmās rindas, bet viņiem sekoja Fetels un Vēbers. Nekas nemainījās, līdz īsi pirms pirmajiem plānotajiem pitstopiem \"Ferrari\" pilots Felipe Masa piedzīvoja avāriju \"Sainte Devote\" līkumā. Brazīlietis piedzīvoja faktiski identisku negadījumu tam, kas notika jau sestdienas treniņbraucienos, tika nosūtīts uz slimnīcu turpmākām pārbaudēm, bet trasē pirmo reizi devās drošības mašīna. Visātrāk prata noreaģēt \"Red Bull\", kas nekavējoties devās pēc jaunām riepām, bet \"Mercedes\" to izdarīja apli vēlāk. Rezultātā Rosbergam gan izdevās saglabāt vadību, kamēr Hamiltons atkrita uz ceturto vietu. Visā atlikušajā sacensību daļā Fetels nespēja apdraudēt līderi un lielākoties Rosbergs atradās pāris sekundes priekšā. Arī Hamiltonam neizdevās atgūt zaudēto un viņš finišēja ceturtais. Ja vēl pirms tam viņš mēģināja apdzīt Vēberu, tad sacensību beigu daļā priekšējā labā riepa bija pārāk nodilusi nu nācās samierināties ar palikšanu aiz pjedestāla. Vēl nebija veikta puse distances, kad \"Tabac\" līkumā iespaidīgu sadursmi piedzīvoja \"Marussia\" pilots Makss Čiltons un Pastors Maldonado. \"Williams\" pilots, kurš šajā trasē mazo formulu sērijās uzvarējis ne reizi vien, ielidoja riepu nožogojumā, kā rezultātā nosprostoja visu trases braucamo daļu. Tiesneši izkāra sarkanos karogus un cīņu pārtrauca, kamēr notika uzkopšanas darbi. Maldonado pēc iespaidīgā trieciena necieta, bet Čiltons saņēma \"drive-through\" sodu. Drošības mašīna trasē izbrauca otro reizi, kad izejā no tuneļa Romēns Grožāns ar savu \"Lotus\" bolīdu spēcīgi uztriecās \"Toro Rosso\" komandas braucējam Danielam Rikjardo. Tobrīd gan abi par punktiem necīnījās. Vēlāk \"Sainte Devote\" līkumā avarēja arī Žils Bjanki, taču viņš pārējiem dalībniekiem netraucēja un trešo reizi drošības mašīnu sūtīt trasē nevajadzēja. Tikmēr interesanti noslēdzās cīņa par piekto vietu, ko galu galā ieguva Adrians Zutils no \"Force India\". Pirms tam visu sacīksti piektais bija Kimi Raikonens, tomēr viņš līkumā pēc tuneļa neatstāja vietu šodien ļoti ātrajam Serhio Peresam, kā rezultātā abi sabojāja mašīnas. Pirms tam Peress tīrā cīņā bija apdzinis savu \"McLaren\" komandas biedru Džensonu Batonu un arī Fernando Alonso, kuram šajā reizē sniegums nebija ļoti pārliecinošs. Alonso gan noīsināja trasi, saglabājot pozīciju, tomēr tiesneši viņam lika palaist Peresu priekšā. Aiz atraktīvā Zutila finišēja Batons. Viņš neilgi pirms finiša apdzina Alonso, kad spānis mēģināja tikt garām Zutilam, tomēr rezultātā nokļuva neizdevīgā trajektorijā un finišā bija spiests samierināties vien ar septīto vietu. Pirmo desmitnieku tikmēr noslēdza Žans-Eriks Verņē, Pols di Resta un Raikonens, kurš pēc piespiedu boksu apmeklējuma tomēr pēdējā brīdī iekļuva punktu zonā. Peresa auto pēc abu sadursmes vairs nespēja pagriezties līkumos un to nācās novietot drošības zonā. Raikonena neveiksme Fetelam ļāvusi palielināt pārsvaru kopvērtējumā, kas tagad sasniedz 21 punktu. Trešais ir Alonso, kurš no Fetela atpaliek 29 punktus. Konstruktoru kausā \"Red Bull-Renault\" ir 41 punktu priekšā \"Ferrari\", kamēr trešajā vietā seko \"Lotus\". Formula 1 sezonas septītais posms notiks 9. jūnijā Monreālā, Kanādā.", "link": "https://www.delfi.lv/auto/42826676/motorusports/43347423/rosbergs-triumfe-monako-grand-prix-posma"},
{"title": "Februārī Biķerniekos turpināsies bezmaksas drošas braukšanas apmācības", "category": "Auto", "body": "Nodarbībā drīkst piedalīties jebkurš autovadītājs ar savu transportlīdzekli, kas aprīkots ar ziemas riepām un kuram ir derīga tehniskā apskate un obligātā civiltiesiskā apdrošināšana. Nodarbības plānotais ilgums ir viena stunda. Februāra pirmās nedēļas nodarbību laiki: Pieteikties var pa tālruni 67025800 vai pa e-pastu info@bksb.lv. Pieteikto dalībnieku reģistrācija notiks pie BKSB biroja, S. Eizenšteina ielā 2; iebraukšana trasē – pa 8. vārtiem.", "link": "https://www.delfi.lv/auto/42826658/zinas/45505442/februari-bikerniekos-turpinasies-bezmaksas-drosas-brauksanas-apmacibas"},
{"title": "Jaunais 'Audi A3 Sportback'", "category": "Auto", "body": "Kompānija \" Audi \" publicējusi pirmo oficiālo informāciju un attēlus ar jaunās paaudzes \"Audi A3\" modeļa piecdurvju modifikāciju \"Sportback\". Plašākai publikai automobilis pirmo reizi tiks parādīts mēneša beigās notiekošajā Parīzes autoizstādē. \"Audi A3 Sportback\" kopgarums ir 4310 mm, platums – 1780 mm; bet augstums – 1425 mm. Tādējādi piecdurvju hečbeks ir par 18 mm garāks, par 15 mm platāks un par pieciem milimetriem augstāks nekā priekštecis. Savukārt riteņu garenbāze tam ir par 58 mm garāka un sasniedz 2636 mm.  Salīdzinot ar jauno trīsdurvju hečbeku , piecdurvju modifikācijai riteņu garenbāze ir par 35 mm garāka. Jaunā \"Audi A3\" piecdurvju versijas bagāžas nodalījuma tilpums ir 380 litru (+10 l salīdzinājumā ar priekšteci), bet nolaistu aizmugurējo sēdekļu atzveltņu gadījumā – 1220 litru (+110 l). Jaunā modeļa masa ir par 90 kg mazāka nekā līdzšinējam modelim. Piemēram, versija ar 1,4-litru turbomotoru sver 1205 kg. Sākotnēji \"Audi A3 Sportback\" būs pieejams ar vienu dīzeļdzinēju un diviem benzīna turbomotoriem. Vēlāk piedāvājumu papildinās vēl divi dīzeļdzinēji un viens benzīna motors. No benzīna dzinējiem būs pieejams 1,2-, 1,4- un 1,8-litru agregāti, kas attīsta 105 līdz 180 ZS. Jaudīgākajā versijā hečbeks līdz 100 km/h paātrināsies 7,3 sekundēs. No dīzeļmotoriem būs pieejams 1,6- un divu litru agregāts. Jaudīgākais no tiem attīsta 184 ZS un 380 Nm, ļaujot no vietas līdz 100 km/h paātrināties 7,4 sekundēs un maksimāli sasniegt 232 km/h. Vidējais degvielas patēriņš – 4,3 litri uz 100 km. Atkarībā no versijas dzinējs sajūdzams ar sešpakāpju mehānisko vai septiņpakāpju sekvenciālo \"S tronic\" pārnesumkārbu. Tāpat \"Audi A3 Sportback\" pieejams kā priekšējo, tā arī visu riteņu piedziņas versijā. Vēlāk piedāvājumu papildinās sportiskā modifikācija \"S3\" un versija \"TCNG\", kas darbojas ar dabasgāzi un attīsta 109 ZS. Tirdzniecībā Vācijā \"Audi A3 Sportback\" nonāks nākamā gada februārī un maksās no 22 500 eiro.", "link": "https://www.delfi.lv/auto/42826674/modelu-jaunumi-testi/42685282/jaunais-audi-a3-sportback"},
{"title": "'Porsche' apstiprina sportiska elektromobiļa ieviešanu ražošanā", "category": "Auto", "body": "\"Porsche\" elektromobiļa ieviešanai ražošanā tiks būtiski paplašināta rūpnīca Štutgartē, izveidojot tajā jaunu montāžas līniju un virsbūvju krāsošanas cehu. Tāpat tiks uzbūvēta atsevišķa ēka elektromotoru ražošanai, kā arī noalgoti vairāk nekā tūkstotis jaunu darbinieku. Vēl 300 miljonus eiro plānots investēt citās \"Porsche\" nodaļās, ieskaitot inženiertehniskajā centrā, kurš nodarbosies ar \"Mission E\" prototipa ieviešanu sērijveida ražošanā. Atgādinām, ka \"Porsche Mission E\" koncepts debitēja septembrī notikušajā Frankfurtes autoizstādē. Četrdurvju prototipam ir pilnpiedziņa un divi elektromotori ar kopējo jaudu 600 zirgspēku. Līdz 100 km/h elektriskais \"Porsche\" paātrinās 3,5 sekundēs, bet līdz 200 km/h – 12 sekundēs. \"Porsche\" apgalvo, ka leģendāro Nirburgringas trases apli šāds elektromobilis būs spējīgs nobraukt ātrāk nekā astoņās minūtēs. Turklāt bez atkārtotas uzlādes \"Mission E\" esot spējīgs nobraukt līdz pat 500 kilometru distanci.", "link": "https://www.delfi.lv/auto/42826674/modelu-jaunumi-testi/46806137/porsche-apstiprina-sportiska-elektromobila-ieviesanu-razosana"},
{"title": "Foto: Rīgā parādīts modernizētais 'Porsche 911' modelis", "category": "Auto", "body": "Šonedēļ trīs dienu garumā \" Porsche \" oficiālajā pārstāvniecībā Rīgā klientiem un žurnālistiem speciālā pasākumā tika klātienē parādīts modernizētais \"911 Carrera\" modelis (991 – rūpnīcas indekss), kas pasaules debiju piedzīvoja septembrī Frankfurtes autoizstādē. Būtiskākā modernizētā \"Porsche 911 Carrera\" modeļu atšķirība no līdzšinējiem ir tā, ka atmosfēriskos dzinējus aizstāj turbomotoru. Automobilis aprīkots ar trīslitru sešcilindru biturbo dzinēju, kas bāzes versijā attīsta 370 ZS (450 Nm), bet \"Carrera S\" modifikācijā – 420 ZS un 500 Nm. Tādējādi abās versijās salīdzinājumā ar atmosfērisko veiktspēja palielināta par 20 ZS un 60 Nm. Neskatoties uz veiktspējas pieaugumu, degvielas ekonomija ir tikai uzlabojusies. Pēc ražotāja apgalvojuma, modernizētais spēkrats vidēji patērēs 7,7 litrus benzīna uz 100 km, kas ir par 12% labāks rezultāts nekā iepriekš. Modernizētajam \"Porsche 911 Carrera\" ir uzstādīts jauna dizaina stūresrats, uzlaboti amortizatori un PASM šasija turpmāk būs jau standarta aprīkojumā. Vizuāli automobilis atšķiras ar modernizēta dizaina priekšējiem un aizmugurējiem lukturiem, buferiem un riteņu diskiem. Savukārt uzlabotā multimediju sistēma ar septiņu collu skārienjutīgo ekrānu atbalsta arī \"Apple CarPlay\". Salonā izstādītais (un attēlos redzamais) \"Porsche 911 Carrera\" maksā 120 898 eiro.", "link": "https://www.delfi.lv/auto/42826658/zinas/46828063/foto-riga-paradits-modernizetais-porsche-911-modelis"},
{"title": "'Porsche' turpinās izmantot manuālo pārnesumkārbu, neskatoties uz zemo pieprasījumu", "category": "Auto", "body": "Vairums vadošie sportisko automobiļu ražotāji, piemēram, \"Ferrari\", \"Lamborghini\" un \"Mercedes-AMG\", jau sen nepiedāvā manuālo pārnesumkārbu saviem modeļiem, jo pēc tās arī praktiski vairs nav pieprasījuma. Tomēr \" Porsche \" nolēmis saviem klientiem arī nākotnē turpināt piedāvāt manuālo transmisiju. Pašlaik tikai 10 līdz 15 procentu no visiem pasaulē pārdotajiem \"Porsche 911\" spēkratiem ir aprīkoti ar manuālo pārnesumkārbu. Pārējos gadījumos klienti izvēlas divsajūgu sekvenciālo pārnesumkārbu PDK, kas spēkratam nodrošina arī labākus dinamiskos raksturlielumus. Neskatoties uz tik krasu pārnesumkārbu realizācijas atšķirīgo īpatsvaru, \"Porsche\" inženiertehniskais vadītājs Erhards Mossle, kurš atbild par \"911 Turbo\", \"911 Carrera 4\" un \"911 Targa\" modifikāciju izstrādi, apstiprinājis izdevumam \"Car and Driver\", ka \"Porsche\" no manuālajām pārnesumkārbām tik drīz neatteiksies. \"Tas ir unikāls arguments par labu izvēlēties \"Porsche 911\". Domāju, ka mēs par to uzņēmumā cīnīsimies, cik ilgi vien varēsim. Pat ja tie ir tikai 10 procenti no tirgus, manuālās pārnesumkārbas pieejamība ir ļoti svarīga dažiem klientiem un dažiem tirgiem, piemēram,  ASV ,\" izdevumam atzīst Mossle. Lai arī \"Porsche\" līdz šim jau vairākās modifikācijās ir atteicies no manuālās pārnesumkārbas, piemēram, \"911\" modeļa \"GT\" versijās, tomēr atzīst, ka, neskatoties uz mazliet sliktāku dinamiku, manuālā pārnesumkārba autovadītājam var sagādāt lielāku braukšanas prieku. \"Pēdējo divu gadu laikā ar \"Cayman GT4\" un \"Boxster Spyder\" esam noskaidrojuši, ka \"Porsche\" gadījumā runa nav tikai par sacīkšu apļu laikiem, bet arī emocijām un braukšanas prieku. Pat ja automobilis nav visātrākais, ir patiess prieks braukt ar manuālo pārnesumkārbu. Protams, sekvenciālā PDK ir ātrdarbīgāka, bet joprojām samērā daudzi klienti vēlas transmisijas pārnesumus pārslēgt paši. Tādējādi es domāju, ka manuālā pārnesumkārba būs pieejama arī nākamās paaudzes \"Porsche 911\" modelim,\" rezumē \"Porsche\" inženieris.", "link": "https://www.delfi.lv/auto/42826658/zinas/46991361/porsche-turpinas-izmantot-manualo-parnesumkarbu-neskatoties-uz-zemo-pieprasijumu"},
{"title": "'DELFI Auto' pirmie iespaidi: 'Audi A3 Sportback'", "category": "Auto", "body": "Šāgada pavasarī \"Audi\" prezentēja jaunās, nu jau trešās paaudzes \"A3\" trīsdurvju hečbeku, kam šoruden pievienojās tā piecdurvju versija \"Sportback\".  Jaunais \"Audi A3 Sportback\" no sava trīsdurvju ciltsbrāļa neatšķiras tikai ar durvju skaitu vien. Automobilis ir nedaudz garāks, platāks un augstāks par trīsdurvju versiju, bet galvenais – tam ir arī garāka riteņbāze (par 35 milimetriem), kas nodrošina vairāk vietas aizmugurējiem pasažieriem. \"Audi A3\" ir pirmais \"Volkswagen\" (VW) koncerna modelis, kas izgatavots uz jaunās modulārās platformas MQB. Līdz \"Sportback\" modifikācijas debijai uz šīs platformas bāzētos modeļus paspējuši parādīt arī pats VW ar septītās paaudzes \"Golf\" un \"SEAT\" savu jauno \"Leon\", savukārt \"Škoda\" drīzumā parādīs jauno \"Škoda Octavia\" ar minēto platformu tās pamatā. Šī jaunā platforma, kā arī citi \"Audi\" pielietotie tehnoloģiskie risinājumi ļāvuši jaunā \"A3 Sportback\" modeļa svaru salīdzinājumā ar priekšteci samazināt par 90 kilogramiem, kas attiecīgi arī uzlabo degvielas ekonomijas un dzinēja ekoloģiskos raksturlielumus. Par trīsdurvju modifikāciju \"Sportback\" ir tikai 30 kilogramus smagāks. Bagāžas nodalījuma tilpums \"Audi A3 Sportback\" ir par 15 litriem lielāks nekā priekštecim un ir tikpat liels kā jaunajam \"Volkswagen Golf\" – 380 litru. Nolaižot aizmugurējo sēdekļu atzveltnes, bagāžnieka nodalījuma tilpums palielinās līdz 1220 litriem. Gaismas diožu pieliešanas pionieris \"Audi\" tās pamanījies uzstādīt arī bagāžnieka apgaismojumā. Līdz ar \"Sportback\" modifikāciju \"Audi A3\" modelī debitē arī jaunais bāzes dzinējs – 1,2-litru turbopūtes benzīna motors ar 105 ZS jaudu un sešpakāpju mehānisko pārnesumkārbu. Neskatoties uz samērā mazo dzinēja darba tilpumu, šis agregāts ir pilnībā pietiekams pilsētas un piepilsētas satiksmes apstākļiem. No dīzeļdzinējiem mazākais ir ar 1,6-litru tilpumu, 105 ZS jaudu un sešpakāpju pārnesumkārbu. Tiesa, braucot ar šo motoru, autovadītājam būs intensīvi jāslēgā pārnesumi, lai nodrošinātu optimālu vilkmi paātrinājumam, tomēr priecēs ražotāja solītais vidējais degvielas patēriņš – 3,8 litri uz 100 km. Interesanti pretmeti braukšanas iespaidos ir divlitru dīzeļdzinējs un 1,8-litru benzīna turbomotors. Abiem agregātiem jauda ir praktiski vienāda (attiecīgi 184 un 180 ZS), bet griezes moments dīzeļmotoram ir par 100 Nm lielāks (380 Nm). Tomēr tūlīt pārsēžoties no dīzeļa uz tādas pašas jaudas benzīna versiju, \"Audi A3 Sportback\" atdzīvojas kā pilnīgi cits auto – pat bez speciālu sporta režīmu ieslēgšanas tas momentāni reaģē uz akseleratora pedāļa spējāku piespiešanu un salīdzinājumā ar \"dīzeli\" vieglākais purngals stūrēšanu padara azartiskāku. Tiesa, ja ar dīzeļdzinēju sportiskā braukšanas manierē degvielas patēriņš vēl ir civils, tad tikpat jaudīgā benzīna turbomotora versijas borta datorā uzrādīto vidējo degvielas patēriņu pat nosaukt negribas, tik vien varu atklāt – \"kā brauksi, tā patērēs\". Zelta vidusceļš izvēlē ir jaunais 1,4-litru turbopūtes četrcilindru benzīna dzinējs ar 140 ZS. Ne velti tieši ar šo motoru visvairāk lepojas arī pats \"Audi\". Šis agregāts vienmērīgas slodzes gadījumā atslēdz divus cilindrus degvielas ekonomijas un ekoloģisko raksturlielumu uzlabošanai. Interesanti, ka gaitā šī divu cilindru atslēgšanās un atkal pieslēgšanās praktiski nav jūtama – nezinātājs pat nepateiktu. Kā atklāj ražotājs, četri no pieciem \"Audi A3\" pircējiem izvēlas tieši \"Sportback\" modifikāciju. Šī milzīgā trīsdurvju un piecdurvju modifikācijas realizācijas proporcija tikai apstiprina, ka \"Audi A3 Sportback\" apvieno praktiskumu, sportiskumu un arī ļoti labu dizainu, kas citkārt būtu trīsdurvju versijas privilēģija. Pie markas izplatītājiem \"Audi A3 Sportback\" nonāks, sākot ar nākamā gada februāri. Tā cena Latvijā būs no 20 795 eiro.", "link": "https://www.delfi.lv/auto/42826674/modelu-jaunumi-testi/42891660/delfi-auto-pirmie-iespaidi-audi-a3-sportback"},
{"title": "Prototips uz 'VW Golf GTI' bāzes ar 500 ZS motoru", "category": "Auto", "body": "Kompānija \" Volkswagen \" (VW) pašlaik notiekošajā VW koncerna auto marku entuziastu festivālā \"Wörthersee\", Austrijā, prezentējusi \"Design Vision GT\" konceptu. \"Design Vision GT\" koncepts izgatavots uz \"VW Golf GTI\" bāzes. No standarta modeļa vizuāli tas atšķiras ar citādu virsbūves priekšdaļu, diožu lukturiem, citādu aizmugurējās daļas noformējumu, platu aizmugurējo virsbūves statni un 20 collu riteņiem. Prototipa salons ir pilnībā pakārtots autovadītājam. Priekšējais panelis izgatavots no oglekļa šķiedras un apšūts ar alkantaru. Savukārt aizmugurējais sēdeklis aizstāts ar drošības cauruļu rāmi. \"Design Vision GT\" aprīkots ar trīslitru V6 biturbo benzīna dzinēju, kas attīsta 503 zirgspēku jaudu un 560 ņūtonmetru griezes momentu. Motors sajūgts ar \"DSG\" sekvenciālo pārnesumkārbu, kas vilkmi novada uz visiem četriem velkošajiem riteņiem. VW prototips no vietas līdz 100 km/h paātrinās 3,9 sekundēs un maksimāli sasniedz 300 km/h.", "link": "https://www.delfi.lv/auto/42826674/modelu-jaunumi-testi/43302919/prototips-uz-vw-golf-gti-bazes-ar-500-zs-motoru"},
{"title": "Jauni attēli ar 'VW Golf' sportisko dīzeļa versiju 'GTD'", "category": "Auto", "body": "Kompānija \" Volkswagen \" (VW) publicējusi jaunus attēlus ar septītās paaudzes \"Golf\" modeļa sportisko versiju \"GTD\", kas aprīkota ar dīzeļdzinēju. Priekšpiedziņas hečbeks aprīkots ar divlitru dīzeļdzinēju, kas attīsta 184 zirgspēku jaudu un 380 ņūtonmetru griezes momentu (pieejams diapazonā no 1750 līdz 3250 apgr./min). Motors salīdzinājumā ar priekšteci ir uzlabots – tam ir citādi virzuļi, vārsti un samazināta kompresijas pakāpe. Transmisija – sešpakāpju mehāniskā vai \"DSG\" sekvenciālā. \"VW Golf GTD\" no vietas līdz 100 km/h paātrinās 7,5 sekundēs – par sešām desmitdaļām ātrāk nekā iepriekšējās paaudzes analoģiskā modifikācija. Automobiļa maksimālais braukšanas ātrums sasniedz 230 km/h. Vidējais degvielas patēriņš ir 4,2 litri dīzeļa uz 100 km (par nepilnu litru mazāk nekā sestās paaudzes \"GTD\"), bet CO2 izmešu daudzums izplūdē – 109 g/km. No standarta \"Golf\" sportiskā \"GTD\" modifikācija vēl atšķiras ar agresīvāka veidola virsbūves aerodinamisko elementu komplektu, pazeminātu balstiekārta un oriģināla dizaina 17 collu riteņu diskiem.", "link": "https://www.delfi.lv/auto/42826674/modelu-jaunumi-testi/43386477/jauni-atteli-ar-vw-golf-sportisko-dizela-versiju-gtd"},
{"title": "F-1 piloti pa rāciju varēs saņemt tikai uzmundrinājumus un vispārīgu informāciju", "category": "Auto", "body": "Starptautiskā Automobiļu federācija ( FIA ) ir izskaidrojusi, kādu konkrēti informāciju  F-1  komandas nedrīkstēs izpaust saviem pilotiem sacensību laikā, ziņo ārzemju mediji. Pirms Singapūras \" Grand Prix \" posma, kurā jau būs spēkā jaunie ierobežojumi, komandas ir saņēmušas FIA dokumentu, kas izklāsta \"aizliegtos tematus\". Piemēram, komandām būs liegts apspriest ar pilotiem energoietaupījumus, riepu ekonomiju, bremžu nolietojumu un sajūga regulējumus. Tāpat nedrīkstēs izmantot arī kodētus ziņojumus. Šie aizliegumi būs spēkā ne tikai sacīkstē, bet arī kvalifikācijā un brīvo treniņu laikā. Piloti no komandas drīkstēs saņemt vispārīgu informāciju, kas attiecas uz braucēja pozīciju sacīkstē, situāciju pilotu braukšanas secībā, laika atstarpi starp braucējiem. Tāpat drīkstēs ziņot par sacīkstes stratēģiju, riepu izvēli un antispārna regulējumiem, kā arī tehniskām problēmām.", "link": "https://www.delfi.lv/auto/42826676/motorusports/44979230/f-1-piloti-pa-raciju-vares-sanemt-tikai-uzmundrinajumus-un-visparigu-informaciju"},
{"title": "Jaunais 'VW Golf' universālis ar pilnpiedziņas sistēmu", "category": "Auto", "body": "Kompānija \" Volkswagen \" (VW) paziņojusi, ka pilnpiedziņas sistēma \"4Motion\" būs pieejama arī jaunās paaudzes \"VW Golf\" universālim \"Variant\". Visu riteņu piedziņu varēs pasūtināt komplektācijā ar 1,6 vai divu litru dīzeļdzinēju. \"VW Golf Variant 1.6 TDI 4Motion\" universāļa dīzeļdzinējs attīsta 105 zirgspēku jaudu un 250 ņūtonmetru griezes momentu. Šis pilnpiedziņas universālis vidēji patērē 4,5 litrus dīzeļa uz 100 km. Savukārt ar divlitru motoru tas attīsta 150 ZS un 320 Nm, bet vidēji patērē 4,8 litrus uz 100 km.", "link": "https://www.delfi.lv/auto/42826674/modelu-jaunumi-testi/43519467/jaunais-vw-golf-universalis-ar-pilnpiedzinas-sistemu"},
{"title": "Foto: Motociklu, laivu un aktīvās atpūtas izstāde Ķīpsalā", "category": "Auto", "body": "Jau rakstījām, ka šajā izstādē var apskatīt unikālu bijušās Rīgas motorūpnīcas \"Sarkanā zvaigzne\" mopēdu, mokiku un motovelosipēdu kolekciju, kas izstādīta ļoti plašā ekspozīcijā – gan populārākie, gan retāk redzētie modeļi, kas tika ražoti no 1957. līdz 1998. gadam.", "link": "https://www.delfi.lv/auto/42826658/zinas/44347543/foto-motociklu-laivu-un-aktivas-atputas-izstade-kipsala"},
{"title": "Drošas braukšanas eksperts: avāriju pieļaušana ir atkarīga no paša braucēja", "category": "Auto", "body": "\"Mums gandrīz nekad nebūs ideāla situācija, kad ceļš būs tikko notīrīts un redzamība lieliska. Mūsu klimatā viss var mainīties dažās minūtēs, tādēļ nevar gaidīt, ka atbildīgie dienesti saspēs uz visu laicīgi reaģēt,\" norāda Priednieks. \"Katram būtu sev jāuzdod vienkāršu jautājumu: \"Vai es tiešām tikšu galā kritiskā situācijā, vai māku pareizi stūrēt, vai esmu kādreiz ar visu spēku triecis bremzes \"grīdā\", vai man pietiks laika reaģēt un saprast, uz kuru pusi braukt?\" skaidro drošas braukšanas eksperts. Priednieks atgādina, ka reaģēšanai un bremzēšanai vajadzīgs laiks. \"Braucot ar 90 km/h uz apledojuša ceļa automašīnas bremzēšanas ceļš var būt vairāk nekā 100 metru,\" brīdina eksperts.", "link": "https://www.delfi.lv/auto/42826658/zinas/45455314/drosas-brauksanas-eksperts-avariju-pielausana-ir-atkariga-no-pasa-brauceja"},
{"title": "Biķernieku trasē piedāvās bezmaksas drošas ziemas braukšanas konsultācijas", "category": "Auto", "body": "No nākamās pirmdienas, 19. janvāra, Ceļu satiksmes drošības direkcija ( CSDD ) Biķernieku trasē jebkuram interesentam piedāvās bezmaksas drošas ziemas braukšanas konsultācijas. Ikviens autovadītājs ir aicināts pārbaudīt savas braukšanas prasmes un iemaņas, kā arī sava automobiļa un tā riepu uzvedību mainīgos ziemas laika apstākļos.  Nodarbību dalībniekiem tiks skaidroti drošas braukšanas pamati, veidota izpratne par bremzēšanas ceļa garumu, tā ietekmējošiem faktoriem ziemas apstākļos, par šķēršļu apbraukšanu un par to, kā izvairīties no sadursmes, ja bremzēšanas ceļš ir nepietiekams. Tāpat interesentiem individuāli tiks sniegts skaidrojums par auto riepu stāvokli, to izvēli atbilstoši ikdienas braukšanas stilam. Drošas braukšanas eksperts Normunds Lagzdiņš skaidro: \"Tas nebūs izklaides brauciens, bet noderīga un praktiska informācija jebkuram autovadītājam, lai spētu uz ceļa izšķirošā brīdī pieņemt pareizo lēmumu\". Nodarbības ilgums būšot viena stunda. Pieteikties nodarbībām var pa tālruni 67025800 vai pa e-pastu info@bksb.lv.  Nodarbībā drīkstēs piedalīties jebkurš autovadītāja ar savu transportlīdzekli, kas aprīkots ar ziemas riepām, kuram ir derīga tehniskā apskate un obligātā civiltiesiskā apdrošināšana. Vēlams uz nodarbību ierasties ērtos, braukšanai atbilstošos apavos un ērtā apģērbā. Nākamajā nedēļā nodarbības notiks: pirmdien, 19.janvārī, no plkst. 14:00 līdz 19:00; otrdien, 20.janvārī, no plkst. 14:00 līdz 19:00; trešdien, 21.janvārī, no plkst. 14:00 līdz 19:00; ceturtdien, 22.janvārī, no plkst. 16:00 līdz 19:00; piektdien, 23.janvārī, no plkst. 16:00 līdz 19:00; sestdien, 24.janvārī, no plkst. 12:00 līdz 18:00. Dalībnieku reģistrācija notiks pie BKSB biroja, S.Eizenšteina ielā 2; iebraukšana trasē – pa 8. vārtiem.", "link": "https://www.delfi.lv/auto/42826658/zinas/45462422/bikernieku-trase-piedavas-bezmaksas-drosas-ziemas-brauksanas-konsultacijas"},
{"title": "'Delfi' ekskluzīvi no Monako 'Grand Prix': kvalifikācijas diena", "category": "Auto", "body": "Monako \" Grand Prix \" izcīņā sestdien sākas izšķiroši, svarīgi notikumi - piloti noskaidros starta vietu izkārtojumu. Sekojiet līdzi notikumiem Monako trasē \"Delfi\" ekskluzīvajā reportāžā, ko nodrošina speciālkorespondents Montekarlo Aldis Putniņš! Atgādinām, ka sestdienas brīvo treniņu un kvalifikācijas rezultātus tiešraides režīmā varat apskatīt \"Delfi\" speciālajā  F-1  aplikācijā!", "link": "https://www.delfi.lv/auto/42826676/motorusports/43345951/delfi-ekskluzivi-no-monako-grand-prix-kvalifikacijas-diena"},
{"title": "Karaliskā Monako 'Grand Prix' izcīņa. Sacensību apskats", "category": "Auto", "body": "Svētdien Monako \" Grand Prix \" posma kulminācija -  F-1  čempionāta sacīkste, kurā 22 piloti cīnīsies par vienu prestižākajām uzvarām šajā seriālā. \"Delfi\" lasītājiem piedāvājam ekskluzīvu teksta tiešraidi no Monako! Tāpat atgādinām, ka sacensību rezultātiem tiešsaistē iespējams sekot līdzi  īpašā \"Delfi\" aplikācijā !", "link": "https://www.delfi.lv/auto/42826676/motorusports/43346949/karaliska-monako-grand-prix-izcina-sacensibu-apskats"},
{"title": "Video: Kad ar 'iPhone' aizstāj 'Porsche' bremžu klučus", "category": "Auto", "body": "Kompānijas \"Apple\" produkcijai veltītais emuārs \"EverythingApplePro\" eksperimenta nolūkos aizstājis 2002. gada izlaiduma \" Porsche  911\" spēkrata bremžu klučus ar \" iPhone \" viedtālruņiem. Eksperimenta autori ar automobili taisnē paātrinājās līdz aptuveni 100 km/h un divreiz nobremzēja – bremžu kluču vietā uzstādītie \"iPhone\" aizdegās, tādēļ tos nācās dzēst.  Izmēģinājumam tika izmantoti četri \"iPhone 4S\" un četri \"iPhone 5\", no kuriem pirmie bija pielīmēti aizmugurējo riteņu bremžu kluču turētājiem, bet otrie – priekšējo. Viedtālruņi skrāpējās gar bremžu diskiem vēl pirms paātrināšanās, nostājoties tikai pie starta līnijas. Jau pie pirmās bremzēšanas uzsākšanas viedtālruņi aizdegās. Pēc eksperimenta šie \"iPhone\" tika izņemti no bremžu mehānismiem, un interesanti, ka viens no aparātiem joprojām bija spējīgs aktivizēt vibrējošo režīmu, spaidot taustiņu viedtālruņa sānos.", "link": "https://www.delfi.lv/auto/42826658/zinas/46324307/video-kad-ar-iphone-aizstaj-porsche-bremzu-klucus"},
{"title": "Foto: Latvijas un Lietuvas 'Porsche' klubi sezonu noslēdz Biķerniekos", "category": "Auto", "body": "Svētdien, 11. oktobrī, Biķernieku trasē sezonu kopīgā pasākumā noslēdza Latvijas un Lietuvas \" Porsche \" klubi. Pavisam pasākumā piedalījās 45 \"Porsche\" markas automobiļu ekipāžas, no kurām tikai 10 bija no Latvijas. No rīta visi pasākuma dalībnieki pulcējās pie viesnīcas \"Gallery Park Hotel\" pretī Kongresu namam. Ar policijas eskortu \"Porsche\" automobiļu karavāna devās uz Biķernieku trasi, kur norisinājās dažāda veida sacensības. Tāpat apmeklētājiem bija iespēja izmēģināt jaunākos \"Porsche\" automobiļus, kurus bija sarūpējis markas oficiālais izplatītājs Latvijā. Viena no sacensību disciplīnām bija braukšana pa renovēto  Biķernieku trases  lielo apli, kur pēc tam norisinājās regularitātes braucieni. Tāpat \"Porsche\" klubu biedri piedalījās slaloma sacīkstēs kartinga trasē, kur speciāli atzīmētā trasē konusi bija jāapbrauc arī atpakaļgaitā. Savukārt noslēdzošās sacīkstes bija ar kartingu, kuram stūre un riteņi grozās pretējā virzienā, tādējādi uzdevuma izpildi ievērojami sarežģījot. Kā pasākuma sākuma instruktāžā atzīmēja autosporta vecmeistars Andris Štāls, Biķernieku trase ir viena no bīstamākajām šajā reģionā. Par to diemžēl nācās pārliecināties kādam \"Porsche Cayman R\" īpašniekam, kurš vienā no trases līkumiem iebrauca pārāk ātri un ar spēkratu taranēja trases nožogojumu. Par laimi, autovadītājs tika sveikā ar izbīli, tomēr automobilim būs jāiztaisno un jāpārkrāso viss kreisais sāns. Lai arī pasākumā mazāk nekā trešdaļa bija Latvijas \"Porsche\" kluba biedru, visas pirmās trīs vietas sacensībās ieguva tieši latvieši. Kā atzina otrās vietas ieguvējs Edgars – \"jo lēnāk brauksi, jo tālāk tiksi\" – tieši šādu stratēģiju izvēlējies, lai saņemtu pēc iespējas mazāk soda sekunžu, kas arī ļāvis pašam par pārsteigumu iegūt otro vietu kopvērtējumā.", "link": "https://www.delfi.lv/auto/42826658/zinas/46578417/foto-latvijas-un-lietuvas-porsche-klubi-sezonu-nosledz-bikerniekos"},
{"title": "'Porsche Boxster' un 'Cayman' tirgū tiks piedāvāti kā 718. sērijas modeļi", "category": "Auto", "body": "\"718 Boxster\" un \"718 Cayman\" – šādi sauksies divdurvju sporta automašīnas ar vidū novietoto motoru, ko piedāvās \" Porsche \" nākamā gada modeļu pārbūves ietvaros. Štutgartes autoražotājs 718. sērijas modeļus veidoja, paturot prātā šāda paša tipa 1957. gada sporta automašīnu, kas guva lielus panākumus dažādās autosacīkstēs. \"718 Boxster\" un \"718 Cayman\" ir daudz savstarpēju līdzību – gan vizuālā, gan tehniskā ziņā. Nākotnē abiem modeļiem būs vienlīdz jaudīgi četrcilindru motori ar turbouzlādi. Rodsteris būs pieejams augstākā cenu kategorijā nekā \"Coupé\" – gluži tāpat kā 911. sērijas modeļiem. Ar 718. sērijas modeļiem tiek turpināta četrcilindru koncepcija un \"Porsche\" sporta automašīnu vēsture. Jaunākais piemērs ir sacīkšu automašīna \"919 Hybrid LMP1\", kurai arī ir četrcilindru motors ar turbopūti un tikai divu litru darba tilpumu. Četrcilindru boksermotoriem ir senas tradīcijas \"Porsche\" automašīnās – ar tiem ir gūti neticami panākumi. Divdesmitā gadsimta piecdesmito gadu beigās 718. sērijas modelis, leģendārās automašīnas \"Porsche 550 Spyder\" pēctecis, iemiesoja sevī četrcilindru boksermotoru. Gan 1960. gada 12 stundu sacīkstēs Sebringā, gan čempionātā \"European Hill Climb Championship\", kas notika laika posmā no 1958. gada līdz 1961. gadam, \"Porsche\" 718. modelis bija pārāks pār neskaitāmajiem sāncenšiem, pateicoties savam jaudīgajam četrcilindru dzinējam. 718. modelis trīs reizes ieguva pirmo vietu laika posmā no 1959. gada līdz 1960. gadam Sicīlijas sacīkstēs \"Targa Florio\". Sacīkstēs \"24 Hours of Le Mans\" 1958. gadā \"718 RSK\" ar savu 142 ZS četrcilindru agregātu guva uzvaru savā klasē. 2014. gadā \"Porsche\" atgriezās slaveno sacīkšu \"Le Mans\" un WEC Pasaules Izturības čempionāta (World Endurance Championship) augšgalā ar sacīkšu automašīnu \"919 Hybrid\". Automašīna LMP1, kas tika radīta ar mērķi panākt izcilu efektivitāti, ir vissarežģītākā sacīkšu automašīna, kādu \"Porsche\" jelkad ir izveidojis. Tā kalpo kā platforma fundamentālai tehnoloģiskajai izpētei turpmākajiem sērijveida modeļiem, apvienojot divas dažādas enerģijas reģenerācijas sistēmas ar divu litru četrcilindru turbopūtes motoru.", "link": "https://www.delfi.lv/auto/42826674/modelu-jaunumi-testi/46822303/porsche-boxster-un-cayman-tirgu-tiks-piedavati-ka-718-serijas-modeli"},
{"title": "'VW Golf GTI' ražošanu noslēdz ar divām speciālajām versijām", "category": "Auto", "body": "Kompānija \" Volkswagen \" (VW) pašlaik notiekošajā Čikāgas autoizstādē prezentējusi divas speciālās modifikācijās – \"Wolfsburg Edition\" un \"Driver's Edition\" – aizejošās, sestās paaudzes \"Golf GTI\" hečbekam. \"Wolfsburg Edition\" versijas \"Golf GTI\" tiks izgatavots divtūkstoš vienību ierobežotā sērijā. Tā atšķirsies ar jauna dizaina 18 collu riteņu diskiem, golfa bumbiņas veidolā stilizētu pārnesumkārbas vadības sviras uzgali un sarkaniem diegiem izšūtiem grīdas paklājiņiem. Savukārt \"Driver's Edition\" iegūs tādas pašas atšķirības no standarta modeļa kā \"Wolfsburg Edition\", bet papildus tam jau standartā iegūs arī jumta lūku, navigācijas sistēmu un biksenona lukturus. Abas versijas varēs pasūtināt kādā no trim krāsām – baltā, melnā vai sudraba. Tehniskā ziņā minētās speciālās versijas no standarta \"Golf GTI\" neatšķiras. Automobilis aprīkots ar 210 zirgspēku jaudīgu divlitru turbomotoru, kas ļauj līdz 100 km/h paātrināties 6,9 sekundēs. Jaunās paaudzes \"VW Golf GTI\" gaidāms maijā. Pēc provizoriskas informācijas, tā divlitru turbomotors attīstīs 220 līdz 230 zirgspēku jaudu, ļaujot līdz 100 km/h paātrināties 6,5 sekundēs.", "link": "https://www.delfi.lv/auto/42826674/modelu-jaunumi-testi/43043010/vw-golf-gti-razosanu-nosledz-ar-divam-specialajam-versijam"},
{"title": "'VW Golf' sportiskā versija 'GTD' ar dīzeļdzinēju", "category": "Auto", "body": "Kompānija \" Volkswagen \" (VW) izstrādājusi jaunās paaudzes \"Golf\" hečbeka sportisko modifikāciju \"GTD\" ar dīzeļdzinēju. Plašākai sabiedrībai automobilis tiks parādīts martā notiekošajā Ženēvas autoizstādē. Priekšpiedziņas hečbeks aprīkots ar divlitru dīzeļdzinēju, kas attīsta 184 zirgspēku jaudu un 380 ņūtonmetru griezes momentu (pieejams diapazonā no 1750 līdz 3250 apgr./min). Motors salīdzinājumā ar priekšteci ir uzlabots – tam ir citādi virzuļi, vārsti un samazināta kompresijas pakāpe. Transmisija – sešpakāpju mehāniskā vai \"DSG\" sekvenciālā. \"VW Golf GTD\" no vietas līdz 100 km/h paātrinās 7,5 sekundēs – par sešām desmitdaļām ātrāk nekā iepriekšējās paaudzes analoģiskā modifikācija. Automobiļa maksimālais braukšanas ātrums sasniedz 230 km/h. Vidējais degvielas patēriņš ir 4,2 litri dīzeļa uz 100 km (par nepilnu litru mazāk nekā sestās paaudzes \"GTD\"), bet CO2 izmešu daudzums izplūdē – 109 g/km. No standarta \"Golf\" sportiskā \"GTD\" modifikācija vēl atšķiras ar agresīvāka veidola virsbūves aerodinamisko elementu komplektu, pazeminātu balstiekārta un oriģināla dizaina 17 collu riteņu diskiem. Piebildīsim, ka \"VW Golf\" sportiskā modifikācija \"GTI\" ar benzīna dzinēju gaidāma maijā. Pēc provizoriskas informācijas, tā būs pieejama ar divlitru turbopūtes benzīna motoru, kas attīsta 220 līdz 230 ZS jaudu.", "link": "https://www.delfi.lv/auto/42826674/modelu-jaunumi-testi/43078678/vw-golf-sportiska-versija-gtd-ar-dizeldzineju"},
{"title": "F-1 atgriežas pie diviem desmitiem posmu sezonā", "category": "Auto", "body": "F-1  pasaules čempionāts nākamsezon, iespējams, atgriezīsies pie 20 sacīkšu formāta, kāds bija 2012.gadā, raksta respektablais britu izdevums \"Autosport\". 2015.gada sezonas kalendāra projekts, kas nupat aizvadītā Itālijas \" Grand Prix \" laikā tika nodots F-1 komandām, paredz, ka sezona sāksies tradicionāli marta vidū Austrālijā, bet noslēgsies novembra beigās Apvienotajos Arābu Emirātos (AAE), un tika aizvadīti 20 posmi. Vienīgās izmaiņas posmu sarakstā ir Meksikas \"Grand Prix\" pievienošanās čempionātam, bet Japānas un AAE sacīkstēm pagaidām ir norādīti divi iespējamie norises datumi. Tāpat kalendārā nav paredzēta Krievijas posma pārcelšana no oktobra uz maiju, par ko tika runāts iepriekš. 15.marts - Austrālijas \"Grand Prix\" 29.marts - Malaizijas \"Grand Prix\" 5.aprīlis - Bahreinas \"Grand Prix\" 19.aprīlis - Ķīnas \"Grand Prix\" 10.maijs - Spānijas \"Grand Prix\" 24.maijs - Monako \"Grand Prix\" 7.jūnijs - Kanādas \"Grand Prix\" 21.jūnijs - Austrijas \"Grand Prix\" 5.jūlijs - Lielbritānijas \"Grand Prix\" 19.jūlijs - Vācijas \"Grand Prix\" 26.jūlijs - Ungārijas \"Grand Prix\" 23.augusts - Beļģijas \"Grand Prix\" 6.septembris - Itālijas \"Grand Prix\" 20.septembris - Singapūras \"Grand Prix\" 27.septembris vai 4.oktobris - Japānas \"Grand Prix\" 11.oktobris - Krievijas \"Grand Prix\" 25.oktobris - Meksikas \"Grand Prix\" 1.novembris - ASV \"Grand Prix\" 15.novembris - Brazīlijas \"Grand Prix\" 22. vai 29.novembris - Abu Dabi \"Grand Prix\" (AAE)", "link": "https://www.delfi.lv/auto/42826676/motorusports/44948128/f-1-atgriezas-pie-diviem-desmitiem-posmu-sezona"},
{"title": "Jaunais 'VW Golf' iegūst '4Motion' pilnpiedziņu", "category": "Auto", "body": "Kompānija \" Volkswagen \" (VW) oficiāli atklājusi pilnpiedziņas modifikāciju \"4Motion\" jaunās paaudzes \"Golf\" modelim. Ražotājs norāda, ka \"VW Golf 4Motion\" būs viens no visekonomiskākajiem pilnpiedziņas automobiļiem pasaulē. \"VW Golf 4Motion\" aprīkots ar piektās paaudzes \"Haldex\" viskosajūgu. Salīdzinot ar līdzšinējās paaudzes \"Haldex\", jaunais mehānisms kļuvis kompaktāks un par 1,4 kilogramiem vieglāks. Tāpat pilnpiedziņas \"VW Golf\" iegūs priekšējās un aizmugurējās riteņu ass diferenciāļa bloķētāja elektronisko imitāciju. Eiropas tirgū \"VW Golf 4Motion\" būs pieejams ar kādu no diviem četrcilindru dīzeļdzinējiem – 105 zirgspēku jaudīgo 1,6-litru agregātu vai 150 ZS jaudīgo divlitru motoru. Transmisija – sešpakāpju mehāniskā. Pilnpiedziņas automobiļu dinamiskie raksturlielumi pagaidām netiek atklāti. \"VW Golf 4Motion\" bāzes versija vidēji patērēs 4,5 litrus dīzeļa uz 100 km, bet jaudīgākā – 4,7 l uz 100 km. Salīdzinājumā ar aizvadītās, sestās paaudzes 140 ZS jaudīgā dīzeļdzinēja \"VW Golf 4Motion\" versiju jaunais kļuvis par 15 procentiem ekonomiskāks. Pilnpiedziņa būs pieejama tikai \"VW Golf\" piecdurvju versijai. \"4Motion\" modifikācija automobili sadārdzinās par 1,8 tūkstošiem eiro.", "link": "https://www.delfi.lv/auto/42826674/modelu-jaunumi-testi/43009638/jaunais-vw-golf-iegust-4motion-pilnpiedzinu"},
{"title": "Jaunās paaudzes universālis 'VW Golf Variant'", "category": "Auto", "body": "Internetā publicēti pirmie attēli ar jaunās, septītās paaudzes \" Volkswagen  Golf\" modeļa universāli \"Variant\". Plašākai sabiedrībai automobilis tiks prezentēts šonedēļ notiekošajā Ženēvas autoizstādē. Oficiālā informācija par jauno modeli pagaidām nav pieejama. Gaidāms, ka universālis iegūs tādu pašu benzīna un dīzeļa dzinēju piedāvājumu kā hečbeks, tātad ar jaudu no 86 līdz 150 zirgspēkiem. Atgādinām, ka līdz ar \"VW Golf\" universāli ražotājs prezentēs arī divas sportiskās hečbeka modifikācijas – \"GTI\" ar 220 un 230 ZS jaudīgu (atkarībā no versijas) benzīna motoru, kā arī \"GTD\" ar 184 ZS (380 Nm) dīzeļmotoru.", "link": "https://www.delfi.lv/auto/42826674/modelu-jaunumi-testi/43113306/jaunas-paaudzes-universalis-vw-golf-variant"},
{"title": "FIA aizliedz F-1 komandām sacensību laikā pa rāciju 'vadīt' pilotus", "category": "Auto", "body": "Starptautiskā Automobiļu federācija ( FIA ) ir nolēmusi  F-1  ierobežot komandu saziņu ar pilotiem sacensību laikā, vēsta ārzemju mediji. FIA šai gadījumā ir nolēmusi izmantot nolikuma punktu, kas noteic, ka pilotiem automašīna ir jāvada patstāvīgi, bez palīdzības no malas, par ko var tikt uzskatītas komandas norādes no boksiem pa rāciju. Tehnisko direktīvu par šīm izmaiņām F-1 komandu vadība saņēma no FIA pārstāvja Čārlija Vaitinga Itālijas \" Grand Prix \" laikā, ziņo F-1 apskatnieks Adams Kūpers. Rāciju sakaru aizliegums stāsies spēkā jau šosezon, līdz ar Singapūras \"Grand Prix\" posmu, un attieksies uz visu informāciju, kas tieši iespaido F-1 bolīda ātrumu vai pilota darbības. FIA tehniskais delegāts brīdināja, ka komandas nedrīkst apiet aizliegumu, nododot šo informāciju jebkādā citā veidā. \"Mēs atgādinām, ka ziņu nodošana no boksiem uz bolīdu ir oficiāli aizliegta atbilstoši F-1 tehniskā nolikuma punktam 8.5.2.,\" sapulcē norādīja Vaitings.", "link": "https://www.delfi.lv/auto/42826676/motorusports/44958984/fia-aizliedz-f-1-komandam-sacensibu-laika-pa-raciju-vadit-pilotus"},
{"title": "BMW neplāno tuvākajā laikā atgriezties F-1", "category": "Auto", "body": "Vācu autoražotāji  BMW  neplāno nekādā veidā tuvākajā laikā atgriezties  F-1  sacensībās, noliedzot F-1 bosa Bērnija Eklstouna izteikumus presē, apgalvo BMW motorsporta nodaļas vadītājs Jenss Markvards. \"Nezinu, ar ko Bērnijs par šo jautājumu ir runājis, bet šobrīd mūsu autosporta programmā nav paredzēti nekādi jauni projekti,\" intervijā izdevumam \"Autosport\" norādījis Markvards. \"Grand Prix\" attīstītājs  Bērnijs Eklstouns  pirmdien nāca klajā ar paziņojumu, ka BMW tuvākajā laikā gatavojas atgriezties F-1. Kā zināms, BMW ilgu laiku sadarbojās ar F-1 komandām kā dzinēju piegādātāji, bet 2006. gadā iegādājās \" Sauber \" komandu. Tieši BMW komandā savu talantu atklāja poļu pilots Roberts Kubica, kurš 2008. gadā Kanādā sagādāja vācu autoražotājiem pirmo un vienīgo \"Grand Prix\" uzvaru. 2009. gadā BMW savi F-1 komandu pārdeva atpakaļ iepriekšējam īpašniekam, Peteram Zauberam.", "link": "https://www.delfi.lv/auto/42826676/motorusports/43331635/bmw-neplano-tuvakaja-laika-atgriezties-f-1"},
{"title": "'Toro Rosso' par dzinēju piegādātājiem izvēlas 'Renault'", "category": "Auto", "body": "\" Toro Rosso \"  F-1  komanda ir panākusi vienošanos ar franču autoražotājiem \" Renault \" par dzinēju piegādi nākamajā sezonā, ziņo ārzemju mediji. Līdz šim \"Toro Rosso\" komanda izmantoja \" Ferrari \" dzinējus. Kā zināms, nākamsezon stājas spēkā jauni tehniskie noteikumi, kas paredz jauna veida dzinēju izmantošanu - esošo 2,4 litru turbodzinēju vietā nāks 1,6 litru V6 motori. Šobrīd dzinējus F-1 komandām nodrošina \"Renault\" (\" Red Bull \", \" Lotus \", \" Williams \" un \" Caterham \" komandām), \" Mercedes \" (\"Mercedes\" un \" McLaren \"), \"Ferrari\" (\"Ferrari\", \"Toro Rosso\", \" Sauber \") un \"Cosworth\" (\" Marussia \").", "link": "https://www.delfi.lv/auto/42826676/motorusports/43336641/toro-rosso-par-dzineju-piegadatajiem-izvelas-renault"},
{"title": "Jaunais 'VW Golf GTI' divās jaudas versijās", "category": "Auto", "body": "Kompānija \" Volkswagen \" publicējusi pirmo oficiālo informāciju un attēlus ar jaunās, septītās paaudzes \"Golf\" sportisko modifikāciju \"GTI\", kas pirmo reizi tiks piedāvāta divās jaudas versijās – ar 220 un 230 ZS. Plašākai sabiedrībai automobilis tiks parādīts drīzumā notiekošajā Ženēvas autoizstādē. \"VW Golf GTI\" tradicionāli aprīkots ar divlitru turbopūtes benzīna dzinēju, kas atkarībā no klienta izvēles būs sajūdzams vai nu ar sešpakāpju manuālo, vai sešpakāpju sekvenciālo \"DSG\" pārnesumkārbu. Bāzes versijā \"GTI\" attīstīs 220 ZS, bet \"GTI Performance\" modifikācijā – 230 ZS. Jaudīgākā versija atšķiras vēl arī ar pašbloķējošo diferenciāli priekšējai riteņu asij. Abu versiju gadījumos motora maksimālais griezes moments ir 350 ņūtonmetru (pieejams diapazonā no 1500 līdz 4600 apgr./min). \"VW Golf GTI\" līdz 100 km/h paātrinās 6,5 sekundēs un maksimāli sasniedz 246 km/h. Savukārt jaudīgākā versija līdz 100 km/h paātrināsies par 0,1 s ātrāk un maksimāli sasniegs par četriem kilometriem stundā vairāk. Atkarībā no versijas un transmisijas izvēles sportiskais \"Golf\" vidēji patērēs sešus līdz 6,5 litrus benzīna uz 100 km. Tāpat \"GTI\" no standarta \"VW Golf\" atšķiras ar sportiskāka regulējuma balstiekārtu, sarkanas krāsas bremžu skavām, diožu aizmugurējiem lukturiem, oriģināla dizaina 17 collu riteņu diskiem, kā arī sportiskāka profila sēdekļiem. Vācijā jauno \"VW Golf GTI\" varēs pasūtināt jauno 5. marta un tā cena būs no 28 350 eiro.", "link": "https://www.delfi.lv/auto/42826674/modelu-jaunumi-testi/43100468/jaunais-vw-golf-gti-divas-jaudas-versijas"},
{"title": "Video: Interesants ieskats 1600 km/h ātruma rekorda bolīda tapšanā", "category": "Auto", "body": "Britu žurnālists Kriss Hariss interneta videotēkā \" YouTube \" publicējis interesantu sižetu ar ieskatu \"Bloodhound SSC\" bolīda tapšanā – ar šo astoņu tonnu smago \"raķeti\" uz riteņiem briti plāno nākamgad uzstādīt braukšanas ātruma rekordu uz sauszemes, sasniedzot tūkstoš jūdzes stundā (1609 km/h). \"Bloodhound SSC\" projekts ilgst no 2008. gada rudens un tajā ieguldīti vairāk nekā 20 miljoni eiro. Nākamgad bolīds būšot gatavs un ar to ātruma rekordu plānots uzstādīt uz izžuvuša ezera dibena Dienvidāfrikā. Harisa dokumentālajā sižetā ir arī Endijs Grīns, kurš pilotēs šo bolīdu, bet šobrīd trenējas ar lidmašīnu un arī britu žurnālistam demonstrē, kādas ķermeņa pārslodzes nāksies piedzīvot dažādās \"Bloodhound SSC\" paātrinājuma stadijās un pēc tam bremzējot. \"Bloohound SSC\" aprīkots ar trim spēka agregātiem – \" Jaguar \" pieclitru V8 kompresormotoru, kurš darbina sūkņus, \"Typhoon Eurofighter\" iznīcinātājlidmašīnas reaktīvais motors, kas ļaus šim bolīdam sasniegt aptuveni trešdaļu no plānotā ātruma rekorda un pēc tam tiks aktivizēts raķešmotors, ko projektam piegādājusi Eiropas Kosmosa aģentūra (ESA). Vairāk par šo projektu dažādus interesantus faktus un inženiertehniskos izaicinājumus skatiet iepriekšminētajā video!", "link": "https://www.delfi.lv/auto/42826658/zinas/45604306/video-interesants-ieskats-1600-kmh-atruma-rekorda-bolida-tapsana"},
{"title": "'Porsche' parāda savu versiju par 'Tesla' elektromobili", "category": "Auto", "body": "Kompānija \" Porsche \" pašlaik notiekošajā Frankfurtes autoizstādē prezentējusi četrvietīga sportiska elektromobiļa prototipu \"Mission E\", kas ar vienu uzlādi spējīgs nobraukt līdz pat 500 kilometru distanci. \"Porsche Mission E\" aprīkots ar diviem elektromotoriem, kuru kopējā jauda sasniedz 600 zirgspēku. No vietas līdz 100 km/h četrvietīgā elektromobiļa prototips paātrinās 3,5 sekundēs, bet līdz 200 km/h – 12 sekundēs. \"Porsche\" apgalvo, ka šis pilnpiedziņas elektromobilis Nirburgringas trases apli var nobraukt ātrāk nekā astoņās minūtēs. Speciāli šim \"Porsche\" elektromobiļa konceptam izstrādāta arī uzlādes sistēma ar 800 voltiem. Tā ļauj litija jonu akumulatoru komplektu par 80 procentiem uzlādēt tikai 15 minūtēs. Ar šādu uzlādes daudzumu pietiks līdz 400 km distances nobraukšanai. Tāpat \"Mission E\" ir lādējams no tradicionālās elektroligzdas, tomēr šis process aizņems vairākas stundas. \"Porsche Mission E\" konstrukcijā izmantots alumīnijs, tērauds un oglekļa šķiedra. Priekšā tam ir 21 collas riteņu diski, bet aizmugurē – 22 collas. Tāpat elektromobilim ir diožu matricas priekšējie lukturi un videokameras sānskata spoguļu vietā. Vai un kad tamlīdzīgs \"Porsche\" elektromobilis varētu nonākt arī sērijveida ražošanā, pagaidām netiek atklāts.", "link": "https://www.delfi.lv/auto/42826674/modelu-jaunumi-testi/46466669/porsche-parada-savu-versiju-par-tesla-elektromobili"},
{"title": "Foto: Jaunākie 'Mercedes-Benz' un 'AMG' modeļi Biķernieku trasē", "category": "Auto", "body": "Eiropas tūres ietvaros šajās dienās Rīgā tiek prezentēti \" Mercedes-Benz \" jaunākie apvidus modeļi un \"AMG\" versijas automobiļi. Ikviens interesents automašīnas var apskatīt un \"Domenikss\" jaunākos automašīnu piedāvājumus izmēģināt \"Domenikss\" servisa klientu dienās piektdien, 2. oktobrī, Abrenes ielā 5. Savukārt žurnālisti 1. oktobrī ar šiem modeļiem tika iepazīstināti Biķernieku trasē. Pirmo reizi Latvijā skatāmi teju divdesmit \"Mercedes-Benz\" autoinženieru spožākie veikumi to jaudīgākajās versijās, uzskatāmi parādot autoindustrijas sasniegumus dinamiskai, droši un komfortablai braukšanas pieredzei. \"Mercedes-Benz\" sapņu auto izlasi veido \"Mercedes-Benz GLE Coupe\", \"GLE\", \"GLC\" modeļi, kā arī A-klases un C-klases \"AMG\" versijas. 2. oktobrī \"Domenikss\" servisa klientu dienās apmeklētāji varēs pārliecināties par automobiļu priekšrocībām, novērtēt \"4Matic\" pilnpiedziņu, inteliģento sistēmu un braukšanas komfortu. \"Domenikss\" servisa klientu dienas norisināsies 2. un 3. oktobrī, kad bezmaksas varēs veikt \"Mercedes-Benz\" vieglo automobiļu diagnostiku, kā arī veikt testa braucienu ar kādu no jaunajiem \"Mercedes-Benz\" automobiļiem. Iespēju apskatīt \"Mercedes-Benz\" sapņu automašīnas un \"AMG\" modeļus, kas Eiropas apceļošanas laikā piestājuši Rīgā, būs tikai 2. oktobrī.", "link": "https://www.delfi.lv/auto/42826658/zinas/46539867/foto-jaunakie-mercedes-benz-un-amg-modeli-bikernieku-trase"},
{"title": "Video: Londonas autobusa šofera murgs – transportlīdzeklim pazūd bremzes", "category": "Auto", "body": "Viņa vadītajam \"Routemaster\" autobusam pazuda bremzes, un viņš ar 60 kilometru stundā lielu ātrumu traucās pa pilsētas šaurajām ielām, līdz ietriecās vieglās automašīnas aizmugurē. Ķēdes reakcijā sadūrās vēl četras automašīnas. Pēc avārijas, apskatot autobusu, secināts, ka transportlīdzeklim notikusi kāda elektronikas kļūda. Šajā incidentā cieta trīs cilvēki, bet neviens nāvējošas traumas neguva.", "link": "https://www.delfi.lv/auto/42826658/zinas/45838399/video-londonas-autobusa-sofera-murgs-transportlidzeklim-pazud-bremzes"},
{"title": "Video: Bezceļos varēs izkāpt no 'Land Rover' un turpināt to vadīt ar telefonu", "category": "Auto", "body": "Kompānijas \" Land Rover \" inženieri izstrādājuši sistēmu, kas apvidus vai pat bezceļu apstākļos ļaus autovadītājam izkāpt no šīs markas apvidnieka un sarežģīto šķērsli apbraukt, vadot automobili ar aplikāciju viedtālrunī. \"Land Rover\" šo tehnoloģiju izmēģinājuma un demonstrācijas nolūkos uzstādījis \" Range Rover  Sport\" modelim. Ar aplikācijas palīdzību bez autovadītāja klātbūtnes salonā iespējams grozīt stūri, paātrināties un bremzēt. Pagaidām jaunā tehnoloģija tiek izmēģināta poligonā. Britu autoražotājs norāda, ka šī sistēma būs īpaši noderīga sarežģītos bezceļa apstākļos, kad vadītājam nepieciešams izkāpt no automobiļa un novērtēt situāciju paša acīm. Pagaidām šī autonomās vadības sistēma ļauj automobilim braukt ar ātrumu līdz sešiem kilometriem stundā.", "link": "https://www.delfi.lv/auto/42826674/modelu-jaunumi-testi/46113215/video-bezcelos-vares-izkapt-no-land-rover-un-turpinat-to-vadit-ar-telefonu"},
{"title": "'VW' atklāj 'Golf GTI' kabrioletu", "category": "Auto", "body": "Kompānija \"Volkswagen\" ( VW ) oficiāli atklājusi \"Golf GTI\" kabrioletu. Plašākai publikai automobilis tiks parādīts nākamnedēļ notiekošajā Ženēvas autoizstādē. \" VW Golf  GTI\" kabrioletam ir auduma jumtu, kas automātiski nolokāms 9,5 sekundēs, turklāt šo procedūru var veikt, braucot ar ātrumu līdz 30 km/h. Pacelta jumta gadījumā bagāžas nodalījuma tilpums ir 350 litru, bet nolaista – 250 l. Sportiskais kabriolets aprīkots ar tādu pašu spēka agregātu kā \"GTI\" hečbeks. Tam ir divlitru turbopūtes benzīna dzinējs ar 210 zirgspēku jaudu. Motors sajūdzams ar sešpakāpju mehānisko vai automātisko \"DSG\" pārnesumkārbu. Līdz 100 km/h kabriolets paātrinās 7,3 sekundēs (par 0,4 s lēnāk nekā hečbeks) un maksimāli sasniedz 235 km/h. Tirdzniecībā Eiropā \" VW Golf GTI \" kabriolets nonāks šāgada vasarā.", "link": "https://www.delfi.lv/auto/42826674/modelu-jaunumi-testi/42170644/vw-atklaj-golf-gti-kabrioletu"},
{"title": "'VW Golf R' kabriolets ar 265 ZS", "category": "Auto", "body": "Kompānija \" Volkswagen \" (VW) oficiāli atklājusi visjaudīgāko kabrioletu, kas tapis uz vēl aizejošās, sestās paaudzes \"Golf\" modeļa bāzes. Lai arī jaunais \"R\" kabriolets ir visjaudīgākais \"Golf\" ar nolaižamo jumtu markas vēsturē, tam ir par pieciem zirgspēkiem mazāk jaudas un nav pilnpiedziņas sistēmas salīdzinājumā ar analoģisku \"R\" modifikācijas hečbeku. \"VW Golf R Cabriolet\" aprīkots ar divlitru turbopūtes benzīna dzinēju, kas attīsta 265 zirgspēku jaudu. Motors sajūgts ar sešpakāpju sekvenciālo \"DSG\" pārnesumkārbu. No pilnpiedziņas \"R\" modifikācijas kabrioletā ražotājs atteicies automobiļa svara samazināšanas dēļ, jo nolaižamā jumta gadījumā bija jāpastiprina virsbūve, kas rezultātā kļuvusi par 140 kilogramiem smagāka nekā hečbekam. Savukārt pilnpiedziņas sistēma to padarītu vēl par aptuveni 150 kg smagāku. Priekšpiedziņas sportiskais kabriolets līdz 100 km/h paātrinās 6,4 sekundēs – par 0,7 s lēnāk nekā \"R\" hečbeks. Tomēr maksimālais braukšanas ātrums abos virsbūves tipos ir vienāds – 250 km/h. Auduma jumts automātiski nolokāms 9,5 sekundēs, bet paceļams – 11 s. Turklāt šis process veicams arī braucot ātrumā līdz 29 km/h. Vācijā \"VW Golf R Cabriolet\" maksās no 43 325 eiro. Piebildīsim, ka septītās paaudzes \"Golf R\" hečbeks, pēc provizoriskas informācijas, iegūs 290 ZS turbomotoru, septiņpakāpju \"DSG\" pārnesumkārbu un pilnpiedziņu. Tas tikšot prezentēts nākamgad.", "link": "https://www.delfi.lv/auto/42826674/modelu-jaunumi-testi/43040114/vw-golf-r-kabriolets-ar-265-zs"},
{"title": "'Car Film Components' pārveidotais 'VW Golf GTI'", "category": "Auto", "body": "Vācu tūninga kompānija \"Car Film Components\" (CFC), kas specializējas automobiļu aplīmēšanā ar vinila plēvēm, izgatavojusi savu interpretāciju \" Volkswagen  Golf GTI\" modifikācijai, kura rezultātā ir ne tikai pārlīmēta ar vinilu, bet tai veikti arī dažādi tehniski uzlabojumi. \" VW  Golf GTI\" hečbeka virsbūvi CFC aplīmējis ar pelēki matētu plēvi, kamēr jumts un sānskata spoguļi – ar oglekļa šķiedras tekstūras plēvi. Savukārt priekšējie spārni un GTI emblēmas pārlīmētas ar dažādu attēlu kolāžas plēvi. Tāpat automobilim uzstādīti agresīvāka veidola virsbūves aerodinamiskie elementi, kas ietver priekšējā bufera un sliekšņu uzliku, kā arī aizmugurējo difuzoru. Standarta miglas lukturi aizstāti ar rozā krāsas starmešiem. Vēl šim automobilim tiek piedāvāti sarkanas vai rozā krāsas 19 collu riteņu diski ar 225/35 izmēra \"Hankook EvoS1\" riepām. \"VW Golf GTI\" salonā vienīgais veiktais uzlabojums ir augstas kvalitātes \"MK SoundStyle\" audio sistēma par 10 tūkstošiem eiro. Tehniskā ziņā CFC sportiskajam hečbekam uzstādījis \"APX AP\" regulējamos amortizatoru un atsperu komplektu, \"H&R\" šķērsstabilizatorus, bet \"MR Car Design\" pārprogrammētais dzinēja elektroniskais vadības bloks ļāvis divlitru turbomotora jaudu palielināt līdz 270 ZS (+60 ZS), bet griezes momentu – līdz 400 Nm (+120 Nm). Vēl tam uzstādītas arī spēcīgākas bremzes.", "link": "https://www.delfi.lv/auto/42826674/modelu-jaunumi-testi/42207786/car-film-components-parveidotais-vw-golf-gti"},
{"title": "Jaunā 'VW Golf' sportiskā 'GTI' prototips", "category": "Auto", "body": "Dienu pirms oficiālās prezentācijas Parīzes autoizstādē internetā publicēti attēli ar jaunās paaudzes \" Volkswagen  Golf\" modeļa sportiskās modifikācijas \"GTI\" prototipu. Pēc provizoriskas informācijas, automobilis būs aprīkots ar divlitru turbopūtes benzīna dzinēju, kas attīsta 220 zirgspēku jaudu un 350 ņūtonmetru griezes momentu. Tāpat modelim būšot pieejama speciāla sportiskā pakotne, kas motora jaudu palielinās līdz 230 ZS. Jaunais \"VW Golf GTI\" prototips līdz 100 km/h paātrinās 6,6 sekundēs, bet 230 ZS jaudīgā versija – 6,5 sekundēs. Maksimālais braukšanas ātrums – attiecīgi 246 un 250 km/h. Vidējais degvielas patēriņš – 6,6 litri uz 100 km. No  standarta \"VW Golf\"  sportiskā \"GTI\" modifikācija vēl atšķirsies ar 15 mm zemāku balstiekārtu, citāda regulējuma stūres sistēmu, spēcīgākām bremzēm un, iespējams, arī par papildus samaksu pieejamo \"Haldex\" viskosajūgu starp priekšējiem velkošajiem riteņiem. Sērijveida \"VW Golf GTI\" tikšot prezentēts pēc gada – Franfkurtes autoizstādē. Galerija ar jaunā \"VW Golf\" standarta versiju:", "link": "https://www.delfi.lv/auto/42826674/modelu-jaunumi-testi/42700140/jauna-vw-golf-sportiska-gti-prototips"},
{"title": "Turpmāk 'VW' dizainu noteiks 'Phaeton' nevis 'Golf'", "category": "Auto", "body": "\" Volkswagen \" (VW) markas modeļu dizainu līdz šim diktējis \"Golf\", tomēr turpmāk šīs markas dizainu noteiks kompānijas flagmanis \"Phaeton\", intervijā izdevumam \"Auto Express\" atklājis VW galvenais dizainers Klauss Bišofs. Pēc viņa domām, visiem markas modeļiem jālīdzinās tā flagmanim, nevis masveida modelim. \"Stratēģija, kurā lielākajiem modeļiem dizainu nosaka mazākie, nedarbojas,\" uzskata Bišofs. \"Modeļu flagmanim, kā VW gadījumā \"Phaeton\", ir jābūt noteicošajam produktam un jāietekmē pārējie markas modeļi, bet nekādā gadījumā otrādi.\" VW galvenais dizainers atklājis, ka jaunā stratēģija tiks realizēta, sākot ar nākamās paaudzes \"Phaeton\" modeli, kas ražošanā nonāks 2015. gadā. Tāpat intervijā izdevumam \"Auto Express\" Bišofs kritizējis VW markas modeļu dizaina vienveidību un solīja nākotnē to mainīt. \"Mums būs sava dizaina valoda sedaniem, citāds dizains apvidus automobiļiem un hečbekiem, kā arī pasažieru komerctransportam,\" norāda Bišofs. Jāatzīmē, ka līdzīgu apņemšanos paudis arī \" Audi \", kas sola savu modeļu dizainu padarīt atšķirīgu. Dažādu klašu \"Audi\" modeļi vizuāli atšķirsies ar radiatora dekoratīvā režģa dizainu, priekšējiem lukturiem un izciļņiem virsbūves paneļos.", "link": "https://www.delfi.lv/auto/42826674/modelu-jaunumi-testi/42875566/turpmak-vw-dizainu-noteiks-phaeton-nevis-golf"},
{"title": "'VW' parādījis sērijveida 'Golf R' kabrioletu", "category": "Auto", "body": "Kompānija \" Volkswagen \" (VW) publicējusi video, kurā pirmo reizi parādīts \"Golf\" sportiskās modifikācijas \"R\" sērijveida kabriolets uz aizejošās, sestās paaudzes modeļa bāzes. Pagaidām ražotājs detalizētāku informāciju par \"VW Golf R\" kabrioletu neatklāj. Gaidāms, ka tas iegūs auduma jumtu un tādu pašu dzinēju kā hečbekam. Analoģiskas modifikācijas hečbeks tiek komplektēts ar 270 zirgspēku jaudīgu divlitru turbopūtes benzīna motoru, kas ļauj līdz 100 km/h paātrināties mazāk nekā sešās sekundēs. Kad \"VW Golf R\" kabriolets nonāks tirdzniecībā, pagaidām nav zināms. Ja video neizdodas noskatīties iegultā veidā, aplūkojiet to  šeit !", "link": "https://www.delfi.lv/auto/42826674/modelu-jaunumi-testi/42919916/vw-paradijis-serijveida-golf-r-kabrioletu"},
{"title": "'VW' gatavo 'Golf' četrdurvju kupeju 'CC'", "category": "Auto", "body": "Kompānija \" Volkswagen \" (VW) pēc diviem gadiem plāno sērijveida ražošanā ieviest kompaktu četrdurvju kupeju, kas izgatavota uz \"Golf\" modeļa bāzes. Gaidāms, ka jaunais automobilis iegūs \"CC\" piebildi modeļa nosaukumā, līdzīgi kā analoģiskās četrdurvju kupejas gadījumā uz \"Passat\" modeļa bāzes, vēsta birtu izdevums \"Auto Express\". \"VW Golf CC\" tikšot izgatavots uz nedaudz pagarinātas modulārās platformas \"MQB\" (šo šasiju izmanto ne tikai \"Golf\", bet arī jaunie \"Audi A3\", \"SEAT Leon\" un \"Škoda Octavia\"). Tādējādi salīdzinājumā ar \"Golf\" hečbeku topošā četrdurvju kupeja iegūs vairāk vietas aizmugurē sēdošo pasažieru kājām. Tāpat gaidāms, ka arī bagāžas nodalījums būs lielāks – tilpumā starp \"Golf\" (380 l) un \"Jetta\" (527 l). Tirgū \"VW Golf CC\" konkurēs ar \" Mercedes-Benz CLA \", kas tiks prezentēts drīzumā notiekošajā Detroitas autoizstādē.", "link": "https://www.delfi.lv/auto/42826674/modelu-jaunumi-testi/42961538/vw-gatavo-golf-cetrdurvju-kupeju-cc"},
{"title": "Video: Dīvainākie transportlīdzekļi Nirburgringas trasē", "category": "Auto", "body": "Interneta videotēkas \" YouTube \" lietotājs \"Auto Addiction\" publicējis interesantu sižetu, kurā apkopoti fragmenti ar dīvainākajiem un sportiskai braukšanai nepiemērotiem transportlīdzekļiem pasaulē pazīstamajā  Vācijas  sacīkšu trasē Nirburgringā. Nirburgringas trasē, kur regulāri tiek rīkotas brīvo treniņbraucienu dienas jebkuram interesentam, parasti pulcē  BMW , \" Porsche \" un citu sportisku spēkratu īpašniekus, kuri vēlas pārbaudīt savas un sava automobiļa spējas trasē. Ņemot vērā, ka trasē nav liegta pieeja nevienam transportlīdzeklim, tad šo sportisko auto jūklī pazib arī pa kādam \"DHL\" ātrās piegādes mikroautobusam vai pat tūrismu autobusam. Neiztrūkst arī motorolleri un amerikāņu zvalstīgie apvidus automobiļi. Savukārt BMW vadītājs piekopj tik aktīvu dzīvesveidu, ka trasē devies pat ar diviem velosipēdiem uz jumta.", "link": "https://www.delfi.lv/auto/42826658/zinas/45851257/video-divainakie-transportlidzekli-nirburgringas-trase"},
{"title": "'Porsche' Ziemeļamerikā aptur 'Cayenne' dīzeļa modeļu tirdzniecību", "category": "Auto", "body": "Vācijas autobūves koncerna \" Volkswagen \" luksusa automašīnu ražošanas struktūrvienība \" Porsche \" otrdien paziņoja, ka Ziemeļamerikā apturējusi ar dīzeļdzinējiem aprīkoto \"Cayenne\" modeļu tirdzniecību. Kompānija norāda, ka pārtraukta 2014.-2016.gada \"Cayenne\" modeļu tirdzniecība, ņemot vērā  ASV  regulatoru pirmdien paustās apsūdzības, ka \"Volkswagen\" kaitīgo izmešu datu falsificēšanas programmatūru pēdējos trīs gados izmantojis arī lielākajos trīs litru dīzeļdzinējos. \"Volkswagen\" jau atzinis, ka uzņēmums izmantojis šo programmatūru mazākos divu litru dīzeļdzinējos, ar kuriem aprīkoti aptuveni 11 miljoni automobiļu, kas ražoti no 2009.gada līdz 2015.gadam. Taču ASV Vides aizsardzības aģentūra (EPA) izmeklēšanā atklājusi, ka vairākos sešu cilindru trīs litru dīzeļdzinējos, ar kuriem aprīkoti \"VW Touareg\", \"Porsche Cayenne\" un \"Audi\" 2014.-2016.gada modeļi un kas pārdoti Savienotajās Valstīs, arī tikušas izmantotas izmešu falsificēšanas programmatūras. \"Volkswagen\" jau noraidījis apgalvojumus, ka arī trīs litru dīzeļdzinēji tikuši aprīkoti ar šo programmatūru. \"Volkswagen\" septembra beigās izraisīja globālu skandālu, kad uzņēmums atzina, ka pasaulē līdz pat 11 miljoniem automašīnu aprīkoti ar konkrētu dīzeļdzinēju tipu, kuriem uzstādīta kaitīgo izmešu falsificēšanas programmatūra. Šī programmatūra ieslēdz izmešu kontroli, kad tā konstatē, ka automašīnai tiek veiktas pārbaudes. Kontrole tiek izslēgta, kad automašīna piedalās satiksmē, tādējādi ļaujot tai radīt palielinātu izmešu apjomu.", "link": "https://www.delfi.lv/auto/42826658/zinas/46674933/porsche-ziemelamerika-aptur-cayenne-dizela-modelu-tirdzniecibu"},
{"title": "Jaunais 'VW Golf' arī elektriskajā versijā", "category": "Auto", "body": "Internetā nonākuši attēli un informācija ar \" Volkswagen  Golf\" elektrisko versiju, kas tiks parādīta martā notiekošajā Ženēvas autoizstādē. Vizuāli no standarta \"VW Golf\" modeļa elektriskais \"Golf-e\" atšķiras ar citādiem buferiem, radiatora dekoratīvo režģi un lukturu noformējumu. Savukārt interjerā tradicionālais tahometrs mērinstrumentu panelī aizstāts ar pulksteni elektromobilim piekrītošo raksturlielumu attēlošanai. \"VW Golf-e\" aprīkots ar elektromotoru, kas attīsta 115 zirgspēku jaudu un konstantu 270 ņūtonmetru griezes momentu. Priekšpiedziņas elektromobilis līdz 100 km/h paātrinās 11,8 sekundēs, bet tā maksimālais braukšanas ātrums elektroniski ierobežots pie 135 km/h atzīmes, lai taupītu elektroenerģiju. 205 kilogramus smagie 26,5 kWh litija jonu akumulatori atrodas zem aizmugurējā sēdekļa, tāpēc bagāžas nodalījuma tilpums salīdzinājumā ar standarta modeli palicis nemainīgs. \"VW Golf-e\" ar pilnu uzlādi spējīgs nobraukt līdz 175 km distanci. No tradicionālās mājsaimniecības elektroligzdas akumulatori uzlādējami aptuveni piecās stundās. Ar speciālu ātrās uzlādes ierīci – 20 minūtēs.", "link": "https://www.delfi.lv/auto/42826674/modelu-jaunumi-testi/43079210/jaunais-vw-golf-ari-elektriskaja-versija"},
{"title": "Tehnisku problēmu dēļ pārceļ 'elektrisko' automaratonu Tallina - Montekarlo", "category": "Auto", "body": "\"Dažādu neparedzētu iemeslu dēļ, kas apdraud kvalitatīvu pasākuma norisi, mēs nolēmām, ka nav iespējams šīs sacensības uzsākt svētdien, 19.maijā,\" saka sacensību galvenais organizators, Monako Goda konsuls Igaunijā Juri Tamms. \"Mēs turpināsim pārrunas ar mūsu aktīvajiem atbalstītājiem, partneriem un dalībniekiem, lai šīs sacensības varētu aizvadīt septembrī.\" Viens no atcelšanas iemesliem ir tas, ka viens no atbalstītājiem pēdējā brīdī atsacījies no sadarbības, un paredzētais sacensību dalībnieku finiša laiks ir pārāk tuvu  F-1  Monako \" Grand Prix \" posma norisei, kas rada papildus organizatoriskas problēmas. Ikgadējā elektromobiļu maratona trase šogad izlikta no Tallinas caur Pērnavu, Rīgu, Jelgavu, Paņevežu, Kauņu, Varšavu, Vroclavu, Gācu un Vīni ar finišu Montekarlo.", "link": "https://www.delfi.lv/auto/42826676/motorusports/43318903/tehnisku-problemu-del-parcel-elektrisko-automaratonu-tallina-montekarlo"},
{"title": "'Ford' izstrādājis jaunas paaudzes adaptīvo stūres sistēmu", "category": "Auto", "body": "Kompānija \" Ford \" izstrādājusi jaunas paaudzes adaptīvo stūres sistēmu, kas no nākamā gada būs pieejama atsevišķos šīs markas automobiļos. Viens no tiem būs apvidus automobilis \"Edge\", bet otrs, iespējams, būs otrās paaudzes \"S-Max\" modelis. Par pārējiem \"Ford\" modeļiem šādas informācijas pagaidām nav. Šo adaptīvo stūres sistēmu amerikāņu autoražotājs sākotnēji izmēģinājis \"Fusion\" modelī (Eiropas tirgū pazīstams kā \"Mondeo\"). Adaptīvo stūres sistēmu \"Ford\" izstrādājis sadarbībā ar japāņu kompāniju \"Takata\". Visi elementi, kas nodrošina adaptīvās sistēmas darbību, iebūvēti pašā stūresratā – aktuators ar elektromotoru un pārnesumiem. Jāatzīmē, ka analoģiska tehnoloģija ir arī, piemēram, \"Audi\" un \"BMW\" markas automobiļiem, tomēr tiem šī adaptīvā sistēma atrodas motora telpā un stūres kolonnā. \"Ford\" uzsver, ka viņu sistēmas priekšrocība salīdzinājumā ar citu autoražotāju risinājumiem ir uzstādīšanas ērtums un attiecīgi zemākas ražošanas izmaksas.", "link": "https://www.delfi.lv/auto/42826658/zinas/44562820/ford-izstradajis-jaunas-paaudzes-adaptivo-stures-sistemu"},
{"title": "Ožjērs nosargā pirmo vietu Sardīnijas rallijā", "category": "Auto", "body": "Par pasaules autorallija čempionāta ( WRC ) sezonas sestā posma - Sardīnijas rallija - uzvarētāju svētdien kļuva pašreizējais pasaules čempions  Sebastjens Ožjērs  no Francijas (\" Volkswagen \"). Ožjērs sacīkšu līdera godu ieguva pēc sestdienas posmiem, bet svētdien pirmo vietu nosargāja, lai arī neuzvarēja nevienā no četriem noslēdzošajiem ātrumposmiem. Francūzis šajās sacensībās uzvarējis otro gadu pēc kārtas, bet kopumā viņš šosezon guvis panākumus jau četros posmos. Kopvērtējumā Ožjērs par minūti un 23 sekundēm apsteidza norvēģi Madsu Estbergu (\"Citroen\"). Līderis pēc piektdienas bija soms Jari Mati Latvala no \"Volkswagen\" komandas, kurš sestdienas pēdējā ātrumposmā sabojāja automašīnu pret akmeni. Viņš gan sacensības spēja noslēgt trešajā vietā, uzvarētājam zaudējot minūti un 32 sekundes. Kā ziņots, pēc ceturtdien veiktā superspeciālā ātrumposma par līderi kļuva cits somu pilots  Miko Hirvonens  no \" M-Sport \" komandas, tomēr viņa sacensības noslēdzās pēc trešā ātrumposma piektdien, kad pilnībā nodega sportista \"Ford Fiesta\" automašīna. Pasaules čempionāta kopvērtējumā pēc sešiem posmiem Ožjēra kontā ir 138 punkti. Viņam ar 105 punktiem seko Latvala, bet trešo vietu ar 66 punktiem ieņem Estbergs. Pasaules čempionāta kalendārā šosezon ir 13 sacīkstes. Noslēdzošais sezonas posms novembra vidū tiks aizvadīts Velsā. Ožjērs par pasaules čempionu pērn tika kronēts jau divus posmus pirms sezonas beigām. Pirms tam deviņus gadus pēc kārtas - no 2004. līdz 2012.gadam - čempiona gods tika leģendārajam francūzim Sebastjanam Lēbam.", "link": "https://www.delfi.lv/auto/42826676/motorusports/44591072/ozjers-nosarga-pirmo-vietu-sardinijas-rallija"},
{"title": "Video: Sardīnijā 'zilās liesmās' nodeg Hirvonena WRC automobilis", "category": "Auto", "body": "Īpaši nepatīkami kārtējais pasaules rallija čempionāta ( WRC ) posms Sardīnijā beidzies \" M-Sport \" komandas pārstāvjiem Miko Hirvonenam un Jarmo Lehtinenam - viņu \" Ford  Fiesta WRC\" automobilis pārbraucienā no trešā uz ceturto ātrumposmu sāka degt un nodega \"līdz pamatiem\". \"Nesaprotu, kas varēja aizdegties, jo pēc ātrumposma finiša pārbaudīju - viss bija kārtībā un nekas nebija pārkarsis,\" saka Hirvonens. Ekipāža tika cauri sveikā, pārējiem sacensību dalībniekiem tika pārplānota trase, jo degošais auto un ugunsdzēsēji nobloķēja visu pārbrauciena ceļu, bet automobilis vairs nebija glābjams.", "link": "https://www.delfi.lv/auto/42826676/motorusports/44589784/video-sardinija-zilas-liesmas-nodeg-hirvonena-wrc-automobilis"},
{"title": "Prezentēts reaktīvais auto 1600 km/h ātruma rekordam", "category": "Auto", "body": "\"Bloodhound SSC\" reaktīvā automobiļa prototips ir 12,8 metrus garš. Ātruma rekorda uzstādīšanai izmantojamais bolīds svērs aptuveni sešas tonnas un tā konstrukcijā būs plaši izmantota oglekļa šķiedra un titāna sakausējums. Tā kustību nodrošinās \"EJ200\" motors no \"Eurofighter Typhoon\" iznīcinātāja un 400 kg smags \"Falcon\" raķešu dzinējs. Spēka agregāta kopējā jauda sasniegs aptuveni 135 tūkstošus zirgspēku, bet griezes moments – 90 tūkstošus ņūtonmetru. Līdz rekorda ātrumam \"Bloodhound SSC\" spēs paātrināties aptuveni 40 sekundēs, kopumā veicot nedaudz vairāk kā septiņus kilometrus ceļa. Tiesa, tikpat gara distance būs nepieciešama arī bremzēšanai, ko veiks ar speciāliem aerodinamiskajiem elementiem un keramiskajiem bremžu mehānismiem. Pirmie ātruma rekorda uzstādīšanas izmēģinājuma braucieni tiks veikti 2011.gada beigās vai 2012.gada sākumā Dienvidāfrikā. Atgādināsim, ka līdzšinējais braukšanas ātruma rekords – 1228 km/h – tika uzstādīts 1997.gadā ar \"Thrust SSC\" bolīdu, ko izstrādājusi tā pati britu inženieru komanda, kura šobrīd strādā pie jaunā prototipa. Piedāvājam noskatīties kompānijas \"Intel\" sagatavoto datoranimāciju ar šo bolīdu darbībā. Ieteicams to aplūkot palielinājumā pa visu ekrānu, jo tas ir augstajā HD kvalitātē. Spiediet peles klikšķi uz tālāk redzamā attēla, lai aktivizētu video straumējumu!", "link": "https://www.delfi.lv/auto/42826674/modelu-jaunumi-testi/33101903/prezentets-reaktivais-auto-1600-kmh-atruma-rekordam"},
{"title": "Video: 'Tesla' elektromobiļa 'Insane' poga pārsteidz nesagatavotu", "category": "Auto", "body": "Elektromobiļa \" Tesla \" sportiskākajā modifikācijā \"Model S P85D\" pie braukšanas režīmiem ir ne tikai tradicionālais \"Sport\", bet pat \"Insane\" (neprātīgs – tulk.). Dragreisam veltītā vietne \"DragTimes\", izmantojot šo pasaulē visātrāko sērijveida elektromobili, video iemūžinājusi dažādu cilvēku reakciju, kad viņus pirmo reizi pārsteidz \"Insane\" režīma paātrinājums. \"Tesla Model S P85D\" aprīkots ar elektromotoriem, kas kopumā attīsta 700 zirgspēku jaudu un 930 ņūtonmetru griezes momentu. Šīs versijas elektromobilis līdz 60 jūdzēm stundā (96 km/h) paātrinās 3,2 sekudnēs – tradicionālu superauto cienīgā ātrumā. Kā redzams video, cilvēki reaģējot uz straujo un kluso elektromobiļa paātrinājumu ir šokēti – cits sajūsmā kliedz, cits bļaujot aicina apstāties. Savukārt kādam tīnim, kuram par auto vairāk interesēja sava veidtālruņa saturs, no \"Tesla\" straujā paātrinājuma skārienjutīgais telefons aizlidoja pa gaisu.", "link": "https://www.delfi.lv/auto/42826658/zinas/45512018/video-tesla-elektromobila-insane-poga-parsteidz-nesagatavotu"},
{"title": "Indijā radīts jauns pasaulē vislētākais automobilis", "category": "Auto", "body": "Indijas  kompānija \"Bajaj Auto\", kas ir pasaulē lielākais trīsriteņu mototehnikas ražotājs, prezentējis mazu automobili \"Qute\". Šis spēkrats kļūs par pasaulē vislētāko četru riteņu automobili un konkurēs ar līdzšinējo titula turētāju \"Tata Nano\". Gaidāms, ka tā cena būs ap 1800 eiro un tas tiks eksportēts uz 16 pasaules valstīm. \"Bajaj Qute\" kopgarums ir 2752 milimetri, platums – 1312 mm; bet augstums – 1650 mm. Pasaulē vislētākajam automobilim ir viena cilindra 217 kubikcentimetru dzinējs, kas attīsta 13 zirgspēku jaudu un 20 ņūtonmetru griezes momentu. Spēka agregāts sajūgts ar motocikla piecpakāpju pārnesumkārbu. Maksimāli šis 400 kilogramu smagais automobilis spējīgs sasniegt 70 km/h. Turklāt, pēc Indijas mediju informācijas, šis \"Bajaj Qute\" atbilst  Eiropas Savienības  (ES) normām. Tomēr šajā reģionā tas tiks kvalificēts kā kvadracikls, kas ir izmantojams arī uz koplietošanas satiksmes ceļiem.", "link": "https://www.delfi.lv/auto/42826674/modelu-jaunumi-testi/46524673/indija-radits-jauns-pasaule-visletakais-automobilis"},
{"title": "Video: cik grūti iznīcināt vecu 'Volvo'", "category": "Auto", "body": "Ja video neizdodas noskatīties iegultā veidā, aplūkojiet to  šeit ! Pirms iepriekšminētā video iedvesmoti steidzat pasažieru drošības apsvērumu dēļ pirkt vecu \"Volvo\", noskatieties šo britu tālraides raidījuma \"Fifth Gear\" sižetu, kurā ar frontālās sadursmes testu tiek demonstrēts, ka mūsdienu mazie spēkrati ir drošāki, nekā vecs un liels \"Volvo 940\": Ja video neizdodas noskatīties iegultā veidā, aplūkojiet to  šeit !", "link": "https://www.delfi.lv/auto/42826658/zinas/42935344/video-cik-gruti-iznicinat-vecu-volvo"},
{"title": "'Jaguar' un 'Land Rover' spēkrati īpašnieku atpazīs pēc sejas", "category": "Auto", "body": "Britu autoražotāju grupa \" Jaguar   Land Rover \" patentējusi tehnoloģiju, kas ļaus autovadītājiem atbrīvoties no nepieciešamības līdzi nēsāt spēkrata atslēgu. Runa šajā gadījumā ir par sistēmu, kura ar speciālām fotokamerām automobiļa sānos spēs atpazīt cilvēka seju. Saskaņā ar \"Jaguar Land Rover\"  patenta pieteikumu , jaunās tehnoloģijas darbību nodrošina divas miniatūras fotokameras, kas iebūvētas zem automobiļa loga līnijas. Šīs divas kameras spēj atpazīt cilvēku un noskenēt tā seju trijās dimensijās. Fotokameru iegūtie attēli un mērījumi tiks salīdzināti ar tiem, kas atrodas borta datora atmiņā. Ja tie sakritīs, sistēma atslēgs automobiļa durvis bez atslēgas izmantošanas. Tāpat automobiļa īpašnieks varēs ieviest divu soļu autentifikāciju – izmantojot gan atslēgas, gan sejas atpazīšanu. Tas mazinās automobiļa nozagšanas risku, piemēram, ja spēkrata īpašnieks ir pazaudējis atslēgas vai arī tās viņam ir nozagtas. Vai un kad tamlīdzīga tehnoloģija varētu nonākt arī \"Jaguar\" un \"Land Rover\" sērijveida automobiļos, pagaidām nav zināms.", "link": "https://www.delfi.lv/auto/42826658/zinas/48204501/jaguar-un-land-rover-spekrati-ipasnieku-atpazis-pec-sejas"},
{"title": "Latvijas motokrosists Leons Kozlovskis iekļūst TOP5 veterānu Pasaules kausa sacensībās", "category": "Auto", "body": "Latvijas motokluba \"MX Ādaži\" izveidotājs un braucējs Leons Kozlovskis labu sniegumu Pasaules kausa sacensībās uzrādīja jau treniņu laikā, parādot, ka pieckārtēja Latvijas čempiona tituls pelnīts godam. Abos Pasaules kausa finālbraucienos un kopvērtējumā viņš izcīnīja pārliecinošu 5. vietu. \"Esmu apmierināts ar savu sniegumu, jo cerēju uz vietu TOP10,\" saka pierdzējušais Latvijas motokrosists. \"Pirmais trijnieks, kas startēja sacensībās, ir labi zināmi visā pasaulē – gan pasaules čempionāta, gan Veterānu kausa čempioni. Pirmajā braucienā man bija ne visai veiksmīgs sākums, jo aizbraucu kā trešais, bet priekšā braucošais sportists nokrita un sanāca visai liela aizķeršanās, tādēļ turpināju sacensības no 9. vietas, nācās arī nedaudz pietaupīt spēkus, lai saglabātu labu pozīciju.\"  \"Jāatzīst, ka trase priekš mums bija ļoti grūta, bez pārspīlēšanas - bedres bija šausmīgas, \"špūres\" – dziļas,\" stāsta Kozlovskis. \"Pēc sacensībām runāju ar Itālijas čempionu Bosko, kurš arī atzina, ka šādā trasē brauc pirmo reizi. Braucot piektajā pozīcijā, biju par apli priekšā 12. vietai, kas parādīja, ka ar trasi bija grūti tikt galā – arī izkārtojums no piektās līdz 10.pozīcijai bija plašs. Taču tā ir pasaules līmeņa trase un man prieks, ka es to varēju izturēt un izdarīt visu līdz galam.\" Par 2015.gada Pasaules kausa uzvarētāju veterāniem kļuva jau vairākkārtējs čempions, zviedrs Mats Nilsons.", "link": "https://www.delfi.lv/auto/42826676/motorusports/46401233/latvijas-motokrosists-leons-kozlovskis-ieklust-top5-veteranu-pasaules-kausa-sacensibas"},
{"title": "Jonass pirmoreiz karjerā uzvar pasaules čempionāta kvalifikācijas sacensībās", "category": "Auto", "body": "Jonass, kurš pārstāv  KTM  rūpnīcas komandu \"Red Bull KTM Factory Racing\", vadībā izvirzījās jau no starta un finišā tuvāko konkurentu Žiljēnu Libē no Beļģijas apsteidza par 6,3 sekundēm. Tikmēr Jonasa galvenais konkurents kopvērtējumā slovēnis Tims Gajsers palika ceturtais, bet viņam sekoja vēl viens kopvērtējuma titula pretendents Makss Enstijs no Lielbritānijas. Līdz šim Jonass vēl nav spējis uzvarēt nevienā pasaules čempionāta braucienā un nebija spējis finišēt pirmais arī kvalifikācijā. Sacensības risināsies svētdien. Pašlaik pasaules čempionāta kopvērtējumā līderpozīcijā esošais Gajsers ticis pie 518 punktiem, kamēr Jonasam ir 505 punkti. Tikmēr trešais ar 474 punktiem ir Enstijs. Līdz sezonas beigām atlikuši vairs tikai divi posmi. Tikmēr Roberts Justs ar 181 punktu atrodams 16.vietā. Kā zināms, traumas dēļ šosezon Justs no \"HSF Logistics\" komandas vairs nevar startēt. Viņš pirmajos 13 šīs sezonas posmos bija guvis punktus visos braucienos.", "link": "https://www.delfi.lv/auto/42826676/motorusports/46456361/jonass-pirmoreiz-karjera-uzvar-pasaules-cempionata-kvalifikacijas-sacensibas"},
{"title": "Blakusvāģu kantētājs Stupelis trešo reizi karjerā kļūst par pasaules čempionu", "category": "Auto", "body": "Nīderlandes braucējs Etjēns Bakss un latviešu kantētājs  Kaspars Stupelis  svētdien uzvarēja Francijā notikušajā pasaules čempionāta priekšpēdējā, 15.posma motokrosā blakusvāģiem, priekšlaicīgi arī kļūstot par pasaules čempioniem. Pirmajā braucienā Bakss un Stupelis guva otro vietu, piekāpjoties vien leģendārā Daniela Vilemsena ekipāžai, bet otrajā svinēja uzvaru. Tikmēr viņu galvenais konkurents kopvērtējumā Valentīns Žiro no Francijas, kurš sezonas nogalē startē kopā ar latvieti Elviju Mucenieku, pirmajā braucienā palika ceturtajā vietā, bet otrajā ierindojās vien 17.pozīcijā. Līdz ar to posmu pirms sezonas beigām Nīderlandes un Latvijas duets kļuvis neaizsniedzami saviem sāncenšiem. Šajā etapā otro vietu izcīnīja desmitkārtējā pasaules čempiona Vilemsena ekipāža, kas otrajā braucienā finišēja ceturtā, bet trešā bija brita Stjuarta Brauna ekipāža. Kopvērtējumā tagad Baksam ar Stupeli ir 628 punkti, uz otro vietu ar 539 punktiem pakāpies beļģu pilots Jans Hendrikss, bet viņam tagad trīs punktus zaudē Žiro. Iepriekš Stupelis par pasaules čempionu tika kronēts 2003. un 2004. gadā, kad viņš brauca kopā ar Vilemsenu. Pēdējās trīs sezonas latvietis ar Baksu bija kļuvuši par planētas vicečempioniem, bet vēl divas reizes viņš to savulaik paveica ar Kristeru Serģi. Kā zināms, līdz pat sezonas vidū notikušajām sacensībām Stelpē Mucenieks brauca duetā ar beļģu pilotu Janu Hendriksu, tomēr pēc Latvijas etapa beļģis negaidīti pavēstīja par sadarbības pārtraukšanu. Tagad Hendrikss brauc kopā ar pašreizējo pasaules čempionu Benu van den Bogārtu, kura pilots Bens Andriasens ir savainots un šogad vairs sacīkstēs neplāno piedalīties. Tomēr nesen Mucenieku par partneri uzaicināja Žiro, kura līdzšinējam līdzbraucējam Nikolā Museti ārsti konstatēja kājas lūzumu. Pagājušajā sezonā pēc ilgstošas pakaļdzīšanās Bakss un Stupelis pasaules čempionāta kopvērtējumā tomēr piekāpās Andriasena ekipāžai, turklāt latviešu kantētājs par pasaules vicečempionu kļuva trešo gadu pēc kārtas. Savukārt pēc sezonas divi Latvijas kantētāji Mucenieks un Kaspars Liepiņš palīdzēja Beļģijas izlasei triumfēt Eiropas Nāciju kausa sacensībās. Kā zināms, nākamajā sezonā Latvijā varētu tikt aizvadīti jau trīs posmi, jo provizoriskajā kalendārā kopā ar Stalpes un Ķeguma posmiem iekļauts arī etaps Viļakā.", "link": "https://www.delfi.lv/auto/42826676/motorusports/46457263/blakusvagu-kantetajs-stupelis-treso-reizi-karjera-klust-par-pasaules-cempionu"},
{"title": "Time: Зеленский думает, что мир устал от войны, а Запад его предал. При этом в Киеве уже далеко не все верят в победу", "category": "Auto", "body": "Статья Time,  опубликованная  30 октября,  основана  на интервью с самим Владимиром Зеленским, членами его команды, а также анонимными источниками, близкими к президенту Украину. Основной автор текста — репортер Саймон Шустер, который в апреле 2022 года провел две недели в офисе президента, после чего написал текст о Зеленском в первые месяцы полномасштабного российского вторжения. Кроме того, в январе 2024-го должна выйти книга Шустера об украинском президенте во время войны. Новый материал Шустера начинается с описания сентябрьского визита Зеленского в США — ранее американские СМИ уже  писали , что в этот раз президента принимали гораздо холоднее, чем в первый год войны. В тексте говорится, что Зеленский во время визита выглядел отстраненным и взволнованным. Сам он объяснил это тем, что устал убеждать союзников в том, что с их помощью  Украина  может победить российскую армию. \"Никто так не верит в нашу победу, как я. Никто\", — сказал Зеленский в интервью изданию после этого визита. Он добавил, что американские политики прямо спрашивали его, что будет с Украиной, если она лишится помощи США. \"Мы проиграем\", — отвечал им Зеленский. \"Самое страшное, что часть мира привыкла к войне в Украине, — заметил президент Украины в разговоре с Time. — Усталость от войны идет как волна. Вы видите ее в США, в Европе. И мы видим, что стоит им [жителям западных стран] немного устать, как для них все становится так, будто это сериал: \"Я не могу смотреть это в десятый раз\"\". В тексте отмечается, что визит Зеленского не изменил ситуацию с падающим уровнем поддержки Украины в США. Опрос Reuters  показал , что увеличение поставок Украине поддерживает 41% американцев — в июне их было 65%. Один из собеседников издания, входящий в ближний круг Зеленского, отмечает, что президент вернулся в Киев \"злым\". \"Он приходит, получает новости, отдает приказы и уходит\", — описал поведение президента один из давних участников его команды. Еще один источник и вовсе заявил, что Зеленский чувствует, что западные союзники \"предали его\", — ведь Украина не получает вооружение, необходимое для победы. Опрошенные Time люди из команды Зеленского отметили при этом, что президент непоколебимо верит в полную победу Украины. \"Он обманывает себя, — сказал один из них. — У нас нет вариантов. Мы не побеждаем. Но попробуй сказать ему это\". Сам президент в интервью журналу подтвердил, что не рассматривает возможность переговоров с российской властью: \"Для нас это будет значить оставить открытую рану для будущих поколений\". Зеленский добавил: \"Может, это успокоит кого-то внутри страны или за ее пределами. По крайней мере тех, кто хочет свернуть все любой ценой. Но для меня это проблема\". Зеленский опасается, что, если Украина полноценно не остановит Россию, ситуация станет еще хуже: \"Третья мировая война может начаться в Украине, продолжиться в Израиле и перекинуться потом в Азию. А потом взорваться где-то еще\". Time полагает, что предстоящая зима может быть для Украины еще сложнее, чем предыдущая — тогда российские войска регулярно  бомбили  инфраструктурные объекты, пытаясь вывести из строя энергосистему страны. Если год назад украинцы обвиняли в отключениях только Россию, то теперь недовольство якобы может перекинуться и на чиновников, предполагает журнал. Затруднят холода и продвижение военных на фронте. В результате в руководстве Украины могут произойти значительные перестановки, пишет Time со ссылкой на анонимные источники. По их данным, якобы будет уволен кто-то из министров и один из высокопоставленных генералов — на них возложат ответственность за \"медленный прогресс на фронте\" в ходе контрнаступления. Со ссылкой на неназванные источники в руководстве страны и армии в тексте говорится, что ВСУ не хватает ни техники, ни людей. По информации собеседников Time, из-за этого некоторые командиры отказываются выполнять приказы — даже если они поступают из офиса президента: \"Где оружие? Где артиллерия? Где новобранцы?\" Отдельно в тексте указано, что западные партнеры недовольны ситуацией с коррупцией в Украине. Чтобы ответить на это, Зеленский предпринял несколько решительных шагов. Например, в начале сентября 2023 года именно на фоне коррупционных скандалов был  уволен  министр обороны Алексей Резников. Глава офиса президента Андрей Ермак в разговоре с изданием подчеркнул, что высшее руководство \"не ведет роскошную жизнь\". По информации издания, средняя зарплата в офисе президента составляет около тысячи долларов, полторы тысячи получают чиновники рангом повыше. В то же время не названный по имени советник Зеленского заявил автору текста Саймону Шустеру, что \"люди воруют так, будто завтра не наступит\" — и увольнение Резникова ситуацию не изменило. Перед этим собеседник Time попросил репортера отключить диктофон, чтобы \"говорить более свободно\". \"Это логично. Конечно, мы проиграем от событий на Ближнем Востоке. Люди умирают, там нужна помощь мира, чтобы спасти жизни, спасти человечность\" — так Зеленский описал влияние новой войны на ситуацию в Украине. Эта цитата приводится в конце текста. Затем Time отмечает, что на фоне обострения палестино-израильского конфликта Зеленскому все труднее даются переговоры с западными партнерами. Однако президент не видит альтернативы продолжению войны: \"Я не думаю, что Украина может позволить себе устать от войны\".", "link": "https://www.delfi.lv/auto/42826676/motorusports/46457607/jonass-pirmoreiz-karjera-uzvar-pc-brauciena-tomer-kopvertejuma-pirms-pedeja-posma-atpaliek-no-lidera"},
{"title": "Video: 'Jaguar' un 'Land Rover' virsbūves statņi būs 'caurspīdīgi'", "category": "Auto", "body": "\"360 Virtual Urban Windscreen\" sistēma sastāv no ekrāniem, kas integrēti katrā no virsbūves priekšējiem statņiem, kā arī videokamerām, kuras reālā laikā uz šiem ekrāniem novada attēlu, kas citkārt aiz šiem virsbūves elementiem nebūtu redzams. \"Caurspīdīgie statņi\" aktivizējas automātiski, piemēram, mainot braukšanas joslu vai pie krustojuma. Kopā ar šiem ekrāniem un videokamerām darbojas arī projekcijas ekrāns, kurš \"iezīmē\" citus satiksmes dalībniekus uz priekšējā vējstikla. Tāpat \"Jaguar Land Rover\" strādā pie sistēmas \"Follow-MeGhost Car Navigation\", kas uz vējstikla projicē virtuālu automobili, kurš brauc pa navigācijā iestatīto maršrutu. Tādējādi autovadītājam nav jāklausās navigācijas norādes, bet tikai jāseko priekšā braucošajam virtuālajam auto. Atgādinām, ka pavasarī \"Jaguar Land Rover\" prezentēja \"caurspīdīgā\" motora pārsega konceptu. Ar radiatora dekoratīvajā režģī iebūvēto videokameru iegūtais attēls tika projicēts uz motora pārsega, tādējādi autovadītājam radot iespaidu, ka viņš ceļa segumu cauri savam automobilim.", "link": "https://www.delfi.lv/auto/42826658/zinas/45345634/video-jaguar-un-land-rover-virsbuves-statni-bus-caurspidigi"},
{"title": "'Jaguar' un 'Land Rover' ar vibrējošu sēdekli informēs par velosipēdistu", "category": "Auto", "body": "Kompānija \" Jaguar   Land Rover \" prezentējusi sistēmas \"Bike Sense\" prototipu, kas atpazīst automobilim tuvojošos velosipēdistu un ar skaņu, gaismu un vibrāciju signalizē autovadītājam. \"Bike Sense\" sistēma seko velosipēdistu manevriem autovadītāja redzei t.s. aklajās zonās un brīdina automobiļa vadītāju piecus metrus pirms velosipēdista pietuvošanās spēkratam. Tiklīdz velosipēdists pietuvojas \"Jaguar\" vai \"Land Rover\" automobilim, elektronika informē vadītāju ar skaņas signālu (skan kā velosipēda zvaniņš) un aktivizē sēdekļa vibrāciju tajā pusē, no kuras tuvojas velosipēdists. Papildus brīdinājums par potenciālajām briesmām tiek padots ar vibrāciju uz akseleratora pedāli. Savukārt autovadītājam vai pasažierim vēloties izkāpt no auto, ja tuvojas velosipēdists un tam draud sadursme ar tikko pavērtām durvīm, sistēma ar gaismas diodi, skaņas signālu un vibrējošu durvju rokturi informēs izkāpt gribētāju par tuvojošos velosipēdistu. Vēl \"Jaguar Land Rover\" savus spēkratus vēlas aprīkot ar speciālu izgaismojamu priekšējā virsbūves statņa un durvju apdares materiālu, kas ar krāsu maiņas intensitāti informēs autovadītāju par velosipēdista attālumu no spēkrata. Iepriekš tamlīdzīgu sistēmu prezentēja \" Volvo \", tomēr atšķirībā no britu autoražotāja piedāvājuma tā nebija spējīga darboties autonomi, bet gan ar viedierīču aplikācijas palīdzību. Tomēr \"Volvo\" sistēma ir spējīga par potenciālu sadursmi brīdināt ne tikai autovadītāju, bet arī velosipēdistu. \"Bike Sense\" izstrādātāji uzskata, ka šī sistēma ļaus samazināt ceļu satiksmes negadījumu skaitu, kuros iesaistīts velosipēdists. Saskaņā ar statistiku Lielbritānijā vien 2014. gadā notika 19 tūkstoš tamlīdzīgu avāriju ar cietušajiem vai bojāgājušajiem.", "link": "https://www.delfi.lv/auto/42826658/zinas/45476566/jaguar-un-land-rover-ar-vibrejosu-sedekli-informes-par-velosipedistu"},
{"title": "'Range Rover' visgreznākā versija 'SVAutobiography'", "category": "Auto", "body": "Kompānija \" Land Rover \" izstrādājusi visgreznāko \" Range Rover \" modifikāciju \"SVAutobiography\". Plašākai sabiedrībai jaunais automobilis pirmo reizi tiks parādīts šonedēļ notiekošajā Ņujorkas autoizstādē. \"Range Rover SVAutobiography\" būs pieejams kā standarta, tā arī pagarinātajā versijā. Tāpat šis būs pirmais \"Range Rover\", kā virsbūvi varēs pasūtināt divtoņu krāsojumā. No citām \"Range Rover\" versijām šī vizuāli atšķirsies vēl ar citādu radiatora dekoratīvo režģi un oriģināla dizaina 22 collu riteņu diskiem. Patiesa greznība valda \"SVAutobiography\" interjerā – aizmugurējiem pasažieriem ir divi atsevišķi sēdekļi, kas elektriski regulējami plašā diapazonā. Salonā izmantoti augstvērtīgi apdares materiāli. \"Range Rover SVAutobiography\" pieejams ar tiem pašiem motoriem, kas jau pazīstami no standarta modeļa. Turklāt īpaši greznajai modifikācijai būs pieejams arī 550 zirgspēku jaudīgais V8 kompresormotors, kas ir ar 40 ZS un 55 Nm lielāku veiktspēju nekā standarta \"Supercharged\" versijā. Spēka agregāti sajūgti ar astoņpakāpju automātisko \"ZF\" pārnesumkārbu. Tirdzniecībā \"Range Rover SVAutobiography\" nonāks vasarā. Lielbritānijā tā cena būs no 148 900 sterliņu mārciņām (203 646 eiro).", "link": "https://www.delfi.lv/auto/42826674/modelu-jaunumi-testi/45757300/range-rover-visgreznaka-versija-svautobiography"},
{"title": "Video: 'Volvo Trucks' prezidents iejūtas kaskadiera lomā", "category": "Auto", "body": "\"Jāatzīst, ka man pār kauliem skrēja skudriņas, un es vairākas reizes aizdomājos, kur gan esmu ielaidies. Neesmu kalnā kāpējs, un man nepatīk augstums. Taču biju jau apsolījis izpildīt šo triku, tāpēc nekādi nevarēju atkāpties,\" stāsta Nilsons. Viņam bija jāpavada gandrīz divas stundas uz \"Volvo FMX\" kravas automašīnas priekšējā paneļa, kad automašīna tika pacelta vairāk nekā 20 metrus virs ūdens Gēteborgas ostā. \"Protams, daudzi dubli filmēšanas laikā bija jāuzņem vairākkārt, un filmēšana bija laikietilpīga. Bija diezgan auksts laiks – aptuveni +8 grādi –, un vēja stiprums bija aptuveni 10 metri sekundē, tāpēc pēc kāda laika man diezgan pamatīgi nosala rokas. Taču viss izdevās ļoti labi. Par drošību bija padomāts par visiem 100 procentiem, tāpēc ne reizi pat tā īsti nenobijos,\" piebilst \"Volvo Trucks\" prezidents. \"Videoklipa, ko nosaucām par \"The Hook\" (Āķis), galvenā ideja ir parādīt, ka kravas automašīnas priekšējais vilkšanas āķis var izturēt daudz lielāku slodzi nekā parasti tam tiek izmantota. Videoklipā vēlējāmies uzmanības centrā izvirzīt mūsu būvniecības kravas automašīnu izturību un augsto kvalitāti. Un to nevar parādīt vēl uzskatāmāk, kā paceļot gaisā 15 tonnu kravas automašīnu aiz tās vilkšanas āķa,\" skaidro Nilsons. Videoklipu filmēja no helikoptera. Pirms filmēšanas tika pārdomāta un sagatavota katra vissīkākā detaļa. Pēc klipa izstrādātāju vārdiem, grūtības radīja tas, ka viss videoklips bija jānofilmē no helikoptera vienā piegājienā. Ja video neizdodas noskatīties iegultā veidā, aplūkojiet to  šeit !", "link": "https://www.delfi.lv/auto/42826658/zinas/43610597/video-volvo-trucks-prezidents-iejutas-kaskadiera-loma"},
{"title": "Vienīgā Latvijā radītā retro amfībija nedēļas nogalē piestās Ķīpsalā", "category": "Auto", "body": "Ideja par amfībiju 1955. gadā radās uzņēmuma \"Yacht Service\" valdes priekšsēdētāja un laivu meistara Aigara Baika vectētiņam Aleksandram, kas bija plaša profila inženieris un aizrautīgs dzejas mīļotājs. Ne velti amfībijai ir dots tik poētisks vārds – \"Vētras putns\". Amfībija vairāk nekā 40 gadus nogulēja Baiku dzimtas dārzā. \"2012. gadā visi kopā nolēmām atjaunot vectēva roku darbu, ko tagad prezentēsim izstādē. Atjaunotā amfībija ir ļoti grezna ar baltu dīvāniņu, kāds iepriekš nebija,\" stāsta Aigars, kas ir profesionāls galdnieks un jau 22 gadus strādā jahtu būvē.  Atjaunotajā amfībijā, neskaitot vadītāju, ir vieta četriem pasažieriem, un tā attīsta 16 zirgspēku jaudu. Gan uz sauszemes, gan ūdenī amfībija ir spējīga braukt ar ātrumu līdz 15 km/h. \"Vētras putns\" bez apstāšanās var taisnā ceļā iebraukt no sauszemes ūdenī un tāpat arī atpakaļ. Interesenti jau šovasar varēs to izmēģināt, izbraucot ar to gan Rīgā, gan Jūrmalā. Turklāt tiek plānots arī pirmais izbrauciens pa jūru. Laivu un jahtu darbnīca \"Baiks Boats\" izstādē prezentēs arī amfībijas \"Vētras Putns 2\" 3D projekcija. Jauno amfībiju paredzēts uzbūvēt, izmantojot progresīvas metodes un piemērotus materiālus. Kā ziņots, no 28. līdz 30. martam Ķīpsalā notiks četras izstādes aktīvās atpūtas un veselīga dzīvesveida cienītājiem – \"Atpūta un sports 2014\", \"Medības un makšķerēšana 2014\", \"Motocikls 2014\" un \"Baltic Boat Show 2014\".  Izstādes rīko Starptautisko izstāžu rīkotājsabiedrība \"BT 1\".", "link": "https://www.delfi.lv/auto/42826658/zinas/44342415/vieniga-latvija-radita-retro-amfibija-nedelas-nogale-piestas-kipsala"},
{"title": "VW priekšsēdētājs izziņojis koncerna tālākos plānus", "category": "Auto", "body": "\" Volkswagen \" (VW) valdes priekšsēdētājs Matiass Millers (attēlā) izziņojis piecus galvenos soļus koncerna līdzsvarošanai. Viņš prezentēja piecu punktu plānu, ko paredzēts izmantot, lai VW būtu viens no vadošajiem automobiļu ražotājiem arī nākotnē. \"Mums jāskatās pāri šā brīža situācijai un jārada apstākļi veiksmīgai VW attīstībai turpmāk,\" paziņoja Millers. Viņš ir pārliecināts, ka \"VW izies no šā brīža situācijas spēcīgāks nekā jebkad\". Viņš pavēstīja, ka koncerna stratēģijas 2025. gadam galvenie punkti tiks prezentēti nākamgad. VW izpilddirektors skaidroja, ka viņa galvenā prioritāte ir atbalstīt klientus, kurus ietekmējusi dīzeļdzinēju problēma. \"Mūsu klienti ir pamats visam, ko dara mūsu 600 tūkstoši darbinieku visā pasaulē,\" viņš sacīja. Kā stāsta Millers, VW intensīvi strādā pie tehnisko risinājumu izveides. Plānots, ka to īstenošana tiks uzsākta 2016. gada janvārī sadarbībā ar  Vācijas  Federālo autotransporta pārvaldi (KBA). Millera otrā prioritāte ir sistemātiski virzīt un pabeigt notikušā izmeklēšanu. \"Mums ir jāatklāj patiesība un jāmācās no tās,\" teica Millers, piebilstot, ka VW visu ļoti rūpīgi analizē. Šajā nolūkā papildus jau izziņotajām darbībām ir iesaistīta arī audita firma \"Deloitte\". Millers uzskatā, ka atbildīgajiem par notikušo ir jārēķinās ar smagām sekām. Millera trešā prioritāte ir ieviest VW koncernā jaunas struktūras. \"Galvenā ideja ir tāda, ka nākotnē koncerna vadība tiks decentralizēta vēl vairāk,\" teica koncerna izpilddirektors, piebilstot, ka zīmoliem un reģioniem būs lielāka neatkarība. Millers apgalvoja, ka koncerna valde koncentrēsies uz starpzīmolu stratēģiju pilnveidi, sinerģiju izveidi un koncerna resursu efektīvu izmantošanu. \"Mēs rūpīgi pārskatīsim mūsu esošo portfeli ar vairāk nekā 300 modeļiem un izpētīsim katra [modeļa] devumu peļņas ziņā.\" Millera ceturtā prioritāte ir veicināt koncerna kultūras un vadības struktūras maiņu. Viņš uzsvēra, ka ir jāatgūst VW koncerna tiekšanās pēc pilnības, darbinieku iesaiste un sociālā atbildība. Viņš gan uzskata, ka jāmaina ir tas, kā VW komunicē un tiek galā ar savām kļūdām: \"Mums ir vajadzīga atvērtības un sadarbības kultūra.\" Millers arī aicināja visus VW darbiniekus sadarbībā citam ar citu izrādīt vairāk drosmes, radošuma un uzņēmēju garu. VW izpilddirektors paziņoja, ka piektā prioritāte būs pārveidot koncerna stratēģiju 2018. gadam par stratēģiju 2025. gadam. \"Daudzi cilvēki ārpus VW un arī daži no mums nesaprata, ka mūsu stratēģija 2018. gadam ir kas vairāk nekā tikai ražošanas rādītāji. Vēlmei būt \"Ātrākiem, Augstākiem un Lielākiem\" tika pakārtoti daudzi elementi, jo īpaši ienākumi no realizācijas.\" Millers uzskata, ka ideja nav pārdot par 100 tūkstošiem vairāk vai mazāk transportlīdzekļu kā lielākajam konkurentam. Svarīgākais ir kvalitatīva izaugsme. Millers pavēstīja, ka koncerna stratēģijas 2025. gadam galvenie punkti tiks izstrādāti tuvāko mēnešu laikā un tā tiks prezentēta nākamgad.", "link": "https://www.delfi.lv/auto/42826658/zinas/46651089/vw-priekssedetajs-izzinojis-koncerna-talakos-planus"},
{"title": "Emisiju datu falsificēšana atklāta arī VW, 'Audi' un 'Porsche' trīslitru dīzeļdzinējā", "category": "Auto", "body": "ASV  regulatori pirmdien paziņojuši, ka Vācijas autobūves koncerns \" Volkswagen \" kaitīgo izmešu datu falsificēšanas programmatūru pēdējos trīs gados izmantojis arī lielākajos trīs litru dīzeļdzinējos. \"Volkswagen\" jau atzinis, ka uzņēmums izmantojis šo programmatūru mazākos divu litru dīzeļdzinējos, ar kuriem aprīkoti aptuveni 11 miljoni automobiļu, kas ražoti no 2009.gada līdz 2015.gadam. Taču ASV Vides aizsardzības aģentūra (EPA) izmeklēšanā atklājusi, ka vairākos sešu cilindru trīs litru dīzeļdzinējos, ar kuriem aprīkoti \"VW Touareg\", \" Porsche  Cayenne\" un \" Audi \" 2014.-2016.gada modeļi un kas pārdoti Savienotajās Valstīs, arī tikušas izmantotas izmešu falsificēšanas programmatūras. \"Volkswagen\" gan apgalvojumus, ka arī trīs litru dīzeļdzinēji tikuši aprīkoti ar šo programmatūru noraida. \"Volkswagen\" septembra beigās izraisīja globālu skandālu, kad uzņēmums atzina, ka pasaulē līdz pat 11 miljoniem automašīnu aprīkoti ar konkrētu dīzeļdzinēju tipu, kuriem uzstādīta kaitīgo izmešu falsificēšanas programmatūra. Šī programmatūra ieslēdz izmešu kontroli, kad tā konstatē, ka automašīnai tiek veiktas pārbaudes. Kontrole tiek izslēgta, kad automašīna piedalās satiksmē, tādējādi ļaujot tai radīt palielinātu izmešu apjomu. Prokuratūras vairākās pasaules valstīs jau sākušas izmeklēšanu pret \"Volkswagen\", kam ASV vien var tikt piemērots naudassods vairāk nekā 18 miljardu dolāru apmērā. Tikmēr oktobra beigās \"Volkswagen\" paziņoja, ka uzņēmums šā gada trešajā ceturksnī strādāja ar 1,67 miljardu eiro tīrajiem zaudējumiem, salīdzinot ar 2,97 miljardu eiro peļņu attiecīgajā laika periodā pērn. Zaudējumi galvenokārt tiek skaidroti ar vērienīgo izmešu datu falsificēšanas skandālu, kas aptvēris autoražotāju.", "link": "https://www.delfi.lv/auto/42826658/zinas/46670049/emisiju-datu-falsificesana-atklata-ari-vw-audi-un-porsche-trislitru-dizeldzineja"},
{"title": "'Land Rover' izgatavojis 'Defender' elektromobili", "category": "Auto", "body": "Kompānija \" Land Rover \" nākamnedēļ notiekošajā Ženēvas autoizstādē prezentēs septiņus eksperimentālos \"Defender\" apvidus automobiļus, kas aprīkoti ar elektromotoru. Tuvākā gada laikā visi šie prototipi tiks izmēģināti reālos braukšanas apstākļos. \"Land Rover\" norāda, ka šie septiņi elektriskie \"Defender\" ir sava veida pārvietojamā laboratorija, kas ļaus novērtēt un izmēģināt elektromobiļus reālos un grūtos apvidus apstākļos. Tas ļaušot ražotājam pārbaudīt jaunās tehnoloģijas un apsvērt to ieviešanas iespējas arī sērijveida ražošanā. Šie konceptuālie \"Land Rover Defender\" aprīkoti ar 95 zirgspēku jaudīgu elektromotoru, kam ir konstants 330 ņūtonmetru griezes moments. Savukārt 27 kWh litija jonu akumulatori robustajam apvidus automobilim bez atkātotas uzlādes ļauj nobraukt līdz 80 km distanci. \"Land Rover\" norāda, ka bezceļa apstākļos, braucot nelielā ātrumā, akumulatora enerģija pietiks aptuveni astoņām stundām. Akumulatori no tradicionālās elektroligzdas uzlādējami četrās līdz 10 stundās atkarībā no pieslēguma kapacitātes. Elektriskie \"Land Rover Defender\" spējīgi vilkt līdz pat 12 tonnu smagu piekabi, kā arī braukt ūdenī līdz pat 80 centimetru dziļumam. Visādi citādi ar elektromotoru aprīkotie \"Defender\" tehniksi nav mainīti. Vienīgi tiem manuālā pārnesumkārba nomainīta ar bezpakāpju variatoru.", "link": "https://www.delfi.lv/auto/42826674/modelu-jaunumi-testi/43104472/land-rover-izgatavojis-defender-elektromobili"},
{"title": "Video: 'Ford' izmēģina 'alkohola reibuma' kostīmu", "category": "Auto", "body": "Kompānija \" Ford \" izstrādājusi un izmēģinājusi speciālu kostīmu \"Drink Driving Suit\", kurš autovadītāja maņām imitē alkohola reibuma stāvokli. Autoražotāja pētījumā piedalījušies pieci tūkstoši jauniešu vecumā no 18 līdz 24 gadiem no dažādām Eiropas valstīm. Ar šo pētījumu \"Ford\" vēlējies jaunajiem autovadītājiem demonstrēt, kā mainās vides uztvere un braukšanas stils reibuma stāvoklī. \"Drink Driving Suit\" sastāv no speciālām brillēm, kas ierobežo skatu leņķi, un papildus svara uzlikām dažādām ķermeņa daļām, kas apgrūtina kustību koordināciju. Kā liecina eksperiments, šis kostīms autovadītājiem apgrūtinājis pat elementāru uzdevumu izpildīšanu. \"Ford\" pētījumā trešdaļa respondentu atzina, ka vismaz reizi mūžā ir braukuši automobilī, kuru vada iereibis cilvēks. Bet 56% autovadītāju vecumā līdz 24 gadiem atzina, ka vismaz reizi alkohola reibumā pie auto stūres ir sēdušies paši. Turklāt divas trešdaļas aptaujāto atzina, ka nemaz nezina, kāda ir pieļaujamā alkohola koncentrācija asinīs autovadītājiem pašu mītnes valstī. Interesanti, ka visbiežāk pie stūres alkohola reibumā sēdušies spāņi – 74% šajā valstī aptaujāto atzina, ka tā ir darījuši paši vai viņu draugi. Šajā grēkā atzinušies arī 65% vāciešu un francūžu. 26% aptaujāto, kuri auto vadījuši alkohola reibumā, uzskata, ka viņu reibums netraucē autovadīšanas meistarībai.", "link": "https://www.delfi.lv/auto/42826658/zinas/44338175/video-ford-izmegina-alkohola-reibuma-kostimu"},
{"title": "Video: 'Ford Mustang' modelītis uzlido kosmosā un nokrīt uz Zemes", "category": "Auto", "body": "Lai nogādātu \"Ford Mustang\" modelīti kosmosā, akcijas organizatori izmantoja nevis raķeti, bet gan pārveidotu meteoroloģisko zondi. Šāda uzparikte, kurai pievienota arī miniatūra videokamera, sasniedza 33 tūkstoš metru augstumu, pēc kā uzsāka kritienu lejā no kosmosa, to visu joprojām iemūžinot video.", "link": "https://www.delfi.lv/auto/42826658/zinas/44487434/video-ford-mustang-modelitis-uzlido-kosmosa-un-nokrit-uz-zemes"},
{"title": "Latvijā reģistrēts pasaulē visātrākais elektromobilis 'Tesla Model S'", "category": "Auto", "body": "Latvijā reģistrētais \"Tesla Model S\" aprīkots ar elektromotoru, kas attīsta 270 kW (367 ZS) jaudu un konstantu 440 ņūtonmetru griezes momentu. Enerģiju motoram piegādā 85 kWh litija jonu akumulatoru komplekts. Elektriskais sedans līdz 100 km/h paātrinās 5,9 sekundēs un maksimāli sasniedz 200 km/h. Bez atkārtotas akumulatoru uzlādes elektromobilis spējīgs nobraukt līdz pat 480 km distanci. Savukārt par pasaulē visātrāko sērijveida elektromobili atzīta šī modeļa \"Performance\" versija, kuras elektromotors attīsta 310 kW (421 ZS). Līdz 100 km/h šāds elektromobilis paātrinās 4,6 sekundēs un maksimāli sasniedz 212 km/h. Amerikāņu \"Tesla Motors\" tikai nesen uzsāka savu spēkratu tirdzniecību Eiropā. Atkarībā no versijas (elektromotora jaudas un akumulatoru energoietilpības) šis modelis maksā 71 līdz 109 tūkstošus eiro. Vēlāk Eiropā gaidāma arī šī modeļa bāzes versija ar 60 kWh akumulatoru komplektu. Visi \"Tesla Model S\" elektromobiļi saņem rūpnīcas garantiju astoņiem gadiem vai arī līdz 160 – 200 tūkstoš kilometru nobraukumam (atkarībā no versijas). Visdārgākajai versijai \"Performance\" nobraukuma ierobežojuma garantijas periodā nav.  Eiropā ir tikai deviņi \"Tesla Motors\" dīlera un servisa centri, no tiem Latvijai ģeogrāfiski tuvākie ir Skandināvijā (Oslo un Kopenhāgenā) vai Vācijā.", "link": "https://www.delfi.lv/auto/42826658/zinas/43158950/latvija-registrets-pasaule-visatrakais-elektromobilis-tesla-model-s"},
{"title": "Video: 'Volvo' kravas auto pret 'Koenigsegg' superauto", "category": "Auto", "body": "\"Volvo FH\" un \"Koenigsegg One:1\" sacīkste notika Knutstorpas trasē Zviedrijā, kur kravas automobilim bija jānobrauc tikai viens aplis, bet superauto, kā jauda un masa atbilst proporcijai 1:1, divi apļi. Pie \"Volvo FH\" stūres sēdās pazīstamais britu autožurnālists Tifs Nidels. Atkarībā no versijas šāds kravas auto attīsta 460 līdz 540 zirgspēku jaudu. Savukārt  \"Koenigsegg One:1\" superauto , kuru paši izstrādātāji gan sauc par \"megaauto\", jo tā jauda ir tieši viens megavats – 1341 zirgspēks. Tā kā \"One:1\" masa arī ir 1341 kg, tad tas nodrošina pasakainu veiktspēju – paātrinājumu līdz 400 km/h tikai 20 sekundēs. \"Volvo FH\" un \"Koenigsegg One:1\" sacīkšu rezultātu skatiet video!", "link": "https://www.delfi.lv/auto/42826658/zinas/45211204/video-volvo-kravas-auto-pret-koenigsegg-superauto"},
{"title": "'Tesla' atklās elektroauto ražošanas noslēpumus, lai nozare ātrāk attīstītos", "category": "Auto", "body": "Autoražotājs \" Tesla \" apsver vairāku savu elektroauto tehnoloģiju patentu publiskošanu, lai tādējādi paātrinātu nozares attīstību, atklājis uzņēmuma vadītājs Īlons Masks. Intervijā BBC Masks norāda, ka vēlas nojaukt tehnoloģiskos ierobežojumus, kas traucē arī citiem attīstīt elektroauto. \"Mēs nevēlamies izlauzt ceļu caur džungļiem tad aiz sevis atstāt kājnieku mīnas,\" viņš saka. Šonedēļ notikušajā \"Tesla\" akcionāru sapulcē Masks mīklaini jau pieminējis šos plānus, pasakot, ka lai paātrinātu elektonisko automašīnu attīstību, \"\"Tesla\" spēlējas ar kaut ko ļoti svarīgu, kas varētu būt pat nedaudz pretrunīgi attiecībā uz \"Tesla\" unikālajiem patentiem.\" Šonedēļ Lielbritānijā pārdošanā nonāca arī pirmie \"Tesla Model S\". To cena ir aptuveni 90 000 eiro un pēc vienas uzlādēšanas reizes tie spēj veikt aptuveni 480 kilometrus. Pērn uzņēmums pārdevis 22 500 auto un šogad vēlas pārdot 35 000. Pēdējā gada laikā \"Tesla\" akciju vērtība kāpusi par 112%. Kompānija, kura paziņojusi, ka vēlas radīt elektroauto, kas ir labāka par jebkuru benzīna dzinēja auto, gan tiek kritizēta par kļūdainu maksimālās kilometrāžas noteikšanu, kā arī vairākiem gadījumiem, kad baterijas dēļ auto ir aizdedzies.", "link": "https://www.delfi.lv/auto/42826658/zinas/44589996/tesla-atklas-elektroauto-razosanas-noslepumus-lai-nozare-atrak-attistitos"},
{"title": "Indijas autoražotāja direktoram draud cietumsods par defektīviem 'Tata Nano'", "category": "Auto", "body": "Indijas autoražotāja \" Tata Motors \" izpilddirektoram Karlam Slimam draud sešu mēnešu cietumsods. Šādu prasību tiesā iesniedzis kāds pasaulē vislētākā automobiļa \"Tata Nano\" pircējs, kuram autoražotājs esot atteicies nomainīt defektīvās detaļas, vēsta \"CNBC-TV18\". Savukārt \"Tata Motors\" paziņojis, ka esot mēģinājis vienoties par kompensāciju šim klientam gan naudā, gan graudā, tomēr mierizlīgums tā arī netika panākts. Jau ziņots, ka pasaulē vislētāko \"Tata Nano\" kopš tā debijas 2009. gadā pastāvīgi piemeklējušas dažādas likstas, tostarp vairāki aizdegšanās gadījumi gan uzkarsušu izplūdes sistēmas agregātu dēļ, gan defektīvas degvielas padeves sistēmas dēļ. Bijuši pat gadījumi, kad \"Tata Nano\" aizdedzies tikai pusotru stundu pēc izbraukšanas no izplatītāja autosalona.", "link": "https://www.delfi.lv/auto/42826658/zinas/43291091/indijas-autorazotaja-direktoram-draud-cietumsods-par-defektiviem-tata-nano"},
{"title": "Indieši uzlabojuši pasaulē vislētāko auto 'Tata Nano'", "category": "Auto", "body": "Indijas  autoražotājas \" Tata Motors \" pirms septiņiem gadiem ražošanā ieviesa automobili \"Nano\", kas kļuva par pasaulē vislētāko jauno sērijveida automobili. Kompānija prezentējusi tā jaunāko modernizēto versiju, kas modeļa nosaukumā ieguvusi piebildi \"GenX\". \"Tata GenX Nano\" piedāvājumā tagad iekļauta pusautomātiskā pārnesumkārba \"Easy Shift\", kurai ir arī sportiskais režīms, kas palielinot akseleratora pedāļa atsaucību uz tā nospiešanu. Vēl automobilim uzstādīts elektriskais stūres pastiprinātājs, kas atvieglos tā manevrētspēju pilsētā un stāvvietās. Uzlabojumu ietvaros \"Tata Nano\" ir nedaudz modernizēts dizains (citāds radiatora dekoratīvais režģis, nedaudz tonēti priekšējie lukturi, jauna dizaina stūresrats un aizmugurējais buferis), palielināta tilpuma degvielas tvertne un paaugstināts automobiļa pasīvās drošības līmenis. \"Tata GenX Nano\" saglabā līdzšinējo 0,6 litru divcilindru motoru, kas attīsta 38 ZS jaudu un 51 Nm griezes momentu. Spēka agregāts, neskaitot jauno pusautomātisko transmisiju, atkarībā no komplektācijas līmeņa tiek sajūgts vēl ar četrpakāpju vai piecpakāpju manuālo pārnesumkārbu. Ražotāja norādītais vidējais degvielas patēriņš šim automobilim ir 4,2 litri benzīna uz 100 km.", "link": "https://www.delfi.lv/auto/42826674/modelu-jaunumi-testi/45987321/indiesi-uzlabojusi-pasaule-visletako-auto-tata-nano"},
{"title": "'Land Rover' nepalikšot atbildi parādā 'Bentley' apvidniekam", "category": "Auto", "body": "Kompānija \" Land Rover \" plāno izstrādāt īpaši greznu \" Range Rover \" modeļa versiju, kas konkurēs ar \" Bentley \" nule prezentēto apvidus automobili \"Bentayga\", intervijā izdevumam \"AutoExpress\" atklājis \"Jaguar Land Rover\" kompānijas speciālo modeļu nodaļas SVO (Special Vehicle Operations) vadītājs Džons Edvardss. Pašlaik visdārgākā \"Range Rover\" modifikācija ir \"SV Autobiography\", kas maksā 164 tūkstošus sterliņu mārciņas (224 tūkstošus eiro). Turklāt Edvardss uzsver, ka tā nebūt nav augstākā cena, ko no \"Range Rover\" modeļa varētu \"izspiest\". SVO nodaļas vadītājs pieļauj, ka \"Range Rover\" topošā īpaši greznā versija maksās ap 200 tūkstošiem mārciņu (273 tūkstošus eiro). Tādējādi \"Land Rover\" piedāvājums spēšot konkurēt ar \"Bentley Bentayga\" un \" Rolls-Royce \" topošo apvidnieku.", "link": "https://www.delfi.lv/auto/42826658/zinas/46505743/land-rover-nepaliksot-atbildi-parada-bentley-apvidniekam"},
{"title": "Foto: Zaķusalu pierūcina lieli un mazi motocikli", "category": "Auto", "body": "Prestižākajā MxPro klasē ar 96 punktiem uzvaru izcīnīja igaunis Harijs Kullass, kurš Nāciju kausā startē zem Somijas karoga. Kullass pirmajā braucienā bija otrais, otrajā triumfēja, bet trešajā ieņēma trešo vietu. Otro vietu latviešu motobraucējs Dāvis Ivanovs, kurš divos braucienos finišēja trešais, bet sprintā Latvijas pārstāvis ieņēma ceturto vietu, kopā nopelnot 92 punktus. Pagalam neveiksmīgs Rīgas posms izvērtās pēdējo gadu Latvijas labākajam motokrosa braucējam Matīsam Karro, kurš pirmajā braucienā izstājās tehnisku problēmu dēļ, bet otrajā sliktā starta dēļ finišēja sestais. Savukārt sprintā Karro izcīnīja otro vietu, kopsummā nopelnot 32 punktus un Rīgas posmu noslēdzot 14.pozīcijā. Sacensībās kvadracikliem abos braucienos triumfēja Latvijas sportists Raivis Sootee, bet otro vietu izcīnīja lietuvietis Domants Vaznis, kamēr trešais bija igaunis Kaspars Haiba. Neveiksmi Rīgas posmā piedzīvoja Eiropas čempionāta kopvērtējuma līderis Edgars Meņģelis, kurš pirmajā braucienā izstājās, bet otrajā neizgāja uz starta. Savukārt sacensībās senioriem abos braucienos ātrākais bija pirmā posma uzvarētājs Leons Kozlovskis, aiz sevis atstādams Raimondu Baltgalvi un Ronaldu Baldiņu. Sacensībās junioriem abos posmos ātrākais bija Sandis Armīns Frienbergs, bet otro un trešo vietu braucienos un posmā ieņēma attiecīgi Patriks Uzuls un Rūdolfs Aumesters. Jauniešu sacensībās posmā uzvarēja Elgars Jonass, aiz sevis atstājot Hariju Suharževski un Kristeru Kogveru, bet sacensībās iesācējiem labākais bija Ralfs Vindigs, trijniekā iekļuva arī Tomass Šaicāns un Rihards Kronis.", "link": "https://www.delfi.lv/auto/42826676/motorusports/46134151/foto-zakusalu-pierucina-lieli-un-mazi-motocikli"},
{"title": "Jonass pēc tehniskām ķibelēm zaudē pasaules čempionāta līdera godu", "category": "Auto", "body": "Par šo sacensību pirmā brauciena uzvarētāju kļuva viens no Jonasa galvenajiem konkurentiem kopvērtējumā slovēnis Tims Gajsers, kurš sestdien notikušajā kvalifikācijā bija vien astotais. Tikmēr Jonass, kurš pārstāv  KTM  rūpnīcas komandu \"Red Bull KTM Factory Racing\", kādu laiku bija pirmā brauciena līderis, taču ar laiku Gajsers viņu notvēra un apdzina. Latvietis gan spēja noturēt otro pozīciju. Arī otrais brauciens Jonasam sākās sekmīgi, startā izvirzoties pirmajā vietā, taču neilgi pēc tam saskārās ar tehniskām likstām, kas viņam lika doties boksos. Atklājās, ka latvietim vairs nav priekšējo bremžu, taču viņš nolēma turpināt sacīksti, lai gan bija starp atpalicējiem. Otrā brauciena laikā Jonass demonstrēja lielisku braukšanas māku, spējot aizcīnīties līdz 13.vietai. Tikmēr otrajā braucienā uzvarēja brits Makss Enstijs, kamēr otrais bija Gajsers, kurš kļuva par posma uzvarētāju un pārņēma līdera godu pasaules čempionāta kopvērtējumā. Līdz šim Jonass vēl nav spējis uzvarēt nevienā pasaules čempionāta braucienā. Jau vēstīts, ka sestdienas kvalifikācijā Jonass bija trešais. Kā zināms, traumas dēļ šosezon vairs nevarēs startēt latvietis Roberts Justs no \"HSF Logistics\" komandas, kurš pirmajos 13 šīs sezonas posmos bija guvis punktus visos braucienos. Pašlaik pasaules čempionāta kopvērtējumā Gajsers ticis pie 518 punktiem, kamēr Jonasam ir 505 punkti. Tikmēr trešais ar 474 punktiem ir Enstijs. Līdz sezonas beigām atlikuši vairs tikai divi posmi. Tikmēr Justs ar 181 punktu atrodams 16.vietā. Pasaules čempionātā šosezon plānoti 18 etapi. Savukārt turpat paralēli notikušajā Eiropas čempionāta pēdējā - devītajā - posmā 250 kubikcentimetru klasē 25.vietu ieņēma Tomass Šileika, kurš sezonas kopvērtējumā ar iekrātiem sešiem punktiem bija 55.pozīcijā. Piedaloties tikai vienā etapā, ar 12 punktiem 45.pozīcijā bija  Matīss Karro , bet Kārlis Sabulis ar pieciem punktiem bija 56.vietā. Dāvis Līvs tikmēr iekrāja trīs punktus un sezonu noslēdza 61.pozīcijā.", "link": "https://www.delfi.lv/auto/42826676/motorusports/46396641/jonass-pec-tehniskam-kibelem-zaude-pasaules-cempionata-lidera-godu"},
{"title": "Stupeļa ekipāžai uzvara pasaules čempionāta priekšpēdējā posma kvalifikācijā", "category": "Auto", "body": "Nīderlandes braucējs Etjēns Bakss un latviešu kantētājs  Kaspars Stupelis  sestdien izcīnīja uzvaras Francijā notiekošā pasaules čempionāta priekšpēdējā, 15.posma motokrosā blakusvāģiem kvalifikācijas braucienos. Ātrāko no saviem 12 apļiem Bakss/Stupelis kvalifikācijā veica vienā minūtē un 59,488 sekundēs, kamēr teju trīs sekundes lēnāks bija leģendārais nīderlandietis  Daniels Vilemsens , kurš triumfējis desmit pasaules čempionātos. Savukārt trešais bija beļģis Jans Hendrikss, kamēr ceturto laiku uzrādīja tuvākais Baksa un Stupeļa konkurents kopvērtējumā Valentīns Žiro, kurš sezonas nogalē startē kopā ar latvieti Elviju Mucenieku. Svētdien sportisti aizvadīs sacensības, kurās Baksam ar Stupeli ir lieliskas iespējas nodrošināt pasaules čempionu titulu jau priekšpēdējā posmā. Pasaules čempionāta kopvērtējumā vairs tikai divus posmus līdz sezonas beigām Bakss ar Stupeli iekrājuši 581 punktu, kamēr 514 punkti ir Žiro. Tādejādi Nīderlandes un Latvijas duets tikai teorētiski kļuvuši aizsniedzami saviem sāncenšiem. Iepriekš Stupelis par pasaules čempionu tika kronēts 2003. un 2004. gadā, kad viņš brauca kopā ar Vilemsenu. Pēdējās trīs sezonas latvietis ar Baksu bija kļuvuši par planētas vicečempioniem, bet vēl divas reizes viņš to savulaik paveica ar Kristeru Serģi. Kā zināms, līdz pat sezonas vidū notikušajām sacensībām Stelpē Mucenieks brauca duetā ar beļģu pilotu Hendriksu, tomēr pēc Latvijas etapa beļģis negaidīti pavēstīja par sadarbības pārtraukšanu. Tagad Hendrikss brauc kopā ar pašreizējo pasaules čempionu Benu van den Bogārtu, kura pilots Bens Andriasens ir savainots un šogad vairs sacīkstēs neplāno piedalīties. Tomēr nesen Mucenieku par partneri uzaicināja Žiro, kura līdzšinējam līdzbraucējam Nikolā Museti ārsti konstatējuši kājas lūzumu. Pagājušajā sezonā pēc ilgstošas pakaļdzīšanās Bakss un Stupelis pasaules čempionāta kopvērtējumā tomēr piekāpās Andriasena ekipāžai, turklāt latviešu kantētājs par pasaules vicečempionu kļuva trešo gadu pēc kārtas. Savukārt pēc sezonas divi Latvijas kantētāji Mucenieks un Kaspars Liepiņš palīdzēja Beļģijas izlasei triumfēt Eiropas Nāciju kausa sacensībās. Šajā sezonā pasaules čempionāta kalendārā plānoti 16 etapi. Kā zināms, nākamajā sezonā Latvijā varētu tikt aizvadīti jau trīs posmi, jo provizoriskajā kalendārā kopā ar Stalpes un Ķeguma posmiem iekļauts arī etaps Viļakā.", "link": "https://www.delfi.lv/auto/42826676/motorusports/46455807/stupela-ekipazai-uzvara-pasaules-cempionata-priekspedeja-posma-kvalifikacija"},
{"title": "Traumas dēļ Robertam Justam šī motokrosa sezona varētu būt beigusies", "category": "Auto", "body": "\"Šķiet, ka sezona ir beigusies. Jau no gada sākuma man bija problēmas ar plecu, un zināju, ka pēc sezonas būs nepieciešama operācija,\" raksta Justs. \"Ceturtdien atkal izmežģīju plecu un šoreiz tas ir bojāts nopietnāk, tāpēc tagad nepieciešama operācija.\" Pasaules čempionātā MX2 klases kopvērtējumā \"HSF Logistics\" komandu pārstāvošais latvietis pašlaik ar 181 punktu ieņem 14.pozīciju, turklāt ir vienīgais sportists, kurš pie punktiem ticis visos šīs sezonas braucienos. \"Šī bija laba sezona. Guvu punktus katrā braucienā un trīs reizes finišēju desmitniekā,\" atceras Justs. \"Žēl, ka tas beidzās šādi.\" Kā zināms, traumas dēļ šosezon vairs nebrauks arī MX2 klases līderis Džefrijs Herlingss. Līdz ar to nopietnas izredzes pretendēt uz čempiona titulu ieguvis arī \"Red Bull  KTM  Factory Racing\" komandu pārstāvošais latvietis Pauls Jonass. Justs ar savainojumiem cīnījās visu sezonu - martā viņš treniņa laikā savainoja labās kājas pēdu un potīti, bet pāris nedēļas vēlāk treniņā izsita plecu. Jūnija beigās viņš iepriekšējo reizi vēstīja, ka izmežģījis plecu.", "link": "https://www.delfi.lv/auto/42826676/motorusports/46283727/traumas-del-robertam-justam-si-motokrosa-sezona-varetu-but-beigusies"},
{"title": "Jaunais 'Jaguar XE' un 'Land Rover Discovery Sport'. Reportāža no Parīzes", "category": "Auto", "body": "Šonedēļ durvis ver viens no lielākajiem autoindustrijas starptautiskajiem pasākumiem –  Parīzes autoizstāde , kas norisinās katru otro gadu rudenī. Portālu \"Delfi\" uz šo pasākumu uzaicināja \" Jaguar \" un \" Land Rover \" importētājs Baltijā, lai detalizētāk nekā ierindas apmeklētāju iepazīstinātu ar saviem jaunākajiem modeļiem – \"Jaguar XE\" un \"Land Rover Discovery Sport\" –, kuri Parīzes autoizstādē piedzīvo pasaules pirmizrādi. Dienu pirms Parīzes autoizstādes oficiālās atklāšanas rīts mums sākas Sēnas upes krastā pietauvotā restorāna un konferenču zāles kompleksā. Kā pirmo lūgtajiem viesiem priekšā izstādīja jauno vidējās klases sedanu \"Jaguar XE\". Šo britu luksusa autoražotājs pozicionē kā automobili ar vislabāko vadāmību (driver's car – angļu val.) šajā segmentā. Tas nozīmē, ka \"Jaguar\" sola no troņa gāzt līdzšinējo vadāmības etalonu – \" BMW \" 3. sēriju. Bet kā tas panākts? Pāris stundu lekcijā tikām apgaismoti. \"Jaguar\" markai vidējās klases sedana nav bijis kopš \"X-Type\" modeļa laikiem (ražoja periodā no 2001. līdz 2009. gadam). Tieši par šo samērā neveiksmīgo \"Ford\" koncerna paspārnē tapušo modeli \"Jaguar XE\" prezentācijas noslēguma jautājumu un atbilžu sesijā autoražotāja pārstāvjiem nācās taisnoties žurnālistu priekšā. Gandrīz katrs otrais jautājums bija saistībā ar to. \"Nē, tam nav nekāda sakara ar \"X-Type\" un, nē, tas nav \"X-Type\" pēctecis!\" \"Jaguar XE\" ir pilnīgi jauns sākums! Gan šīs klases modelim \"Jaguar\" saimē, gan markai vispār. \"Jaguar\" pārstāvji uzsvēra, ka jau vairāk nekā piecus gadus, kopš indiešu \" Tata Motors \" viņu kompāniju iegādājās no \"Ford\" koncerna, tagad \"Jaguar\" un \"Land Rover\" rokas ir pilnīgi brīvas, un viņi var paši lemt, kā labāk būvēt auto, bez spiediena \"no augšas\" izmantot jau gatavu risinājumu noliktavu (piemēram, kā tas bija nu jau bēdīgi slavenā \"X-Type\" un \"Mondeo\" gadījumā). \"Jaguar XE\" tapis, tā teikt, pilnībā no nulles. Tas ir pašu britu pilnībā izstrādāts automobilis, turklāt tas arī tiks ražots Lielbritānijā – turpat, kur tiek izgatavoti arī \"Land Rover\" modeļi. \"Jaguar\" prognozē, ka tirgus segmenta noiets, kurā \"XE\" pozicionēts, tuvāko piecu gadu laikā augs par 10%, tieši tādēļ arī nolēmis atgriezties vidējās klases sedanu piedāvājumā. Aizmugurējo riteņu piedziņas \"XE\" ir pirmais \"Jaguar\" modelis, kas izgatavots uz jaunās alumīnija modulārās platformas. Un ne tikai šasija šeit ir alumīnija – no šī materiāla izgatavota arī virsbūve. Tas ļāvis ne tikai ievērojami samazināt automobiļa svaru, bet arī padarīt konstrukciju stingrāku. \"XF\" virsbūve ir par 20% stingrāka nekā jau pazīstamajam lielās klases \"XF\" modelim, kam tā ir no tērauda. Interesanti, ka \"Jaguar XE\" virsbūve sver tikai 324 kilogramus. \"Jaguar XE\" virsbūve ieturēta četrdurvju kupejas stilā, tomēr, kā uzsver inženieri, viņi funkcionalitāti nav upurējuši skaistumam – ir padomāts, lai gana rūmes būtu arī aizmugurē sēdošajiem. Kā pēc prezentācijas, iesēžoties auto, novēroja \"Delfi\", tā patiešām ir taisnība – aizmugure kājām vietas ir gana šī segmenta ietvaros, tomēr, sēžot ar taisnu muguru, vairāk nekā 1,8 metru garam cilvēkam galva atdursies griestos. Bagāžnieks – 455 litru, bet garākus priekšmetus varēs pārvadāt, nolaižot aizmugurējā trīsdaļīgo sēdekļa atzveltni. Klases etalonam vadāmībā ar samērā mazu masu (kopumā pusotra tonna) un ideālu izsvarojumu pa riteņu asīm vien nepietiks. \"Jaguar\" to zina un stāstu turpina par balstiekārtu un stūres sistēmu. Gan priekšējā, gan aizmugurējā piekare būs tāda, kādu autoražotāji parasti izmanto augstākas klases automobiļos. Priekšā tā būs dubulto sviru, bet aizmugurē – ar integrālo sviru. Savukārt stūres mehānisms būs kā klasi augstākā modeļa \"Jaguar XF\" sportiskajai versijai \"R\". Britu autoražotājs sola, ka \"Jaguar XE\" reakcijas būs kā sportiskam auto un autovadītājam būs laba atgriezeniskā saite, kā jau automobiļos, kas atzīti ar labu vadāmību esam, pieklājas. Tagad pie sevis domājat, vai nebūs par traku? Man tagad ar \"divlitru dīzelīti\" balstiekārta savā cietībā klabinās kā tādam ielu rallista \"Subaru WRX STI\"? Mieru, tikai mieru! \"Jaguar\" nāk klajā ar vēl vienu paziņojumu, kurā jomā vēl viņi ar \"XE\" būs labākie attiecīgajā segmentā – ar komfortablu gaitu. Reizē sportiskākais un komfortablākais? Jā, tā savās laboratorijās, pētot konkurentus, \"Jaguar\" ir aprēķinājis. Proti, \"Jaguar XE\" ceļa nelīdzenumus apslāpēs par 30% mīkstāk nekā tuvākais konkurents, jo tostarp ar mainīgās cietības \"Bilstein\" armotizatoriem \"Jaguar XE\" sniedz garāku balstiekārtas vertikālo gājienu. Labi, labi, pārliecinājāt. Bet tad nākamais jautājums – sportiskākais un komfortablākais gaitā – tad jau bezmaz NASA tehnoloģijas un apkopju izmaksas būs \"kosmoss\"? Vēl pirms šī jautājuma verbālās izskanēšanas jau atkal \"Jaguar\" velk jaunu trumpi no savas kāršu kavas... \"Jaguar XE\" modelim būs samērā lētas apkopes izmaksas un gari servisa intervāli! Jau konstruēšanas laikā esot domāts, lai detaļu maiņa būtu vienkāršota un attiecīgi lēta. Savukārt servisa intervāli sasniegs pat 34 tūkstoš kilometru! Kombinācijā ar saukli \"sākot ar 99 gramiem CO2 uz kilometru\" (kas Rietumeiropā nozīmē daudz ietaupītas naudas, bet Latvijas tirgum nav tik izšķiroši), acīmredzami \"Jaguar\" tēmē uz labu TCO indeksu – proti, cik šis auto izmaksās vairāku gadu ekspluatācijā. Tie, kuri jau ir pazīstamai ar 20. gadsimta \"Jaguar\" modeļiem, būs īpaši iepriecināti – beidzot šīs markas automobilim būs moderna, ērta un daudzfunkcionāla multimediju sistēma. Vismaz pilnīgi noteikti salīdzinājumā ar līdzšinējo. \"Jaguar XE\" izmantos jauno \"InControl\" multimediju sistēmu, kura spējīga uz priekšējā paneļa astoņu collu ekrāna atveidot arī saturu no \" Apple  iOS\" un \" Android \" viedierīcēm. Savukārt navigācijas sistēma turpmāk izmantos \"SD\" zibatmiņu un karšu datus lietotājs varēs atjaunot bez došanās pie auto dīlera. Kā vēl vienu būtisku jauninājumu \"Jaguar\" piemin lāzera projekcijas ekrānu uz priekšējā vējstikla, kas salīdzinājumā ar konkurentu diožu risinājumu ir ar asāku attēlu un augstāku kontrastu. Ar mūsdienu viedierīcēm \"Jaguar XE\" ekrānā varēs ne tikai izmantot savu mūzikas atskaņotāju u.c. aplikācijas, bet gan kontrolēt pašu auto. Sākot ar tādām lietām kā atlikušais degvielas daudzums tvertnē vai durvju aizslēgšana un beidzot ar auto salona uzsildīšanas vai atdzesēšanas distancētu aktivizēšanu. Automobilim būs pieejams kā benzīna, tā arī dīzeļa divu litru četrcilindru turbopūtes motori no jaunās \"Ingenium\" saimes. Ekonomiskākajā modeļa versijā ar 163 ZS (380 Nm) dīzeļmotoru vidējais degvielas patēriņš nepārsniegšot četrus litrus uz 100 km. Motori būs sajūdzami vai nu ar sešpakāpju manuālo, vai astoņpakāpju automātisko pārnesumkārbu. Abas pārnesumkārbas izstrādājis vācu \"ZF\". Vaicāti, kāpēc \"Jaguar XE\" neizmanto \"ZF\" jaunāko deviņpakāpju automātisko pārnesumkārbu, inženieri atbildēja, ka tā konstruktīvi vairāk piemērota priekšējās un visas riteņu piedziņas automobiļiem, tā kā \"XE\" ir aizmugurējo riteņu piedziņas automobilis, tad šobrīd tam vislabākā no pieejamām ir jau minētā astoņpakāpju automātiskā transmisija. \"Jaguar XE\" sportiskā modifikācija \"S\" tiks komplektēta ar trīslitru V6 kompresormotoru, kas pazīstams no \"F-Type\" modeļa un kas attīsta 340 zirgspēku jaudu (450 Nm). Tas ļaus sedanam no vietas līdz 100 km/h paātrināties 5,1 sekundē. Ražotāja norādītais degvielas patēriņš ir 8,3 litri benzīna uz 100 km. \"Jaguar\" šai modifikācijai sola īpašu izplūdes sistēmas skanējumu. Protams, daudzi nelikās mierā ar jautājumu – vai tiešām \"Jaguar\" nesagatavos ko niknāku par esošo 340 ZS versiju? Britu autoražotāji mierināja – tas ir tikai sākums un \"XE\" konstrukcija paredz ne tikai pilnpiedziņas sistēmu, kas tam pilnīgi noteikti gaidāma tuvākajā nākotnē, bet arī V8 motora ievietošanu. Par pēdējo gan \"Jaguar\" bija izvairīgs ko solīt. Kompānijas \"Land Rover\" jaunums Parīzes autoizstādei ir kompaktais apvidus automobilis \"Discovery Sport\". Autoražotājs jau sākumā un arī vēlāk uzsver divas būtiskus faktus – pirmkārt, \"Discovery Sport\" nav tiešais pēctecis \"Freelander II\" modelim; otrkārt, tas nav tiešais pēctecis lielākajam \"Discovery 3\" apvidniekam. Tad kas īsti ir jaunais \"Discovery Sport\"? Ar šo modeli \"Land Rover\" iezīmē jaunu modeļu saimju dalījumu markas ietvaros – mēs jau zinām, ka \" Range Rover \" vārdu nes ne tikai markas flagmanis, kā vēl pirms nepilniem 10 gadiem. Tam pievienojies arī \"Range Rover Sport\" un \"Range Rover Evoque\". Tā ir \"Range Rover\" modeļu saime. \"Land Rover Discovery Sport\" ir pirmais jaunās \"Discovery\" saimes modelis. Tas ir kompakts gabarītos, bet tajā pašā laikā daudzpusīgs praktiskā ziņā un spējīgs apvidus pārgājības ziņā. Tieši tā mēs pazīstam līdzšinējos \"Discovery\" modeļus. Kas vēl būs \"Discovery\" modeļu saimē? \"Land Rover\" jau šobrīd atklāja, ka \"Discovery 3\" būs tiešais pēctecis – pilnvērtīgs septiņu sēdvietu apvidus automobilis. Savukārt vēl viena atsevišķa modeļu saime līdz ar jauno paaudzi būs robustajiem \"Defender\" modeļiem. Tātad \"Range Rover\", \"Discovery\" un \"Defender\" – tieši šādās kategorijās mums turpmāk ir jādomā jāuztver \"Land Rover\" marka. Nekādu \"Freelander\", aizmirstiet! \"Discovery\" modeļus mēs līdz šim pazinām kā kantainus, bet daudzfunkcionālus auto. \"Land Rover\" pats atzīst, ka agrākie \"Discovery\" modeļi vēja tuneli aerodinamikas testiem nebija pat redzējuši. Jaunās \"Discovery\" saimes pirmais modelis \"Sport\" ir ne tikai cītīgi pavadījis vairākas stundas vēja tuneļos, bet gan jau uz rasējamā dēļa taisīts noapaļotāks. \"Land Rover\" dizaina studijas sesijā plaši stāstīja un rādīja, kā \"Discovery Sport\" virsbūves noapaļoti stūri gulstas jeb turpinās no \"uzpūstajām\" riteņu arkām. Kā \"Discovery\" saimes modeļi atšķirsies no \"Range Rover\"? Interjerā to varēs viegli atpazīt pēc dominējošām vertikālajām līnijām, kamēr \"Range Rover\" kabīnē biežāk sastapsiet horizontālās. Lai arī \"Discovery Sport\" apdarē izmantoti \"premium\" kvalitātes materiāli, tie joprojām būšot noturīgi ikdienas nesaudzīgajā lietošanā. 4,6 metrus garo \"Land Rover Discovery\", kas ir par 9 cm vairāk nekā aizgājušajam \"Freelander 2\", autoražotājs nepozicionē kā pilnvērtīgi septiņvietīgu spēkratu, bet gan kā \"5+2\" sēdvietas formulas apvidnieku. Trešā sēdekļu rinda būs pieejama par papildus samaksu un, nolokot atzveltnes, tā veido līdzenu bagāžnieka grīdu. Otrā sēdekļu rinda ir ne tikai bīdāma uz priekšu un atpakaļ 16 centimetru diapazonā, bet tai ir arī uz aizmuguri sagāžamas atzveltnes, garākos pārbraucienos ļaujot pasažieriem ērtāk nosnausties. Ja otro sēdekļa rindu maksimāli atbīda uz priekšu, tad bagāžnieka garums ir tāds pats kā lielajā \"Range Rover\". Bet maksimāli pabīdot uz aizmuguri – pasažieriem vietas kājām ir kā \"Land Rover\" flagmanī. Atkarībā no sēdekļu rindas pozīcijas bagāžas nodalījuma tilpums ir 479 līdz 689 litri, bet nolaistu atzveltņu gadījumā – 1698 l. \"Land Rover Discovery Sport\" būs pieejams ar 2,2 litru dīzeļmotoru, kas atkarībā no versijas attīsta 150 vai 190 zirgspēku – abos gadījumos maksimālais griezes moments sasniegs 420 ņūtonmetru. Tāpat būs pieejams divu litru turbopūtes benzīna motors, kas attīsta 240 ZS un 340 Nm. Šāds dzinējs, pēc ražotāja datiem, vidēji patērēs 6,7 litrus benzīna uz 100 km. Benzīna motors būs pieejams komplektācijā tikai un vienīgi ar deviņpakāpju automātisko pārnesumkārbu \"ZF\", kas ir par 7,5 kilogramiem vieglāka nekā līdzšinējā \"Land Rover\" sešu pārnesumu transmisija. Versijai ar dīzeļmotoru automātiskā pārnesumkārba būs pieejama par papildus samaksu, kamēr standartā tā būs aprīkota ar sešpakāju manuālo. \"Land Rover Discovery Sport\" būs pieejams ar divu veidu pilnpiedziņas sistēmām – pastāvīgo ar \"Haldex\" viskosajūgu vai arī pieslēdzamo \"Active Driveline\". Otrā būs pieejama versijai ar dīzeļmotoru un, braucot ar ātrumu virs 35 km/h, automātiski atslēgs aizmugurējo riteņu asi. Tomēr pieslēgt to atpakaļ papildus vilkmei sistēma spēs 350 milisekundēs. Vēlāk tirgū nonāks arī tikai priekšpiedziņas modelis. Automobilim pieejama arī \"Terrain Response\" sistēma, kura pielāgo motora, pārnesumkārbas un balstiekārtas darbības algoritmus atkarībā no ceļa seguma. Vēl šim spēkratam būs pieejama virkne dažādu drošības un ērtības elektronisko sistēmu, tostarp \"Land Rover InControl App\" multimediju sistēma ar \"iOS\" un \"Android\" operētājsistēmas viedierīču atbalstu, gluži kā iepriekšminētajam \"Jaguar XE\".", "link": "https://www.delfi.lv/auto/42826674/modelu-jaunumi-testi/45050460/jaunais-jaguar-xe-un-land-rover-discovery-sport-reportaza-no-parizes"},
{"title": "'Jaguar' pirmais elektromobilis 'I-Pace' nonāks arī ražošanā", "category": "Auto", "body": "Kompānija \" Jaguar \" pašlaik notiekošajā Losandželosas autoizstādē prezentējusi savu pirmo elektromobili \"I-Pace\". Sērijveida ražošanā pirmais elektromobilis \"Jaguar\" vēsturē nonāks 2017. gadā un tas būtiski neatšķiršoties no šī prototipa. \"Jaguar I-Pace\", kas pagaidām prezentēts konceptuālā statusā, izgatavots uz pilnīgi jaunas platformas. Tās pamatā ir litija jonu akumulatoru komplekts (90 kWh), kas iebūvēts alumīnija rāmī. Balstiekārta elektromobilim aizgūta no \"F-Pace\" apvidus automobiļa. \"Jaguar\" elektromobiļa kustību nodrošina divi elektromotori, kuru kopējā jauda ir 400 zirgspēku, bet griezes moments – 700 ņūtonmetru. Rezultātā no vietas līdz 100 km/h britu elektromobilis paātrinās četrās sekundēs. Bez atkārtotas akumulatoru uzlādes \"Jaguar I-Pace\" spējīgs nobraukt līdz 500 kilometru distanci. No ātrās uzlādes iekārtas akumulatori no nulles līdz 80% uzlādējami pusotrā stundā. Ņemot vērā, ka spēka agregāts tam iebūvēts platformā, tas ļāvis \"Jaguar I-Pace\" aprīkot ar diviem bagāžniekiem – 550 litru aizmugurē un 28 litru priekšā. Tāpat automobilim ir viscaur digitālais mērinstrumentu panelis, multimediju sistēma ar 12 collu ekrānu, kā arī nelieli skārienjutīgie ekrāni uz stūresrata spieķiem.", "link": "https://www.delfi.lv/auto/42826674/modelu-jaunumi-testi/48179557/jaguar-pirmais-elektromobilis-i-pace-nonaks-ari-razosana"},
{"title": "'Range Rover' turpmāk arī pagarinātajā versijā 'L'", "category": "Auto", "body": "Kompānija \" Land Rover \" oficiāli atklājusi pagarinātās riteņu garenbāzes \" Range Rover \" modifikāciju, kas modeļa nosaukumu papildinās ar indeksu \"L\". Par 20 centimetriem pagarinātais \"Range Rover\" debitēs drīzumā notiekošajā Dubaijas autoizstādē. 5,2 metrus garajā \"Range Rover L\" aizmugurējo pasažieru kājām vietas ir par 14 centimetriem vairāk nekā standarta modelī. Savukārt aizmugurējo sēdekļu atzveltnes var nolaist par 17 grādiem – par deviņiem grādiem vairāk nekā standarta \"Range Rover\". Turklāt automobiļa pircējs varēs izvēlēties kā vienotu sēdekli, tā arī divus atsevišķus sēdekļus ar dalīto konsoli pa vidu. Tikai pagarinātajam \"Range Rover\" būs pieejama speciāls komplektācijas līmenis \"Autobiography Black\", kurš būs visdārgākais modeļa piedāvājumā. Šādas komplektācijas \"Range Rover L\" tiks izgatavots 100 vienību ierobežotā sērijā. Šādas modifikācijas apvidus automobilim aizmugurējiem pasažieriem būs ledusskapis, dzērienu glāzes, atvāžamie galdiņi u.c. \"ekstras\". Tāpat \"Autobiography Black\" komplektācijā jau standartā būs \"Meridian\" audio sistēma ar 10,2 collu ekrānu aizmugurējiem pasažieriem, masāžas funkcija sēdekļos, elektriskie aizkariņi, panorāmas stikla jumts, kā arī salona apdare ar ādu un koku. Eksterjerā \"Autobiography Black\" modifikāciju varēs atšķirt pēc citāda radiatora dekoratīvā režģa, aizmugurējiem lukturiem, oriģināla dizaina riteņu diskiem un ventilācijas atverēm uz priekšējām durvīm. Pagarinātais \"Range Rover\" būs pieejams tikai ar šī modeļa visjaudīgākajiem motoriem – 4,4 litru V8 dīzeļdzinēju (339 ZS) un pieclitru V8 kompresormotoru (510 ZS). Pirmie \"Range Rover Autobiography Black\" klienti savus spēkratus saņems nākamā gada augustā. Šāds spēkrats maksās vismaz 165 tūkstošus eiro.", "link": "https://www.delfi.lv/auto/42826674/modelu-jaunumi-testi/43765288/range-rover-turpmak-ari-pagarinataja-versija-l"},
{"title": "Foto: 'Autobiography' modifikācijas 'Range Rover' apvidnieku 21 gada vēsture", "category": "Auto", "body": "Kompānija \" Land Rover \" publicējusi fotogaleriju ar \"Autobiography\" modifikācijas \" Range Rover \" apvidus automobiļu 21 gadu vēsturi. \"Autobiography\" ir visgreznākais \"Land Rover\" apvidnieku komplektācijas līmenis. Pirmais \"Range Rover Autobiography\" modifikācijas apvidnieks tika prezentēts 1993. gadā un tirdzniecībā nonāca gadu vēlāk. Izvēloties \"Autobiography\" versiju, klientiem bija plašākas virsbūves krāsojuma toņu, interjera apdares materiālu un aprīkojuma izvēles iespējas. Kad \"Land Rover\" ievēroja, ka pieprasījums pēc \"Autobiography\" modifikācijām ir ļoti augsts, britu autoražotājs to ieviesa arī turpmākajiem modeļiem. Īpaši ekskluzīvs ir pagarinātās riteņu garenbāzes \"Range Rover LSEi\", kas \"Autobiography\" modifikācijā tika izgatavots tikai 25 vienībās. Ne tikai eksterjera un interjera apdare atšķir \"Autobiography\" no standarta versijām. Tās ir arī tehnoloģijas – piemēram, 90. gadu sākumā šīs dārgākās komplektācijas apvidnieks tika aprīkots ar faksa aparātu aizmugurē sēdošo pasažieru atdalošajā centrālajā konsolē. Savukārt 90. gadu beigās tika piedāvāta satelīta navigācija, tālrāde un video sistēma. \"Range Rover\" trešajā paaudzē, kas debitēja 2002. gadā, \"Autobiography\" versijā tika piedāvāta īpaši izsmalcināta audio sistēma un DVD atskaņotājs. Jaunajā modelī bija arī plašākas individualizācijas iespējas, sākot ar izvēlēto krāsu un beidzot ar koka apdari. 2011. gadā \"Land Rover\" ieviesa līdz tam visdārgāko \"Range Rover 500 Autobiography\" modifikāciju, kas maksāja vairāk nekā 160 tūkstošus eiro. Šīs versijas automobilis tika pozicionēts tiem, kuri \"Range Rover\" izmanto braukšanai ar algotu šoferi.", "link": "https://www.delfi.lv/auto/42826658/zinas/45704036/foto-autobiography-modifikacijas-range-rover-apvidnieku-21-gada-vesture"},
{"title": "Video: Sabīne Šmite – Nirburgringas trases karaliene ar 'BMW M5'", "category": "Auto", "body": "Sabīne Šmite, kura visu mūžu dzīvojusi netālu no leģendārās Nirburgringas sacīkšu trases, jau no 13 gadu vecuma zinājusi, ka vēlas kļūt par profesionālu sacīkšu braucēju. Jau 17 gadu vecumā, vēl bez autovadītājas tiesībā, viņa ar mātes \"BMW\" izbrauca pa minēto sacīkšu trasi. Šobrīd Sabīnei ir 41 gads, pa šo laiku ar \"BMW\" markas automobiļiem dažādās sacīkstēs gūtas 45 uzvaras. Tomēr lielāko laiku trasē viņa pavada, ar 507 zirgspēku jaudīgo \"BMW M5\" spēkratu vizinot tās apmeklētājus. Kā lēš pati Sabīne, savas dzīves laikā Nirburgringas trases 20 kilometru apli viņa veikusi vairāk kā 20 tūkstoš reižu. Piedāvājam noskatīties \"BMW\" sagatavoto sižetu par Sabīni Šmitu. Ieteicams to aplūkot palielinājumā pa visu ekrānu, jo tas ir augstā izšķirtspējā (HD). Spiediet peles klikšķi uz tālāk redzamā attēla, lai aktivizētu video straumējumu!", "link": "https://www.delfi.lv/auto/42826658/zinas/34923629/video-sabine-smite-nirburgringas-trases-karaliene-ar-bmw-m5"},
{"title": "'Jaguar' uz priekšējā stikla projicēs virtuālo sacīkšu biedru", "category": "Auto", "body": "Kompānija \" Jaguar \" un \" Land Rover \" paziņojusi par jaunas elektroniskās sistēmas izstrādi, kas projicēs attēlu pa visu priekšējo vējstiklu, sniedzot autovadītājam dažāda veida informāciju, kā arī pat nodrošinot virtuālu sacīkšu biedru, braucot pa trasi. Braucot pa koplietošanas ceļiem, uz \"Jaguar\" un \"Land Rover\" priekšējo vējstikla tikšot projicēta informācija par braukšanas ātrumu, navigācijas sistēmu un satiksmes ierobežojumiem. Savukārt, braucot pa sacīkšu trasi, uz priekšējā vējstikla elektroniskā sistēma spēs projicēt ne tikai virtuālus konusus uz reālās trases, bet pat automobili, kas reprezentē paša braucienu iepriekšējā aplī vai kāda konkurenta iepriekšējo braukšanas apli. Tāpat sistēma varēs sniegt padomus par ideālo braukšanas trajektoriju trasē, kā arī piemērotāko bremzēšanas un paātrināšanās brīdi. Tāpat šis britu autoražotājs paziņojis, ka sistēma spēs atpazīst cilvēka žestus, interpretējot tos kā komandas dažādu funkciju izpildei.", "link": "https://www.delfi.lv/auto/42826658/zinas/44718832/jaguar-uz-priekseja-stikla-projices-virtualo-saciksu-biedru"},
{"title": "'Volvo' automobiļi spēs sazināties ar velosipēdistiem", "category": "Auto", "body": "Kompānija \" Volvo \" sadarbībā ar velosipēdu ekipējuma ražotāju \"POC\" un telekomunikāciju uzņēmumu \"Ericsson\" izstrādājuši sistēmu, kas atpazīst automobilim tuvojošos velosipēdu, kā arī par to brīdina ne tikai autovadītāju, bet arī pašu velosipēdistu. Plašākai sabiedrībai jauno tehnoloģiju izstrādātāji pirmo reizi prezentēs janvārī notiekošajā patērētāju elektronikas izstādē CES. Sistēma apvieno velosipēdista ķiverē iemontētu sensoru, viedierīču aplikāciju, \"Volvo City Safety\" drošības sistēmu un speciālu mākoņservisu. Sensors velosipēdista ķiverē raida GPS koordinātes uz mobilo aplikāciju un pēc tam informācija caur mākoņserveri tiek nodota uz velosipēdista apkārtnē esošajiem automobiļiem. \"Volvo\" ir pārliecināts, ka izstrādājums ceļu satiksmes dalībniekiem palīdzēs situācijās, kad viņi viens otru neredz. Piemēram, brīdinājuma signāls būs noderīgs, velosipēdistam tuvojoties neregulējamam krustojumam. Pēc zviedru autoražotāja datiem, 2012. gadā Vācijā, Nīderlandē un Polijā 85 procenti nāvējošo ceļu satiksmes negadījumu ar velosipēdistiem notika tieši krustojumos. 2013. gadā visā pasaulē tika pārdoti vairāk nekā 132 miljoni velosipēdu.", "link": "https://www.delfi.lv/auto/42826658/zinas/45366368/volvo-automobili-spes-sazinaties-ar-velosipedistiem"},
{"title": "Saistībā ar izmešu skandālu VW pārbauda vairākus citus dīzeļdzinējus", "category": "Auto", "body": "Vācijas autobūves koncerns \" Volkswagen \" ceturtdien paziņoja, ka veic pārbaudes vairākiem citiem dīzeļdzinējiem, lai noskaidrotu, vai arī tie nav aprīkoti ar programmatūru, kas falsificē kaitīgo izmešu datus. Ja šajos dzinējos šīs programmatūras tiks atklātas, tad uzņēmums varētu būt spiests palielināt atsaukšanai paredzēto automašīnu skaitu. \"Volkswagen\" septembra beigās izraisīja globālu skandālu, kad uzņēmums atzina, ka pasaulē līdz pat 11 miljoniem automašīnu aprīkoti ar konkrētu dīzeļdzinēju tipu, kuriem uzstādīta kaitīgo izmešu falsificēšanas programmatūra. Šis skandāls ietekmējis EA 189 dzinējus, kas izstrādāti saskaņā ar \"Euro 5\" izmešu standartu. Programmatūra ieslēdz izmešu kontroli, kad tā konstatē, ka automašīnai tiek veiktas pārbaudes. Kontrole tiek izslēgta, kad automašīna piedalās satiksmē, tādējādi ļaujot tai radīt palielinātu izmešu apjomu. \"Volkswagen\" norāda, ka uzņēmums sācis pārbaudīt arī EA 288 dzinēju vecākas versijas, taču Eiropā pārdotās versijas nav ietekmētas.", "link": "https://www.delfi.lv/auto/42826658/zinas/46626605/saistiba-ar-izmesu-skandalu-vw-parbauda-vairakus-citus-dizeldzinejus"},
{"title": "Visdārgākais 'Range Rover' tapis sadarbībā ar ieroču ražotāju", "category": "Auto", "body": "Kompānijas \"Jaguar Land Rover\" īpašu izstrādājumu nodaļa \"Special Vehicle Operations\" sadarbībā ar britu ekskluzīvo ieroču ražotāju \"Holland & Holland\" izstrādājusi visdārgāko un visgreznāko \" Range Rover \" apvidus automobiļa modifikāciju. \"Holland & Holland\" modifikācija izgatavota uz pagarinātās riteņu garenbāzes \"Range Rover Autobiography Black\" bāzes. Automobilis krāsots ekskluzīvā zaļā tonī, bet galvenā atšķirība no standarta versijas ir bagāžas nodalījumā – tur izbūvēta glabātava ieročiem. Visgreznākā un visdārgākā \"Range Rover\" interjerā dažādās vietās ir \"Holland & Holland\" izšuvumi vai plāksnītes. Piemēram, šim ieroču ražotājam raksturīgais gravējums ir uz durvju rokturiem. Savukārt otrajā sēdekļu rindā, kas paredzēta diviem pasažieriem, pa vidu ir konsole ar izbīdāmiem galdiņiem, multimediju sistēmas un klimata kontroles vadības ierīcēm. Šīs ekskluzīvās versijas automobili varēs pasūtināt vai nu ar 510 zirgspēku jaudīgo pieclitru V8 kompresormotoru, vai ar 339 ZS jaudīgo 4,4 litru V8 dīzeļdzinēju. Lielbritānijā \"Range Rover Holland & Holland\" maksās no 180 tūkstošiem sterliņu mārciņām (229 tūkstoši eiro).", "link": "https://www.delfi.lv/auto/42826674/modelu-jaunumi-testi/45192432/visdargakais-range-rover-tapis-sadarbiba-ar-ierocu-razotaju"},
{"title": "Pauls Jonass, Matīss Karro un Dāvis Ivanovs pārstāvēs Latviju šāgada Nāciju motokrosā", "category": "Auto", "body": "Šāgada Nāciju kausā, kas risināsies 26.un 27. septembrī Francijā, Latviju pārstāvēs Dāvis Ivanovs MX1 klasē, Pauls Jonass MX2 klasē un  Matīss Karro  MX Open klasē, informē Latvijas Motosporta federācija (LaMSF). Visi trīs Latvijas izvēlētie pārstāvji ir starptautisku čempionātu dalībnieki - Ivanovs un Jonass startē pasaules čempionātā, bet Karro – Lielbritānijas čempionātā.  \"Kā katru gadu, arī šogad, tika izvēlēts iespējami labākais sastāvs uz doto brīdi un nevienam nav šaubu, ka šie trīs puiši šobrīd ir spēcīgākie braucēji Latvijā, un izvēle nebija grūta,\" saka Latvijas Motosporta federācijas Motokrosa komisijas vadītājs Aldis Baltiņš. \"Jāatzīmē, ka līdz traumas gūšanai drošs izlases kandidāts bija Roberts Justs, kurš šogad rāda ļoti pārliecinošu un nobriedušu sniegumu, un tikai trauma liedza viņam doties uz Franciju. Paula Jonasa vārds komentārus neprasa, atrašanās pasaules čempionāta MX2 klases kopvērtējuma galvgalī runā pats par sevi, tādēļ ceram, ka Pauls būs mūsu līderis arī Francijas trasē. Matīss Karro un Dāvis Ivanovs rāda atzīstamu sniegumu Latvijas trasēs, tāpēc arī par viņu varēšanu jautājumu nebija un viņu atrašanās izlases sastāvā ir tikai likumsakarīga.\" Latvijas izlases vadītājs šajā Nāciju motokrosā būs Mareks Segliņš. Nāciju motokross pasaules motosporta apritē tiek pielīdzināts olimpiskajām spēlēm, kurās piedalās pasaules spēcīgākie motokrosa meistari savu valstu komandās. Sacensībās netiek vērtēts sportistu individuālais sniegums, cīņa notiek par ātrākās izlases nosaukuma iegūšanu.  Sacensības notiek MX1, MX2 un MX OPEN klasēs, kur MX OPEN klasē var startēt arī ar MX1 vai MX2 klasei atbilstošu motociklu. Pirmajā sacensību dienā notiek kvalifikācijas braucieni pa klasēm, kur tiek noteiktas tās izlases, kas piedalīsies pamatsacensībās. Tām kvalificējas 19 labākās komandas un viena pievienojas no \"pēdējās cerības\" brauciena.  Izlasei punkti tiek summēti un augstākā vietā ir tā komanda, kurai punktu skaits mazāks. Punktu skaitīšanas princips ir ļoti vienkāršs, par pirmo vietu tiek tots viens punkts, par 2. vieta – 2 punkti utt.  Galvenajā sacensību dienā notiek trīs braucieni MX1+MX2, MX2+MXOPEN un MX1+MXOPEN klasēs. Katrai izlasei tiek ņemti vērā pieci labākie rezultāti un pēc tiem arī tiek noteikts uzvarētājs.  Kā zināms, pērn šo prestižo pasākumu uzņēma Latvija un Ķeguma \"Zelta Zirga\" trasē mūsu valsts vārdu aizstāvēja Pauls Jonass, Matīss Karro un Roberts Justs, izcīnot 12. vietu. Par 2014. gada čempioniem kļuva Francijas pārstāvji, kuri šogad uzņems šos grandiozos motokrosa svētkus.", "link": "https://www.delfi.lv/auto/42826676/motorusports/46370733/pauls-jonass-matiss-karro-un-davis-ivanovs-parstaves-latviju-sagada-naciju-motokrosa"},
{"title": "300 eiro – tik daudz VW izlēma ietaupīt uz katru pārdoto auto, falsificējot izmešu datus", "category": "Auto", "body": "Falsificējot dzinēja izplūdes gāzu kaitīgo izmešu datus, \" Volkswagen \" (VW) koncerns nolēma uz katru pārdoto automobili ar divlitru dīzeļdzinēju ietaupīt 300 eiro – tieši tik izmaksā urīnvielas \"AdBlue\" piedevas ierīce, kas tiek uzstādīta šī koncerna lielākajiem modeļiem. Pēc vācu izdevuma \"Bild am Sonntag\" informācijas, viss sākās 2005. gadā, kad VW zīmola vadītājs Volfgangs Bernhards vēlējās, lai koncerns izstrādā jaunu dīzeļdzinēju  ASV  tirgum. Vienīgais veids, kā panākt, lai dīzeļmotors atbilstu ASV tirgū noteiktajām stingrajām kaitīgo izmešu normām, bija uzstādīt urīnvielas \"AdBlue\" ierīci, kāda jau tika izmantota markas lielākajos modeļos \"Passat\" un \"Touareg\". Tomēr šāds risinājums katru automobili sadārdzinātu par 300 eiro, liecina \"Bild am Sonntag\" rīcībā esošā informācija. VW finansisti nepiekrita šādam koncerna mazāko modeļu sadārdzinājumam. Pasteidzoties notikumiem priekšā, ASV tirgū vien VW koncernam draud naudassods 37 500 dolāru (33 516 eiro) sods par katru pārdoto spēkratu ar šo dzinēju, kas kopumā veido 16 miljardus eiro. Bernhards VW koncernu pameta 2007. gada janvārī, tātad pirms šis nu jau leģendārais dīzeļmotors nonāca sērijveida ražošanā. Kad Martins Vinterkorns 2007. gadā kļuva par VW grupas un zīmola vadītāju, viņš \" Audi \" izstrādes nodaļas vadītājam Ulriham Hakenbergam un \"Audi\" nodaļas vadītājam Volfgangam Hacam doties uz VW mītnesvietu Volfsburgā un turpināt darbu pie jaunā dīzeļdzinēja. Rezultātā ražošanā nonāca divlitru dīzeļdzinējs, kura elektroniskajā vadības bloka programmatūrā ir koda daļa, kas seko līdzi stūresrata pozīcijai, dzinēja darbības ilgumam, braukšanas ātrumam un gaisa spiedienam, kas tādējādi identificē, vai automobilis tiek pakļauts izplūdes gāzu mērījumiem.", "link": "https://www.delfi.lv/auto/42826658/zinas/46520663/300-eiro-tik-daudz-vw-izlema-ietaupit-uz-katru-pardoto-auto-falsificejot-izmesu-datus"},
{"title": "'Volvo' atteiksies no tradicionālās atslēgas un ļaus auto atslēgt ar viedtālruni", "category": "Auto", "body": "Kompānija \" Volvo \" plāno atteikties no tradicionālās atslēgas un nākotnē savos sērijveida automobiļos izmantot elektronisko atslēgu. Tamlīdzīga opcija klientiem tiks piedāvāta no 2017. gada. \"Volvo\" klientiem būs iespēja savā viedtālrunī lejupielādēt aplikāciju ar digitālo atslēgu, kas darbojas ar \"Bluetooth\" protokola starpniecību. Ar viedtālruni varēs atslēgt un aizslēgt automobili, kā arī iedarbināt dzinēju. Turklāt šī tehnoloģija ļaus viedierīcē lejupielādēt vairākas \"atslēgas\", kas būs noderīgi, piemēram, automobili nomājot. Autovadītājs varēs iepriekš reģistrēt un apmaksāt spēkrata nomu, pēc kā uzreiz iegūst piekļuvi tam, bet viedtālruņa navigācijas kartē būs norādīts punkts, kur atrodas tuvākais nomas automobilis. Tāpat \"Volvo\" automobiļa īpašnieks varēs pārsūtīt atslēgu citiem cilvēkiem, lai ar spēkratu varētu rīkoties, piemēram, radinieki, draugi vai darba kolēģi.", "link": "https://www.delfi.lv/auto/42826658/zinas/47086419/volvo-atteiksies-no-tradicionalas-atslegas-un-laus-auto-atslegt-ar-viedtalruni"},
{"title": "Ķīnieši uzlauzuši braucoša 'Tesla' elektromobiļa borta datoru", "category": "Auto", "body": "Urķiem izdevies attālināti kontrolēt \"Tesla Model S\" durvju slēdzeni, skaņas signālu, kā arī priekšējo lukturu darbību laikā, kamēr elektromobilis brauc. Pagaidām nav zināms, vai ķīnieši detalizētāku informāciju par borta elektronikas ievainojamību nodos \"Tesla\" uzņēmumam. Kompānija \"Qihoo\" paziņoja par \"Tesla Model S\" elektronikas uzlaušanu dienu pirms informācijas aizsardzībai veltītās konferences \"SyScan +360\", kuras ietvaros bija izsludināts konkurss tieši šī amerikāņu spēkrata elektronikas uzlaušanā. Konkursa dalībniekiem bija uzdevums atklāt saikni ar \"Tesla Model S\" elektroniskajām sistēmām un datoriem, kā arī attālināti gūt pār tiem kontroli. Šādā veidā konkursa organizatori vēlējās noskaidrot, vai automobilī var uzstādīt parazītprogrammas. Vai \"Qihoo\" kompānijas speciālistiem piešķirs konkursā izsludināto naudas balvu 10 tūkstoš ASV dolāru, pagaidām netiek ziņots.", "link": "https://www.delfi.lv/auto/42826658/zinas/44745024/kiniesi-uzlauzusi-braucosa-tesla-elektromobila-borta-datoru"},
{"title": "Elektromobilis 'Tesla' militārā ietērpā", "category": "Auto", "body": "\"Tesla Model S\" elektormobiļa virsbūvi tūninga kantoris pārvilcis ar plēvi kamuflāžas krāsojumā. Tāpat spēkrats aprīkots ar 21 collas riteņu diskiem zaļā krāsā, dzelteniem starmešiem un jumta bagāžnieku. Aprīkojumā ir dažādi elementi, ko izmanto ASV militārie spēki.", "link": "https://www.delfi.lv/auto/42826674/modelu-jaunumi-testi/45221376/elektromobilis-tesla-militara-ieterpa"},
{"title": "'Ford' prezentējis jaunās paaudzes 'Mustang' modeli", "category": "Auto", "body": "Kompānija \" Ford \" oficiāli prezentējusi jaunās paaudzes \"Mustang\" modeli. Interesanti, ka pirmo reizi \"Mustang\" modeļa 50 gadu pastāvēšanas vēsturē tas tika prezentēts Eiropā. Eiropas tirgū \"Ford Mustang\" būs pieejams ar kādu no diviem motoriem – pieclitru V8, kas attīsta 426 zirgspēku jaudu un 529 ņūtonmetru griezes momentu, vai arī 2,3 litru \"EcoBoost\" saimes dzinēju, kas attīsta 309 ZS un 407 Nm. Jaunais \"Ford Mustang\" pirmo reizi savā pastāvēšanas vēsturē ieguvis neatkarīgo aizmugurējo balstiekārtu. Autoražotājs norāda, ka \"Mustang\" balstiekārtas regulējums ir atbilstošs Eiropas pircēju prasībām. Tāpat automobilim ir spēcīgas bremzes un 19 collu riteņi jau standartā. \"Ford Mustang\" aprīkots ar jaunas paaudzes elektronisko sistēmu, kas autovadītājam ļauj mainīt stūres sistēmas, motora un akseleratora pedāļa atsaucības, kā arī braukšanas elektroniskās stabilizācijas darbības algoritmu. Šos režīmus var mainīt ar atbilstošiem taustiņiem centrālajā konsolē. Automobiļa aprīkojuma sarakstā ir multimediju sistēma \"SYNC\" ar astoņu collu skārienjutīgu ekrānu un balss vadību. Tāpat pieejama navigācijas sistēma un audio sistēma ar 12 skaļruņiem. \"Ford Mustang\" joprojām tiks ražots ASV. Eiropā šis modelis nonākšot tikai 2015. gadā.", "link": "https://www.delfi.lv/auto/42826674/modelu-jaunumi-testi/43874392/ford-prezentejis-jaunas-paaudzes-mustang-modeli"},
{"title": "'Tesla' elektriskais apvidus auto 'Model X'", "category": "Auto", "body": "Amerikāņu kompānija \" Tesla \" prezentējusi elektrisku apvidus automobili \"Model X\", kas ieguvis uz augšu paceļamas durvis. Kā norāda izstrādātāji, no citiem auto ar paceļamām durvīm šis atšķiras ar konstrukciju, kas ļauj tās pacelt uz augšu arī šaurākos apstākļos, piemēram, veikala stāvvietā. \"Tesla Model X\" ir septiņvietīgs automobilis, kas būs pieejams trīs modifikācijās – ar aizmugurējo riteņu piedziņu (un vienu elektromotoru), ar pilnpiedziņu (un diviem elektromotoriem) un sportiskajā pilnpiedziņas versijā. Pēdējā no gadījumiem apvidus automobilis līdz 100 km/h spēs paātrināties nepilnās piecās sekundēs. Tāpat šim elektromobilim izvēlei būs pieejami divi litija jonu akumulatoru komplekti – ar 60 un 85 kWh energoietilpību. Ar mazāko no tiem tas spēs nobraukt aptuveni 330 km distanci bez atkārtotas uzlādes, bet ar lielāko – ap 430 km. Pagaidām \"Tesla Model X\" ir vien konceptuāls automobilis, tomēr kompānija jau sākusi pieņemt pasūtinājumus tā sērijveida versijai. Ražošanā šis prototips nonāks praktiski bez izmaiņām. Pie klientiem pirmie izgatavotie eksemplāri nonāks 2014. gadā.", "link": "https://www.delfi.lv/auto/42826674/modelu-jaunumi-testi/42122054/tesla-elektriskais-apvidus-auto-model-x"},
{"title": "'Koenigsegg One:1' ar megavata jaudu pārspēs rekordus", "category": "Auto", "body": "Zviedru kompānija \" Koenigsegg \" publicējusi pirmos attēlus ar superauto \"One:1\", kas, pēc izstrādātāju ieceres, kļūs par visātrāko spēkratu pasaulē, kuram ir pielaide braukšanai arī pa koplietošanas ceļiem. Tāpat \"Koenigsegg\" šo \"One:1\" dēvē par pirmo \"megavata automobili\", jo tā motora jauda ir tūkstoš kilovatu. Spēkrats aprīkots ar pieclitru V8 biturbo dzinēju, kas attīsta 1341 zirgspēku un 1371 ņūtonmetra griezes momentu. Motors sajūgts ar septiņpakāpju sekvenciālo pārnesumkārbu, ko \"Koenigsegg\" izstrādājis patstāvīgi. Turklāt dzinējs spējīgs darboties kā ar benzīnu, tā arī sacīkšu degvielu vai bioetanolu E85. No vietas līdz 400 km/h šis \"megavata\" auto paātrinās 20 sekundēs, bet, lai pilnībā nobremzētu no šāda ātruma, spēkratam būs nepieciešamas 10 sekundes. Citus dinamiskos raksturlielumus \"Koenigsegg\" pagaidām neatklāj. Tomēr izstrādātājs norāda, ka nevajadzētu šaubīties, ka \"One:1\" pārspēs visus pasaules ātruma rekordus sērijveida automobiļiem. \"Koenigsegg One:1\" tiks prezentēts šonedēļ notiekošajā Ženēvas autoizstādē. Pavisam tiks izgatavoti tikai seši \"Koenigsegg One:1\" eksemplāri, no kuriem katrs maksās vairāk nekā miljonu eiro.", "link": "https://www.delfi.lv/auto/42826674/modelu-jaunumi-testi/44264955/koenigsegg-one-1-ar-megavata-jaudu-parspes-rekordus"},
{"title": "Pasaulē vislētākajam auto ievieš četru gadu garantiju", "category": "Auto", "body": "Lēmums palielināt garantijas termiņu tika pieņemts, lai uzturētu pieprasījumu pēc \"Tata Nano\" modeļa, kas šāgada novembrī Indijā tika pārdots nieka 509 vienībās. Viens no iemesliem pieprasījuma kritumā par 85% ir vairāki šī modeļa pašaizdegšanās gadījumi sliktās siltumizolācijas dēļ pie spēkrata karstākajiem mezgliem. \"Tata Motors\" uzsācis servisa kampaņu, kurā visiem pārdotajiem \"Nano\" modeļiem piedāvā bez maksas uzlabot siltumizolāciju elektronikas un izplūdes sistēmai, tomēr šo akciju par rūpnīcas oficiālu atsaukumu nedēvē. Kopš \"Tata Nano\" tirdzniecības uzsākšanas pērnā gada jūlijā Indijā pārdoti aptuveni 70 tūkstoši šo automobiļu.", "link": "https://www.delfi.lv/auto/42826674/modelu-jaunumi-testi/35660679/pasaule-visletakajam-auto-ievies-cetru-gadu-garantiju"},
{"title": "Latvijas komanda šāgada Paikspīkas sacensībās startēs ar īpašu automobili", "category": "Auto", "body": "Slaveno \" Pikes Peak Hill Climb \" sacensību dalībnieku sarakstā arī šogad ir Latvijas komandas pieteikums, taču Jāņa Horelikam vārdam pretī ir neparasts automobilis - \"Tesla Roadster 360\". Kā portālam \"Delfi\" paskaidroja viens no \"OSC\" komandas inženieriem Kristaps Dambis, šobrīd notiek pēdējie sagatavošanas darbi pie \"eOS PP02\" automobiļa, ar kuru plašāk publika tiks iepazīstināta gaidāmajā prezentācijā. \"Šogad zem šī koda slēpjas mūsu jaunākās tehnoloģijas, kas iebūvētas \"Tesla Roadster\" bāzes automobilī, un skaitlim 360 ir sava nozīme,\" saka Kristaps. Jau gatavu automašīnas šasijas izmantošanu Latvijas komanda pamato ar to, ka vairāk uzmanības līdz ar to varēja veltīt sarežģītākajiem elementiem kā elektriskā piedziņa, un šajā jomā \"eOS PP02\" gaidāmi \"daudzi jaunievedumi\", kas varētu ierakstīt Latvijas vārdu sacensību vēsturē. Kā zināms, pērn izcilā Latvijas sporta automašīnu inženiera un konstruktora Andra Dambja vadītā komanda ar elektrisko prototipu \"eOS PP01\" debitēja slavenajā Paikspīkas sacensībās. Uzrādot atzīstamus rezultātus treniņbraucienos un lieliskus starpfiniša rezultātus sacīkstē, Jāņa Horelika pilotētais auto piedzīvoja avāriju, taču Dambis ar komandu uzreiz apsolīja atgriezties Amerikā šogad.", "link": "https://www.delfi.lv/auto/42826676/motorusports/44576344/latvijas-komanda-sagada-paikspikas-sacensibas-startes-ar-ipasu-automobili"},
{"title": "Indijā prezentēts pasaulē vislētākā auto konkurents", "category": "Auto", "body": "Pasaulē lielākais trīsriteņu mototehnikas ražotājs, indiešu kompānija \"Bajaj Auto\" prezentējusi savu pirmo četrriteņu mazauto, kas pozicionēts kā konkurents \" Tata Nano \" modelim, kas šobrīd tiek uzskatīts par pasaulē vislētāko sērijveida auto. \"Bajaj RE60\" kopgarums ir 2 752 milimetri, platums – 1 312 mm; bet augstums – 1 650 mm. 400 kilogramu smagā automobiļa kustību nodrošina 20 zirgspēku benzīna dzinējs ar 200 kubikcentimetru darba tilpumu. Pēc ražotāja datiem, mazauto spēs sasniegt 70 km/h ātrumu. \"Bajaj RE60\" vidējais degvielas patēriņš būs aptuveni 2,8 litri uz 100 km, bet CO2 izmešu daudzums izplūdē – 60 g/km. Salīdzinājumam – \"Tata Nano\" aprīkots ar 38 ZS jaudīgu 624 kubikcentimetru benzīna dzinēju, kas ļauj spēkratam paātrināties līdz 105 km/h. Indijā \"Tata Nano\" maksā no 133 tūkstošiem rūpiju (1 357 lati). \"Bajaj RE60\" cena pagaidām netiek atklāta, tomēr gaidāms, ka tā būs aptuveni 1 200 latu apmērā.", "link": "https://www.delfi.lv/auto/42826674/modelu-jaunumi-testi/42028884/indija-prezentets-pasaule-visletaka-auto-konkurents"},
{"title": "Indieši modernizējuši pasaulē vislētāko auto 'Tata Nano'", "category": "Auto", "body": "\"Tata Nano\" turpmāk tiks komplektēts ar jaudīgāku 624 kubikcentimetru benzīna dzinēja versiju, kas attīsta 38 zirgspēku (+3 ZS) un 51 Nm (+3 Nm). Tāpat šis spēkrats kļuvis ekonomiskāks – ar vienu benzīna litru \"Nano\" spējīgs nobraukt 25,4 kilometru distanci (+1,8 km). Maksimālais braukšanas ātrums sasniedz 105 km/h. Modernizējot \"Tata Nano\" modeli, inženieri ņēmuši vērā līdzšinējā modeļa īpašnieku sūdzības. Tāpēc atjauninātajam modelim ir citāds balstiekārtas regulējums, uzstādīts priekšējās balstiekārtas šķērsstabilizators un pārveidota stūres sistēma, padarot to vieglāku darbībā. Tāpat visas \"Tata Nano\" versijas, izņemot vislētāko, tiks aprīkotas ar bremžu pastiprinātāju, nolokāmiem sānskata spoguļiem, kā arī, pēc ražotāja vārdiem, \"šajā segmetnā visefektīvāko gaisa kondicionētāju\". Vēl šim automobilim tiks piedāvāti 10 jauni virsbūves toņi, bet dārgākajās versijās, pēc izstrādātāju vārdiem, arī kvalitatīvāki salona apdares materiāli. Indijā \"Tata Nano\" tiek piedāvāts ar četru gadu garantiju (vai līdz 60 tūkstoš kilometru nobraukumam).", "link": "https://www.delfi.lv/auto/42826674/modelu-jaunumi-testi/41862421/indiesi-modernizejusi-pasaule-visletako-auto-tata-nano"},
{"title": "Foto: Cīņā par 'Vaidavas kausu' visu nosaka sekundes", "category": "Auto", "body": "Ivanovs (nr.600) Apes mototrasē aizvadīja perfektu sacensību, nemainīgi saglabājot līdera pozīciju visu sacensību laiku. Pirmajā braucienā Dāvis par dažām sekundēm apsteidza savu komandas biedru Matīsu Karro, bet otrajā braucienā finišēja pusotru sekundi priekšā igauņu sportistam Gertam Krestinovam (\"Motoextreme\"). Kopvērtējumā Gerts izcīnīja otro vietu, bet Matīss Karro ieņēma goda pjedestāla trešo pakāpienu. \"Viss izdevās, kā plānots. Apes mototrase ir viena no sarežģītākajām Latvijā, bet man ļoti patīk tur braukt. Priecājos, ka esmu vecāko motokrosa sacensību uzvarētājs, \"Vaidavas kausa\" ieguvējs,\" pēc finiša teica Dāvis. \"Prieks bija atkal startēt \"Vaidavas kausā\", pēdējo reizi šeit braucu 2008.gadā,\" saka Matīss Karro. \"Ar braucieniem esmu apmierināts, jo neesmu vēl pietiekoši atguvies pēc traumas. Pirmajā braucienā man bija slikts starts. \"Nogulēju momentu\", aizbraucu kā piektais, bet aizcīnījos līdz 2.vietai. Otrajā braucienā starts bija labāks, ilgu laiku braucu aiz Ivanova, taču saguru, pieļāvu kļūdu, un mani apdzina igaunis Krestinovs.\" Par uzvarētāju MX2 klasē kļuva Kārlis Sabulis (\"MX Moduls\"), blakusvāģu klasē – igauņi Gordejevs/Mills (\"Redmoto\"), \"MiniMX\" klasē – Martins Lepiks (MRC) no Igaunijas, Senioru klasē – Raivo Freibergs (CAMK Latgale), A30+ klasē – Ronalds Baldiņš (GK MX Team). Lielajā Klētskalna tramplīnā tālākais lēciens izdevās Dāvim Līvam, kurš \"aizlidoja\" 48 metrus. Vairā nekā 70 dažāda vecuma braucēju startēja \"Zelta mopēds\" balvas izcīņā. Standarta mopēdu klasē uzvarēja Toms Leitis (motoklubs \"Ape\"), kurš saņēma arī Gundara Levana piemiņai veltīto ceļojošo \"Vaidavas kausu\". Divātrumu klasē pirmo vietu izcīnīja Kristaps Duks (motoklubs \"Ape\"), bet Sporta klasē, skatītāju ovāciju pavadīts, nekādas cerības konkurentiem neatstāja Matīss Karro.", "link": "https://www.delfi.lv/auto/42826676/motorusports/45979789/foto-cina-par-vaidavas-kausu-visu-nosaka-sekundes"},
{"title": "Jonass trešais pasaules čempionāta posmā Itālijā; saglabā līderpozīciju kopvērtējumā", "category": "Auto", "body": "Pirmajā brauciena sākumā pēc konkurentu neveiksmēm Jonass, kurš pārstāv  KTM  rūpnīcas komandu \"Red Bull KTM Factory Racing\", pārņēma vadību, pirmo vietu noturot vairākus apļus. Viņam pakaļ aktīvi dzinās Slovēnijas braucējs Tims Gajsers, taču notvert latvieti viņam neizdevās, jo sportists kļūdījās vienā no trases līkumiem. Pirmajam braucienam tuvojoties beigām, Jonasam pakāpeniski pietuvojās brits Makss Enstijs, kurš spraigā cīņā talantīgo Latvijas motokrosa braucēju apsteidza un pārņēma līderpozīciju, ko noturēja līdz pat beigām. Tikmēr Jonass spēja saglabāt otro vietu, bet trešais pirmajā braucienā bija Gajsers. Savukārt otrajā braucienā jau starta taisnē izcēlās plaša sadursme, kurā gan Jonass neiekļuva, bet ātri vien viņš iekārtojās otrajā vietā aiz Enstija. Kamēr pirmās vietas īpašnieks atrāvās, latvietim pakaļ dzinās konkurenti, līdz neilgi pirms finiša viņu apsteidza Gajsers. Pirmā trijnieka vietu kārtība vairs nemainījās, bet par šī posma uzvarētāju divu braucienu summā pārlieicnoši tika kronēts Enstijs. Līdz šim Jonass vēl nav spējis uzvarēt nevienā braucienā. Jonass savukārt šajā posmā izcīnīja trešo vietu, priekšā palaižot arī Gajseru. Kā zināms, traumas dēļ šosezon, visticamāk,  vairs nevarēs startēt latvietis Roberts Justs no \"HSF Logistics\" komandas , kurš pirmajos 13 šīs sezonas posmos bija guvis punktus visos braucienos. Tiesa, pēc šī posma Jonasam izdevies ar 475 punktiem saglabāt pasaules čempionāta kopvērtējuma līderpozīciju, bet četrus punktus zaudē Gajsers. Savukārt trešais ar 437 punktiem šobrīd ir Enstijs. Tikmēr Justs ar 181 punktu atrodams 16. vietā. Pasaules čempionātā šosezon plānoti 18 etapi.", "link": "https://www.delfi.lv/auto/42826676/motorusports/46368723/jonass-tresais-pasaules-cempionata-posma-italija-saglaba-liderpoziciju-kopvertejuma"},
{"title": "Stupeļa ekipāža uzvar Latvijas GP kvalifikācijā Ķegumā", "category": "Auto", "body": "Uz sacensībām kopumā ieradušās 34 blakusvāģu ekipāžas un 25 kvadraciklisti. Blakusvāģu kvalifikācijas A grupas braucienā nepārspēta palika Etjēna Baksa/ Kaspara Stupeļa ekipāža, aiz sevis atstājot Jana Hendriksa/ Bena van der Bogārta ekipāžu otrajā vietā un Stjuarta Brauna / Džoša Čemberleina ekipāžu trešajā vietā. Savukārt B grupā spēcīgākā ekipāža bija Daniels Vilemsens/ Robijs Bakss.  Eiropas čempionāta kvadraciklu kvalifikācijas braucienā nepārspēts palika mūsu sportists Edgars Meņģelis, aiz sevis atstājot pagājušā gada Eiropas čempionu Maiks van Grinsvens. Kā jau iepriekš tika ziņots, Edgars Meņģelis pēc aizvadītās nedēļas nogales Kivioli posma Igaunijā jau kļuvis par 2015. gada Eiropas čempionu, jo izcīnīto punktu summa ir pietiekama, lai Edgaru kronētu pirms sezonas noslēdzošā posma Ķegumā.  Kopumā kvadraciklu klasē sestdien startēja viena pilna Latvijas ekipāža - brāļi Jānis un Pēteris Jegorovi - un 3 kantētāji:  Kaspars Stupelis ,  Haralds Kurpnieks  un Elvijs Mucenieks, kā arī 10 Latvijas kvadraciklisti.", "link": "https://www.delfi.lv/auto/42826676/motorusports/46312845/stupela-ekipaza-uzvar-latvijas-gp-kvalifikacija-keguma"},
{"title": "Video: Paula Jonasa iespaidīgais lidojums ar sāpīgo piezemēšanos MXGP Zviedrijas posmā", "category": "Auto", "body": "Neskatoties uz kritienu, Jonasam otrajā braucienā tika ieskaitīts finišs 20. vietā un viņš tika pie vēl viena ieskaites punkta kopvērtējumā. Pasaules čempionāta vērtējumā MX2 klasē pēc aizvadītiem 11 posmiem Pauls Jonass atrodas piektajā vietā, par četriem punktiem atpaliekot no ceturtās vietas. Šīs nedēļas nogalē Jonasu ar kolēģiem būs iespēja darbībā redzēt Latvijā, kad Ķegumā, \"Zelta Zirga\" trasē risināsies nākamais pasaules čempionāta posms.", "link": "https://www.delfi.lv/auto/42826676/motorusports/46183065/video-paula-jonasa-iespaidigais-lidojums-ar-sapigo-piezemesanos-mxgp-zviedrijas-posma"},
{"title": "Pirmie attēli ar sērijveida 'Mercedes-Benz CLA'", "category": "Auto", "body": "Internetā publicēti pirmie oficiālie attēli ar \" Mercedes-Benz  CLA\" sērijveida četrdurvju kupeju, kas pirmo reizi parādīta bez maskējošā ietērpa. Plašākai sabiedrībai jaunais modelis tiks parādīts janvārī notiekošajā Detroitas autoizstādē. \"Mercedes-Benz CLA\" izgatavots uz jaunā A-klases hečbeka platformas – abiem modeļiem būs vienāda riteņu garenbāze, kamēr četrdurvju kupejas kopgarums būs par 30 cm lielāks, sasniedzot 4,6 metrus. Automobilis būs pieejams kā ar priekšējo, tā arī visu riteņu piedziņu. Sākotnēji \"Mercedes-Benz CLA\" būs pieejams ar kādu no četriem dzinējiem – trim benzīna motoriem ar 122, 156 un 211 ZS jaudu, kā arī 170 ZS dīzeļa agregātu. Vēlāk, nākamā gada vidū, debitēs \"Mercedes-Benz CLA\" sportiskā modifikācija, kas iegūs divlitru turbopūtes benzīna dzinēju ar 350 ZS un 450 Nm. Šāds spēkrats līdz 100 km/h paātrināsies mazāk nekā piecās sekundēs un maksimāli sasniegs 250 km/h. Atgādinām, ka pirms kāda laika \"Mercedes-Benz\" publicēja attēlus ar šo modeli maskējošā ietērpā:", "link": "https://www.delfi.lv/auto/42826674/modelu-jaunumi-testi/42930380/pirmie-atteli-ar-serijveida-mercedes-benz-cla"},
{"title": "Jonass pasaules čempionāta Latvijas posmā izcīna otro vietu", "category": "Auto", "body": "Pirmajā braucienā Jonass, kurš šosezon pārstāv KTM rūpnīcas komandu \"Red Bull KTM Factory Racing\", jau sacensību startā izvirzījās līderpozīcijā, bet neveiksmi piedzīvoja viens no sacensību favorītiem slovēnis Tims Gajsers. Tomēr 12.aplī kvalifikācijas uzvarētājs brits Makss Anstī atņēma līderpozīciju, Jonasu nobīdot uz otro pozīciju. Pirmajā braucienā uzvaru izcīnīja Anstī, bet otrais bija Jonass, kamēr trešais finišēja nīderlandietis Deivijs Pūtjess, kuram šis ir pirmais goda pjedestāls pasaules čempionāta posmos. Savukārt vēl viens latvietis Roberts Justs no \"HSF Logistics\" komandas izcīnīja devīto vietu, bet Gajseram izdevās finišā pacelties uz septīto pozīciju. Tikmēr otrajā braucienā jau no paša starta līderpozīcijā izvirzījās Anstī, kurš to noturēja līdz pat finišam. Tikmēr Jonass pirmajos apļos izlauzās līdz otrajai pozīcijai, bet trešais līdz bija Somiju pārstāvošais igaunis Harri Kullass. Pirmais trijnieks savas pozīcijas līdz finišam noturēja, bet Gajsers finišēja ceturtais, kamēr Justs ieņēma 16.vietu. Posmā ar 50 punktiem triumfēja Anstī, bet Jonass bija otrais ar 44 punktiem, kamēr trešais ar 36 punktiem bija Kullass. Savukārt Justs ar 17 punktiem Latvijas posmā izcīnīja 13.vietu. Jau ziņots, ka šajā posmā nepiedalās MX2 klases sezonas kopvērtējuma līderis Džefrijs Herlingss no Nīderlandes, kurš ir Jonasa komandas biedrs. Neraugoties uz vairākām neveiksmēm pēdējos posmos, pārliecinošs kopvērtējuma līderis ar 423 punktiem joprojām ir Herlingss, kuram ar 377 punktiem seko Gajsers. Tikmēr 352 punkti ir Valentīnam Gilo, bet ceturtajā vietā ir Jonass, kuram par punktu mazāk. Savukārt Justs ar 162 punktiem saglabā 15.pozīciju. Jau vēstīts, ka prestižākajā MXGP klasē pirmajā braucienā kā pirmais no starta aizbrauca un uzvaru izcīnīja nīderlandietis Glens Koldenhofs, aiz sevis atstājot beļģi Kevinu Strijbosu un francūzi Gotjē Polēnu. Tikmēr kvalifikācijas neveiksminieks, slavenais itālis Antonio Kairoli, ieņēma ceturto vietu. Savukārt kopvērtējuma līderis francūzis Romēns Febrē startā piedzīvoja neveiksmi, bet līdz finišam spēja pakāpties uz astoto pozīciju. Vienīgais Latvijas pārstāvis Dāvis Ivanovs finišēja 19.vietā. Otrais brauciens MXGP klasē norisināsies plkst.17.10. Pasaules čempionāta kopvērtējuma līderis šobrīd ar 432 punktiem ir Febrē, kuram ar 408 punktiem seko Kairoli. Līdz šim šosezon Ivanovs piedalījies trijos MXGP posmos, kas ar desmit punktiem kopvērtējumā ļauj ieņemt 38.vietu. Savukārt pēdējo gadu Latvijas labākais motokrosa braucējs Matīss Karro, kurš turpina atlabt no traumas, nav pieteicies dalībai Ķeguma posmā. Tikmēr noslēgušās sacensības Eiropas čempionāta posma 65, 85 un 250 kubikcentimetru klasēs. Mazākajā no klasēm pirmajā braucienā vislabāk veicās Edvardam Bidzānam, kuram 14.vieta, bet Kārlis Alberts Reisulis ierindojās 19.pozīcijā. Tikmēr Kirils Maslovs bija 29.vietā no 34 motokrosistiem. Otrajā braucienā Bidzānam 15.pozīcija, bet Reisulim 18.rezultāts, kamēr Maslovs ieņēma 22.vietu. Uzvaru posmā izcīnīja nīderlandietis Skots Smalders, kuram, tāpat kā viņa tautietim Kajam Karsemakeram, 40 punkti. Tikmēr 13 punkti un 14.vieta posmā Bidzānam, kamēr Reisulis ar pieciem punktiem bija 23. Savukārt EMX85 klasē sestdien pirmajā braucienā Ralfs Edgars Ozoliņš bija 20.vietā, bet otrajā braucienā latvietis uz starta neizgāja. Uzvaru posmā izcīnīja Nīderlandi pārstāvošais latviešu sportists Raivo Dankers, kuram otrā vieta pirmajā, bet uzvara otrajā braucienā, kas kopsummā deva 47 punktus. Ozoliņš ar vienu punktu posmā ieņēma 27.pozīciju. Tikmēr EMX250 klasē pirmajā braucienā sestdien Kārlis Sabulis izcīnīja 16.vietu, bet Dāvis Līvs bija piecas pozīcijas zemāk, kamēr Tomass Šileika bija 28.pozīcijā no 40 braucējiem. Svētdien Līvs izcīnīja 18.vietu, Sabulis ierindojās 24.pozīcijā, bet divas vietas zemāk finišēja Šileika. Ķeguma posmā uzvaru izcīnīja beļģis Damons Gralo, kuram 43 punkti, bet Sabulis ar pieciem punktiem bija 23.vietā, kamēr ar trim punktiem divas pozīcijas zemāk ierindojās Līvs.", "link": "https://www.delfi.lv/auto/42826676/motorusports/46205387/jonass-pasaules-cempionata-latvijas-posma-izcina-otro-vietu"},
{"title": "'Jaguar' pirmais sērijveida apvidus auto 'F-Pace'", "category": "Auto", "body": "Kompānija \" Jaguar \" oficiāli atklājusi savu pirmo sērijveida apvidus automobili \"F-Pace\", kas plašākai auditorijai pirmo reizi tiks parādīts šonedēļ notiekošajā Frankfurtes autoizstādē. \"Jaguar\" apvidus automobiļa konceptu \"C-X17\" britu autoražotājs parādīja jau 2013. gada Frankfurtes autoizstādē. No divus gadus vecā prototipa sērijveida modelis vizuāli maz atšķiras. \"Jaguar F-Pace\" izgatavots uz jaunās alumīnija platformas \"iQAI\", kas izmantota arī jaunākā \"XE\" sedana pamatā. 4,73 metrus garā \"Jaguar F-Pace\" galvenais konkurents tirgū būs \"Porsche Macan\", kā arī \"Audi Q5\" un \"BMW X3\". Neskatoties uz to, ka \"Jaguar\" apvidnieks ir garāks par saviem konkurentiem, tas ir arī vieglāks – bāzes versijā ar divu litru dīzeļdzinēju un sešpakāpju manuālo pārnesumkārbu tas sver 1665 kg. \"Jaguar F-Pace\" bagāžas nodalījuma tilpums ir 650 litru, bet nolaistu aizmugurējo sēdekļu atzveltņu gadījumā – 1740 l. Klīrenss – 213 mm. Šasijas konstrukcija \"Jaguar F-Pace\" ir līdzīga kā \"Porsche Macan\" – priekšā divsviru balstiekārta, bet aizmugurē daudzsviru ar \"Jaguar\" patentēto integrālo sviru \"Integral Link\", kas, pēc izstrādātāju vārdiem, uzlabojot gaitas īpašības. Atsperes un amortizatori uzstādīti atsevišķi. Vairums šasijas elementu izgatavoti no alumīnija. Tāpat \"Jaguar F-Pace\" ir aprīkojams ar adaptīvajiem amortizatoriem \"Adaptive Dynamics\" un \"Configurable Dynamics\", kura ļaus balstiekārtas stingrību regulēt autovadītājam pašam. Bāzes versijā \"Jaguar F-Pace\" tiks komplektēts ar \"Ingenium\" saimes divu litru dīzeļdzinēju, kas attīsta 180 zirgspēku jaudu un 430 ņūtonmetru griezes momentu. No vietas līdz 100 km/h šajā modifikācijā apvidnieks paātrināsies 8,7 sekundēs un, pēc ražotāja datiem, vidēji patērēs 5,3 litrus dīzeļa uz 100 km. Jaudīgākais dīzeļmotors būs trīs litru V6 agregāts, kas attīsta 300 ZS un 700 Nm. Šādā versijā \"F-Pace\" līdz 100 km/h paātrināsies 6,2 sekundēs un vidēji patērēs sešus litrus dīzeļa uz 100 km. Savukārt no benzīna dzinējiem bāzes versijā pieejams divu litru turbomotors ar 240 ZS. Bet sportiskākas braukšanas cienītājiem tiks piedāvāts trīslitru V6 kompresormotors, kas atkarībā no versijas attīsta 340 vai 380 ZS jaudu (abos gadījumos maksimālais griezes moments būs 450 Nm). Jaudīgākajā versijā \"Jaguar F-Pace\" no vietas līdz 100 km/h paātrināsies 5,5 sekundēs un vidēji patērēs 8,9 litrus benzīna uz 100 km. Papildus aprīkojumā pieejama multimediju sistēma \"InControl Touch Pro\" ar 10,2 vai 12,3 collu skārienjutīgo ekrānu, adaptīvā kruīza kontrole, 3D videokamera un ūdensizturīga aproce \"Activity Key\", kuru autovadītājs var nēsāt ap roku. \"Jaguar F-Pace\" tiks ražots Lielbritānijā.", "link": "https://www.delfi.lv/auto/42826674/modelu-jaunumi-testi/46463423/jaguar-pirmais-serijveida-apvidus-auto-f-pace"},
{"title": "'Kahn' pārveidotais 'Range Rover' apvidnieks", "category": "Auto", "body": "Britu tūninga kompānija \"Kahn Design\" bija viens no pirmajiem uzņēmumiem, kas piedāvāja savu pārveidojumu programmu jaunās paaudzes \" Range Rover \" apvidus automobilim. Šobrīd \"Kahn\" prezentē jauno pārveidojumu programmu šim modelim. Vizuāli būtiskākā atšķirība \"Range Rover\" apvidniekam \"Kahn\" izpildījumā ir priekšējais radiatora dekoratīvais režģis, kā arī oriģināla dizaina 23 collu riteņu diski.", "link": "https://www.delfi.lv/auto/42826674/modelu-jaunumi-testi/43526701/kahn-parveidotais-range-rover-apvidnieks"},
{"title": "'Range Rover' apvidnieks limuzīna cienīgā versijā", "category": "Auto", "body": "\"Range Rover Autobiography Ultimate Edition\" paredzēts tiem potenciālajiem klientiem, kuri \"Range Rover\" automobilī pārvietojas ar šoferi. Tādējādi aizmugurējo pasažieru telpa ir padarīta īpaši ērta un grezna. Aizmugurējais trīsvietīgais sēdeklis aizstāts ar diviem atsevišķiem, kurus pa vidu atdala konsole ar alumīnija un koka apdari, kā arī dzērienu dzesētāju. Priekšējo sēdekļu atzveltnēs iebūvēts atvāžams \"Apple iPad\" planšetdators. Bagāžas nodalījuma grīda ieturēta jahtas apdares stilā – ar dabīgu koku. Īpašās sērijas \"Range Rover\" apvidus automobili varēs pasūtināt vai nu ar 510 zirgspēku jaudīgo (625 Nm) pieclitru V8 kompresormotoru vai 313 ZS jaudīgo (700 Nm) 4,4-litru V8 dīzeļdzinēju. Abos gadījumos motors tiek sajūgts ar astoņpakāpju automātisko \"ZF\" pārnesumkārbu. Visātrākā versija līdz 100 km/h paātrināsies 5,9 sekundēs, bet ar dīzeļdzinēju – 7,5 sekundēs. Ekskluzīvā \"Range Rover\" cena tiks paziņota vēlāk. Tomēr šobrīd zināms, ka tas būs pieejams 20 pasaules valstu tirgos.", "link": "https://www.delfi.lv/auto/42826674/modelu-jaunumi-testi/36755771/range-rover-apvidnieks-limuzina-cieniga-versija"},
{"title": "Jaunais 'Range Rover' ieguvis sērijveida hibrīda versiju", "category": "Auto", "body": "Kompānija \" Land Rover \" oficiāli atklājusi hibrīda versiju jaunās paaudzes \" Range Rover \" un \"Range Rover Sport\" apvidus automobiļiem. Plašākai sabiedrībai šīs modifikācijas spēkrati tiks parādīti septembrī notiekošajā Frankfurtes autoizstādē. Abi modeļi iegūs vienādu hibrīda spēka agregātu, kas apvieno tŗislitru, sešcilindru dīzeļdzinēju ar 292 zirgspēku jaudu, elektromotoru ar 48 ZS, litija jonu akumulatoru komplektu un astoņpakāpju automātisko pārnesumkārbu. Ražotāja norādītais vidējais degvielas patēriņš ir 7,6 litri dīzeļa uz 100 km. Ar ātrumu līdz 50 km/h hibrīda apvidus automobilis tikai ar elektroenerģiju būs spējīgs nobraukt līdz 1,6 kilometru distanci. Lai pierādītu, ka hibrīda \"Range Rover\" saglabā modeļa kvalitatīvās īpašības, \"Land Rover\" šos spēkratus sūtīs ekspedīcijā no Lielbritānijas uz Mumbaju, Indijā. Tādējādi hibrīda \"Range Rover\" nobrauks aptuveni 16 tūkstoš kilometru distanci, šķērsojot 12 valstu teritorijas. Plānots, ka ekspedīcija noslēgsies 15. oktobrī. Lielbritānijā hibrīda \"Range Rover\" un \"Range Rover Sport\" varēs pasūtināt no 10. septembra. Pirmie klienti savus spēkratus saņems nākamā gada sākumā.", "link": "https://www.delfi.lv/auto/42826674/modelu-jaunumi-testi/43581925/jaunais-range-rover-ieguvis-serijveida-hibrida-versiju"},
{"title": "'Volvo' izgatavojis četrcilindru motoru ar 450 ZS", "category": "Auto", "body": "Kompānija \" Volvo \" izstrādājusi četrcilindru motoru ar trim turbīnām un 450 zirgspēku jaudu. Dzinējs pārstāv markas jauno \"Drive-E\" spēka agregātu saimi un pagaidām tās ietvaros ir ar prototipa statusu. Divlitru benzīna motoram ir kompresors, ko iekustina mazs elektromotors – tas nodrošina vilkmi jau no braukšanas uzsākšanas brīža. Pie augstākiem dzinēja apgriezieniem darbu pārņem turbīnas. Tādējādi inženieriem spēka agregāta konstrukcijā izdevies izvairīties no tā saucamās turbo bedres. Tāpat šim motoram ir sprauslas, kuras degmaisījumu padod ar 250 bāru spiedienu. Šī motora prototipu \"Volvo\" izstrādājis sadarbībā ar savu sacīkšu braukšanas partneri \"Polestar\", kā arī kompānijām \"AVL\" un \"Denso\". Detalizētāku informāciju par šo motoru autoražotājs pagaidām neatklāj, tāpat nenorāda, kad tamlīdzīgas konstrukcijas dzinējus varētu gaidīt \"Volvo\" sērijveida automobiļos.", "link": "https://www.delfi.lv/auto/42826658/zinas/45066836/volvo-izgatavojis-cetrcilindru-motoru-ar-450-zs"},
{"title": "'Jaguar' atjauno klasiskā 'E-Type' ražošanu", "category": "Auto", "body": "Kompānija \" Jaguar \" atjaunos leģendārā \"E-Type Lightweight\" ražošanu, par katru jauno eksemplāru, kas ražošanā savulaik debitēja 1963. gadā, prasot aptuveni miljonu sterliņu mārciņas (1,2 miljoni eiro). \"Jaguar\" pavisam plāno izgatavot sešas \"E-Type Lightweight\" kupejas ar alumīnija virsbūvi. Šie automobiļi noslēgs sākotnēji plānoto 18 spēkratu sēriju, kurā pirmie 12 automobiļi tika izgatavoti 1963. un 1964. gadā. Turklāt pēdējie seši \"E-Type Lightweight\" iegūs šasijas numuru, kādu \"Jaguar\" pirms gadiem 50 tiem bija rezervējis un piereģistrējis. No sākotnējās 12 automobiļu sērijas līdz mūsdienām ir saglabājušies 11 spēkrati. \"Jaguar E-Type Lightweight\" savulaik tika izgatavots dalībai dažādās GT sacīkšu sērijās. Šīs modifikācijas spēkrats ir par 114 kg vieglāks nekā analoģisks standarta modelis. Savulaik ar \"Jaguar E-Type Lightweight\" sacīkstēs brauca arī tādas leģendas kā Džekijs Stjuarts.", "link": "https://www.delfi.lv/auto/42826674/modelu-jaunumi-testi/44496568/jaguar-atjauno-klasiska-e-type-razosanu"},
{"title": "Vācija liek atsaukt visus VW dīzeļautomobiļus ar falsificējošo programmatūru", "category": "Auto", "body": "Vācijas  varasiestādes likušas atsaukt visus \" Volkswagen \" dīzeļautomobiļus, kuri aprīkoti ar izmešu datus falsificējošo programmatūru, ceturtdien paziņoja Vācijas Transporta ministrija. \"Volkswagen\" bija piedāvājis brīvprātīgi atsaukt automašīnas un mikroautobusus, taču nacionālā transporta drošības aģentūra \"Kraftfahrtbundesamt\" noteikusi atsaukšanu par obligātu, pavēstīja ministrijas pārstāvis. \"Volkswagen\" septembra beigās izraisīja globālu skandālu, kad uzņēmums atzina, ka pasaulē līdz pat 11 miljoniem automašīnu aprīkoti ar konkrētu dīzeļdzinēju tipu, kuriem uzstādīta kaitīgo izmešu falsificēšanas programmatūra. Šī programmatūra ieslēdz izmešu kontroli, kad tā konstatē, ka automašīnai tiek veiktas pārbaudes. Tad šī kontrole tiek izslēgta, kad automašīna piedalās satiksmē, tādējādi ļaujot tai radīt palielinātu izmešu apjomu. Prokuratūras vairākās pasaules valstīs jau sākušas izmeklēšanu pret \"Volkswagen\", kam ASV vien var tikt piemērots naudassods vairāk nekā 18 miljardu dolāru apmērā. \"Volkswagen\" jaunais vadītājs Matiass Millers plāno tikties ar 400 uzņēmuma augstākajiem vadītājiem, lai pārrunātu uzņēmuma veicamos pasākumus pēc izmešu skandāla. Gaidāms, ka Millers iepazīstinās vadītājus ar plānu atsaukt dīzeļautomobiļus, kas aprīkoti ar falsificējošo programmatūru. Pagājušajā nedēļā Vācijas transporta ministrs Aleksandrs Dobrints paziņoja, ka \"Volkswagen\" piedāvā nomainīt detaļas 3,6 miljonos dīzeļdzinēju Eiropā, izmantojot EA 189 dzinēja 1,6 litru versiju, un atjaunot programmatūru 1,2 un 2,0 litru versijām.", "link": "https://www.delfi.lv/auto/42826658/zinas/46593397/vacija-liek-atsaukt-visus-vw-dizelautomobilus-ar-falsificejoso-programmaturu"},
{"title": "Pagarinātais 'Range Rover' ar 'Lumma Design' pakotni", "category": "Auto", "body": "Pagarinātajam \"Range Rover\" šis tūninga kantoris piedāvā virsbūves aerodinamisko elementu komplektu, kas jau tā masīvo automobili padara vizuāli vēl apjomīgāku un agresīvāku. Tas panākts, uzstādot jaunu priekšējo un aizmugurējo buferi, uzlikas riteņu arkām, kas spēkratu paplašina par pieciem centimetriem katrā pusē, un jumta spoileri. Greznajam apvidus automobilim \"Lumma Design\" uzstādījusi oriģināla dizaina 22 collu melnus riteņu diskus ar 305 milimetru platuma riepām.", "link": "https://www.delfi.lv/auto/42826674/modelu-jaunumi-testi/45112338/pagarinatais-range-rover-ar-lumma-design-pakotni"},
{"title": "Jonass ar otro vietu pasaules čempionāta posmā pārņem vadību kopvērtējumā", "category": "Auto", "body": "Pirmā brauciena ievadā KTM rūpnīcas komandu \"Red Bull KTM Factory Racing\" pārstāvošais Jonass uz brīdi pārņēma vadību, tomēr viņu apsteidza brits Makss Enstijs un šādi sportisti nobrauca līdz pat finišam. Latvietis britam zaudēja 24 sekundes un otro vietu ieņēma ļoti stabili. Tikmēr Jonasa galvenajiem kopvērtējuma konkurentiem brauciens nebija tik veiksmīgs - Tims Gajsers no Slovēnijas guva piekto vietu, bet šveicietis Valentīns Gilo palika 12.pozīcijā. Arī otrajā braucienā jau no paša starta pirmajās divās vietās aizbrauca Enstijs un Jonass, kurš finišā atpalika par 25 sekundēm. Šoreiz Gajsers izcīnīja septīto vietu, bet Gilo jau pašā brauciena sākumā izstājās, paliekot bez kopvērtējuma punktiem. Kā zināms, traumas dēļ šosezon vairs trasē nedosies Džefrijs Herlingss, kurš vēl pirms otrā brauciena saglabāja līderpozīciju kopvērtējumā. Tomēr tagad pirmie Jonass ar Gajseru viņu apsteiguši, turklāt tieši latvietis izvirzījies pirmajā vietā. Tāpat šosezon, visticamāk, vairs nevarēs startēt latvietis Roberts Justs no \"HSF Logistics\" komandas, kurš pirmajos 13 posmos bija guvis punktus visos braucienos. Zīmīgi, ka sezonas laikā Jonass dzīvo ļoti netālu no Lomelas trases, kur risinās šis etaps. Kopvērtējumā tagad Jonasam ir 433 punkti un viņš par četriem punktiem apsteidz Gajseru, bet trešais ar 423 punktiem ir traumētais Herlingss. Tikmēr Gilo ar 408 punktiem ieņem ceturto vietu. Savukārt Justs ar 181 punktu atrodams 16.vietā. Tikmēr prestižākajā MXGP klasē, kurā šoreiz Latvijas sportisti nepiedalījās, abos braucienos uzvaras izcīnīja brits Šons Simpsons, pie šāda panākuma tiekot pirmoreiz karjerā. Tikmēr otrais abos braucienos bija francūzis Polēns Gotjē, bet trešais - kopvērtējuma līderis Romēns Febre no Francijas. Cīņā par titulu Febre ar 547 punktiem ir pārliecinošs līderis, tuvāko sekotāju Gotjē apsteidzot par 84 punktiem. Savukārt no Latvijas sportistiem Dāvis Ivanovs ar 11 punktiem atrodams 40.pozīcijā. Pasaules čempionātā šosezon plānoti 18 etapi.", "link": "https://www.delfi.lv/auto/42826676/motorusports/46288429/jonass-ar-otro-vietu-pasaules-cempionata-posma-parnem-vadibu-kopvertejuma"},
{"title": "VARAM savu izmeklēšanu VW skandālā pagaidām neuzsāks", "category": "Auto", "body": "Vides aizsardzības un reģionālās attīstības ministrija ( VARAM ) seko līdzi situācijas attīstībai vācu koncerna \" Volkswagen \" (VW) \"dīzeļdzīnēju skandālā\", tomēr uzskata, ka jautājums jārisina vienoti visās  Eiropas Savienības  (ES) dalībvalstīs, tādēļ savu izmeklēšanu šobrīd vēl neuzsāks, portālu \"Delfi\" informēja ministrijā. Turpmākajai rīcībai VARAM gaida aktīvu automobiļu ražotājus kontrolējošo institūciju rīcību situācijas pilnīgai izpētei un atbilstošu soda mēru noteikšanai.  Jau ziņojām, ka piektdien, 25. septembrī, kaimiņvalsts  Lietuvas  Vides ministrija paziņoja, ka ir  sākusi izmeklēšanu , lai noskaidrotu cik VW automobiļu ar fiktīvo programmatūru ir valstī un kādas sankcijas ir vēršamas pret VW. Eiropas Komisija  ceturtdien, 23. septembrī, aicināja dalībvalstis izmeklēt, vai VW automašīnas ar dīzela dzinēju atbilst ES piesārņojuma standartu prasībām. VW šonedēļ atzina, ka 11 miljoni tās pārdoto automašīnu ar dīzeļdzinējiem visā pasaulē ir ar dzinēja elektroniskās vadības programmatūru, kas ļauj manipulēt ar gāzu izmešu testiem. Skandāla radīto izmaksu novēršanai kompānija ir atvēlējusi vairāk nekā sešus miljardus eiro, kamēr ASV tirgū vien vācu autoražotājam draud līdz pat 16 miljardu eiro naudassods. Daudzas valstis visā pasaulē ir sākušas izmeklēšanu un draudējušas Vācijas autoražotājam ar tiesvedību.", "link": "https://www.delfi.lv/auto/42826658/zinas/46512647/varam-savu-izmeklesanu-vw-skandala-pagaidam-neuzsaks"},
{"title": "'Volvo' izgatavojis virsbūves paneļus ar iebūvētiem akumulatoriem", "category": "Auto", "body": "Kompānija \" Volvo \" izmēģina jaunu tehnoloģiju – akumulatorus, kas iebūvēti virsbūves paneļos. To izstrādei autoražotājam bija nepieciešami trīsarpus gadi. Turklāt projektā piedalās pavisam deviņi partneri, tostarp Londonas Karalisko koledžu. Starp šiem dalībniekiem \"Volvo\" ir vienīgais autoražotājs. Virsbūves paneļi, kas vienlaicīgi ir arī akumulatori, izgatavoti no speciāla kompozītmateriāla. No šī materiāla \"Volvo\" izmēģinājuma nolūkiem izmantoja divus elementus – \"S80\" sedana bagāžnieka vāku un vienu no dekoratīvajiem vākiem motora telpā. Jaunajā materiālā, kas izgatavots pēc sendviča principa, ir iebūvēti supervadītāji, kas uzkrāj enerģiju. Kā norāda \"Volvo\", no šī jaunā materiāla var izgatavot jebkuru virsbūves paneli, turklāt tas ir vieglāks par metālu. Kad tamlīdzīga tehnoloģija varētu nonākt arī sērijveida ražošanā, pagaidām nav zināms.", "link": "https://www.delfi.lv/auto/42826658/zinas/43741038/volvo-izgatavojis-virsbuves-panelus-ar-iebuvetiem-akumulatoriem"},
{"title": "'Volvo' oficiāli atklājis lielo universāli 'V90'", "category": "Auto", "body": "Kompānija \" Volvo \" oficiāli atklājusi savu lielo universāli \"V90\", kas markas piedāvājumā aizstās līdzšinējo \"V70\" modeli. Plašākai sabiedrībai jaunais universālis pirmo reizi tiks parādīts martā notiekošajā Ženēvas autoizstādē. Lielais universālis \"Volvo V90\" izstrādāts uz \"S90\" sedana bāzes, kā pamatā izmantota zviedru markas jaunā modulārā platforma SPA un kura pirmo reizi tika izmantota jaunās paaudzes \"XC90\" apvidnieka pamatā. Universāļa virsbūves aizmugurējās daļas dizains ieturēts \"Estate Concept\" prototipa stilā, kas tika prezentēts 2014. gadā, bet visā pārējā \"V90\" modelis dizainiski atkārto \"S90\" sedanu. Bagāžas nodalījuma tilpums nolaistu aizmugurējo sēdekļu atzveltņu gadījumā sasniedz 1526 litrus. Salīdzinājumam: BMW 5. sērijas universālim šis raksturlielums ir 1670 litru, bet \"Mercedes-Benz\" E-klasei – 1855 litri. \"Volvo V90\" tiks komplektēts ar divlitru dīzeļdzinēju, kas atkarībā no versijas attīsta 190 līdz 235 zirgspēku jaudu. Tāpat klientiem tiks piedāvāts tāda paša tilpuma benzīna turbomotors, kas atkarībā no versijas attīsta 254 līdz 320 ZS. Vēl universālim būs pieejama hibrīda modifikācija ar aptuveni 407 ZS, kas ļaus līdz 100 km/h paātrināties 5,2 sekundēs. Gaidāms, ka vēlāk \"Volvo V90\" iegūs arī paaugstinātās pārgājības modifikāciju \"Cross Country\".", "link": "https://www.delfi.lv/auto/42826674/modelu-jaunumi-testi/47079183/volvo-oficiali-atklajis-lielo-universali-v90"},
{"title": "'Volvo' atklājis jaunā 'XC90' drošības sistēmas", "category": "Auto", "body": "Kompānija \" Volvo \" publicējusi pirmo informāciju par nākamās paaudzes \"XC90\" apvidus automobiļa drošības sistēmām. Pēc zviedru markas pārstāvju vārdiem, šī modeļa aprīkojumā būs pieejamas tādas drošības tehnoloģijas, kas sērijveida automobiļos pielietotas pirmo reizi pasaulē. \"Volvo\" norāda, ka ir visai bieži tādi ceļu satiksmes negadījumi, kad spēkrats nobrauc no ceļa autovadītāja noguruma, koncetrācijas trūkuma vai sliktu laika apstākļu dēļ. ASV puse nāvējošo avāriju saistītas ar nobraukšanu no ceļa, kamēr Zviedrijā tamlīdzīgu negadījumu īpatsvars ceļu satiksmē ir ap 30 procentu. Jaunā \"Volvo\" drošības sistēma spēs laicīgi prognozēt potenciālu nobraukšanu no ceļa. Šādā gadījumā elektronika nospriego drošības jostas, ciešāk piespiežot pasažierus pie sēdekļa, un pilnībā tās atspriegos, kad automobilis būs apstājies. Cita jaunā \"Volvo XC90\" drošības sistēma spēs automātiski nobremzēt automobili tad, ja, šķērsojot krustojumu, pastāvēs augsts risks sadurties ar citu auto, kuru vadītājs nav pamanījis un nepietiekami ātri reaģē uz tuvojošos objektu. Tāpat elektronika spēs laicīgi pamanīt potenciālu triecienu no automobiļa aizmugures. Aizmugurē braucošā spēkrata autovadītāja uzmanības pievēršanai elektronika sāks mirgot \"Volvo XC90\" aizmugurējos lukturus. Vēl jaunās paaudzes \"Volvo XC90\" būs pieejama adaptīvā kruīza kontrole, kura spēs automobili satiksmes sastrēgumos vadīt pati. Mazā braukšanas ātrumā šī kruīza kontrole automātiski spēj operēt ar stūri, kā arī bremžu un akseleratora pedāli. Protams, jaunais \"XC90\" neiztiks bez tādām auto industrijā šobrīd pašsaprotamām sistēmām kā aklas zonas indikators, ceļa zīmes atpazīšanas sistēma, video novērošanas sistēma pa virsbūves perimetru u.tml. Jaunais \"Volvo XC90\" oficiāli tiks atklāts augustā. Sērijveida ražošanā tas nonāks 2015. gada janvarī. Automobilis būs pieejams ar jaunās \"Drive-E\" saimes motoriem, kuru jauda ir līdz 400 ZS. Tāpat \"Volvo\" vēsturē visgreznākajam modelim būšot pieejama arī hibrīda modifikācija.", "link": "https://www.delfi.lv/auto/42826674/modelu-jaunumi-testi/44755878/volvo-atklajis-jauna-xc90-drosibas-sistemas"},
{"title": "'Eleonora' no filmas 'Nozust 60 sekundēs' izsolīta par miljonu dolāru", "category": "Auto", "body": "Kopumā filmas uzņemšanai tika izgatavoti 11 eksemplāri \"Eleonoru\". Tikai trīs no tiem bija braukšanas kārtībā, no kuriem divi tika sadauzīti filmas uzņemšanas laikā. Izsolē piedāvātais automobilis bija vienīgais palikušais braukšanas kārtībā, pie kā stūres sēdējis pats Keidžs. Tieši šis spēkrats izmantots filmas tuvplānos, reklāmas rullīšos un plakātos. \"Ford Mustang Eleanor\" izgatavoja uzņēmums \"Cinema Vehicle Services\", pieaicinot ASV pazīstamo dizaineri un hotrodu konstruktoru Čipu Fūzu. Automobilis aprīkots ar 400 zirgspēku jaudīgu V8 dzinēju un četrpakāpju manuālo pārnesumkārbu. Salīdzinot ar tā laika standarta \"Mustang\", šim spēkratam ir unikālas formas motora pārsegs, priekšējie lukturi, paplašinātas riteņu arkas, pazemināta balstiekārta un 17 collu riteņi. Pircējs līdz ar šo automobili iegūst arī sertifikātu, kas apliecina spēkrata autentiskumu.", "link": "https://www.delfi.lv/auto/42826658/zinas/43331473/eleonora-no-filmas-nozust-60-sekundes-izsolita-par-miljonu-dolaru"},
{"title": "Pārbūvēts 60. gadu 'Shelby GT350CR' ar modernām tehnoloģijām", "category": "Auto", "body": "\"Shelby GT350CR\" aprīkots ar 427 kubikcollu (septiņu litru) motoru, kas attīsta 545 zirgspēku jaudu. Īslaicīgi iegūstams arī ievērojams jaudas pieaugums, aktivizējot \"Nitrous\" iesmidzes sistēmu. Tāpat automobilim ir moderna regulējamā balstiekārta un piecpakāpju manuālā \"Tremec\" pārnesumkārba. Vēl šim pārbūvētajam spēkratam ir klimata kontroles sistēma, jaudīga audio sistēma, \"Wilwood\" bremzes, \"HRE Performance\" trīsdaļīgie riteņu diski.", "link": "https://www.delfi.lv/auto/42826658/zinas/43461833/parbuvets-60-gadu-shelby-gt350cr-ar-modernam-tehnologijam"},
{"title": "Unikāls 'Koenigsegg Agera X' par 888 888 eiro", "category": "Auto", "body": "Luksusa preču tirdzniecības vortālā \"Jameslist\" ievietots pārdošanas sludinājums ar unikālo \" Koenigsegg  Agera X\", kas izgatavots vienā eksemplārā. Pērn izgatavotā superauto vienīgais īpašnieks ir kāds no tūninga kompānijas \"Gemballa\" akcionāriem. Esošais īpašnieks par unikālo \"Koenigsegg Agera X\" vēlas 888 888 eiro. Cipars \"8\" šī automobiļa saistībā nav nejaušs. Šim superauto ir 88. šasijas numurs, turklāt tas ir astotais izgatavotais \"Agera\" modeļa spēkrats. \"Koenigsegg Agera X\" nobraukums šobrīd ir 3 250 kilometru, un pēdējā apkope autoražotāja ģenerālmītnē Zviedrijā veikta šāgada martā. Atgādinām, ka \"Koenigsegg Agera X\" aprīkots ar pieclitru V8 biturbo dzinēju, kas attīsta 940 zirgspēku jaudu un 1100 ņūtonmetru griezes momentu. Līdz 100 km/h unikālais superauto paātrinās 3,1 sekundē. Par papildus 180 tūkstošiem šo auto var pārveidot \"Agera R\" modifikācijā ar 1115 ZS un 1200 Nm.", "link": "https://www.delfi.lv/auto/42826658/zinas/42934262/unikals-koenigsegg-agera-x-par-888-888-eiro"},
{"title": "'Venom GT' uzstāda rekordu paātrinājumā līdz 300 km/h", "category": "Auto", "body": "Uz \"Lotus Elise\" modeļa bāzētais amerikāņu superauto ar septiņlitru V8 biturbo dzinēju (aizgūts no \"Chevrolet Corvette ZR1\") sprintu līdz 300 km/h pirmajā braucienā veica 13,18 sekundēs, bet otrajā braucienā (pretējā virzienā) – 14,08 sekundēs. Ginesa rekordam tiek fiksēts šo abu raksturlielumu vidējais svērtais – 13,63 sekundes. Lai arī braukšanas ātruma slieksnis tika noteikts metriskajā sistēmā, amerikāņi vēlējās laika fiksāciju arī amerikāņu standartā – līdz 200 jūdzēm stundā (321,8 km/h). Šo disciplīnu \"Venom GT\" veica 14,51 sekundē, tādējādi pārspējot līdzšinējo rekordistu \"Koenigsegg Agera R\", kas šo sprintu veica 17,68 sekundēs. Salīdzinājumam – 1200 ZS jaudīgais \"Bugatti Veyron Super Sport\" šo disciplīnu veic 22,2 sekundēs, kas ir par 7,7 sekundēm lēnāk nekā \"Venom GT\". 1244 zirgspēku jaudīgais \"Venom GT\" maksā 1,2 miljonus ASV dolāru. Tā jaudas un masas attiecība ir viens zirgspēks un vienu kilogramu masas. \"Hennessey Performance\" plāno izgatavot tikai 29 šādus spēkratus, no kuriem trešajai daļai pircēji jau ir pieteikušies. Ja video neizdodas noskatīties iegultā veidā, aplūkojiet to  šeit !", "link": "https://www.delfi.lv/auto/42826658/zinas/42990060/venom-gt-uzstada-rekordu-paatrinajuma-lidz-300-kmh"},
{"title": "'Volvo' uzbūvējis pilsētu tikai automobiļiem", "category": "Auto", "body": "Kompānija \" Volvo \" izgatavojusi dabīga mēroga pilsētas maketu \"AstraZero\" speciāli automobiļiem. Šajā pilsētiņā tiks izmēģinātas \"Volvo\" drošības un elektroniskās asistēšanas sistēmas. Šādas pilsētas izbūve autoražotājam izmaksājusi 500 miljonus zviedru kronu (55 miljoni eiro). Kā apgalvo autoražotājs, \"AstraZero\" pilsētā var imitēt praktiski jebkuru situāciju ceļu satiksmē – braukšanu pa pilsētu un pat vairāku joslu maģistrāli. Šādi apstākļi nepieciešami, lai izmēģinātu automobiļu mijiedarbību ar citiem objektiem, piemēram, spēkratiem, gājējiem, velosipēdistiem un dzīvniekiem, kuri pēkšņi var izskriet uz ceļa. \"Volvo\" uzskata, ka līdz 2020. gadam, tie, kuri brauks ar šīs markas spēkratu, ceļu satiksmes negadījumos ne tikai nezaudēs dzīvību, bet arī negūs būtiskas traumas. Līdz tam autoražotājs būs izstrādājis un aprīkojis savus sērijveida automobiļus ar tādām drošības sistēmām, kas varēs pārņemt kontroli pār spēkratu – izvairīties no avārijas vai koriģēt autovadītāja nepareizās darbības. Tamlīdzīgu poligonu plāno uzbūvēt arī Mičiganas universitāte ASV. Šajā poligonā plānots izmēģināt automobiļus ar bezpilota sistēmu.", "link": "https://www.delfi.lv/auto/42826658/zinas/44873956/volvo-uzbuvejis-pilsetu-tikai-automobiliem"},
{"title": "'Jaguar' parāda jaunu attēlu ar topošo 'XE' sedanu", "category": "Auto", "body": "Kompānija \" Jaguar \" publicējusi jaunu attēlu, kas sniedz ieskatu jaunā \"XE\" modeļa tapšanā. Plašākai sabiedrībai \"Jaguar XE\" sedans tiks prezentēts šoruden Parīzes autoizstādē, bet tā konkurenti tirgū būs, piemēram, \"Audi A4\" un \"BMW\" 3. sērija. Jau ziņots, ka \"Jaguar XE\" pamatā būs jauna modulārā platforma, bet automobilis būs izgatavots viscaur no alumīnija. Vidējās klases sedans tiks komplektēts ar sešcilindru motoriem, tostarp ar kompresoru, gluži kā \"Jaguar F-Type\" modelim. Šie agregāti būs pieejami ar 340 un 380 ZS jaudu. Tirdzniecībā \"Jaguar XE\" nonāks 2015. gadā. Gaidāms, ka vēlāk arī būs pieejams šī modeļa universālis, kuepja un kabriolets.", "link": "https://www.delfi.lv/auto/42826674/modelu-jaunumi-testi/44509080/jaguar-parada-jaunu-attelu-ar-toposo-xe-sedanu"},
{"title": "Britu karalienes 'Jaguar X-Type' par 19 tūkstošiem eiro", "category": "Auto", "body": "\" Jaguar  X-Type\" nav no šīs markas veiksmīgākajiem modeļiem, pat pats ražotājs jaunā \"XE\" sedana kontekstā neatsaucas uz šo ideoloģisko priekšteci. Tas bija pirmais \"Jaguar\" ar universāļa tipa virsbūvi un pirmais \"britu kaķis\" ar dīzeļmotoru. Tomēr viens \"Jaguar X-Type\" eksemplārs gan ir īpašs – ar to braukusi pati  Lielbritānijas  karaliene. Tirdzniecībā Lielbritānijā bija nonācis viens no karalienes  Elizabetes II  garāžas spēkratiem – universālis \"Jaguar X-Type Estate\" leģendārajā \"British Racing Green\" zaļajā krāsā. Jaunais īpašnieks no Londonas autosalona \"Fletchdale\" to iegādājies par 15 tūkstošiem sterliņu mārciņām (19 tūkstoši eiro). Interesanti, ka automobiļa pircējs nemaz nav zinājis konkrētā eksemplāra aristokrātisko izcelsmi. \"To nopirka cilvēks, kurš nezināja iepriekšējā īpašnieka personību,\" darījumu izdevumam \"The Sun\" komentē \"Fletchdale\" pārstāvis. \"Kāds neviļus iegādājās gabaliņu aristokrātijas.\" Elizabetes II universāļa nobraukums ir tikai 12 231 kilometrs. Automobilis ir \"Sovereign\" komplektācijā, tostarp ar bagāžas nodalījuma norobežojošo sietu, kas paredzēts suņu pārvadāšanas gadījumā.", "link": "https://www.delfi.lv/auto/42826658/zinas/47121039/britu-karalienes-jaguar-x-type-par-19-tukstosiem-eiro"},
{"title": "Foto: Paula Jonasa triumfs pasaules motokrosa čempionāta posmā Taizemē", "category": "Auto", "body": "Latvijas motokrosists Pauls Jonass, kurš šosezon pārstāv KTM rūpnīcas komandu, aizvadītajā nedēļas nogalē pārrakstīja Latvijas motokrosa vēsturi,  Taizemē izcīnot otro vietu šāgada pasaules čempionāta otrajā posmā MX2 klasē . Sezonu Jonass iesāka ar sesto vietu Kataras posmā, bet Taizemē jau kāpa uz goda pjedestāla otrā pakāpiena. Pasaules MX2 čempionāta kopvērtējumā Latvijas sportists ieņem trešo vietu. Piedāvājam jums foto ieskatu Paulam (41.numurs) tik veiksmīgajās sacensībās Taizemē!", "link": "https://www.delfi.lv/auto/42826676/motorusports/45673724/foto-paula-jonasa-triumfs-pasaules-motokrosa-cempionata-posma-taizeme"},
{"title": "Jonasam otrā vieta PČ posmā; iesaistās cīņā par čempiona titulu", "category": "Auto", "body": "Čehijas posma pirmajā braucienā astotajā minūtē, braucot uzreiz aiz Jonasa, krita kopvērtējuma vicelīderis Tims Gajsers no Slovēnijas, kurš motocikla defekta dēļ braucienu vairs nevarēja turpināt. Distances vidū Jonasu apsteidza vēl viens kopvērtējuma konkurents Valentīns Gilo no Šveices, pakāpjoties uz trešo vietu, tomēr drīz vien Gijo nokrita un atkal nokļuva aiz latvieša. Līdz finišam gan Gijo apsteidza ne tikai Jonasu, bet pēdējā aplī arī Žordi Tiksēru no Francijas, izcīnot otro vietu. Savukārt uzvaru guva brits Makss Enstijs, kuram KTM rūpnīcas komandu \"Red Bull KTM Factory Racing\" pārstāvošais Jonass zaudēja 14 sekundes. Ļoti sekmīgi pirmo braucienu veica arī otrs latvietis Roberts Justs no \"HSF Logistics\" komandas, kurš izcīnīja astoto vietu, Enstijam zaudējot 39 sekundes. Viņš sasniedza savu sezonas augstāko rezultātu, jo pirms tam trīs reizes bija guvis devītās vietas braucienos. Arī otro braucienu vadībā iesāka Enstijs, tomēr distances vidū viņš piedzīvoja kritienu. Līdz finišam pirmajās divās vietās aizbrauca Gijo un Gajsers, bet Jonass finišēja trešais un tagad nojaušams, ka tieši šie trīs sportisti arī sadalīs pasaules čempionāta titulu. Posmā ar 47 punktiem uzvaru guva Gijo, Jonass ar 38 punktiem bija otrais, bet viņam ar 36 punktiem sekoja Tiksērs. Tikmēr Justs ierindojās 15.vietā braucienā un posmu noslēdza 13. pozīcijā. Kopvērtējuma līderis un Jonasa komandas biedrs Džefrijs Herlingss jau pirms divām nedēļām traumas dēļ izlaida Latvijā notikušo iepriekšējo posmu. Sestdienas kvalifikācijā viņš atgriezās trasē, tomēr piedzīvoja kritienu, turklāt tajā brīdī viņam vēl uztriecās Tiksērs. Līdz ar to 2013. gada čempionam MX2 klasē Herlingsam priekšlaicīgi noslēgusies otrā sezona pēc kārtas. Pērn Herlingsa prombūtni izmantoja Tiksērs, kurš kļuva par čempionu. Neraugoties uz vairākām neveiksmēm pēdējos posmos, kopvērtējuma līderis ar 423 punktiem joprojām ir Herlingss, kurš šo pozīciju, visticamāk, zaudēs nākamajā etapā. Pa 399 punktiem tagad ir Gajseram un Gilo, bet desmit punktus viņiem zaudē Jonass. Savukārt Justs ar 181 punktu pakāpies uz 14. pozīciju, turklāt ir vienīgais sportists, kurš pie punktiem ticis visos šīs sezonas braucienos. Pasaules čempionātā šosezon plānoti 18 etapi.", "link": "https://www.delfi.lv/auto/42826676/motorusports/46259223/jonasam-otra-vieta-pc-posma-iesaistas-cina-par-cempiona-titulu"},
{"title": "Bakss un Stupelis pārtrauc četru uzvaru sēriju PČ posmos, tomēr nostiprina līderpozīciju kopvērtējumā", "category": "Auto", "body": "Nīderlandes braucējs Etjēns Bakss un latviešu kantētājs  Kaspars Stupelis  svētdien pārtrauca četru uzvaru sēriju pasaules čempionāta posmos motokrosā blakusvāģiem, tomēr nostiprinājās kopvērtējuma līderpozīcijā. Čempionāta astotajā posmā, kas risinājās Beļģijā, Bakss un Stupelis sestdien kārtējo reizi uzvarēja savā kvalifikācijas grupā, tomēr svētdien pirmajā sacensību braucienā viņi palika vien ceturtie. Tomēr otrajā braucienā uzvarēja tieši Bakss un Stupelis, kas posma summā ar 43 punktiem deva otro vietu. Tikmēr uzvaru posmā ar 47 punktiem svinēja leģendārā Nīderlandes pilota Daniela Vilemsena ekipāža, kas bija labākā pirmajā braucienā. Vēl latviešu kantētājs Elvijs Mucenieks duetā ar beļģu pilotu Kristofu Santermansu braucienos guva attiecīgi 16. un 13.vietu, kas posma summā ar 15 punktiem deva 14.pozīciju. Savukārt igaunis Kerts Variks, kurš brauc kopā ar latviešu kantētāju Haraldu Kurpnieku, pie punktiem tika vien otrajā braucienā, kad finišēja 18.pozīcijā. Kā zināms, līdz pat šomēnes Stelpē notikušajām sacensībām Mucenieks brauca kopā ar beļģi Janu Hendriksu, tomēr tad pilots negaidīti pavēstīja par sadarbības pārtraukšanu. Tagad Hendrikss brauc kopā ar pašreizējo pasaules čempionu Benu van den Bogārtu, kura pilots Bens Andriasens ir savainots un šogad vairs sacīkstēs neplāno piedalīties. Kopvērtējumā Bakss un Stupelis ar 354 punktiem nostiprinājušies pasaules čempionāta kopvērtējuma vadībā, viņiem ar 323 punktiem seko francūža Valentīna Žiro ekipāža, kas šajā posmā palika ceturtajā vietā, bet trešais ar 298 punktiem ir Hendrikss. Kā ziņots, pagājušajā sezonā pēc ilgstošas pakaļdzīšanās Bakss un Stupelis pasaules čempionāta kopvērtējumā tomēr piekāpās Andriasena ekipāžai, turklāt latviešu kantētājs par pasaules vicečempionu kļuva trešo gadu pēc kārtas. Savukārt pēc sezonas divi Latvijas kantētāji Mucenieks un Kaspars Liepiņš palīdzēja Beļģijas izlasei triumfēt Eiropas Nāciju kausa sacensībās. Šajā sezonā pasaules čempionāta kalendārā plānoti 15 etapi, turklāt pēc ilgāka pārtraukuma Latvijā notiks divas sacensības, jo vēl viens etaps 9.augustā tiks aizvadīts \"Zelta zirga\" trasē Ķegumā.", "link": "https://www.delfi.lv/auto/42826676/motorusports/46152667/bakss-un-stupelis-partrauc-cetru-uzvaru-seriju-pc-posmos-tomer-nostiprina-liderpoziciju-kopvertejuma"},
{"title": "Sākusies biļešu tirdzniecība uz Latvijas 'Grand Prix' izcīņu motokrosā", "category": "Auto", "body": "Biļetes sākot no pirmdienas iespējams iegādāties \"Biļešu serviss\" tirdzniecības vietās un internetā. Pasaules čempionāta posms motokrosā Latvijas \"Grand Prix\" risināsies 11.-12.jūlijā Ķeguma trasē \"Zelta zirgs\". Paralēli pasaules čempionāta ieskaitei MXGP un MX2 klasēs Ķegumā startēs arī EMX 250, EMX85 un EMX65 klašu sportisti, kuri cīnīsies par Eiropas čempionāta tituliem. Pasaules čempionāta posmu pirmo reizi organizē Kristera Serģa motoklubs, kura vadībā ir leģendārais, pieckārtējs pasaules čempions motokrosā blakusvāģiem  Kristers Serģis . Latvijas posma ieejas biļešu cenas ir veidotas, lai būtu maksimāli pieejamas Latvijas auditorijai un tās ir zemākās salīdzinājumā ar citu valstu posmiem šajā gadā, uzsver rīkotāji, piebilstot, ka aktīvākajiem pircējiem pieejams ierobežots biļešu skaits par īpašu cenu. Pašlaik lielisku sniegumu demonstrē jaunais Latvijas sportists Pauls Jonass, kurš pēc MX2 klases Francijas posma kopvērtējumā atrodas augstajā trešajā vietā. Labāko sezonu līdz šim aizvada arī Roberts Justs, kurš šobrīd kopvērtējumā atrodas 15.pozīcijā. Šī brīža Jonasa un Justa lieliskie rezultāti faniem dos papildu motivāciju atbalstīt Latvijas sportistus klātienē Ķegumā. Turklāt sacensībās piedalīsies visi labākie pasaules motosportisti, kā arī paralēli norisināsies Eiropas Čempionāta fināls jauniešiem un junioriem. Kristers Serģis: \"MXGP Latvijas posms pasaules čempionātā katram motosporta līdzjutējam ir svētki. Tāpēc ikviens aicināts atbalstīt Latvijas motosportistus Ķegumā, tostarp līdzjutējus aicinām sekot līdzi un iesaistīties dažādās MXGP Latvija posmu pasaules čempionāta aktivitātēs sociālajos tīklos, kuriem tiks piedāvātas iespējas pastiprināt svētku sajūtas veidošanu un uzturēšanu.\"", "link": "https://www.delfi.lv/auto/42826676/motorusports/46045241/sakusies-bilesu-tirdznieciba-uz-latvijas-grand-prix-izcinu-motokrosa"},
{"title": "Jonasam ceturtā vieta un smags kritiens pasaules čempionāta posma braucienos", "category": "Auto", "body": "Jonass, kurš šosezon pārstāv KTM rūpnīcas komandu \"Red Bull KTM Factory Racing\", pirmā brauciena pirmo pusi atradās līderpozīcijā, tomēr noslēgumā viņu vairāki sportisti apsteidza. Uzvaru svinēja Jonasa komandas biedrs un sezonas kopvērtējuma līderis Džefrijs Herlingss, kurš latvieti apsteidza par 21 sekundi. Viņam sekoja slovēnis Tims Gajsers un šveicietis Valentīns Gilo. Līdz ar to pirmās četras vietas ieņēma sezonas kopvērtējuma pirmo četru vietu īpašnieki. Tikmēr vēl viens latvietis Roberts Justs no \"HSF Logistics\" komandas pirmajā braucienā guva 11.vietu. Otrajā braucienā triumfēja Gajsers, bet Jonass desmitajā aplī piedzīvoja ļoti smagu kritienu. Kā vēsta organizatori, sākotnēji izskatās, ka latvietim ar veselību viss ir kārtībā. Neskatoties uz kritienu, Jonass tika klasificēts 20.vietā un otrajā braucienā tika pie viena punkta. Tikmēr Herlingss otrajā braucienā avarēja jau pašā startā un palika bez punktiem. Savukārt Justs otrajā braucienā izcīnīja devīto vietu, atkārtojot savu augstāko rezultātu šosezon. Viņš ir vienīgais sportists, kurš šosezon ticis pie punktiem visos 22 braucienos. Posma noslēgumā uzvaru ar 47 punktiem svinēja Gajsers, Justs ar 22 punktiem ierindojās astotajā vietā, bet Jonass ar 19 punktiem palika 11.pozīcijā. Neraugoties uz vairākām neveiksmēm pēdējos posmos, pārliecinošs kopvērtējuma līderis ar 423 punktiem joprojām ir Herlingss, kuram ar 345 punktiem seko Gajsers. Vēl par desmit punktiem mazāk ir Gilo, bet uz ceturto vietu ar 311 punktiem pakāpies Džeremijs Sīvers no Šveices, kurš tagad par četriem punktiem apsteidz Jonasu. Tikmēr Justs ar 145 punktiem pakāpies uz 15.vietu. Kā zināms, prestižākajā MXGP klasē šajā posmā Latviju pārstāv Dāvis Ivanovs (\"MX Moduls\"), kurš sestdien kvalifikācijā ieņēma 23.vietu. Savukārt pirmajā braucienā latvietis finišēja 19.vietā, tiekot pie diviem kopvērtējuma punktiem. Pasaules čempionātā šosezon plānoti 18 etapi, turklāt jau nākamajā svētdienā sportisti aizvadīs sacensības Ķeguma trasē Latvijā.", "link": "https://www.delfi.lv/auto/42826676/motorusports/46177999/jonasam-ceturta-vieta-un-smags-kritiens-pasaules-cempionata-posma-braucienos"},
{"title": "Jonasam trešā vieta Ķegumā notiekošā PČ posma kvalifikācijā", "category": "Auto", "body": "Jonass, kurš šosezon pārstāv  KTM  rūpnīcas komandu \"Red Bull KTM Factory Racing\", kvalifikācijā 13 apļu garumā no uzvaru guvušā brita Maksa Anstī atpalika par nedaudz vairāk kā 18 sekundēm. Tikmēr otrais bija slovēnis Tims Gajsers. Savukārt vēl viens latvietis Roberts Justs no \"HSF Logistics\" komandas kvalifikācijas sacensībās ierindojās 11.vietā. Pēcāk starts kvalifikācijā tiks dots arī prestižākās pasaules čempionāta klases MXGP braucējiem. Kā zināms, šajā posmā nepiedalās MX2 klases sezonas kopvērtējuma līderis Džefrijs Herlingss no Nīderlandes, kurš ir Jonasa komandas biedrs \"Red Bull KTM Factory Racing\" vienībā. Tikmēr MXGP sacensībās piedalīsies 34 sportisti, starp kuriem būs tikai viens mājinieks - Dāvis Ivanovs. Līdz šim šosezon Ivanovs piedalījies trijos MXGP posmos, kas ar astoņiem punktiem kopvērtējumā ļauj ieņemt 38.vietu. Savukārt pēdējo gadu Latvijas labākais motokrosa braucējs  Matīss Karro , kurš turpina atlabt no traumas, nav pieteicies dalībai Ķeguma posmā. Neraugoties uz vairākām neveiksmēm pēdējos posmos, pārliecinošs MX2 klases kopvērtējuma līderis ar 423 punktiem joprojām ir Herlingss, kuram ar 345 punktiem seko Gajsers. Vēl par desmit punktiem mazāk ir francūzim Valentīnam Gilo, bet ceturtajā vietā ar 311 punktiem ir Džeremijs Sīvers no Šveices, kurš par četriem punktiem apsteidz Jonasu. Savukārt Justs ar 145 punktiem ierindojas 15.pozīcijā. Pirms tam Ķeguma trasē notika pirmais brauciens Eiropas čempionāta noslēdzošā posma 65 un 85 kubikcentimetru klasēs. Otrie braucieni notiks svētdien. Mazākajā no klasēm vislabāk veicās Edvardam Bidzānam, kuram 14.vieta, bet Kārlis Alberts Reisulis ierindojās 19.pozīcijā. Tikmēr Kirils Maslovs bija 29.vietā no 34 motokrosistiem. Savukārt 85 kubikcentimetru klasē Ralfs Edgars Ozoliņš bija 20.vietā Iepriekšējos gadus sacensības Ķegumā organizēja uzņēmums \"Baltijas Kausa fonds\", ko vada Salvis Freimanis, tomēr viņa nopietno veselības problēmu dēļ tiesības nodotas biedrībai \"Kristera Serģa motoklubs\" un pieckārtējam pasaules čempionam motokrosā blakusvāģiem Kristeram Serģim. Vienošanās par pasaules čempionāta norisi Latvijā panākta līdz 2017.gadam. Iepriekš pasaules čempionāta posms motokrosā solo braucējiem norisinājās pirms diviem gadiem. Pasaules čempionātā šosezon plānoti 18 posmi. Tāpat šogad Ķeguma trasē 8. un 9.augustā notiks pasaules čempionāts motocikliem ar blakusvāģiem un Eiropas čempionāta posms kvadricikliem.", "link": "https://www.delfi.lv/auto/42826676/motorusports/46204071/jonasam-tresa-vieta-keguma-notiekosa-pc-posma-kvalifikacija"},
{"title": "Sievietes nosaukušas savus Pasaules Gada auto", "category": "Auto", "body": "Pasaulē tiek organizēti dažādi Gada auto konkursi, un viens no tiem ir Sieviešu Pasaules Gada auto, kur 17 sievietes autožurnālistes no 14 pasaules valstīm nosaukušas savus šīgada uzvarētājus. Galveno titulu un vēl arī pirmo vietu apvidus automobiļu nominācijā sieviešu vērtējumā izcīnījis \" Jaguar  F-Pace\". Pavisam Sieviešu Pasaules Gada auto konkursam tika pieteikti 294 automobiļi. Finālā iekļuva 32 spēkrati, par kuriem žūrija balsoja sešās nominācijās. Par labāko ģimenes automobili sieviešu vērtējumā tika atzīts \"Honda Civic\", par labāko budžeta automobili – \"Honda Jazz\"; sportisko automobiļu kategorijā laurus plūca \"Ford Mustang\", bet greznāko – \"Volvo S90\". Savukārt par gada \"zaļāko\" sieviešu automobili tika atzīts \"Toyota Prius\".", "link": "https://www.delfi.lv/auto/42826658/zinas/48195237/sievietes-nosaukusas-savus-pasaules-gada-auto"},
{"title": "'Jaguar' savu pirmo apvidnieku 'F-Pace' izmēģinājis ekstrēmos apstākļos", "category": "Auto", "body": "\" Jaguar \" markas pirmā apvidus automobiļa \"F-Pace\" prototipu autoražotājs izmēģinājis dažādos ekstremālos apstākļos. Testi, kuros tika pārbaudītas jaunā automobiļa sistēmas, notika Zviedrijā un Apvienotajos Arābu Emirātos. \"Jaguar F-Pace\" ticis izmēģināts Zviedrijas ziemeļos, kur vidējā gaisa temperatūra ziemā ir mīnus 15 grādu, bet skarbākos laika apstākļos sasniedz pat mīnus 40 grādus pēc Celsija. Izmēģinājumiem tika izgatavota speciāla trase ar 60 kilometru kopgarumu – gan ātrai braukšanai, gan kalnā braukšanai, gan bezceļam. Zviedrijā \"Jaguar\" izmēģinājis automobiļa pilnpiedziņas sistēmu un braukšanas elektronisko stabilizācijas sistēmu, kā arī pilnveidojis \"All-Surface Progress Control\" (ASPC) sistēmu, kura palīdz lēnām uzbraukt pa slidenu ceļa segumu kalnā. \"Jaguar F-Pace\" būs izgatavots  \"C-X17\" konceptuālā automobiļa stilā , ko britu autoražotājs prezentēja 2013. gada rudenī. Automobilis izgatavots uz jaunas alumīnija platformas \"iQ[Al]\", kas jau izmantota vidējās klases sedana \"Jaguar XE\" pamatā. \"Jaguar\" markas pirmais apvidus automobilis tiks komplektēts ar jaunās \"Ingenium\" saimes benzīna un dīzeļa dzinējiem, tostarp trīslitru V6 kompresormotoru, kas attīsta 340 zirgspēku jaudu. \"Jaguar F-Pace\" sērijveida versija tiks prezentēta septembrī notiekošajā Frankfurtes autoizstādē, bet tirdzniecībā nonāks 2016. gada sākumā.", "link": "https://www.delfi.lv/auto/42826674/modelu-jaunumi-testi/46274099/jaguar-savu-pirmo-apvidnieku-f-pace-izmeginajis-ekstremos-apstaklos"},
{"title": "Bakss un Stupelis uzvar pasaules čempionāta posmā motokrosā blakusvāģiem", "category": "Auto", "body": "Balsa un Stupeļa ekipāža uzvarēja abos braucienos, posmā izcīnīdama maksimālos 50 punktus. Otrā posmā palika beļģa Jana Hendriksa un latviešu kantētāja Elvija Mucenieka ekipāža, kas abos braucienos ieņēma trešo vietu, kopsummā izcīnot 40 punktus. Savukārt trešajā vietā posmā ierindojās nīderlandiešu Daniela Vilemsena un Robija Baksa ekipāža, pirmajā braucienā iegūstot piekto vietu, bet otrajā ieņemot otro pozīciju, kas tai kopā deva 38 punktus. Tikmēr kā 12.labākie posmu noslēdza igaunis Kerts Variks ar latviešu kantētāju Haraldu Kurpnieku, pirmajā braucienā finišējot 13., bet otrajā ieņemot 15.pozīciju, kas ekipāžai deva 14 punktus. Pasaules čempionāta kopvērtējumā pēc sešiem posmiem līdere ar 220 punktiem ir francūža Valentīna Žiro ekipāža, bet tai ar 211 punktiem seko Bakss ar Stupeli, kuri pakāpušies uz otro pozīciju. Savukārt Hendrikss un Mucenieks ar 190 punktiem atrodami trešajā pozīcijā. Tikmēr Variks un Kurpnieks ar 51 punktu saglabājuši 15.pozīciju, bet vēl viens latviešu kantētājs Ilvars Škultāns ar igauņu pilotu Tanelu Rēsnu ir 33.vietā ar četriem punktiem. Kā ziņots, pagājušajā sezonā pēc ilgstošas pakaļdzīšanās Bakss un Stupelis pasaules čempionāta kopvērtējumā tomēr piekāpās beļģa Bena Andriasena ekipāžai, turklāt latviešu kantētājs par pasaules vicečempionu kļuva trešo gadu pēc kārtas. Savukārt pēc sezonas divi Latvijas kantētāji Mucenieks un Kaspars Liepiņš palīdzēja Beļģijas izlasei triumfēt Eiropas Nāciju kausa sacensībās. Šajā sezonā pasaules čempionāta kalendārā plānoti 15 etapi, turklāt pēc ilgāka pārtraukuma Latvijā notiks divas sacensības - 7.jūnijā pirmoreiz piloti pulcēsies Stelpē, bet 9.augustā tiks aizvadīts etaps Ķegumā. Arī šī sezona vismaz ievadā aizrit bez Latvijas pilotiem.", "link": "https://www.delfi.lv/auto/42826676/motorusports/46014477/bakss-un-stupelis-uzvar-pasaules-cempionata-posma-motokrosa-blakusvagiem"},
{"title": "Stupelis uzvar Latvijas čempionāta posmā motokrosā Viļakā", "category": "Auto", "body": "Sestdien un svētdien Viļakā norisinājās kārtējais Latvijas čempionāta posms motokrosā, kurā pēc trīs gadu pārtraukuma startēja arī pašreizējais Pasaules čempionāta līderis  Kaspars Stupelis , atrādot savu čempiona cienīgo sniegumu Latvijas līdzjutējiem, portālu \"Delfi\" informēja Latvijas Motosporta Federācija. Viļakas \"Baltā Brieža\" trasē divu dienu garumā tika aizvadīts III Latvijas čempionāta, 4.Latvijas Kausa, Latvijas Junioru čempionāta, kā arī noslēdzošais  Baltijas  čempionāta posms kvadraciklu klasēm. Sestdien trasē devās bērnu, jauniešu un kvadru klases, lielāko sajūsmu izsaucot tieši mājinieka Laura Eizāna uzvarai Q200 klasē. Q Pro klases sportistam Edgaram Meņģelim neveiksme ar ķēdi un līdz ar to vien 9. vieta posmā.  Patīkamu pārsteigumu sagādāja bērnu blakusvāģu klase, kurā šoreiz startēja arī trešā ekipāža - Auniņš/ Stipenbaha. Svētdien pie starta barjeras beidzot stājās arī pats Kaspars Stupelis un komandas biedrs Etjēns Bakss. Sportista sniegums, kā ierasts, bija izcils – ne velti šobrīd ekipāžai pirmā vieta Pasaule čempionāta kopvērtējumā. Kā tika gaidīts, sportistiem uzvara gan kvalifikācijā, gan abos braucienos un goda pjedestāls dienas beigās.", "link": "https://www.delfi.lv/auto/42826676/motorusports/46259993/stupelis-uzvar-latvijas-cempionata-posma-motokrosa-vilaka"},
{"title": "VW auto apskatei Latvijā nav ierobežojumu, uzsver CSDD", "category": "Auto", "body": "Pašlaik \" Volkswagen \" (VW) markas automašīnu reģistrācijai un tehniskajai apskatei Latvijā nav ierobežojumu, portālam \"Delfi\" pavēstīja Ceļu satiksmes drošības direkcijas Sabiedrisko attiecību daļā. CSDD  pārstāvji skaidro, ka līdz šim izskanējušas dažādas versijas gan par iespējamiem pārkāpumiem VW grupas automobiļiem ar dīzeļa motoriem, gan par attiecīgo transportlīdzekļu modeļiem un to skaitu Latvijā. Tā kā Eiropas institūcijās pašlaik tiek veiktas pārbaudes par iespējamajiem pārkāpumiem, tad vēl nav zināms, kādi būs lēmumi un kā tie attieksies uz Latvijā reģistrētajiem automobiļiem.  \"Līdz ar to auto īpašniekiem nav nekādu šķēršļu, lai veiktu auto tehnisko apskati. Arī auto reģistrēšana nav ierobežota un šo darbību veikšanai nekādas papildus izziņas netiek pieprasītas,\" skaidro CSDD. Latvijā VW grupas automobiļi netiek ražoti, kā arī netiek veikti auto testi un pārbaudes laboratorijās. Tos iespējams veikt tikai attiecīgi akreditētajās laboratorijās Eiropā un pašlaik galvenās pārbaudes notiek Vācijā. CSDD ir sazinājusies ar šīm organizācijām, kuras veic automobiļu pārbaudes un saņems attiecīgu informāciju par pārbaužu rezultātiem. Kamēr nav zināmi konkrēti pārbaužu dati, CSDD aicina nespekulēt ar dažādu informāciju un neinterpretēt to. Kā vēstīts,  VW pagājušajā nedēļā izraisīja globāla mēroga skandālu,  atzīstot, ka 11 miljoni tā dīzeļautomobiļu, tai skaitā 2,8 miljoni Vācijā, ir aprīkoti ar programmatūru, kas, braucot normālā režīmā, izslēdz izmešu kontroli, un ieslēdz to tikai tad, kad tiek veikta automašīnu gāzu izmešu pārbaude. Saistībā ar skandālu VW akcijas cena ir sarukusi par trešdaļu un pirmdien turpināja kritumu. Kompānijai ASV draud sods līdz 18 miljardiem ASV dolāru (16 miljardiem eiro). Laikraksts \"Bild am Sonntag\" vēstīja, ka šo programmatūru nodrošinājusi Vācijas auto daļu piegādātāja \"Bosch\", kas jau 2007. gadā brīdinājusi VW grupu, ka šī programmatūra paredzēta lietošanai tikai testos, bet tās lietošana uz ceļiem būtu nelikumīga. Vācijas varas iestādes ir nolēmušas, ka VW līdz 7. oktobrim ir jānosaka laika grafiks visu tā ražoto dīzeļautomobiļu pielāgošanai nacionālajiem piesārņojuma standartiem. Līdzšinējais VW vadītājs Martins Vinterkorns atkapās no amata šī skandāla dēļ, un par grupas jauno ģenerāldirektoru tika iecelts tās meitaskompānijas \"Porsche\" vadītājs Matiass Millers. Pret Vinterkornu sākta kriminālizmeklēšana par viņa iesaisti spēkratu aprīkošanā ar krāpnieciski programmatūru.", "link": "https://www.delfi.lv/auto/42826658/zinas/46538323/vw-auto-apskatei-latvija-nav-ierobezojumu-uzsver-csdd"},
{"title": "'DELFI Auto' tests: 'Jaguar' atgriežas pie saknēm ar 'F-Type' rodsteru", "category": "Auto", "body": "Kaut arī \"Jaguar F-Type\" izgatavots uz saīsinātas \"XK\" modeļa platformas, tas ir principiāli jauns modelis, kā virsbūve pilnībā izgatavota no alumīnija. Interesanti, ka rodsters ir ne tikai īsāks, bet arī platāks par \"XK\" kabrioletu. Ja \"Jaguar\" automobiļus pierasts salīdzināt ar vācu \"premium\" segmenta markām \"Audi\", \"BMW\" un \"Mercedes-Benz\", tad \"F-Type\" cenas slieksnis sākas tur, kur attiecīgo markas modeļu \"TT\", \"Z4\" un \"SLK\" bodīte sen jau ir slēgta. \"Jaguar F-Type\" cena iebrauc jau \"Porsche\" teritorijā – starp \"Boxster\" un \"911\" kabrioletu. Vēl šo \"Jaguar F-Type\" sešciparu skaitli ātri sasniedzošo cenu saprastu \"Mercedes-Benz\" lielā rodstera \"SL\" potenciālais pircējs. \"Jaguar F-Type\" modelī sēdeklis ir par 20 mm zemāk nekā jebkurā citā šīs markas modelī. Rodstera interjers ieturēts klasiska sportiskā auto stilā, tajā nav, piemēram, \"Jaguar\" markai raksturīgo koka dekoratīvo paneļu. Tāpat no citiem šīs britu markas spēkratiem atšķiras arī astoņpakāpju automātiskās \"ZF\" pārnesumkārbas vadības sviras uzgalis, kas nav vairs apaļā ripa, bet gan \"džoistiks\" kā, piemēram, \"BMW\" modeļiem. Šis britu rodsters pieejams tikai un vienīgi ar benzīna kompresormotoriem. Bāzes versijā tam ir trīslitru V6 agregāts ar 340 zirgspēkiem (450 Nm), bet \"S\" modifikācijā šis motors attīsta 380 ZS (460 Nm). Savukārt dārgākā versija \"V8 S\" aprīkota ar pieclitru kompresormotoru, kas attīsta 495 ZS un 625 Nm. Tomēr šīs versijas atšķiras ne tikai ar cilindru skaitu un jaudu. V6 bāzes versijā ir ar standarta balstiekārtu, bet adaptīvā piekare ir tikai par papildus samaksu. Tāpat bāzes versijai nav pašbloķējošā mehāniskā diferenciāļa. \"V6 S\" modifikācijai tas viss ir jau standartā plus arī lielākas bremzes. Ātras ir visas šīs \"Jaguar F-Type\" versijas, bet visvairāk britu rodsters pozitīvi pārsteidz ar izplūdes sistēmas skanējumu. Jau iedarbinot dzinēju, tā sportiski noburkšķ. Braukšanas laikā atkarībā no dzinēja apgriezieniem un to kāpinājuma dinamikas, izplūdes sistēmai ir dažādas un niansētas tonalitātes, bet starp pārnesumu pārslēgšanās brīžiem tā šauj kā īsts sporta auto! Šajā cenas kategorijā \"Jaguar F-Type\" izplūdes sistēma ir salīdzināma tikai ar \"Maserati\". Tiesa, ja autovadītājam šī trokšņošana apnīk vai arī tam nav piemērots brīdis, to var padarīt klusāku, nospiežot attiecīgu taustiņu salonā. Tad izplūdes sistēma kļūst ne tikai klusāka savā darbībā, bet arī ar \"sausāku\" skanējumu. Būtiski, ka pat skaļajā režīmā, uzturot konstantus motora apgriezienus, dūkoņa pazūd un nekaitina autovadītāju ar savu rezonansi, piemēram, braucot lielākus attālumus pa šoseju ar ieslēgtu kruīza kontroli. Tieši izplūdes sistēmas skaņa ir šī auto stihija – tas ir auto tiem, kuriem patīk izrādīties un pievērst sev uzmanību. Automobilis ir patiešām ātrs ne tikai dinamikā, bet arī reakcijās uz vadības ierīcēm, tostarp automātiskās pārnesumkārbas pārslēgšanās ātrumā. Lai izbaudītu braucienu ar šo auto, nav katrā krustojumā no vietas jāraujas ar tām nepilnām piecām sekundēm līdz 100 km/h. Pietiek ar līdz pusei nospiestu akseleratora pedāli mēreni paātrināties, kas izplūdes sistēmas radītā kakofonija apkārtējiem signalizē, ko šis auto sevī vēl slēpj. \"Jaguar\" inženieri ir kārtīgi pastrādājuši pie šī skanējuma un vienkārši ar pēcpārdošanā pieejamajiem \"tūninga\" izpūtējiem to kopēt gribētājiem nepanākt. \"Jaguar F-Type\" ir gana komfortabls braukšanai arī ikdienas satiksmē. Lai arī sava sportiskā pozicionējuma dēļ automobilis ir samērā zems, adaptīvā balstiekārta nav izteikti \"cieta\" un asfalta nelīdzenumus \"nesit cauri\". Arī ražotāja norādītais vidējais degvielas patēriņš deviņi līdz 11 litri (atkarībā no versijas) uz 100 km ir plašākām masām saprotams rādījums. Izmēģinājuma brauciena borta datora rādījumu neatklāšu, jo tas bija atbilstošs braukšanas apstākļiem. Pat pārāk ļoti atbilstošs… \"Jaguar F-Type\" bagāžas nodalījums ir ļoti mazs, turklāt tam ir augsta grīda. Tas tāpēc, ka zem tās atrodas ne tikai akumulators un dažādi vadības bloki, bet arī priekšējā vējstikla apmazgājamā šķidruma tvertne. Tomēr rezultātā inženieriem izdevies panākt ideālo izsvarojumu starp riteņu asīm – proporcijā 50:50. Praksē šis 72 litru bagāžnieks izskatās tāds, ka tajā divus lidmašīnas kabīnes koferus varētu iemīcīt tikai ar grūtībām. Bet, ja bagāžniekā ielikts papildus aprīkojumā pieejamais rezerves ritenis, tad varbūt pat arī to vienu koferi neiemīcīsiet.  \"Jaguar F-Type\" cena ir no 75 656 eiro. \"V6 S\" versija ar 380 ZS maksā no 87 343 eiro, bet \"V8 S\" – no 103 728 eiro.", "link": "https://www.delfi.lv/auto/42826674/modelu-jaunumi-testi/43630527/delfi-auto-tests-jaguar-atgriezas-pie-saknem-ar-f-type-rodsteru"},
{"title": "Restaurēts 'Jaguar E-Type' ar pagarinātu riteņbāzi un atbilstošu piekabi", "category": "Auto", "body": "Projekta ietvaros \"Jaguar E-Type\" automobilim riteņu garenbāze tika palielināta par 11,4 centimetriem. Pēc kompānijas vadītāja domām, tieši tādam \"E-Type\" modelim vajadzēja būt jau no rūpnīcas. Atgādinām, ka pagājušā gadsimta 60. gados \"Jaguar E-Type\" kļuva par vienu no britu kultūras simboliem. Sākotnēji tas bija pieejams ar 3,8-litru sešcilindru benzīna dzinēju, kas attīsta 265 zirgspēku jaudu un 352 Nm griezes momentu. Tolaik tas bija viens no visātrākajiem sērijveida automobiļiem pasaulē ar spēju paātrināties līdz 240 km/h. Vēlāk šis modelis bija pieejams arī ar 5,3-litru V12 motoru. Spēkrats bija arī veiksmīgs autosacīkstēs. \"Jaguar E-Type\" tika ražots 14 gadus, kopumā izgatavojot vairāk kā 70 tūkstošus šī modeļa vienību.", "link": "https://www.delfi.lv/auto/42826658/zinas/43813818/restaurets-jaguar-e-type-ar-pagarinatu-ritenbazi-un-atbilstosu-piekabi"},
{"title": "Bijušais VW priekšsēdētājs varētu saņemt 33 miljonu eiro kompensāciju", "category": "Auto", "body": "Koncerna \" Volkswagen \" (VW) bijušais ģenerāldirektors Martins Vinterkorns, kurš trešdien, 23. septembrī, paziņoja par atkāpšanos no amata \"dīzeļdzinēju skandāla\" dēļ, varētu saņemt naudas kompensāciju, tā saucamo \"zelta izpletni\". Šī kompensācija varētu sasniegt 33,2 miljonus eiro – Vinterkorna divu gadu algu apmērā, vēsta aģentūra \"Bloomberg\". Tomēr VW koncerns var arī atteikt šīs kompensācijas izmaksu, ja uzņēmuma padome atzīstu, ka atvaļinātā priekšsēdētāja rīcība radījusi zaudējumus kompānijai. Vinterkorns, kā norādīts autoražotāja oficiālajā preses paziņojumā, nav zinājis par iespējamajiem pārkāpumiem, kas noveda līdz \"dīzeļdzinēju skandālam\". Tāpat paziņojumā minēts, ka padome \"ar lielu cieņu\" attiecas pret Vinterkorna lēmumu labprātīgi un priekšlaicīgi pārtraukt darba līgumu. Neskaitot vērienīgo naudas kompensāciju, \"zelta izpletnī\" ietilpst arī dienesta automobilis. Ja Vinterkorns atteiksies no naudas kompensācijas, viņš tik un tā saņems savus pensijas uzkrājumus, kuru apmērs līdz pērna gada beigām sasniedza 28,6 miljonus eiro. Vinterkornam bija darba līgums ar VW koncernu līdz 2018. gadam. Jau vēstījām, ka 18. septembrī ASV Vides aizsardzības aģentūra (EPA) apsūdzēja VW koncernu divlitru dīzeļdzinēju kaitīgo izmešu datu falsifikācijā. Ja VW vaina tiks pierādīta, vācu koncernam draud sods līdz pat 18 miljardu dolāru (16 miljardu eiro) apmērā – 37,5 tūkstoši dolāru (33,5 tūkstoši eiro) par katru ASV tirgū pārdoto automobili ar šo motoru.", "link": "https://www.delfi.lv/auto/42826658/zinas/46505441/bijusais-vw-priekssedetajs-varetu-sanemt-33-miljonu-eiro-kompensaciju"},
{"title": "'Volvo Concept Coupe' demonstrē markas dizaina nākotni", "category": "Auto", "body": "Kompānija \" Volvo \" oficiāli atklājusi konceptuālo automobili \"Concept Coupe\", kas demonstrē markas nākotnes modeļu dizaina attīstību un izmanto virkni stilistisko detaļu no 60. gadu \"P1800\" kupejas. Autoražotājs uzsver, ka šis nav futūristisks prototips, bet gan demonstrē jaunās modulārās platformas iespējas. Pirmais sērijveida modelis, kas taps uz šīs šasijas, būs jaunās paaudzes \"XC90\" apvidus automobilis, kas gaidāms nākamgad.", "link": "https://www.delfi.lv/auto/42826674/modelu-jaunumi-testi/43600495/volvo-concept-coupe-demonstre-markas-dizaina-nakotni"},
{"title": "'Volvo XC90' īpaši greznā versija bez priekšējā pasažiera sēdekļa", "category": "Auto", "body": "Kompānija \" Volvo \" pašlaik notiekošajā Šanhajas autoizstādē prezentējusi jaunā \"XC90\" modeļa konceptuālo versiju \"Lounge Console\", kas paredzēta tiem, kuri ikdienā brauc ar šoferi. No standarta modeļa \"Lounge Console\" atšķiras ar izņemtu priekšējā pasažiera sēdekli, kā vietā ierīkota vieta niša apaviem un kosmētikas galdiņam. Tāpat šis galdiņš transformējams kā 17 collu ekrāns. Vēl priekšējā konsolē ir vieta rokaspulksteņu un rotaslietu glabāšanai. Vēl šis auto atšķiras ar īpaši greznu interjera apdari. Lai arī \"Lounge Console\" prototipa ieviešana sērijveida ražošanā vismaz pagaidām nav plānota, \"Volvo\" radījis greznu \"XC90\" versiju \"Excellence\", kas būs arī nopērkama. Tā atšķiras ar aizmugurējiem sēdekļiem, kas ir tādi paši kā priekšējie. Rezultātā četrvietīgajā apvidniekā visi sēdekļi ir ar apsildes, ventilācijas un masāžas funkciju.", "link": "https://www.delfi.lv/auto/42826674/modelu-jaunumi-testi/45844973/volvo-xc90-ipasi-grezna-versija-bez-priekseja-pasaziera-sedekla"},
{"title": "'Volvo' parāda 'XC90' apvidnieka pēcteča konceptu", "category": "Auto", "body": "Kompānija \" Volvo \" publicējusi oficiālos attēlus ar konceptuālo trīsdurvju apvidus automobili \"XC Coupe\", kas plašākai sabiedrībai pirmo reizi tiks parādīts nākamnedēļ notiekošajā Detroitas autoizstādē. Prototips demonstrē nākamās paaudzes \"XC90\" apvidus automobiļa dizaina veidolu. \"Volvo XC Coupe\" ir jau otrs koncepts, tūlīt pēc \"Concept Coupe\", ar kuru \"Volvo\" demonstrē markas jauno dizaina valodu. Tāpat šie prototipi izgatavoti uz jaunās modulārās platformas \"SPA\". Tomēr informācija par šī koncepta tehniskajiem risinājumiem pagaidām netiek atklāta. Gaidāms, ka jaunais \"Volvo XC90\" tiks komplektēts tikai ar \"Drive-E\" saimes četrcilindru motoriem. Pašlaik visjaudīgākais no tiem ir divlitru turbopūtes agregāts ar 306 ZS.", "link": "https://www.delfi.lv/auto/42826674/modelu-jaunumi-testi/44019010/volvo-parada-xc90-apvidnieka-pecteca-konceptu"},
{"title": "'Ford' piedāvā nopirkt jaunas 1965.gada 'Mustang' virsbūves", "category": "Auto", "body": "Pēc \"Ford\" pasūtinājuma šīs virsbūves ražo komponenšu izgatavotājs \"Dynacorn\". Par 15 tūkstošiem dolāru klients saņems ne tikai virsbūvi, bet arī durvis, bagāžnieka vāku, kā arī visus pārējos virsbūves paneļus un stiprinājumus, izņemot motora pārsegu un priekšējos spārnus. Atšķirībā no 60.gadu oriģinālajām \"Ford Mustang\" virsbūvēm jaunajām izmantotas mūsdienu metināšanas metode, kā arī pretkorozijas apstrāde. Periodā no 1964.gada vidus līdz 1967.gadam, kad tika ražoti attiecīgā virsbūves tipa \"Ford Mustang\" kabrioleti, kopumā tika izgatavoti 174 tūkstoši šādu spēkratu. Tie joprojām ir populāri klasisko automobiļu cienītāju vidū.", "link": "https://www.delfi.lv/auto/42826658/zinas/41491089/ford-piedava-nopirkt-jaunas-1965gada-mustang-virsbuves"},
{"title": "Miris 'Shelby Cobra' autors Karols Šelbijs", "category": "Auto", "body": "Šelbijs savas karjeras laikā strādājis vairākos autoražotājos – \"Ford\", \"Chrysler\" un \"General Motors\". Kā konstruktors viņš darbu sāka \"Ford\" kompānijā aizvadītā gadsimta 60. gados. Savukārt viņa pēdējais veikums bija \"Shelby GT500\" jaunākā modifikācija. Autosacīkstēs Šelbijs debitēja 1952. gadā. Divus gadus vēlāk uzmanību viņam pievērsa \"Aston Martin\" sacīkšu nodaļa. Startējot šī britu autoražotāja komandā, 1959. gadā viņš kļuva par otro amerikāni, kurš uzvarējis Lemānas 24 stundu sacīkstēs. Sirdsdarbības problēmu dēļ tajā pašā gadā viņam nācās pamest autosportu. Šelbija izstrādājumi aizvadītā gadsimta vidū ļāva uzlabot amerikāņu autobūves prestižu autosportā, kur tolaik dominēja Eiropas autoražotāji. \"Shelby-American\" komandas \"Ford GT40\" spēkrati Lemānas 24 stundu sacīkstēs uzvarēja 1966. un 1967. gadā, pārtraucot \"Ferrari\" uzvaru sēriju kopš 1960. gada. Tomēr visatpazīstamākais Šelbija radītais automobilis ir \"Shelby Cobra\", kas tika izgatavota 1962. gadā. Konstrukcijas pamatā tika izmantota britu \"A.C.\" šasija un divvietīgās kupejas virsbūve, kura tika papildināta ar \"Ford\" 4,3-litru dzinēju. \"Cobra\" pirmā versija tika atzīta par 1962. gada Ņujorkas autoizstādes visātrāko sērijveida automobili – maksimālais braukšanas ātrums sasniedza 213 km/h, bet līdz 100 km/h tas paātrinājās nepilnās sešās sekundēs. Vēlāk šis spēkrats bija pieejams ar 4,7- un pat septiņu litru motoru. 1964. gadā Šelbijs uzsāka sadarbību ar \"Ford\" kompāniju. Ar viņa palīdzību 1965. gadā debitēja \"Ford Shelby GT350\", kas bija to laiku \"Mustang\" modeļa sacīkšu modifikācija. Vēlāk tika radīta arī šī modeļa vēl jaudīgākā versija \"Shelby GT500\" un \"GT500KR\", kā arī sacīkšu \"Ford GT40\". 1970. gadā Šelbijs pārgāja uz \"Chrysler\" kompāniju, kur strādāja pie kompaktu un vidēja izmēra automobiļu \"K-Car\" platformas. Tāpat viņš piedalījās \"Dodge Viper\" radīšanā. Vēlāk Šelbijs strādāja \"General Motors\" koncerna \"Oldsmobile\" nodaļā.", "link": "https://www.delfi.lv/auto/42826658/zinas/42352720/miris-shelby-cobra-autors-karols-selbijs"},
{"title": "'Koenigsegg' jaunais superauto 'Agera'", "category": "Auto", "body": "\"Koenigsegg Agera\" pamatā izmantota modernizēta \"CCX\" platforma, tāpēc šo automobiļu gabarīti ir līdzīgi. Jaunais modelis atšķiras vien ar uzlabotu aerodinamiku, cietāku oglekļa šķiedras virsbūves struktūru un jaunas formas lukturiem, kuros izmantoti diožu elementi. Jaunais zviedru superauto aprīkots ar 4,7-litru V8 kompersormotoru, kas attīsta 910 zirgspēku jaudu un 1100 Nm griezes momentu. Dzinējs sajūgts ar sekvenciālo pārnesumkārbu, kas pārnesumus ļauj pārslēgt arī ar taustiņiem pie stūresrata. Ņemot vērā šī jaudīgā automobiļa samērā nelielo svaru (1290 kg), no vietas līdz 100 km/h tas paātrinās 3,1 sekundē, bet tā maksimālais braukšanas ātrums sasniedz 390 km/h. Lai arī eksterjera un tehniskā ziņā \"Agera\" īpaši neatšķiras no līdzšinējā \"CCX\", salons tam mainījies kardināli. Interjerā uzstādīts digitāls mērinstrumentu panelis ar daudzfunkcionālu ekrānu, kurā atkarībā no iestatījumiem var tikt attēlots spidometrs, tahometrs, hronometrs trases apļa laika uzņemšanai, kā arī citi mērinstrumenti. Gaidāms, ka \"Koenigsegg Agera\" maksās nepilnu miljonu eiro, zviedri plāno gadā izgatavot līdz 20 šādu superauto.", "link": "https://www.delfi.lv/auto/42826674/modelu-jaunumi-testi/30274657/koenigsegg-jaunais-superauto-agera"},
{"title": "Video: 417 km/h ātruma sasniegšana ar 'Bugatti Veyron SS'", "category": "Auto", "body": "Speciālais \"Volkswagen\" koncerna izmēģinājumu poligons Vācijā, kurā ir aptuveni deviņu kilometru taisne, ir viena no retajām vietām uz pasaules, kurā var sasniegt \"Bugatti Veyron\" maksimālo braukšanas ātrumu. Interesanti, ka \"Top Gear\" vadītājs Džeims Mejs šajā taisnē paātrinājās līdz 417 km/h, kamēr \"Bugatti\" testa pilots pēc tam to spēja paātrināt līdz rekorda 431 km/h, par ko jau rakstījām. Neskatoties uz oficiāli reģistrēto ātruma rekordu, \"Bugatti Veyron Super Sport\" maksimālais braukšanas ātrums drošības apsvērumu dēļ elektroniski tiks ierobežots pie 415 km/h atzīmes. Atgādināsim, ka \"Bugatti Veyron Super Sport\" aprīkots ar jau pazīstamo W16 dzinēju, kā jauda palielināta līdz 1200 zirgspēkiem, bet griezes moments – līdz 1500 Nm. Tas panākts, uzstādot ražīgākas turbīnas un starpdzesētājus, kā arī citādu izplūdes sistēmu. Šobrīd \"Bugatti Veyron Super Sport\" oficiāli tiek uzskatīts par visātrāko sērijveida automobili pasaulē. Piedāvājam noskatīties minēto \"Top Gear\" raidījuma sižeta fragmentu, kurā jaunā \"Bugatti\" modifikācija tiek paātrināta līdz 417 km/h. Spiediet peles klikšķi uz tālāk redzamo attēlu, lai aktivizētu video straumējumu!", "link": "https://www.delfi.lv/auto/42826658/zinas/33330509/video-417-kmh-atruma-sasniegsana-ar-bugatti-veyron-ss"},
{"title": "Foto: Poļu pārveidotais 'Jaguar XJ' ar 'Ford' 1,8 l dīzeļmotoru", "category": "Auto", "body": "Polijas lietoto automobiļu sludinājumu portālā \" OtoMoto \" atrodams kāds interesants 90. gadu \"Jaguar XJ\" limuzīns. Degvielas taupīšanas nolūkos tas ir nevis vienkārši aprīkots ar gāzes iekārtu, bet gan tā oriģinālais motors aizstāts ar 90 zirgspēku jaudīgu 1,8 litru \"Ford\" dīzeļdzinēju. No 1986. līdz 1994. gadam ražotais \"Jaguar XJ\" (XJ40 – rūpnīcas indekss) britu limuzīns bija pieejams ar dažāda tilpuma sešcilindru motoriem vai V12 dzinēju. Tomēr kāds polis nolēmis oriģinālo spēka agregātu aizstāt ar nelielas jaudas un tilpuma četrcilindru \"Ford\" dīzeļmotoru. Šādu 1990. gada \"Jaguar XJ\" ar dīzeļmotoru polis piedāvā interesentiem iegādāties par trīsarpus tūkstošiem eiro.", "link": "https://www.delfi.lv/auto/42826658/zinas/44376148/foto-polu-parveidotais-jaguar-xj-ar-ford-1-8-l-dizelmotoru"},
{"title": "'Volvo' atteiksies no gājēju drošības spilvena", "category": "Auto", "body": "Kompānija \" Volvo \" plāno atteikties no gājēju drošības spilveniem, kurus pašlaik sērijveidā uzstāda \"V40\" modelim. Autoražotājs šo drošības spilvenu iecerējis aizstāt ar elektroniskām sistēmām, kas ļauj izvairīties no sadursmes ar gājēju. Kā vēsta izdevums \"Go Auto\" ar atsauci uz \"Volvo\" produktu plānošanas viceprezidentu Leksu Kresemakersu, \"V40\" hečbeks tā arī paliks kā vienīgais markas modelis, kam pieejami gājēju drošības spilvens. Tamlīdzīgu sistēmu nav plānots uzstādīt \"Volvo\" turpmākajiem modeļiem, ieskaitot nākamās paaudzes \"XC90\" apvidus automobili, kā prezentācija gaidāma nākamgad. Tomēr \"Volvo\" šobrīd ir attīstījis elektronisko sistēmu, kura ar dažādiem sensoriem jau laicīgi pamana gājēju un vajadzības gadījumā patstāvīgi nobremzē spēkratu, ja autovadītājs savlaicīgi nereaģē. Šī sistēma nostrādā, braucot ar ātrumu līdz 35 km/h.", "link": "https://www.delfi.lv/auto/42826658/zinas/43866988/volvo-atteiksies-no-gajeju-drosibas-spilvena"},
{"title": "Tirdzniecībā nonācis kārtējais britu karalienes personīgais 'Daimler' limuzīns", "category": "Auto", "body": "Britu karaliene šo automobili Bekingemas pilī saņēma 1984.gada oktobrī. Šobrīd pārdošanā izliktajam \"Daimler\" limuzīnam ir 40 tūkstoš jūdžu nobraukums (66 tūkst. km), no kuriem pirmos divus līdz trīs tūkstošus veica rūpnīcas inženieri, lai pārliecinātos, ka karalienes auto ir vislabākajā kārtībā. Pati karaliene ar šo automobili nobraukusi 12 tūkstoš jūdžu (ap 19 tūkst. km). Ar 12 cilindru motoru aprīkotajam \"Daimler\" limuzīnam ir pagarināta riteņu bāze salīdzinājumā ar standarta \"Jaguar XJ\", kā tam ir visas aprīkojuma opcijas. Turklāt speciāli karalienes vajadzībām tam ir uzstādītas arī bākugunis braukšanai konvojā, kā arī radio saziņas ierīce ar biroju. Šobrīd karalienes \"Daimler\" limuzīnam drošības nolūkā ir mainīta reģistrācijas numurzīme. 1990.gadā šo \"Daimler Double Six\" automobili karalienei nomainīja ar jaunu modeli, tāpēc šobrīd tirdzniecībā nonākušais eksemplārs atgriezās autoražotāja rīcībā. Pagaidām tas ir \"Jaguar\" muzeja īpašumā. Karalienes limuzīna cena publiski netiek atklāta, to pa tālruni varot uzzināt tikai \"nopietni interesenti\". Britu karaliskajai ģimenei un \"Daimler\" automobiļiem ir ciešas saiknes. Tos saviem izbraucieniem aristokrāti izmantoja vēl no karaļa Džordža VI laikiem gadsimta sākumā.", "link": "https://www.delfi.lv/auto/42826658/zinas/37730099/tirdznieciba-nonacis-kartejais-britu-karalienes-personigais-daimler-limuzins"},
{"title": "Motokrosists Jonass noslēdzis piecu gadu līgumu ar KTM rūpnīcas MX2 pasaules čempionāta komandu", "category": "Auto", "body": "Talantīgais latviešu motokrosa braucējs Pauls Jonass noslēdzis piecu gadu līgumu ar augsti attīstītās  KTM  rūpnīcas pasaules čempionāta MX2 klases komandu \" Red Bull  Factory\", kas viņam ļaus pēc attiecīgās pieredzes iegūšanas iesaistīties cīņā par pasaules čempiona titulu. Kā pastāstīja 17 gadus vecais Jonass, līgums stāsies spēkā līdz ar nākamā gada janvāri, bet atlikušo šīs sezonas daļu viņš turpinās pārstāvēt KTM rūpnīcas satelītkomandu \"KTM Marchetti\". Jonass iepriekš šo sezonu bija izlēmis turpināt pasaules čempionāta MX2 klasē, atsakoties no dalības Eiropas čempionāta sacensībās 250 kubikcentimetru klasē. Viņš piedalījies sešos čempionāta posmos, pašlaik kopvērtējumā ieņemot 26.vietu. \"Būšu pilnībā nodrošināts ar visu tehnisko ekipējumu un labākajiem sacīkšu motocikliem, kādi vien ir pieejami. Tāpat ar mani strādās rūpnīcas komandas treneri, kas ir milzīgs ieguvums,\" noslēgtā līguma detaļas komentēja Jonass. Šis gads Jonasam ir pēdējais, kurā ir spēkā viņa iepriekš noslēgtais līgums ar KTM rūpnīcas komandu. \"Ļoti cerēju, ka tikšu pie jauna līguma. Tas bija mans galvenais šīs sezonas mērķis,\" neslēpa pagājušā gada Eiropas un pasaules čempions 125 kubikcentimetru klasē Jonass. Sezonas sākumā Jonass cerēja uz to, ka spēcīgais Nīderlandes braucējs Džefrijs Herlingss 2015.gadā pārcelsies uz prestižāko MXGP klasi, kas līdz ar to atstātu \"Red Bull Factory\" komandā brīvu MX2 klases vietu. Lai arī divkārtējais šīs klases čempions Herlingss izlēmis arī nākamo gadu pavadīt MX2 braucēju sabiedrībā, Jonass izpelnījies komandas vadības uzticību un tādējādi kļūs par viņa komandas biedru. \"Ne velti ir noslēgts līgums uz pieciem gadiem. Nav tā, ka viņi jau pirmajā gadā vēlas mani redzēt pasaules čempiona godā,\" pauda Jonass. \"Pie tā strādāsim soli pa solim. Man nav, kur skriet, jo komanda mērķu sasniegšanai ir devusi piecus gadus. To gaitā centīsimies tikt pie titula.\" Izceļams, ka MXGP klasē \"Red Bull Factory\" komandu pārstāv arī septiņkārtējais pasaules čempions Antonio Kairoli no Itālijas. Pašreizējo līgumu ar KTM rūpnīcas komandu, kā arī \"Red Bull\" Jonass noslēdza pirms 2012.gada sezonas. Viņa tikšana līdz pasaules čempionāta MX2 klases slieksnim jau pa šo laiku uzskatāma par lielu panākumu, jo vidējais dalībnieku vecums šajā klasē ir no 20 līdz 23 gadiem.", "link": "https://www.delfi.lv/auto/42826676/motorusports/44784532/motokrosists-jonass-nosledzis-piecu-gadu-ligumu-ar-ktm-rupnicas-mx2-pasaules-cempionata-komandu"},
{"title": "Foto: Jonass pasaules čempionāta posmā Ķegumā izcīna otro vietu", "category": "Auto", "body": "Abos braucienos  Jonass ieguva otro vietu . Posmā ar 50 punktiem triumfēja Anstī, bet Jonass bija otrais ar 44 punktiem, kamēr trešais ar 36 punktiem bija Kullass. Savukārt Justs ar 17 punktiem Latvijas posmā izcīnīja 13.vietu.", "link": "https://www.delfi.lv/auto/42826676/motorusports/46206017/foto-jonass-pasaules-cempionata-posma-keguma-izcina-otro-vietu"},
{"title": "Baksam un Stupelim pārliecinoša uzvara pasaules čempionāta posma kvalifikācijas grupā", "category": "Auto", "body": "Nīderlandes braucējs Etjēns Bakss un latviešu kantētājs  Kaspars Stupelis  sestdien pārliecinoši uzvarēja Čehijā notiekošā pasaules čempionāta septītā posma motokrosā blakusvāģiem kvalifikācijas sacensību grupā. Trīspadsmit apļus ilgajās kvalifikācijas sacensībās Bakss un Stupelis finišā par 14 sekundēm apsteidza beļģa Jana Hendriksa ekipāžu. Kā zināms, līdz pat pagājušajā nedēļas nogalē Stelpē notikušajām sacensībām Hendrikss brauca duetā ar latviešu kantētāju Elviju Mucenieku, tomēr pēc šī etapa beļģis negaidīti pavēstīja par sadarbības pārtraukšanu. Tagad Hendrikss brauc kopā ar pašreizējo pasaules čempionu Benu van den Bogārtu, kura pilots Bens Andriasens ir savainots un šogad vairs sacīkstēs neplāno piedalīties. Līdz ar to šajā posmā Latvijai būs vien divi pārstāvji - vēl igaunis Kerts Variks brauc kopā ar latviešu kantētāju Haraldu Kurpnieku. Sacensības gaidāmas svētdien. Pateicoties uzvarai Stelpē, pasaules čempionāta kopvērtējumā pēc sešiem posmiem līderi ar 261 punktu ir Bakss un Stupelis, bet punktu no viņiem atpaliek francūža Valentīna Žiro ekipāža. Kā ziņots, pagājušajā sezonā pēc ilgstošas pakaļdzīšanās Bakss un Stupelis pasaules čempionāta kopvērtējumā tomēr piekāpās Andriasena ekipāžai, turklāt latviešu kantētājs par pasaules vicečempionu kļuva trešo gadu pēc kārtas. Savukārt pēc sezonas divi Latvijas kantētāji Mucenieks un Kaspars Liepiņš palīdzēja Beļģijas izlasei triumfēt Eiropas Nāciju kausa sacensībās. Šajā sezonā pasaules čempionāta kalendārā plānoti 15 etapi, turklāt pēc ilgāka pārtraukuma Latvijā notiks divas sacensības, jo vēl viens etaps 9. augustā tiks aizvadīts \"Zelta zirga\" trasē Ķegumā.", "link": "https://www.delfi.lv/auto/42826676/motorusports/46102609/baksam-un-stupelim-parliecinosa-uzvara-pasaules-cempionata-posma-kvalifikacijas-grupa"},
{"title": "Baksam un Stupelim kārtējā uzvara PČ posma kvalifikācijas grupā; Mucenieks atgriežas ar citu braucēju", "category": "Auto", "body": "Nīderlandes braucējs Etjēns Bakss un latviešu kantētājs  Kaspars Stupelis  sestdien uzvarēja Beļģijā notiekošā pasaules čempionāta astotā posma motokrosā blakusvāģiem kvalifikācijas sacensību grupā, kamēr ar citu braucēju sacensību apritē atgriezies latviešu kantētājs Elvijs Mucenieks. Bakss/Stupelis bija labākie A grupā, apsteidzot vienu no saviem niknākajiem konkurentiem beļģi Janu Hendriksu. Tikmēr sacensību apritē atgriezies latviešu kantētājs Mucenieks, kurš kopā ar beļģi Kristofu Santermansu bija devītais B grupā, kurā par uzvarētāju kronēta francūža Valentīna Žiro ekipāža. Savukārt 11.pozīcijā bija igaunis Kerts Variks, kurš brauc kopā ar latviešu kantētāju Haraldu Kurpnieku, arī nodrošinot sev vietu svētdien gaidāmajās sacensībās. Kā zināms, līdz pat šomēnes Stelpē notikušajām sacensībām Hendrikss brauca duetā ar Mucenieku, tomēr pēc šī etapa beļģis negaidīti pavēstīja par sadarbības pārtraukšanu. Tagad Hendrikss brauc kopā ar pašreizējo pasaules čempionu Benu van den Bogārtu, kura pilots Bens Andriasens ir savainots un šogad vairs sacīkstēs neplāno piedalīties. Pateicoties četriem panākumiem pēc kārtas, Bakss un Stupelis ar 311 punktiem atrodas pasaules čempionāta kopvērtējuma vadībā, bet 290 punktus iekrājusi Žiro ekipāža. Trešais ar 276 punktiem tikmēr ir Hendrikss. Kā ziņots, pagājušajā sezonā pēc ilgstošas pakaļdzīšanās Bakss un Stupelis pasaules čempionāta kopvērtējumā tomēr piekāpās Andriasena ekipāžai, turklāt latviešu kantētājs par pasaules vicečempionu kļuva trešo gadu pēc kārtas. Savukārt pēc sezonas divi Latvijas kantētāji Mucenieks un Kaspars Liepiņš palīdzēja Beļģijas izlasei triumfēt Eiropas Nāciju kausa sacensībās. Šajā sezonā pasaules čempionāta kalendārā plānoti 15 etapi, turklāt pēc ilgāka pārtraukuma Latvijā notiks divas sacensības, jo vēl viens etaps 9.augustā tiks aizvadīts \"Zelta zirga\" trasē Ķegumā.", "link": "https://www.delfi.lv/auto/42826676/motorusports/46151641/baksam-un-stupelim-karteja-uzvara-pc-posma-kvalifikacijas-grupa-mucenieks-atgriezas-ar-citu-brauceju"},
{"title": "Jonasam septītā vieta pasaules čempionāta Spānijas posmā", "category": "Auto", "body": "Pirmajā braucienā Jonass finišēja ceturtais, bet otrajā braucienā ieņēma desmito vietu. Tikmēr cits latviešu motobraucējs Roberts Justs no \"HSF Logistics\" pirmo braucienu beidza kā 17., bet otrajā braucienā ierindojās 20.pozīcijā. Pēc pirmā brauciena pirmā apļa Jonass bija ieņēmis otro vietu, bet cits latviešu motobraucējs Roberts Justs no \"HSF Logistics\" bija devītais. Pēc trešā apļa abi latviešu sportisti atkāpās par vienu pozīciju - Jonass bija trešais, bet Justs atradās desmitajā vietā. Šādas pozīcijās Latvijas braucēji bija līdz pat desmitajam aplim, kurā Justu apdzina vēl trīs motosportisti, un viņš atkāpās uz 13.vietu. Savukārt nākamajos divos apļos Justs nokrita vēl par četrām pozīcijām. Tikmēr pēc 13.apļa Jonass zaudēja vietu labāko trijniekā, kad viņu bija apdzinis francūzis Žordi Tiksērs. Šādās pozīcijās braucēji saglabāja līdz pat pirmā brauciena beigām, kurā Jonass finišēja ceturtais, bet Justs - 17. Uzvaru pirmajā braucienā izcīnīja Jonasa komandas biedrs Džefrijs Herlingss no Nīderlandes, bet otro vietu ieņēma brits Makss Anstī, aiz kura finišēja Tiksērs. Otrajā braucienā pēc pirmā apļa Jonass bija astotais, bet Justs tikmēr atradās 17.vietā. Pēc vairāk kā puses no sacensību distances, abi latviešu motosportisti bija atkāpušies par vienu pozīciju. Pēc 12.apļa Jonass atkāpās uz devīto vietu, bet nākamajā aplī Justs noslīdēja uz 19.pozīciju. Līdz finišam Latvijas motobraucēji zaudēja vēl pa vienai pozīcijai - Jonass otro braucienu beidza desmitais, bet Justs ierindojās 20.vietā. Uzvaru otrajā braucienā izcīnīja šveicietis Valentīns Gilo, bet aiz viņa finišēja slovēnis Tims Gajsers. Kā trešais finišu sasniedza francūzis Dilans Ferandiss, kurš aprīļa beigās saņēma desmit viedu sodu par spērienu latvietim Jonasam. Uzvaru posmā izcīnīja Gilo, kuram 40 punkti, bet punktu no viņa atpalika Herlingss. Savukārt trešajā pozīcijā ar 38 punktiem posmu noslēdza Tiksērs, bet Jonass ar 29 punktiem ierindojās septītajā vietā. Tikmēr Justs izcīnīja piecus punktus, kas viņam dod 19.vietu posmā. Pasaules čempionāta kopvērtējumā pēc pieciem posmiem līderis ar 261punktu ir Herlingss, kuram ar 205 punktiem seko Fernandiss. Savukārt Jonass ar 177 punktiem saglabājis trešo pozīciju. Tikmēr Justs ar 62 punktiem kopvērtējumā atkāpies uz 18.pozīciju. Šajā etapā prestižākajā MXGP klasē Latvija atkal nav pārstāvēta, bet uzvaru kvalifikācijā izcīnīja titulētais itālis Antonio Kairoli. Čempionāta kopvērtējumā pašlaik līderis ar 214 punktiem ir vācietis Maksimiliāns Nagls, kuram piecus punktus zaudē Klemāns Desaijs no Beļģijas. Savukārt Kairoli ar 184 punktiem saglabājis trešo pozīciju. Tikmēr septiņos pasaules čempionāta posmos MXGP klasē plānojis trasē doties Dāvis Ivanovs (\"MX Moduls\"). Sacensības Spānijā norisināsies svētdien. Pasaules čempionātā šosezon plānoti 18 etapi, turklāt 12.jūlijā sportistiem arī plānotas sacensības Ķeguma trasē Latvijā.", "link": "https://www.delfi.lv/auto/42826676/motorusports/45946693/jonasam-septita-vieta-pasaules-cempionata-spanijas-posma"},
{"title": "Jonasam sestā vieta pasaules čempionāta posma kvalifikācijas sacensībās MX2 klasē", "category": "Auto", "body": "Jonass, kurš šosezon pārstāv  KTM  rūpnīcas komandu \" Red Bull  KTM Factory Racing\", kvalifikācijā 13 apļu summā no uzvaru guvušā komandas biedra Džefrija Herlingsa no  Nīderlandes  atpalika par pusminūti. Tikmēr vēl viens latvietis Roberts Justs no \"HSF Logistics\" komandas kvalifikācijā ieņēma 17.vietu, Herlingsam zaudējot gandrīz minūti un deviņas sekundes. Pasaules  čempionāta kopvērtējumā pēc astoņiem posmiem pārliecinošs līderis ar 358 punktiem ir Herlingss kuram ar 246 punktiem seko šveicietis Valentīns Gilo. Savukārt Jonass no Gilo atpaliek tikai vienu punktu un ir trešajā pozīcijā. Tikmēr Justs ar 97 punktiem kopvērtējumā atrodams 15.pozīcijā. Savukārt prestižākajā MXGP klasē Latvijas sportisti šajā posmā nepiedalās. Pēc astoņiem etapiem Latvijas sportists Dāvis Ivanovs (\"MX Moduls\") ar trīs punktiem atrodams 36.pozīcijā. Kopā Ivanovam šosezon plānota dalība septiņās sacensībās. Pasaules čempionātā šosezon plānoti 18 etapi, turklāt 12.jūlijā sportistiem arī plānotas sacensības Ķeguma trasē Latvijā.", "link": "https://www.delfi.lv/auto/42826676/motorusports/46102645/jonasam-sesta-vieta-pasaules-cempionata-posma-kvalifikacijas-sacensibas-mx2-klase"},
{"title": "Par 'Eiropas Gada auto 2016' atzīts 'Opel Astra'", "category": "Auto", "body": "Prestižo \" Eiropas Gada auto  2016\" titulu ieguvis jaunās paaudzes \"Opel Astra\" modelis. Ikgadējā konkursa rezultāti tradicionāli tika paziņoti  Ženēvas autoizstādes  priekšvakarā. \"Opel Astra\" žūrijas balsojumā uzvaru ieguva ar 309 ballēm. Otrajā vietā palika jaunais \"Volvo XC90\" ar 294 ballēm. Tālāk žūrijas balsojumā seko \"Mazda MX-5\" (202 balles), \"Audi A4\" (189), \"Jaguar XE\" (163), \"Škoda Superb\" (147) un finālistu balsojumu noslēdz BMW jaunās 7. sērijas limuzīns ar 143 ballēm. Eiropas Gada auto konkursa žūriju pārstāv 58 autožurnālisti no 22 Eiropas valstīm. Atgādinām, ka pērn Eiropas Gada auto galveno titulu izcīnīja jaunās paaudzes \"Volkswagen Passat\", bet gadu pirms tam – \"Peugeot 308\".", "link": "https://www.delfi.lv/auto/42826658/zinas/47126013/par-eiropas-gada-auto-2016-atzits-opel-astra"},
{"title": "Īpaši sarežģītos apstākļos aizvadīts Latvijas Gada auto Lielais testa brauciens", "category": "Auto", "body": "Pagājušajā nedēļas nogalē, no 3. līdz 6. novembrim, Ādažu apkaimē aizvadīts konkursa \" Latvijas Gada auto  2017\" \"Lielais testa brauciens\". Šo sniega bagāto dienu laikā ekspertu žūrijai bija iespēja novērtēt 23 no 24 jaunākajiem automobiļiem, kuri pieejami Latvijā, tostarp absolūto jaunumu \"Kodiaq\" – pirmo \"Škoda\" apvidus automobili. Šogad \"Lielais testa brauciens\" sākās ar foto un video sesiju pie viesnīcas \"Porto Resort\" Lilastē, žūrijai apgūstot apkārtnes ceļus auto testēšanai turpmākajās dienās un jau gūstot pirmos iespaidus par automobiļiem. Savukārt atlikušās trīs dienas par automobiļu testu bāzes vietu tika izvēlēta viesnīca \"Port Hotel\" Ādažos, no kuras ērti un tuvu sasniedzami dažāda veida un kvalitātes ceļi un bezceļi. \"Lielo testa braucienu\" aizraujošāku un pilnvērtīgāku padarīja ekstrēmie laika apstākļi. Īsā laikā uzsnigusī prāvā sniega kārta radīja sarežģītus apstākļus un daudzveidīgu vidi, kurā lieliski noteikt automobiļu spēju robežas. Neliela daļa automobiļu - pretendentu jau bija pieejami \"Latvijas Gada auto 2017\" pavasara un rudens testa braucienos, taču \"Lielais testa brauciens\" ir tā reize, kad pilnīgi visus konkursa dalībniekus beidzot ir iespējams sastapt vienkopus. Šo četru dienu maratonā izpalika vien \"Ford Mustang\" klātbūtne, jo demoauto jau bija atradis sev jaunu saimnieku. Atklājoties visam automobiļu apjomam un sortimentam, žūrijas priekšsēdētājs, autožurnālists Atis Jansons un \"Lattelecom\" transporta nodaļas vadītājs Jānis Rapa pauda, ka priekšā ir grūts darbs, lai izvēlētos pretendentus, ko vēlāk atzina arī citi žūrijas biedri. Šogad konkursam pieteikti trīs pikapi – \"Nissan Navara\", \"Mitsubishi L200\" un \"Toyota Hilux\", kā dēļ ir pat izveidota speciāla nominācija \"Latvijas Gada pikaps 2017\". \"Lielā testa brauciena\" ietvaros notika speciāls bezceļu 4x4 tests, kurā galvenokārt tika testētas pikapu spējas, taču dažādus brīnumus rādīja pilsētas krosoveri ar pilnpiedziņu. Arī rallija meistars, autoservisa \"Auto Brasla\" vadītājs Ivars Caune uzteic iespēju salīdzināt konkurējošu automobiļus: \"Runājot par pikapiem, man jau ir apmēram skaidri mani favorīti, bet jāsaka, ka tie visi bija ļoti līdzvērtīgi – caurgājamība, braukšanas kultūra un salona ergonomika ir labā līmenī.\" \"Delfi\" autožurnālists Raimonds Zandovskis: \"Pikapu tests bija ļoti interesants salīdzinājums. Ja šos automobiļus sarindoju pa vietām, tad neviena no tām nesakrīt ar manu iepriekšējo pieļāvumu. Pārsteidzoši, ka vislētākais pikaps braukšanā likās viskomfortablākais. Protams, \"Toyota Hilux\" ir šī segmenta metrs un arī ir ļoti laba automašīna, bet par augstāku cenu.\" Bezceļu testos pārsteidzoši labi sevi pierādīja \"Toyota RAV4 Hybrid\", kura spējas sākotnēji tika stipri apšaubītas. \"RAV4 Hybrid\" spējas pārliecināja Jāni Rapu: \"No \"mazajiem\" apvidniekiem Ādažu poligona smiltīs vislabāk jutos tieši braucot ar \"RAV4 Hybrid\". Visus smilšu šķēršļus pārvarēja bez jūtamas piepūles. Nez vai ir vēl kāds \"RAV4\", kuru tik daudzi braucēji notestēja tik smagos apstākļos. Arī uz līkumotiem un piesnigušiem Vangažu meža ceļiem auto bija lielisks, pat braucot lielā ātrumā. Jāsaka gan, ka piekare ir cieta un skaņas izolācija slikta. Par hibrīdu runājot, manuprāt, apvidus auto tas nepadara ekonomisku, jo patēriņš bija krietni augsts. Bet tieši elektromotora veiktspēja uzlaboja šīs automašīnas spējas bezceļa apstākļos.\" Līdzīgās domās arī Raimonds Zandovskis: \"Ja sākumā domājām, ka \"RAV4 Hybrid\" jau pirmajā krustojumā nogrims, tad izrādījās, ka tas no mazajiem krosoveriem bija visspējīgākais. Elektromotors uz aizmugurējās ass pārliecinoši stumj automašīnu.\" Agrā rītā tieši uz bezceļu testiem uzreiz no rūpnīcas tika atgādāts pavisam jaunais septiņvietīgais apvidus automobilis \"Škoda Kodiaq\", kas Latvijā tirdzniecībā būs pieejams vien pavasarī un cenas zināsim decembrī. \"Škoda Kodiaq\" pārliecināja gan ar savu gaitu, gan spējām bezceļos, ko īpaši uzsvēra Ivars Caune: \"Varu uzteikt \"Kodiaq\" riteņu bloķēšanas sistēmu. Tas bez piepūles filigrāni uzsāka braukt pēc apstāšanās tādā nogāzē, kur domājām, ka 100% neizbrauksim.\" Arhitekts Jānis Mežulis par \"Škoda Kodiaq\": \"Parasti ir tā, ka visi jaunumi tiek flagmaņiem, tomēr šoreiz \"škodisti\" ir papūlējušies ierindoties neredzēto inovāciju lauciņā. Un šeit es nerunāju par lietussargiem abās priekšējās durvīs, bet gan par man absolūto jaunumu, proti, auto salonā atrodošos personu sarunu skaņu pastiprinošo sistēmu ar trokšņu slāpēšanas funkciju. Sajūta bija tāda, it kā tu atrastos lielā telpā. Un dzirdi pats savu balsi, kad runā pārāk skaļi. Pirmajā brīdī gribējās runāt kā parasti, tomēr piešaujoties, arī otrās rindas pasažieri varēja runāt pusbalsī un sadzirdēt priekšējos. Lieliski!\" Žūrijai bija aizraujoši salīdzināt \"premium\" segmenta automobiļus. Aktīvas diskusijas un pilnīgi pretējus viedokļus piesaistīja \"Volvo\" markas modeļi – priekšpiedziņas \"S90\" un pilnpiedziņas \"V90\". Tiesa gan, strīdi vairāk skāra katra individuālo gaumi un viedokļus par šo automobiļu potenciālajiem pircējiem. Taču tehniski šīs automašīnas pārliecināja – Raimonds Zandovskis vērš īpašu uzmanību uz augstvērtīgo \"Bower & Wilkins\" skaņas sistēmu, Uldim Rolim simpatizēja atturīgais digitālais mērinstrumentu panelis, savukārt Ivaram Caunem prieku sagādāja \"V90\" pilnpiedziņa sniegotajos un līkumotajos Ādažu ceļos. Pārliecinošs savā gaitā un dziļā sniegā bija arī \"BMW X1\". Šo četru dienu laikā aizvadīti iespaidiem bagāti braucieni ar \"Latvijas Gada auto 2017\" pretendentiem, kuru laikā žūrija noteikti ieguva arvien jaunus un nostiprināja iepriekšējos argumentus, lai novērtētu automobiļus un izvirzītu septiņus finālistus. Tie būs zināmi jau pēc divām nedēļām. Savukārt apbalvošanas ceremonija notiks 9. decembrī, kuru būs iespējams vērot tiešraidē portālā \"Delfi\". Konkursa \"Latvijas Gada auto\" organizators un portāla \"iAuto.lv\" redaktors Māris Ozoliņš: \"Žūrijai tagad būs jābalso ne tikai par septiņiem finālistiem, bet arī par uzvarētājiem papildus nominācijas, kā \"Eko\", \"\"Premium\", \"Pikaps\", \"Sportiskākais\", \"Ģimenes\" u.c. Taču arī visiem interesentiem ir iespēja  balsot par savu auto – \"Tautas simpātiju 2017\" , turklāt pēdējos divus gadus esam saņēmuši vairāk par 30 000 balsīm, tāpēc aicinu atbalstīt savu favorīta auto un no nākamās nedēļas balsot klātienē t/c \"Mols\" vai portālā \"Delfi\".\" Kopumā konkursam \"Latvijas Gada auto 2017\" pieteikti 24 jaunākie auto modeļi: \"Opel Astra\", \"Opel Astra Sports Tourer\", \"Opel Mokka X\", \"Nissan Navara\", \"Mazda MX-5\", \"Ford Edge\", \"Ford Mustang\", \"BMW X1\", \"Renault Megane\", \"Renault Talisman Grandtour\", \"KIA Sportage\", \"Volkswagen Tiguan\", \"Volvo S90\", \"Volvo V90\", \"Hyundai Ioniq\", \"Mitsubishi L200\", \"Audi Q2\", \"Audi A5 Coupe\", \"Peugeot 3008\", \"Peugeot Traveller\", \"Toyota RAV4 Hybrid\", \"Toyota Hilux\", \"Lexus RX\" un \"Škoda Kodiaq\". Atgādinām, ka pērn par \"Latvijas Gada auto 2016\" tika atzīts \"Hyundai i20\".", "link": "https://www.delfi.lv/auto/42826658/zinas/48157097/ipasi-sarezgitos-apstaklos-aizvadits-latvijas-gada-auto-lielais-testa-brauciens"},
{"title": "'Jaguar' prezentējis jauno 'XF' sedanu", "category": "Auto", "body": "Kompānija \" Jaguar \" prezentējusi jaunās paaudzes \"XF\" sedanu. Plašākai sabiedrībai jaunais modelis pirmo reizi tiks parādīts aprīlī notiekošajā Ņujorkas autoizstādē. Jaunais \"Jaguar XF\" izstrādāts uz pagarinātas modulārās platformas, kas debitēja markas mazākā sedana \"XE\" pamatā. Automobilis ir par 190 kilogramiem vieglāks nekā priekštecis, jo tā konstrukcijā plaši pielietots alumīnijs. Izsvarojums pa riteņu asīm ir ideāls – 50 pret 50. Lai arī jaunais sedans ir par septiņiem milimetriem īsāks nekā iepriekš (4954 mm), tā riteņu garenbāze ir par 51 mm lielāka (2960 mm). Autoražotājs apgavlo, ka jaunajā sedanā ir šajā segmentā visvairāk vietas aizmugurē sēdošo pasažieru kājām. Jaunais \"Jaguar XF\" tiks komplektēts ar \"Ingenium\" saimes motoriem. Divlitru dīzeļdzinējs atkarībā no versijas attīstīts 163 ZS (380 Nm) vai 180 ZS (430 Nm). Tāpat būs pieejams trīslitru biturbo dīzeļmotors ar 300 ZS un 700 Nm. No benzīna motoriem pieejams divu litru turbopūtes agregāts ar 240 ZS (340 Nm), kā arī trīs litru V6 kompresormotors, kas atkarībā no versijas pieejams ar 340 vai 380 ZS (griezes moments abos variantos vienāds – 450 Nm). Transmisijas – sešpakāpju manuālā vai astoņpakāpju automātiskā. Par papildus samaksu automobilim būs pieejama adaptīvā balstiekārta. Tāpat būs pieejama \"All-Surface Progress Control\" (ASPC) sistēma, kura nodrošina optimālu gaitu uz slikta ceļa seguma. Tā darbojas pēc kruīza kontroles sistēmas principa, braucot ātrumā līdz 30 km/h un automātiski regulējot paātirnājumu un bremzēšanu, neļaujot riteņiem izbuksēt, piemēram, dubļos vai sniegā. \"Jaguar XF\" ir otrais šīs markas modelis (līdz ar \"XE\"), kas iegūs principiāli jaunu multimediju sistēmu \"InControl\" ar četrkodolu procesoru un 10,2 collu skārienjutīgo ekrānu, kas ļauj ērtu integrāciju ar \"iOS\" un \"Android\" platformas viedierīcēm. Savukārt tradicionālo mērinstrumentu skalu vietā ir 12,3 collu ekrāns. Ražošanā jaunais \"Jaguar XF\" nonāks augustā. Tirgū tas konkurēs ar BMW 5. sēriju, \"Audi A6\" un \"Mercedes-Benz\" E-klasi.", "link": "https://www.delfi.lv/auto/42826674/modelu-jaunumi-testi/45744628/jaguar-prezentejis-jauno-xf-sedanu"},
{"title": "Bakss un Stupelis uzvar pasaules čempionāta posmā motokrosā ar blakusvāģiem", "category": "Auto", "body": "Bakss ar Stupeli pirmajā braucienā guva otro vietu, bet otrajā bija labākie. Otrā posmā palika kopvērtējuma līdera Valentīna Žiro no Francijas ekipāža, kas pirmajā braucienā uzvarēja, bet otrajā palika aiz Nīderlandes un Latvijas apvienotās ekipāžas. Savukārt ceturto vietu abos braucienos un arī summā izcīnīja beļģis Jans Hendrikss ar latviešu kantētāju Elviju Mucenieku. Neveiksmi piedzīvoja pašreizējā pasaules čempiona beļģa Bena Andriasena ekipāža, kas pēc trešās vietas pirmajā braucienā, otrajā palika vien desmitajā vietā, summā ierindojoties piektajā pozīcijā. Tikmēr igaunis Kerts Variks ar latviešu kantētāju Haraldu Kurpnieku braucienos ieņēma attiecīgi 18. un 12.vietu, bet summā ierindojās 14.pozīcijā. Pasaules čempionāta kopvērtējumā pēc četriem posmiem līderis ar 184 punktiem ir Žiro, viņam ar 161 punktu seko Andriasens, tomēr tikpat punktu ir arī Baksam ar Stupeli. Savukārt Hendrikss un Mucenieks ar 150 punktiem atrodami ceturtajā pozīcijā. Tikmēr Variks un Kurpnieks ar 37 punktiem atrodami 15.pozīcijā, bet vēl viens latviešu kantētājs Ilvars Škultāns ar igauņu pilotu Tanelu Rēsnu ir 29.vietā ar četriem punktiem. Kā ziņots, pagājušajā sezonā pēc ilgstošas pakaļdzīšanās Bakss un Stupelis pasaules čempionāta kopvērtējumā tomēr piekāpās Andriasenam, turklāt latviešu kantētājs par pasaules vicečempionu kļuva trešo gadu pēc kārtas. Savukārt pēc sezonas divi Latvijas kantētāji Mucenieks un Kaspars Liepiņš palīdzēja Beļģijas izlasei triumfēt Eiropas Nāciju kausa sacensībās. Šajā sezonā pasaules čempionāta kalendārā plānoti 15 etapi, turklāt pēc ilgāka pārtraukuma Latvijā notiks divas sacensības - 7.jūnijā pirmoreiz piloti pulcēsies Stelpē, bet 9.augustā tiks aizvadīts etaps Ķegumā. Arī šī sezona vismaz ievadā aizrit bez Latvijas pilotiem.", "link": "https://www.delfi.lv/auto/42826676/motorusports/45977399/bakss-un-stupelis-uzvar-pasaules-cempionata-posma-motokrosa-ar-blakusvagiem"},
{"title": "Baksam un Stupelim vēl viens panākums pasaules čempionāta posma kvalifikācijā", "category": "Auto", "body": "Nīderlandes  braucējs Etjēns Bakss un latviešu kantētājs  Kaspars Stupelis  sestdien uzvarēja Vācijā notiekošā pasaules čempionāta 11.posma motokrosā blakusvāģiem kvalifikācijas sacensībās. Bakss/Stupelis bija ātrākie A kvalifikācijas grupā, tajā apsteidzot beļģa Jana Hendriksa ekipāžu. Tikmēr sestais šajā grupā bija latviešu kantētājs Elvijs Mucenieks ar beļģu pilotu Kristofu Santermansu, tādejādi arī sasniedzot pamatsacensības. Šajā grupā 20.pozīcijā bija igaunis Kerts Variks, kurš brauc kopā ar latviešu kantētāju Haraldu Kurpnieku, bet pēdējās cerības braucienā viņi bija trešie, tādejādi arī sasniedza svētdien gaidāmās pamatsacensības. Pasaules čempionāta kopvērtējumā Bakss un Stupelis ar 401 punktu atrodas stabilā vadībā, viņiem ar 370 punktiem seko francūža Valentīna Žiro ekipāža, kas sestdien B kvalifikācijas grupā bija otrie, bet trešais ar 336 punktiem ir Hendrikss. Tikmēr Variks un Kurpnieks ar 74 punktiem atrodami 15.vietā. Kā zināms, līdz pat jūnijā notikušajām sacensībām Hendrikss brauca duetā ar Mucenieku, tomēr pēc Latvijas etapa beļģis negaidīti pavēstīja par sadarbības pārtraukšanu. Tagad Hendrikss brauc kopā ar pašreizējo pasaules čempionu Benu van den Bogārtu, kura pilots Bens Andriasens ir savainots un šogad vairs sacīkstēs neplāno piedalīties. Pagājušajā sezonā pēc ilgstošas pakaļdzīšanās Bakss un Stupelis pasaules čempionāta kopvērtējumā tomēr piekāpās Andriasena ekipāžai, turklāt latviešu kantētājs par pasaules vicečempionu kļuva trešo gadu pēc kārtas. Savukārt pēc sezonas divi Latvijas kantētāji Mucenieks un Kaspars Liepiņš palīdzēja Beļģijas izlasei triumfēt Eiropas Nāciju kausa sacensībās. Šajā sezonā pasaules čempionāta kalendārā plānoti 15 etapi, turklāt pēc ilgāka pārtraukuma Latvijā notiks divas sacensības, jo vēl viens etaps 9.augustā tiks aizvadīts \"Zelta zirga\" trasē Ķegumā.", "link": "https://www.delfi.lv/auto/42826676/motorusports/46230679/baksam-un-stupelim-vel-viens-panakums-pasaules-cempionata-posma-kvalifikacija"},
{"title": "Šveicē uz laiku aizliedz pārdot virkni jaunu VW dīzeļautomašīnu", "category": "Auto", "body": "Šveices varas iestādes ir paziņojušas, ka uz laiku ir aizliegušas pārdot virkni jaunu Vācijas autobūves koncerna \" Volkswagen \" (VW) ražoto dīzeļautomašīnu, kuras varētu būt aprīkotas ar ierīcēm, kas kas var manipulēt ar gāzu izmešu testiem. Šveices Federālais Autoceļu birojs paziņoja, ka skarti varētu būt 180 000 \"Audi\", \"Seat\" \"Škoda\" un VW automašīnu ar 1,2 litru, 1,6 litru un 2 litru dīzeļdzinējiem. Šīs automašīnas ir ražotas no 2009.līdz 2014.gadam un vēl nav reģistrētas vai pārdotas. Birojs norādīja, ka skartas ir tikai tās automašīnas, kuras ir \"Euro05\" izmešu kategorijā. Birojs ir izveidojis darba grupu, kas sazināsies ar potenciāli skarto automašīnu importētajiem, ārvalstu reģistrācijas birojiem citām Šveices varas iestādēm, lai noskaidrotu, cik automašīnas ir aprīkotas ar krāpnieciskajām ierīcēm. Jau vēstīts, ka VW ir atklājusi, ka 11 miljoni tās automašīnu ar dīzeļdzinējiem visā pasaulē ir  aprīkotas ar ierīcēm, kas var manipulēt ar gāzu izmešu testiem . VW 20.septembrī paziņoja, ka ASV Vides aizsardzības aģentūra (EPA) un Kalifornijas štata Gaisa resursu pārvalde (CARB, pārbaudot VW ražotos dīzeļautomobiļus, ir konstatējušas \"manipulācijas, kas pārkāpj Amerikas vides standartus\". ASV varas iestāžu dati liecina, ka VW 482 tūkstošus automašīnu, kas pārdotas šajā valstī, aprīkoja ar modernu programmatūru, kas, braucot normālā režīmā, izslēdz izmešu kontroli, kas tiek ieslēgta vien tad, kad tiek veikta automašīnu gāzu izmešu pārbaude. Auto ražotājam draud līdz 18 miljardiem ASV dolāru (15,8 miljardiem eiro) sods, kā arī ir iedragāts VW zīmols gan ASV, gan citviet pasaulē. Par uzņēmuma jauno ģenerāldirektoru piektdien tika iecelts VW  meitaskompānijas \"Porsche\" vadītājs Matiasu Milleru . Līdzšinējais šefs Martins Vinterkorns trešdien atkapās no amata.", "link": "https://www.delfi.lv/auto/42826658/zinas/46513953/sveice-uz-laiku-aizliedz-pardot-virkni-jaunu-vw-dizelautomasinu"},
{"title": "Pa Latvijas ceļiem brauc 5087 VW ar krāpniecisko programmatūru", "category": "Auto", "body": "Latvijā identificēti 5087 \" Volkswagen \" ražotie auto ar izmešu datus falsificējošo programmatūru, trešdien vēsta \"LNT Ziņas\". Problēma konstatēta 3145 \"Volkswagen\" pasažieru auto, 1288 \"Volkswagen\" komerctransporta un 654 \"Audi\" transportlīdzekļiem. Paredzēts, ka oktobrī ražotājs Ceļu satiksmes un drošības direkcijai piedāvās tehniskos risinājumus. \"Volkswagen\" gan jāsaņem direkcijas atļauja pirms sākt novērst problēmu. Pēc tam brāķēto auto klienti tiks informēti par tehniskajiem risinājumiem attiecībā uz auto remontu. Problēmu novēršanu nodrošinās un apmaksās pats ražotājs.  Kā vēstīts,  VW pagājušajā nedēļā izraisīja globāla mēroga skandālu,  atzīstot, ka 11 miljoni tā dīzeļautomobiļu, tai skaitā 2,8 miljoni Vācijā, ir aprīkoti ar programmatūru, kas, braucot normālā režīmā, izslēdz izmešu kontroli, un ieslēdz to tikai tad, kad tiek veikta automašīnu gāzu izmešu pārbaude.  Saistībā ar skandālu VW akcijas cena ir sarukusi par trešdaļu un pirmdien turpināja kritumu. Kompānijai ASV draud sods līdz 18 miljardiem ASV dolāru (16 miljardiem eiro).  Laikraksts \"Bild am Sonntag\" nedēļas nogalē vēstīja, ka šo programmatūru nodrošinājusi Vācijas auto daļu piegādātāja \"Bosch\", kas jau 2007. gadā brīdinājusi VW grupu, ka šī programmatūra paredzēta lietošanai tikai testos, bet tās lietošana uz ceļiem būtu nelikumīga.  Vācijas varas iestādes ir nolēmušas, ka VW līdz 7. oktobrim ir jānosaka laika grafiks visu tā ražoto dīzeļautomobiļu pielāgošanai nacionālajiem piesārņojuma standartiem.  Līdzšinējais VW vadītājs Martins Vinterkorns atkapās no amata šī skandāla dēļ, un piektdien par grupas jauno ģenerāldirektoru tika iecelts tās meitaskompānijas \"Porsche\" vadītājs Matiass Millers.  Vācijas prokuratūra pirmdien paziņoja, ka pret Vinterkornu sākta kriminālizmeklēšana par viņa iesaisti spēkratu aprīkošanā ar krāpnieciski programmatūru.", "link": "https://www.delfi.lv/auto/42826658/zinas/46532075/pa-latvijas-celiem-brauc-5087-vw-ar-krapniecisko-programmaturu"},
{"title": "'Jaguar E-Type' mūsdienu interpretācija par pusmiljonu eiro", "category": "Auto", "body": "Šveices kompānija \"Classic Factory\" pieņēmusi lēmumu ieviest sērijveida ražošanā \"Lyonheart K\" automobili, kas ir mūsdienu interpretācija par leģendāro \" Jaguar  E-Type\" modeli. Atgādinām, ka šī spēkrata dizaina skices tika parādītas jau pērn. \"Lyonheart K\" tiks pozicionēts kā angļu sportiskais automobilis. Šim nolūkam Koventrijā nodibināts uzņēmums \"Lyonheart Cars\", kurā darbinieki veiks modelēšanu un montāžu ar rokām. Automobiļa kopgarums būs 4 749 milimetri, platums – 1 893 mm; augstums – 1 289 mm; bet riteņu garenbāze – 2 752 mm. Spēkrata šasija būs no alumīnija sakausējuma, bet virsbūves paneļi – no oglekļa šķiedras. Rezultātā automobilis svars nepārsniegšot 1 575 kilogramu. \"Lyonheart K\" kupeja tiks komplektēta ar pieclitru V8 kompresormotoru, kas attīsta 550 zirgspēku jaudu un 680 ņūtonmetru griezes momentu. Dzinējs tiks sajūgts ar sešpakāpju automātisko pārnesumkārbu. Automobilis līdz 100 km/h paātrināsies 3,9 sekundēs un maksimāli sasniegs 300 km/h. Lielbritānijā bāzētā kompānija \"Lyonheart Cars\" jau uzsākusi pieņemt šī automobiļa pasūtinājumus. Tā cena ir 495 tūkstoši eiro. Pirmie eksemplāri pie klientiem nonāks pēc pusotra gada.", "link": "https://www.delfi.lv/auto/42826674/modelu-jaunumi-testi/42159432/jaguar-e-type-musdienu-interpretacija-par-pusmiljonu-eiro"},
{"title": "VW koncernam draud 16 miljardu eiro sods par krāpšanos ar kaitīgo izmešu daudzumu", "category": "Auto", "body": "ASV  Vides aizsardzības aģentūra (EPA) apvaino vācu koncernu \" Volkswagen \" (VW) tās ražoto automobiļu reālā kaitīgo izmešu daudzuma slēpšanā. Tiek pieļauts, ka rezultātā VW nāksies samaksāt vēsturē vislielāko sodu, kāds ASV tirgū uzlikts autoražotājam, vēsta aģentūra \"Automotive News\". EPA pārstāvji paziņojuši, ka VW nelikumīgi saviem automobiļiem, kas komplektēti ar divlitru turbopūtes četrcilindru dīzeļdzinēju, ir uzstādījis speciālu programmatūru, kas ievērojami samazina kaitīgo izmešu daudzumu ekoloģisko testu laikā. Kad dzinējam pieslēdz mērierīces, tā elektroniskā vadība automātiski pārslēdzas \"tīrajā režīmā\". Pēc kontroles pabeigšanas, motora elektroniskā vadība pāriet standarta iestatījumos, kuru rezultātā reālais kaitīgo izmešu daudzums izplūdē 40 reizes pārsniedz pieļaujamo normu. EPA pieļauj, ka šādai krāpniecībai varētu būt pakļauti 482 tūkstoši vācu koncerna automobiļu, kas ASV tirgū realizēti kopš 2008. gada. No populārākajiem VW koncerna modeļiem ar šo motoru var minēt \"Jetta\", \"Beetle\", \"Golf\", \"Passat\", kā arī \"Audi A3\". Saskaņā ar federālo likumu maksimālais sods par katru pārdoto defektīvo automobili var sasniegt 37,5 tūkstošus ASV dolāru (33,2 tūkstoši eiro). Tādējādi VW koncernam draud naudassods līdz 18 miljardu dolāru apmērā (16 miljardi eiro). \"Personīgi izsaku nožēlu, ka esam zaudējuši uzticību savu klientu un arī visas sabiedrības priekšā. Ar valsts iestādēm sadarbosimies pilnā apmērā, lai atklāti, ātri un pilnīgi noskaidrotu faktus šajā lietā. VW ir pasūtinājis arī neatkarīgo izmeklēšanu,\" preses paziņojumā informē VW valdes priekšsēdētājs Martins Vinterkorns. Šobrīd VW ir licis markas izplatītājiem ASV pārtraukt ar divlitru dīzeļdzinēju aprīkoto automobiļu tirdzniecību.", "link": "https://www.delfi.lv/auto/42826658/zinas/46490567/vw-koncernam-draud-16-miljardu-eiro-sods-par-krapsanos-ar-kaitigo-izmesu-daudzumu"},
{"title": "30 gadus vecs 'Volvo' prototips ir ekonomisks arī pēc mūsdienu standartiem", "category": "Auto", "body": "Kompānijas \" Volvo \" konceptuālajam automobilim \"LCP 2000\" šogad aprit 30 gadu kopš tā debijas. Savulaik to autoražotājs radīja kā ekonomiska automobiļa prototipu, tomēr interesantākais, ka arī pēc mūsdienu standartiem šis spēkrats ir ievērības cienīgs un demonstrēja tobrīd neredzētas tehnoloģijas, kuras šobrīd sērijveidā jau ir pašsaprotamas. Ideja par tamlīdzīga koncepta izstrādes nepieciešamību \"Volvo\" inženieriem tapa 1979. gadā, kā mērķi izvirzot degvielas patēriņu līdz četriem litriem uz 100 km. Tāpat viņi nolēma, ka šāds automobilis nedrīkstētu svērt vairāk par 700 kilogramiem. \"Volvo LCP 2000\" virsbūve izgatavota no kompozītmateriāliem, konstrukcijā izmantots arī alumīnijs un magnija sakausējums. Līdz 1983. gadam tika izgatavoti četri tamlīdzīgi prototipi, kuri atšķīrās ar dažādām pielietotajām tehnoloģijām. Tomēr visi šie konceptuālie automobiļi bija aprīkoti ar trīscilindru dīzeļdzinēju, kas atkarībā no versijas attīsta 50 vai 90 zirgspēku. Vilkme tika novadīta uz priekšējiem riteņiem vai nu caur piecpakāpju manuālo pārnesumkārbu, vai variatora transmisiju, kas tolaik bija jauninājums. Automobilis konstrukcijā tiem laikiem bija pārlieku sarežģīts un dārgs, tāpēc sērijveida modelī tas nematerializējās.", "link": "https://www.delfi.lv/auto/42826658/zinas/43382349/30-gadus-vecs-volvo-prototips-ir-ekonomisks-ari-pec-musdienu-standartiem"},
{"title": "'Volvo S90' sedana visgreznākā versija 'Excellence'", "category": "Auto", "body": "Kompānija \" Volvo \" paziņojusi, ka savu lielākā sedana \"S90\" ražošanu no Zviedrijas pārceļ arī uz Ķīnu, kā arī līdz ar šo jaunumu prezentējusi visgreznāko \"Volvo S90\" versiju \"Excellence\" speciāli Ķīnas tirgum. Autoražotājs to pat sauc par \"visgreznāko automobili, kāds jebkad ražots Ķīnā\". \"Volvo S90 Excellence\" iegūs interjeru \"Lounge Console\", kā koncepcija pirmo reizi debitēja 2015. gada pavasarī \"XC90\" apvidus automobilī. Galvenā šī salona konfigurācijas koncepta īpatnība ir neesošais priekšējā pasažiera sēdeklis, kā vietā ir uzstādīts balsts aizmugurējā pasažiera kājām un novietne apaviem. Tāpat šajā uzpariktē ir izbīdāms sākrienjutīgais ekrāns, kurā regulēt multimediju un citu sistēmu iestatījumus. Savukārt aizmugurējie sēdekļi ir atdalīti ar konsoli, kurā ir ledusskapis un glāžu turētāji ar apsildi un dzesēšanu. Vēl aizmugurējo pasažieru ērtībām ir savāžamie galdiņi un divas kristāla glāzes, kas ir kompānijas \"Orrefors\" roku darbs. \"Volvo S90 Excellence\" būs aprīkots ar hibrīda spēka agregātu, kas attīsta 316 zirgspēku jaudu, apvienojot divlitru četrcilindru benzīna dzinēju un elektromotoru. Ražošanā \"Volvo S90 Excellence\" nonāks nākamā gada sākumā. Autoražotājs paziņojis, ka Ķīnā tiks ražots arī 60. sērijas modeļu pēctecis, kā arī gaidāmie 40. sērijas kompaktie modeļi. Pašlaik \"Volvo\" Ķīnā ir trīs rūpnīcas, bet Eiropā – pa vienai Zviedrijā un Beļģijā. Gēteborgā joprojām tikšot ražoti 90. un 60. sērijas modeļi, bet Beļģijā ražos 40. sērijas modeļus. Vēl \"Volvo\" plāno atvērt rūpnīcu ASV, montējot automobiļus vietējam tirgum.", "link": "https://www.delfi.lv/auto/42826674/modelu-jaunumi-testi/48114339/volvo-s90-sedana-visgreznaka-versija-excellence"},
{"title": "'Volvo' atjauninājis uzreiz vairākus modeļus", "category": "Auto", "body": "Kompānija \" Volvo \" atjauninājusi uzreiz vairākus modeļus – sedanu \"S60\", universāli \"V60\", apvidus automobili \"XC60\", universāli \"V70\" un tā paaugstinātās pārgājības versiju \"XC70\", kā arī sedanu \"S80\". Izmaiņas nav skārušas vienīgi jauno hečbeku \"V40\" un apvidus automobili \"XC90\", kas drīzumā tiks nomainīts ar tā jauno paaudzi. Visiem iepriekšminētajiem atjauninātajiem \"Volvo\" modeļiem ir modernizēts radiatora dekoratīvais režģis, priekšējie lukturi, motora pārsegs, buferi un dažādi dekoratīvie elementi. Pagaidām ražotājs nav izplatījis attēlus ar šo spēkratu interjeriem, tomēr gaidāms, ka tiem būs jauns mērinstrumentu panelis. Tāpat ražotājs pagaidām neatklāj detalizētāku informāciju par izmaiņām šo \"Volvo\" modeļu tehniskajos risinājumos, bet gaidāms, ka dzinēji būs padarīti ekonomiskāki, kā arī šiem automobiļiem tiks piedāvātas jaunas aprīkojuma opcijas.", "link": "https://www.delfi.lv/auto/42826674/modelu-jaunumi-testi/43072024/volvo-atjauninajis-uzreiz-vairakus-modelus"},
{"title": "'Volvo XC90' hibrīds vidēji patērēs 2,5 litrus benzīna", "category": "Auto", "body": "Kompānija \" Volvo \" publicējusi detalizētāku informāciju par jaunās paaudzes \"XC90\" apvidus automobiļa hibrīda versiju \"T8 Plug-in Hybrid\". Šis 400 ZS jaudīgais hibrīds masīvajā automobilī vidēji patērēšot 2,5 litrus benzīna uz 100 km. \"Volvo XC90 T8 Plug-in Hybrid\" aprīkots ar hibrīda spēka agregātu, kas apvieno jaunās \"Drive-E\" saimes divlitru četrcilindru benzīna dzinēju ar kompresoru un turbīnu (318 ZS, 400 Nm), elektromotoru (80 ZS, 240 Nm), akumulatoru komplektu un astoņpakāpju automātisko pārnesumkārbu. Rezultātā hibrīda sistēmas kopējā jauda ir 400 ZS, bet griezes moments – 640 Nm. Hibrīda sistēmai ir pieci darbības režīmi. Standarta režīmā tas kombinē abu spēka agregātu darbības režīmu atkarībā no braukšanas apstākļiem, kā prioritāti izvēloties degvielas taupīšanu. Tāpat pieejams elektriskais režīms, kurā \"Volvo XC90\" spēj nobraukt līdz 40 km distanci. Savukārt \"Power\" režīmā iekšdedzes dzinējs un elektromotors pastāvīgi tiek izmantots kopā.  Uzsākot braukšanu, \"Volvo XC90\" hibrīds izmanto elektroenerģiju, bet benzīna dzinējs pieslēdzas vēlāk. Tāpat pieejams \"Save\" režīms, kad tiek taupīta akumulatoros uzkrātā elektroenerģija, un automobilis brauc, izmantojot tikai benzīna motoru. Vēl ir \"AWD\" režīms, kas kombinē abus spēka agregātus, braucot apvidū un nodrošinot optimālu pilnpiedziņas sistēmas darbību. Tirdzniecībā Eiropā jaunais \"Volvo XC90\" nonāks nākamā gada otrajā pusē un maksās no 59 tūkstošiem eiro.", "link": "https://www.delfi.lv/auto/42826674/modelu-jaunumi-testi/45314656/volvo-xc90-hibrids-videji-pateres-2-5-litrus-benzina"},
{"title": "'Volvo' plāno turpmākos modeļus izstrādāt rekorda tempā", "category": "Auto", "body": "Kompānija \" Volvo \" tuvākajā nākotnē jaunus automobiļu modeļus izstrādāšot rekorda tempā – aptuveni 20 mēnešos, vēsta aģentūra \"Automotive News\" ar atsauci uz zviedru autoražotāja izpētes un izstrādājumu nodaļas vadītāju Pīteru Mertensu. Pēc Mertensa vārdiem, īsāki izstrādes termiņi jauniem modeļiem būs iespējami tad, kad sērijveida ražošanā nonāks \"Volvo\" modulārā platforma CMA. To zviedru inženieri gatavo kopā ar ķīniešu \"Geely\" un izmantos kompakto modeļu pamatā, tostarp \"Volvo V40\" pēctecim. Salīdzinājumam – pašreizējās paaudzes \"Volvo V40\" modelim, kas debitēja 2012. gadā, autoražotājam bija nepieciešami 42 mēneši darba, lai to izstrādātu. Jau šobrīd \"Volvo\" ražošanā izmanto vienu modulāro platformu – SPA, uz kā pamata izgatavots jaunais \"XC90\" apvidus automobilis. Ar laiku šī platforma tiks izmantota vairāku \"Volvo\" turpmāko modeļu pamatā, tostarp topošajam lielajam sedanam, kas tirgū konkurēšot ar BMW 7. sērijas reperezentatīvo sedanu. Tuvāko četru gadu laikā \"Volvo\" plāno pilnībā atjaunināt savu modeļu piedāvājumu. Tajā būšot trīs atvasinājumi uz \"XC90\" bāzes, pēcteči \"S80\" un \"V70\" modelim, kā arī citi jauni spēkrati.", "link": "https://www.delfi.lv/auto/42826658/zinas/45703708/volvo-plano-turpmakos-modelus-izstradat-rekorda-tempa"},
{"title": "Padomi lietota 'Volvo S60' un 'V70' izvēlē", "category": "Auto", "body": "Novērojot \"Volvo S60\" un \"V70\" automobiļu daudzumu ielās, varētu padomāt, ka šis spēkrats izceļas ar pievilcīgām ekspluatācijas īpašībām un apskaužamu uzticamību. Tomēr patiesība var būt citāda. Portāls \"Delfi\" sadarbībā ar automobiļu ekspertu un pieredzējušo automehāniķi Vladimiru Petrovu apkopojuši informāciju par tipiskākajām problēmām, ar kurām saskaras no 2000. līdz 2009. gadam ražoto \"Volvo S60\" un \"V70\" automobiļu īpašnieki.  \"Volvo\" virsbūvei ir lieliska noturība pret koroziju – zviedri šajā jomā zina, ko dara, un aizsargā automobiļus pret rūsu augstvērtīgi. Pēc eksporta domām, \"Volvo S60\" un \"V70\" modelim ar virsbūvi būtisku problēmu nav – metāls cinkots no abām pusēm. Tāpat šim modelim nav problēmu ar virsbūves krāsojumu – saulē tas neizbalē atšķirībā no vecāku gada gājuma \"Volvo\" modeļiem. Izvēloties \"Volvo S60\" un \"V70\", par virsbūves stāvokli nevajadzētu raizēties – ja automobilis nav bijis stipri dauzīts vai nekvalitatīvi remontēts, problēmu nebūs. Pirmās paaudzes \"Volvo S60\" un \"V70\" modelim ir plaša dzinēju izvēle. Vispopulārākais ir 2,4-litru pieccilindru agregāts, kas ir arī viens no veiksmīgākajiem. Šis motors pieejams dažādās versijās – ar 140, 170 un 200 zirgspēku jaudu. Tāpat pieejami turbopūtes benzīna dzinēji ar divu un 2,5 litru tilpumu. Latvijā tie nav īpaši iecienīti – otrreizējā tirgū tādu ir maz. Un tam ir arī pamatojums, jo šie divi motori nav īpaši uzticami ekspluatācijā. Vainas ir dažādas – komplicēta dzinēja elektroniskās vadības sistēma un nepietiekams turbīnas resurss. Tāpēc, ja vēlaties šo \"Volvo\" ar benzīna dzinēju, tad meklējiet ar 2,4 litru tilpumu. Ar šī motora mehāniskajiem agregātiem problēmu praktiski nav, ko gan nevarētu teikt par elektroniku, kura var sagādāt nepatīkamus pārsteigumus. Kā tipiskāko problēmu var nosaukt radiatora ventilatoru, kas var laikus neieslēgties un tādējādi pārkarsēt motoru. Tāpat neuzticams ir benzīna sūknis un gaisa masas mērītājs – šīs detaļas reti kad iztur vairāk par 100 tūkstoš kilometru nobraukumu. Maiņa – attiecīgi 70 un 60 lati. Daudz nopietnāka problēma šī modeļa benzīna dzinējiem ir droseļvārsta elektroniskās vadības bloks. Šis mezgls var pēkšņi sākt niķoties vai vispār nedarboties. Simptomi – nevienmērīgi dzinēja apgriezieni brīvgaitā un neadekvāta reakcija uz akseleratora pedāļa nospiedienu (nevienmērīgs apgriezienu kāpinājums). Vārstu var mēģināt tīrīt un remontēt, tomēr, kā liecina meistaru pieredze, šī procedūra nav īpaši efektīva – drīz vien tāpat tas būs jāmaina, kas izmaksās ap 400 latu. Vēl jāpievērš uzmanība eļļas patēriņam – vairāk nekā 200 tūkstoš kilometru nobraucis \"Volvo S60\" vai \"V70\" uz 10 tūkstošiem kilometru patērēs līdz pat 2,5 litrus eļļas. Visādi citādi 2,4-litru benzīna motoru var atzīt par labu. Turklāt šo motoru var aprīkot ar gāzes iekārtu. Arī dīzeļa dzinēji \"Volvo S60\" un \"V70\" modelim ir pieccilindru un tā cilindru bloks ir maksimāli unificēts ar benzīna motoru. Tas gan neattiecas uz \"Audi\" 2,5-litru dīzeļdzinēju, kas šim \"Volvo\" modelim bija pieejams izlaides pirmajos gados. Joprojām vairāki eksperti šo \"Audi\" dzinēju uzskata par vienu no vislabākajiem \"Volvo\" automobilī. Lai arī vācu motoram nepieciešama kvalitatīva degviela, tas ir ilgmūžīgs. Tomēr tas nenozīmē, ka šo dzinēju varēs remontēt ar \"Audi\" un \"Volkswagen\" detaļām, jo \"Volvo\" inženieri tam veikušas vairākas izmaiņas. Daudz populārāka izvēle \"Volvo S60\" un \"V70\" modelim ir pašu zviedru izstrādātais dīzeļdzinējs ar \"D5\" apzīmējumu. Atkarībā no versijas tas attīsta 130, 163 vai 185 zirgspēku jaudu. Par optimālo izvēli tiek uzskatīta 163 ZS jaudīgā modifikācija. Jā, tā nav tik jaudīga un moderna kā 185 ZS versija, tomēr būs mazāk problēmu ar kvēpu filtru (DPF), kurš lietotam automobilim parasti aizķep tiktāl, ka to nāksies izņemt (process izmaksās ap 300 latu) vai nomainīt ar jaunu (ap 700 latu pie oficiālā dīlera). Tāpat šim zviedru dīzeļmotoram var nākties remontēt vārstu mehānismu un hidrokompensatoru (izmaksās 350 līdz 400 latu). Pie \"Volvo S60\" un \"V70\" problēmām ar dīzeļdzinēju var pieminēt arī tās, kas ir arī citiem lietotiem auto ar šī degvielas tipa motoru – likstas ar turbīnu. Atkarībā no problēmas var iztikt vai nu ar mezgla restaurāciju (izmaksās 200 latu), vai ar tā nomaiņu pret jaunu (550 līdz 700 latu). Neskatoties uz risku iekulties ļoti dārgās problēmās, \"D5\" dīzeļdzinēji kopumā ir visai uzticami un ilgmūžīgi – bez nopietniem remontiem var nobraukt pat 400 tūkstoš kilometru. Būtiski ir arī tas, ka \"D5\" motori ir ļoti ekonomiski, kas vidēji patērē 6–6,5 litru dīzeļa uz 100 km komplektācija ar manuālo pārnesumkārbu un 7,5–8 litrus – ar automātisko. Tas ir labs rādītājs tik lielam sedanam vai universālim. Pirmās paaudzes \"Volvo S60\" un \"V70\" pieejams ar kādu no četrām pārnesumkārbām – piecu vai sešu pārnesumu manuālo, klasisko automātisko un \"Geartronic\" automātisko transmisiju, kura ļauj pārnesumus pārslēgt manuāli. Manuālajām pārnesumkārbām problēmu praktiski nav. Vienīgo pārsteigumu var sagādāt sajūgs – īpaši versijām ar jaudīgu benzīna motoru. Ja \"S60\" standarta versijām sajūgs nokalpos līdz aptuveni 200 tūkstoš kilometru nobraukumam, tad sportiskajām \"T5\" un \"S60R\" – jūtami mazāk. Lielas nepatikšanas var sagādāt \"Aisin\" ražotās automātiskās pārnesumkārbas, kuras šim \"Volvo\" modelim tika uzstādītas līdz 2005. gadam. Kā vēlāk noskaidroja zviedru inženieri, šīs automātiskās pārnesumkārbas pat civilos režīmos darbojās pāri savām iespējām un ātri pārkarsa. Niķojās arī elektronika – pēkšņi var pārtraukt darboties automātiskās pārnesumkārbas vadības bloks. Tiesa, šīs problēmas varēja novērst garantijas perioda laikā, kad auto vēl bija jauns, tomēr \"Aisin\" kārbas vājumu atzīst pats autoražotājs. Daudz labāka izvēle ir \"Geartronic\" automātiskā pārnesumkārba, kas tika uzstādīta no 2008. gada. Šāda transmisija bez problēmām var izturēt līdz pat 300 tūkstoš kilometru nobraukumu. \"Volvo S60\" un \"V70\" balstiekārta kopumā būtu vērtējama ar četrām ballēm (no piecām iespējamām). Problēmas bija novērojamas tikai pirmo izlaiduma gadu eksemplāriem, tomēr tās noteikti ir atrisinājis automobiļa pirmais īpašnieks vēl garantijas periodā. Sākot ar 2004. gadu, šī modeļa balstiekārta kļuva daudz uzticamāka – būtisku negatīvu pārsteigumu šeit nav. Tomēr ir arī savas īpatnības – piemēram, stabilizatoru atsaites atsevišķi nav maināmas. Nāksies pirkt stabilizatorus kopā ar atsaitēm, kas priekšējai balstiekārtai maksā 70 latu, bet 120 latu – aizmugurējai. Dārgi (ap 250 latu) izmaksās \"Nivomat\" aizmugurējo amortizatoru maiņa. Šie amortizatori automātiski regulē cietību – tādus uzstādīja atsevišķiem sedaniem un vairumam \"Volvo\" universāļu. Tomēr šos regulējamos amortizatorus var aizstāt ar tradicionālajiem, kas maksā trīskārt lētāk, un to lietoto \"Volvo\" īpašnieki Latvijā arī dara. Vairāk tipisku problēmu balstiekārtai nav. Protams, kā jau visiem auto, arī \"Volvo\" tā būs \"jāpārlasa\" reizi 200 tūkstoš kilometros, kas izmaksās līdz 400 latu. Nopietnas problēmas \"Volvo S60\" un \"V70\" īpašniekam var sagādāt, pirmajā brīdī šķietami, dažādi sīkumi. Pirms šī modeļa iegādes ieteicams īpašu uzmanību pievērst automobiļa elektronikai un aizvest to uz diagnostiku. Šeit ir, kā saka – piecdesmit uz piecdesmit –, ir eksemplāri ar uzticamu elektroniku un ir tādi, kuriem niķojas praktiski viss. Izplatītākās \"Volvo S60\" un \"V70\" elektroniskās problēmas ir ABS bloka pēkšņa atteikšana, pēkšņa akumulatora pašizlāde (pat jauna) divu trīs diennakšu laikā, kā arī neprognozējama audio sistēmas darbība (radio var neskanēt, CD diskus var \"spļaut\" atpakaļ). Nereti pilnībā nestrādā sānskata spoguļu elektriskā regulēšana – tas parasti notiek ziemā sasalušā kondensāta dēļ. Konstrukcijas īpatnību dēļ tos saremontēt nevar – tikai nomaiņa, kas izmaksās ap 200 latu par pāri. Arī klimata kontroles sistēma var pēkšņi pārtraukt darboties. Iemesls – ne pārāk veiksmīgs kondicionētāja kompresora uzmavas novietojums. Pielipušo netīrumu dēļ tā var nedarboties; maiņa pret jaunu – ap 200 latu. Ziemā bez vajadzības nevajadzētu ieslēgt lukturu tīrītājus – piesalušo slotiņu dēļ var viegli salauzt mehānisma reduktoru vai nodedzināt tā elektromotoru. Remonts šādai otršķirīgai ekstrai var izmaksāt ap 150 latu, tāpēc nav brīnums, ka vairumam Latvijā sastopamo \"S60\" un \"V70\" lukturu tīrītāji nemaz nedarbojas. Pirmās paaudzes \"Volvo S60\" un \"V70\" tiešām var nosaukt par tautas automobiļiem. Šim nosacījumam tiem ir viss – pat standartā bagātīga komplektācija un augsts drošības līmenis. Tomēr arī trūkumu šim modelim nav mazums. Ja mehāniskās problēmas var novērst un par tām aizmirst uz vairākiem gadiem, tad cīnīties ar elektronikas niķiem, ja tādi parādīsies, nebūs tik viegli. Vienmēr pastāv iespēja nepirkt lietotu \"Volvo S60\" un \"V70\". Arī šādu lēmumu var uzskatīt par saprātīgu, jo nereti lietoti zviedru automobiļi ekspluatācijā var izrādīties tikpat dārgi kā \"premium\" vācu auto, bet līdz tiem \"Volvo\", pēc daudziem parametriem, ir tālu. Vismazāk iespējamo problēmu būs \"Volvo S60\" un \"V70\" gadījumā ar manuālo pārnesumkārbu un 163 ZS jaudīgo \"D5\" dīzeļdzinēju vai 2,4-litru benzīna motoru (versijā ar 140 vai 170 ZS). Var riskēt un izvēlēties modifikāciju ar 183 ZS dīzeļdzinēju, tomēr pastāv iespēja saskarties ar kvēpu filtra problēmām.", "link": "https://www.delfi.lv/auto/42826658/zinas/43479679/padomi-lietota-volvo-s60-un-v70-izvele"},
{"title": "Ungāru modernizētais 80. gadu BMW 3. sērijas modelis", "category": "Auto", "body": "Ungārijas  kompānija \"TMCars\" izstrādājis pārveidojumu programmu 80. gadu \" BMW \" 3. sērijas modelim (E30 – rūpnīcas indekss), padarot tā veidolu modernāku. Šāda vizuālo pārveidojumu pakotne klientiem izmaksās 2 970 eiro. Pirms pusotra gada ungāri prezentēja šī projekta datorā zīmētās ilustrācijas, tomēr tagad \"TMCars\" ir izgatavojusi jau reālu projekta auto. Ungāru iecere bijusi ne tikai atsvaidzināt E30 klasisko veidolu, bet padarīt to savā veidā futūristisku. Automobiļa aizmugurējās daļas pārveidojumi gan izskatās neveiksmīgāki – ungāri ievietojuši līdzīgus lukturus kā priekšdaļā, bet bagāžnieka vāka mala ir ar izcēlumu vidusdaļā. Ja interesents vēlas iegādāties tikai šī projekta lukturus, tad tie maksā 800 eiro.", "link": "https://www.delfi.lv/auto/42826674/modelu-jaunumi-testi/44361391/ungaru-modernizetais-80-gadu-bmw-3-serijas-modelis"},
{"title": "'Volvo V40' kļuvis par 'EuroNCAP' triecienu testu rekordistu", "category": "Auto", "body": "Neatkarīgā automobiļu drošības pārbaudes organizācija \" EuroNCAP \" veikusi kārtējo izmēģinājumu sesiju, kurā šoreiz tika pārbaudīti \"Audi A3\", \"Ford B-Max\", \"Isuzu D-Max\", \"Renault Clio\", \"KIA Cee'd\" un \" Volvo  V40\". No tiem labāko rezultātu ne tikai grupā, bet arī visā izmēģinājumu vēsturē šajā klasē labāko rezultātu uzrādījis \"Volvo V40\". \"Volvo V40\" ieguvis visaugstāko vērtējumu par sānu triecienu, kurā tiek imitēta sadursme ar citu automobili vai stabu, kā arī rekorda augstu vērtējumu gājēju drošības testos, uzsvērts organizācijas izplatītajā preses paziņojumā. Rekorda augsto vērtējumu par gājēju drošību \"Volvo V40\" saņēma  speciālā gaisa spilvena dēļ , kas sadursmes gadījumā motora pārsegu paceļ par 10 centimetriem, tādējādi mīkstinot triecienu. Turklāt šis gaisa spilvens nosedz daļu priekšējā vējstikla un virsbūves statnes. Priekšējo pasažieru drošībā \"Volvo V40\" saņēmis 35 balles, kas ir 98 procenti no maksimālā iespējamā vērtējuma. Bērnu drošība novērtēta ar 37 ballēm (75%), bet elektrisko drošības sistēmu darbība ieguvusi maksimālās iespējamās septiņas balles. Jāatzīmē, ka arī pārējie šīs triecienu testu sesijas dalībnieki kopumā saņēma maksimālo piecu zvaigžņu vērtējumu, turklāt \"Ford B-Max\" izdevās pārspēt \"Volvo V40\" uzrādīto rezultātu bērnu drošībā. Izņēmums no iepriekšminētajiem modeļiem ir \"Isuzu D-Max\", kas ieguva četru zvaigžņu vērtējumu. Frontālās sadursmes gadījumā pikapā priekšā sēdošajiem automobilis nodrošina, pēc \"EuroNCAP\" ekspertu aplēsēm, tikai apmierinošu līmeni galvas, krūšu un ceļu aizsardzībā. Truklāt ceļa traumas varot gūt arī priekšējais pasažieris. Atgādinām, ka jūnijā \"EuroNCAP\" paziņoja, ka drošības testu  kritēriji tiks padarīti stingrāki . No 2014. gada maksimālās piecas zvaigznes varēs iegūt automobilis, kas aprīkots arī ar automātisko ekstrēmās bremzēšanas sistēmu AEB.", "link": "https://www.delfi.lv/auto/42826658/zinas/42633746/volvo-v40-kluvis-par-euroncap-triecienu-testu-rekordistu"},
{"title": "'Volvo V40' iegūst 'Cross Country' modifikāciju", "category": "Auto", "body": "Kompānija \" Volvo \" publicējusi pirmo oficiālo informāciju un attēlus ar \"V40\" modeļa paaugstinātās pārgājības versiju \"Cross Country\". Plašākai sabiedrībai automobilis tiks parādīts Parīzes autoizstādē. Salīdzinot ar standarta \"Volvo V40\" hečbeku, \"Cross Country\" modifikācijas klīrenss palielināts par četriem centimetriem. Vēl šai versijai ir citāds priekšējais un aizmugurējais buferis ar apakšdaļas aizsardzību, jaunas sliekšņu uzlikas, jumta reliņi un oriģināla dizaina riteņu diski. \"Volvo V40 Cross Country\" būs pieejams kā ar priekšējo, tā arī visu riteņu piedziņu. Jaudīgākajā versijā tas tiks aprīkots ar 2,5-litru pieccilindru benzīna dzinēju, kas attīsta 254 ZS un 400 Nm (plus īslaicīgi papildus 40 Nm \"Overboost\" režīmā). Motors sajūgts ar sešpakāpju sekvenciālo pārnesumkārbu \"Powershift\". Šādā modifikācijā spēkrats līdz 100 km/h paātrināsies 6,1 sekundē. Vēl šim modelim būs pieejami arī citi benzīna un dīzeļa dzinēji, sākot ar 1,6 un beidzot ar divu litru tilpumu. Visi dzinēji jau standartā būs ar \"Start&Stop\" sistēmu, kā arī bremžu enerģijas rekuperācijas sistēmu. Ražošanā \"Volvo V40 Cross Country\" nonāks šāgada novembrī. \"Volvo\" plāno gadā pārdot ap 17 tūkstoš \"Cross Country\" modifikāciju, no kurām 50% realizēs Eiropā, 30% – Ķīnā; bet pārējos – citās pasaules valstīs.", "link": "https://www.delfi.lv/auto/42826674/modelu-jaunumi-testi/42682860/volvo-v40-iegust-cross-country-modifikaciju"},
{"title": "Nosaukts paplašinātais Latvijas izlases sastāvs startam Eiropas Nāciju motokrosā", "category": "Auto", "body": "Paplašinātajā kandidātu sarakstā iekļauti Rainers Žuks, Ralfs Edgars Ozoliņš, Valters Logins, Niks Niklāvs Sūna un Artjoms Trofimovs 85cm3 klasē, Tomass Šileika, Ingars Asma, Elgars Jonass, Arnolds Sniķers, Kārlis Kalējs un Rihards Bārenis 125cm3 klasē, kā arī Roberts Justs, Pauls Jonass, Kārlis Sabulis, Kristers Drevinskis, Uldis Spullis un Gints Filipsons MX2 klasē. Pagājušās nedēļas nogalē LaMSF sacensību rīkotājiem nosūtīja oficiālo Latvijas izlases pieteikums, un tika nosaukti tie četri sportisti, kuri pārstāvētu Latvijas izlasi Čehijā, ja sacensības notiktu jau rītdien. 85cm3 klasē tie bija Rainers Žuks un Artjoms Trofimovs, 125cm3 klasē Tomass Šileika, bet MX2 klasē - Kristers Drevinskis.  85cm3 klasē neapšaubāms favorīts uz vietu izlases sastāvā ir Rainers Žuks, kurš ir šī brīža labākais 85cm3 klases sportists Latvijā. Daudz grūtāk izlases menedžerim bija izvēlēties \"otro numuru\". Šoreiz priekšroka tika dota Artjomam Trofimovam, kurš ir gan ātrāks, gan pieredzējušāks par nākamo pretendentu uz vietu komandā Ralfu Edgaru Ozoliņu, kurš šajā klasē startē tikai pirmo sezonu. 125cm3 klasē izteikts favorīts uz vietu izlasē ir Tomass Šileika, kurš šogad parstāv profesionālo, Beļģijā bāzēto komandu \"Diga Racing\", un šī gada Eiropas čempionāta kopvērtējumā pirms noslēdzošā posma ieņem augsto sesto vietu. Ar sportistu ir vienošanās par dalību izlasē, bet ar komandu ir noruna par motociklu iznomāšanu sacensībām. Sarežģītāka situācija izvērsusies MX2 klasē. Jau sezonas sākumā bija skaidri trīs galvenie pretendenti uz vietu izlasē - Roberts Justs, Pauls Jonass un Kārlis Sabulis. Pēdējam no nosauktās trijotnes sezona traumas dēļ diemžēl beidzās jau jūnija sākumā. Par Paulu Jonasu izlases vadība tika informēta, ka starts Eiropas Nāciju motokrosā neietilpst jaunā sportista šīs sezonas plānos un kalendārā. Neskaidra situācija izveidojās arī ar Robertu Justu, jo viņa pārstāvētā komanda un pats sportists sliecas uzskatīt, ka šajās sacensībās jādod iespēja startēt jaunākiem un nepieredzējušākiem sportistiem, tadā veidā uzkrājot pieredzi augsta līmeņa sacensībās. Ņemot vērā visus augstāk minētos apstākļus, izlases menedžeris Tomass Cīrulis startam MX2 klasē pieteica tikai 16 gadus veco Kristeru Drevinski, kurš šobrīd ir ātrākais un stabilākais klases sportists Latvijā, un ļoti perspektīvo rezervistu Gintu Filipsonu.  Ņemot vērā Tomasa Šileikas praksi šogad uz MX2 klases motocikla un Kristera Drevinska paredzēto līdzdalību pasaules čempionātā 125cm3 klasē, nav izslēgta arī šo sportistu savstarpējā rokāde, lai gan šāda iespēja ir visai neliela - Drevinskis vairumā sacensību šogad ir piedalījies tieši ar 250 kubikcentimetru \"četrtakteri\", bet Šileikam komanda ir sagatavojusi ļoti kaujasspējīgu 125cm3 klases motociklu. Līdz ar to šī brīža Latvijas izlases sastāvs ir zināms, taču tajā vēl var tikt veiktas izmaiņas un korekcijas. Pēc divām nedēļām notiks pasaules čempionāts 65cm3, 85cm3 un 125cm3 klasēs, kurā startēs visi četri šī brīža izlases dalībnieki un vairāki sportisti no kandidātu loka, un līdz ar to būs iespēja papildus izvērtēt kandidātus.", "link": "https://www.delfi.lv/auto/42826676/motorusports/44783472/nosaukts-paplasinatais-latvijas-izlases-sastavs-startam-eiropas-naciju-motokrosa"},
{"title": "Atliek Latvijas motokrosista Paula Jonasa debiju pasaules čempionātā", "category": "Auto", "body": "Latvijas motokrosista Paula Jonasa pārstāvētā komanda \" Red Bull \" nolēmusi izlaist šāgada pasaules čempionāta pirmo posmu Katarā, un Paulam sezona līdz ar to iesāksies ar čempionāta pirmo Eiropas posmu Itālijā, informē Latvijas Motosporta federācija (LaMSF). Otrs \"Red Bull\" MX2 komandas pilots Ivo Monticelli pēdējā Itālijas čempionāta posmā Elites braucienā guva traumu, tādēļ komanda, nestartējot pirmajā pasaules čempionāta posmā, nolēma šo laiku izmantot lietderīgi, veicot fiziskās sagatavotības testus Paulam. \"Pauls piedalīsies pirmajā pasaules čempionāta posmā, kurš norisināsies Eiropas kontinentā, Itālijā, 13.aprīlī\", sola Paula Jonasa tētis Kaspars. \"Paulam sanāca ļoti ātrs sezonas sākums, bet mums vēl ir darbiņi, kas jāpaveic, līdz ar to uzskatu, ka pašreizējais scenārijs, kad Pauls PČ sāk startēt ar ceturto posmu, ir pat labvēlīgs. Pašlaik ļoti vērtīgi ir tas, ka tiek pārbaudīts Paula fiziskais stāvoklis, tad mums vēl būs laiks līdz aprīļa, lai piestrādātu pie niansītēm, jo pēc šiem testiem ar fiziskās sagatavotības treneri tiks pieņemts kopīgs lēmums par to, kā jāstrādā tālāk.\" 17 gadus vecais Pauls Jonass šogad ir plānojis debitēt pasaules čempionāta MX2 klasē, bet Eiropas čempionātā mērķis ir cīnīties par godalgoto trijnieku. Ģimene būšot gandarīta, ja kādā no pasaules čempionāta posmiem Pauls iekļūšot TOP10. Katarā startēs vairāki citi Latvijas sportisti -  Matīss Karro  un Augusts Justs prestižajā GP klasē, Roberts Justs MX2 klasē, bet Samanta Josta - dāmu ieskaitē.", "link": "https://www.delfi.lv/auto/42826676/motorusports/44256301/atliek-latvijas-motokrosista-paula-jonasa-debiju-pasaules-cempionata"},
{"title": "'Ferrari' izskata 'Porsche Cayenne' ar gāzes balonu bagāžniekā", "category": "Auto", "body": "Interneta izsoļu vietnē \"eBay\" interesentiem Lielbritānijā tiek piedāvāts savdabīgs \"Porsche Cayenne S\" apvidus automobilis. Kā pārdošanas sludinājumā norāda šī spēkrata īpašnieks, tad viņam \" Ferrari \" patīkot labāk par \"Porsche\", tāpēc \"Cayenne\" apvidus automobili vizuāli pārveidojis itāliešu markas stilā. Savu projektu \"Porsche Cayenne S\" īpašnieks sāka ar virsbūves pārkrāsošanu spilgti sarkanajā tonī, kāds raksturīgs sportiskajiem \"Ferrari\". Tāpat apvidniekam ir uzstādīta tūninga pakotne ar agresīvāka veidola virsbūves aerodinamiskajiem elementiem, kurus vairākās vietā \"Ferrari\" emblēmas. Par šo \"Ferrari\" stila \"Porsche Cayenne S\" Lielbritānijā dzīvojošais īpašnieks vēlas iegūt 19 999 sterliņu mārciņas (24 159 eiro). Interesanti, ka pēc mediju intereses par šo savdabīgo projektu, \"eBay\" sludinājuma ievietotājs to izņēma no publiskas apskates.", "link": "https://www.delfi.lv/auto/42826658/zinas/44362395/ferrari-izskata-porsche-cayenne-ar-gazes-balonu-bagaznieka"},
{"title": "Foto: Valmierā sīvās cīņās noskaidro 'Monster Energy Superkauss' uzvarētājus", "category": "Auto", "body": "Viskuplāk pārstāvētā klase sezonas pirmajā posmā bija Jauniešu klase, kurā startēja 38 sportisti. Kvalifikācijā visātrāko apļa laiku uzrādīja Igaunijas sportists Roosma, viņam sekoja tautietis Talviku, bet trešo ātrāko apļa laiku uzrādīja pērnās sezonas vicečempions Elgars Jonass.   Junioru klasē uz goda pjedestāla augstākā pakāpiena kāpa Ralfs Edgars Ozoliņš, kurš uzvaru izcīnīja sīvā cīņā ar Alekseju Zorinu no Krievijas, kurš ieguva otro vietu, savukārt trešo vietu ieguva igaunis Pihlakams. Senioru klasē savu pārākumu pār konkurentiem nodemonstrēja Leons Kozlovskis, kuram abos braucienos nopelnīta Valmieras Lielā balva. Abos braucienos otrais finišēja un uz goda pjedestāla otrā pakāpiena kāpa Ronalds Baldiņš, viņam sekoja Raivo Freibergs. Kvadru klasē labākais izrādījās lietuvietis Domantas Vaznis, kuram pirmajā braucienā otrā vieta, bet otrajā uzvara. Otrā vieta kopvērtējumā pērnās sezonas čempionam Ralfam Reinfeldam. Trešo vietu izcīnīja Endijs Bernics. Tikmēr pēdējo gadu Latvijas labākais motokrosa braucējs  Matīss Karro  pēc traumas izārstēšanas, piedaloties prestižākajā \"MX Pro\" klasē, izcīnīja uzvaru vienā no trim braucieniem, aizvadot sīvu cīņu ar Dāvi Ivanovu. Pēc diviem braucieniem par vienu punktu priekšā bija Ivanovs, taču noslēdzošajā - trešajā - etapā uzvaru izcīnīja tieši Karro, otrajā vietā atstājot savu konkurentu. Komandu ieskaitē uzvarēja \"MX Moduls\". Otrajā vietā \"Rodeo MX RT\", savukārt trešajā \"MX Ādaži  Motosports  RT\". Nākamais seriāla posms norisināsies 21.jūnijā Rīgā.", "link": "https://www.delfi.lv/auto/42826676/motorusports/45912895/foto-valmiera-sivas-cinas-noskaidro-monster-energy-superkauss-uzvaretajus"},
{"title": "Jonass izcīna ceturto vietu pasaules čempionāta posma kvalifikācijā", "category": "Auto", "body": "Jonass, kurš šosezon pārstāv  KTM  rūpnīcas komandu \" Red Bull  KTM Factory Racing\", kvalifikācijā 14 apļu summā no uzvaru guvušā šveicieša Valentīna Gilo atpalika par nedaudz vairāk par 30 sekundēm. Tikmēr vēl viens latvietis Roberts Justs no \"HSF Logistics\" komandas kvalifikācijā ieņēma 15.vietu, Gilo zaudējot gandrīz minūti un 15 sekundes. Pasaules čempionāta kopvērtējumā pēc septiņiem posmiem pārliecinošs līderis ar 308 punktiem ir Jonasa komandas biedrs Džefrijs Herlingss no Nīderlandes, kuram ar 216 punktiem seko Gilo. Savukārt Jonass ar 213 punktiem atrodams trešajā pozīcijā, par astoņiem punktiem apsteidzot Dilanu Fernandisu no Francijas, kurš traumas dēļ šosezon vairs nestartēs. Tikmēr Justs ar 79 punktiem kopvērtējumā pakāpies uz 15.pozīciju. Savukārt prestižākajā MXGP klasē neviens no Latvijas sportistiem šajā posmā nepiedalās, bet kvalifikācijā labākais bija francūzis Romēns Febrē. MXGP klasē čempionāta kopvērtējumā pašlaik līderis ar 295 punktiem ir vācietis Maksimiliāns Nagls, kuram četrus punktus zaudē Klemāns Desaijs no Beļģijas. Savukārt itālis Antonio Kairoli ar 274 punktiem atrodams trešajā pozīcijā. Tikmēr Latvijas sportists Dāvis Ivanovs (\"MX Moduls\") ar trīs punktiem atrodams 34.pozīcijā. Kopā Ivanovam šosezon plānota dalība septiņās sacensībās. Sacensības Francijā norisināsies svētdien. Pasaules čempionātā šosezon plānoti 18 etapi, turklāt 12.jūlijā sportistiem arī plānotas sacensības Ķeguma trasē Latvijā.", "link": "https://www.delfi.lv/auto/42826676/motorusports/46039465/jonass-izcina-ceturto-vietu-pasaules-cempionata-posma-kvalifikacija"},
{"title": "'VW Passat' atzīts par Eiropas Gada auto", "category": "Auto", "body": "Konkursa  Eiropas Gada auto  organizatori pašlaik notiekošajā Ženēvas autoizstādē nosaukuši 2015. gada galvenā titula ieguvēju – astotās paaudzes \" Volkswagen  Passat\" modeli, kas par 92 ballēm apsteidza otrās vietas ieguvēju \" Citroen  C4 Cactus\". Trešo vietu \"Eiropas Gada auto 2015\" vērtējumā ieguva \"Mercedes-Benz\" C-klase (221 balle), bet ceturto – jaunais \"Ford Mondeo\" (203 balles), kas  analoģiskā konkursā Latvijā  ieguva galveno titulu. Piektajā vietā ir \"Nissan Qashqai\" (160 balles), bet sestajā – BMW 2. sērijas \"Active Tourer\" (154 balles). Finālā pēdējo – septīto – vietu ieguva \"Renault Twingo\" (124 balles). Eiropas Gada auto nosaka žūrija, kurā ir 58 autožurnālisti no 22 Eiropas valstīm. Pērn par Eiropas Gada auto tika atzīts \"Peugeot 308\".", "link": "https://www.delfi.lv/auto/42826658/zinas/45641126/vw-passat-atzits-par-eiropas-gada-auto"},
{"title": "Nosaukti 'Latvijas Gada auto 2017' titulu ieguvēji", "category": "Auto", "body": "\" Latvijas Gada auto  2017\" galveno titulu ieguvis \"Škoda Kodiaq\", paziņots piektdienas vakarā notikušajā konkursa svinīgajā noslēguma ceremonijā. Uzvarētājs tika noskaidrots, žūrijai balsojot par septiņiem finālistiem. Kopumā konkursam bija pieteikti 24 jauni auto modeļi, kas pretendēja arī uz tituliem konkursa apakšnominācijās. Neskaitot galveno \"Latvijas Gada auto 2017\" titulu, apbalvoti arī laureāti papildu nominācijās: \"Latvijas Ģimenes auto 2017\" – \"Škoda Kodiaq\" \"Latvijas Eko auto 2017\" – \"Hyundai Ioniq\" \"Latvijas Sportiskākais auto 2017\" – \"Audi A5 Coupe\" \"Latvijas Skaistākais auto 2017\" – \"Volvo S90\" \"Latvijas Premium auto 2017\" – \"Volvo S90\" \"Latvijas Gada pikaps 2017\" – \"Toyota Hilux\" \"Latvijas Apvidus auto 2017\" – \"Volkswagen Tiguan\" \"Latvijas Gada inovācija 2017\" – \"Opel Astra\" (par LED lukturiem) \"Latvijas Gada auto Tautas simpātija\" – \"Volvo S90\" Kopumā konkursā bija pieteikti 24 jaunākie auto modeļi, kas Latvijas tirgū nonākuši pēc 2015. gada 1. novembra. Finālā iekļuva septiņi pretendenti, kuri saņēma vislielāko žūrijas balsu skaitu pēc \"Lielā testa brauciena\", kas norisinājās Ādažos novembrī. Finālā iekļuva (alfabētiskā secībā) \"BMW X1\", \"KIA Sportage\", \"Opel Astra / Astra Sports Tourer\", \"Peugeot 3008\", \"Škoda Kodiaq\", \"Volkswagen Tiguan\" un \"Volvo S90 / V90\". Konkurss \"Latvijas Gada auto\" šogad notiek 18. reizi kopš 1998. gada. Žūriju veido autožurnālisti, autoeksperti un autosportisti. Iepriekšējo piecu gadu uzvarētāji ir \"Hyundai i20\" (2015), \"Ford Mondeo\" (2014), \"Škoda Octavia\" (2013), \"Volkswagen Golf\" (2012) un \"Volkswagen Jetta\" (2011).", "link": "https://www.delfi.lv/auto/42826658/zinas/48283157/nosaukti-latvijas-gada-auto-2017-titulu-ieguveji"},
{"title": "'Jaguar' prezentējis vidējās klases sedanu 'XE'", "category": "Auto", "body": "Kompānija \" Jaguar \" pirmdienas, 8. septembra, vakarā Londonā prezentējusi principiāli jaunu modeli – \"XE\" sedanu. Aizmugurējo riteņu piedziņas automobilis izgatavots uz modulārās platformas un tirgū konkurēs ar \"Audi A4\", \"BMW\" 3. sēriju un \"Mercedes-Benz\" C-klasi. \"Jaguar XE\" konstrukcijā plaši pielietots alumīnijs, bet tā dizains ieturēts lielās klases sedana \"XF\" stilā. Automboiļa virsbūve ir viegla, jo 75 procenti no tās izgatavota no alumīnija, tādēļ spēkrats sver tikai pusotru tonnu. Tāpat sedanam ir alumīnija balstiekārta un elektriskais stūres pastiprinātājs ar mainīgu pretestību. Vēl šim vidējās klases sedanam ir \"All Surface Progress Control\" sistēma, kura elektroniski imitēs pašbloķējošo diferenciāli. \"Jaguar\" apgalvo, ka \"XE\" modelis būs \"īsts vadāmības etalons\", kurš tajā pašā laikā būs viens no visekonomiskākajiem un ekoloģiski tīrākajiem automobiļiem, neizmantojot hibrīda spēka agregātu. Automobilim būs pieejams kā benzīna, tā arī dīzeļa divu litru četrcilindru turbopūtes motori no jaunās \"Ingenium\" saimes. Ekonomiskākajā modeļa versijā ar 163 ZS (380 Nm) dīzeļmotoru vidējais degvielas patēriņš nepārsniegs četrus litrus uz 100 km, bet CO2 izmešu daudzums nepārsniegs 100 gramus uz kilometru. Motori būs sajūdzami vau nu ar sešpakāpju manuālo, vai astoņpakāpju automātisko pārnesumkārbu. \"Jaguar XE\" sportiskā modifikācija \"S\" tiks komplektēta ar trīslitru V6 kompresormotoru, kas attīsta 340 zirgspēku jaudu un 450 ņūtonmetru griezes momentu. Tas ļaus sedanam no vietas līdz 100 km/h paātrināties 5,1 sekundē. Ražotāja norādītais degvielas patēriņš ir 8,3 litri benzīna uz 100 km. Būtisks jaunums šajā modelī ir multimediju sistēma, kas ļaus dublēt \"Apple iOS\" un \"Google Android\" viedierīču aplikācijas uz borta datora ekrāna. Plašākai sabiedrībai \"Jaguar XE\" tiks parādīts oktobrī notiekošajā Parīzes autoizstādē, kad arī tiks atklāta detalizētāka informācija par tā tehniskajiem risinājumiem un veiktspēju. Tirdzniecībā jaunais automobilis nonāks 2015. gada sākumā.", "link": "https://www.delfi.lv/auto/42826674/modelu-jaunumi-testi/44945508/jaguar-prezentejis-videjas-klases-sedanu-xe"},
{"title": "Paziņoti 'Latvijas Gada auto 2017' nomināciju pretendenti", "category": "Auto", "body": "Tuvojoties konkursa \" Latvijas Gada auto  2017\" noslēgumam un titula ieguvēja paziņošanai, žūrija izziņojusi arī tos jaunākos automobiļu modeļus, kuri pretendē uz balvām dažādās nominācijās. Papildu \"Latvijas Gada auto 2017\" titulam, starp konkursa dalībniekiem balvas tiks sadalītas dažādās nominācijās, kas tiek izveidotas, ja konkursa dalībnieku vidū ir vismaz trīs modeļi, kas atbilst kādai no iespējamām papildu nominācijām. Šogad tās ir septiņas. Absolūts jaunums konkursā ir nominācija \"Latvijas Gada pikaps 2017\", ko izdevies izveidot, pateicoties tam, ka šogad konkursā pieteikti veseli trīs pikapi. Arī bez milžiem – pikapiem apvidus auto segments ir plaši pārstāvēts. \"Šogad vissīvākās cīņas notiek tieši apvidus auto segmentā gan par \"Latvijas Apvidus auto 2017\", gan arī pikapu konkurencē. Teju puse no visiem pretendentiem ir tieši apvidus automobiļi. Ir grūti izvēlēties labāko, jo tie visi ir ļoti līdzvērtīgi,\" stāsta konkursa \"Latvijas Gada Auto 2017\" organizators Māris Ozoliņš. \"Milzīgu aktivitāti piedzīvojām arī Tautas balsojumā, kurā šogad par savu gada auto kopumā nobalsoja vairāk nekā 30 000 cilvēku.\" \"Mitsubishi L200\", \"Nissan Navara\", \"Toyota Hilux\" \"BMW X1\", \"Škoda Kodiaq\", \"Volkswagen Tiguan\" \"Audi A5 Coupe\", \"Lexus RX\", \"Volvo S90/V90\" \"Hyundai Ioniq\", \"Opel Astra / Astra Sports Tourer\", \"Toyota RAV4 Hybrid\" \"Audi A5 Coupe\", \"BMW X1\", \"Mazda MX-5\" \"Audi A5 Coupe\", \"Peugeot 3008\", \"Volvo S90 / V90\" \"Peugeot Traveller\", \"Renault Talisman Grandtour\", \"Škoda Kodiaq\" \"Audi A5 Coupe\", \"BMW X1\", \"Ford Edge\", \"Ford Mustang\", \"Nissan Navara\", \"Volkswagen Tiguan\", \"Volvo S90/V90\". Konkursa \"Latvijas Gada auto 2017\" finālam izvirzīti \"BMW X1\", \"KIA Sportage\", \"Opel Astra / Astra Sports Tourer\", \"Peugeot 3008\", \"Škoda Kodiaq\", \"Volkswagen Tiguan\" un \"Volvo S90/V90\". \"Latvijas Gada auto 2017\" titula ieguvējs tiks paziņots apbalvošanas ceremonijā 9. decembrī plkst. 20:00. Tai tiešraidē sekojiet līdzi portālā \"Delfi\" un TV kanālā \"Re:TV\". Konkurss notiek kopš 1998. gada un šogad prestižais \"Gada auto\" tituls tiks pasniegts 18. reizi. Konkursa \"Latvijas Gada auto 2017\" dalībnieki ir \"Opel Astra\", \"Opel Astra Sports Tourer\", \"Opel Mokka X\", \"Nissan Navara\", \"Mazda MX-5\", \"Ford Edge\", \"Ford Mustang\", \"BMW X1\", \"Renault Megane\", \"Renault Talisman Grandtour\", \"KIA Sportage\", \"Volkswagen Tiguan\", \"Volvo S90\", \"Volvo V90\", \"Hyundai Ioniq\", \"Mitsubishi L200\", \"Audi Q2\", \"Audi A5 Coupe\", \"Peugeot 3008\", \"Peugeot Traveller\", \"Toyota RAV 4 Hybrid\", \"Toyota Hilux\", \"Lexus RX\" un \"Škoda Kodiaq\".", "link": "https://www.delfi.lv/auto/42826658/zinas/48282609/pazinoti-latvijas-gada-auto-2017-nominaciju-pretendenti"},
{"title": "Nosaukti septiņi konkursa 'Latvijas Gada auto 2017' finālisti", "category": "Auto", "body": "Šodien kļuvuši zināmi septiņi jaunākie auto modeļi, kuri nonākuši soļa attālumā \" Latvijas Gada auto  2017\" titulam. Galvenā titula un dažādu nomināciju uzvarētāji tiks nosaukti jau piektdien, 9. decembrī. Šogad konkursa žūrijai kopumā bija jāvērtē 24 jaunākie auto modeļi, kas pārstāvēja dažādus segmentus – kompaktklasi, sportisko, apvidus, \"premium\" u.c. Plaša auto izvēle gan ikdienas lietošanai vienatnē, gan ģimenes izbraukumiem, gan arī smaga darba darīšanai. Izvērtējot visus pretendentus, konkursa žūrija finālam izvirzīja šādus auto (alfabētiskā secībā): \"BMW X1\", \"KIA Sportage\", \"Opel Astra / Astra Sports Tourer\", \"Peugeot 3008\", \"Škoda Kodiaq\", \"Volkswagen Tiguan\" un \"Volvo S90 / V90\". \"Latvijas Gada auto 2017\" titula ieguvējs tiks paziņots apbalvošanas ceremonijā 9. decembrī pulksten 20. Tai tiešraidē varēs sekot līdzi portālā \"Delfi\" un TV kanālā \"Re:TV\". Papildu galvenajam \"Latvijas Gada auto 2017\" konkursa dalībnieki tiks apbalvoti arī vairākās citās nominācijās. Tā kā pirmo reizi konkursā \"Latvijas Gada auto\" spraigu konkurenci sastāda pikapi, šogad izveidota nominācija \"Latvijas Gada pikaps 2017\", par kuru sacenšas ļoti līdzvērtīgi kandidāti – \"Toyota Hilux\", \"Nissan Navara\" un \"Mitsubishi L200\". Tāpat interneta portālos \"Delfi.lv\" un \"iAuto.lv\" joprojām notiek balsojums nominācijā \"Tautas simpātija\", kur ikviens var veltīt savu balsi par kādu no 24 \"Latvijas Gada auto 2017\" dalībniekiem. Arī šīs nominācijas laureāts tiks apbalvots ceremonijā 9. decembrī. Vairāki žūrijas biedri uzslavēja \"BMW X1\" par prieka radīšanu un emocijām, kas rada vēlmi tajā atgriezties atkal. RTU docents Juris Kreicbergs: \"\"BMW X1\" paņēma ar sajūtu, ka automobilī nav nekā lieka, tāpēc negribas lietot \"premium\" apzīmējumu. Skaisti, praktiski inženieru risinājumi, lieliska dinamika, labas sajūtas, braucot automobilī. Lai arī izmēru gammā tas ir mazais modelis, arī palielam vadītājam nebija par šauru. Automobilis, kurā ir vēlme atgriezties.\" Žurnālists Atis Jansons slavēja \"X1\" gaitas īpašības: \"Par \"X1\" nobalsoju arī es, jo šis ir saprātīgs \"premium\". Neliels. Tādēļ dinamiska līkloču brauciena spējīgs, nevis slidenā pagriezienā vieglāku pilnpiedziņu lidojumu traucējošs. Pilota baudai būvēts auto nedrīkst būt prestižu stutējošs milzis. Ne jau \"X5\" vai \"X6\" ir \"driver's car\". \"X1\" ir īstais. Šķiet, tam nav limitu. Ne bedrainos asfalta līkločos no Raganas uz Sējas ciemu, ne mežā. Kaifs! Viena nelaime – obligāti jāseko piebildei. \"Kur atļauts...\". Ja naudiņas pietiktu, šis varētu būt vienīgais arguments pret šo pirkumu.\" Par \"X1\" prieka faktoriem un emocijām līdzīgi domā arī \"Latvijas Valsts Ceļi\" VAS administratīvās daļas vadītājs Zigmārs Krūmiņš, taču viņš arī uzskaita pāris vājās vietas: \"Pie mīnusiem jāmin salona uzbūves īpatnība – stūre neatrodas precīzi pa vidu autovadītāja sēdeklim. Uz sajūtām kāda 1 cm nobīde, priekšējie sēdekļi nobīdīti tuvāk uz auto centru. Pierast var, bet... Skaņas izolācija aizmugurējām arkām – nav, protams, japāņu auto skaņa, bet BMW arī ne! Ap 100 km/h uz piesniguša ceļa īsās garenbāzes dēļ ir nervoza uzvedība. Gribās lēnāk. Un 1,9 m augumā pašam aiz sevis ir gan sarežģīti iesēsties, gan pavadīt laiku. Pēc sajūtām un emocijām, ko sniedz \"X1\", vienmēr no auto jāizkāpj smaidīgam, bet, ņemot vērā mīnusus, šis BMW neaizvelk līdz \"premium\". Lai arī braukšanas īpašību ziņā \"S90\" un \"V90\" ir vairāk mieru raisošs automobilis, salīdzinot ar otru \"premium\" pārstāvi finālā – \"BMW X1\", žūrijas biedri izbaudīja arī aizraujošākus brīžus. Autosporta meistars Ivars Caune uzteic \"Volvo\" paklausību: \"Pēc izbraukšanas ar \"S90\" rudens testā, kurā šis auto sagādāja braukšanas baudu – ļoti dinamisks, labi bremzē un ir paklausīgs līkumotajā Kuldīgas - Kabiles ceļa posmā, man bija izdevība izmēģināt \"V90\" pilnpiedziņas modeli sniegotajā, līkumotajā Ādažu testa ceļā. Biju ļoti gandarīts, cik filigrāni un neuzbāzīgi darbojās pretslīdes un pretbuksēšanas sistēmas. Bija patīkams brauciens!\" Juris Kreicbergs par \"Volvo\": \"Gan ārpus pilsētas, gan pilsētā izcils braukšanas komforts. Pilsētā ievērojamu laiku izmēģināju adaptīvo kruīza kontroli. Izcili notur attālumu līdz iepriekšējam automobilim – perfektas sajūtas gan bremzēšanas, gan ieskriešanās laikā. Vienīgā kaitinošā lieta, kuru īsajā laikā neatradu, kā novērst – pēc aizdedzes ieslēgšanas automātiski ieslēdzas stūres un sēdekļa elektriska sildīšana, lai gan temperatūra vēl nešķita tik zema, ka to vēlētos, un braucot jātaustās pa displeju, lai to atslēgtu, jo pogu skaits ir speciāli samazināts. Lai gan no ārpuses bija nomaskēts ar manai acij neizteiksmīgu brūnu krāsojumu, iekšpusē un darbībā patiesi baudāms \"premium\" automobilis.\" Žūrijas iespaidus par jauno \"Opel Astra\" un \"Astra Sports Tourer\" raksturo Ata Jansona komentārs: \"Izcila cenas un lietošanas īpašību kombinācija. Gaita, kuru nesmādē pat sportisti. Žūrijas komentāri lakoniski. Parasti – īkšķis uz augšu...\" Īkšķis uz augšu arī Ivaram Caunem: \"\"Astra\" un \"Astra Sports Tourer\" – abi ar benzīna dzinējiem ir praktiski vienādi auto. Bet \"Sports Tourer\" – nedaudz lielāks un aprīkots ar automātisko ātrumkārbu – šķita pat nedaudz ņiprāks un patīkamāks automobilis. Brauciena laikā saņēmu tieši to, ko biju gaidījis – man patika.\" Savukārt Zigmāru Krūmiņu uzrunā \"Astra\" bagātīgais aprīkojums un dzinēji: \"Viens no līderiem savā segmentā uzdevis labu toni. \"Golf klases\" auto ir ieguvis adaptīvos LED lukturus un vēl kaudzi ar dažnedažādām opcijām. Nu ir ko komplektēt! To atvieglo \"aprīkojuma pakas\", kas ir tiešām gana daudz, gana dažādas un arīdzan pieejamas. Salons kvalitatīvs – uz sajūtām nav vēl \"premiums\", bet, kopumā ņemot, atbilstošs cenai. Patīkami pārsteidz turbo dzinēju veiktspēja. Braucot vienmērīgi ar 100 km/h, vienmērīgi iespējams ieraudzīt 5 litru patēriņu. Par mīnusiem – universāla versijai par daudz dzirdami trokšņi, kā arī pārāk cieta un skaļa piekare. Šīs nepilnības gandrīz nebija jūtamas hečbekā. Ātrumu pārslēgs – it kā visu dara, bet kaut kādas precizitātes kustībā un kvalitātes satvērienā pietrūkst. Citādi – lielisks savas klases auto.\" Līdzīgi kā par iepriekšējo finālistu \"Opel Astra\", arī par \"VW Tiguan\" komentāri no žūrijas lakoniski, bet pozitīvi. Jura Kreicberga komentārs: \"Ļoti ērts automobilis. Pietiek vietas arī lielākam cilvēkam. DSG kārba strādā saskaņoti ar motoru un vadītāja iegribām. Līdzbraucējam šķita, ka salona apdare varētu būt lepnāka, bet man prieks, ka maksāts tiek par perfektu automobiļa darbību, ne par īpaši izlasītiem apdares materiāliem. Meža smilšainajā ceļā pret kalnu braucu bez liekas ieskriešanās. Pretslīdes sistēmas lieliski tika galā ar mierīgu un pārliecinošu uzrāpšanos paugurā. Ja jāpiemin kaut ko, kas varēja būt labāks – pilsētā, ieslēdzot adaptīvo kruīza kontroli ar ātruma ierobežotāju, apstāšanās notiek perfekti, bet paātrinoties distance palielinās, un Rīgas apstākļos ir liela varbūtība, ka kāds sprauksies pa vidu.\" Autožurnālists Guntars Pulss vērš uzmanību uz kādu iepriekš neredzētu funkciju \"Veiklības braucienos pie t/c \"Mols\" atklājās, ka konkrētajam eksemplāram ir automātiskā bremzēšana atpakaļgaitā. Līdz šim nebija gadījies sastapties ar tādu fīču.\" Jaunais \"KIA Sportage\" ļoti pamatoti ir kā dadzis acīs visiem kompakto krosoveru pārstāvjiem – tas spēj piedāvāt daudz par pieņemamu cenu. Arī Guntars Pulss vērš uzmanību uz KIA straujo tuvošanos klases labākajiem pārstāvjiem: \"Ļoti normāls auto. Ja pirmo divu paaudžu \"Sportage\" bija tipiski tālaika Dienvidkorejas autobūves paraugi, tad pirms sešiem gadiem prezentētais modelis jau bija plats solis uz priekšu, jo izskata un izpildījuma ziņā bija pietuvojies klases labākajiem standartiem. Jaunais, ceturtās paaudzes modelis gan izskata un aprīkojuma, gan uzvedības ziņā kļuvis vēl eiropeiskāks. Interesantais priekšdaļas noformējums uzreiz piesaista apkārtējo uzmanību. Īpaši mūsdienīgi izskatās \"GT Line\" versijai pieejamie priekšējie LED miglas lukturi.\" Šis automobilis bija pārsteigums daudziem žūrijas biedriem, arī autoservisa \"V4 Motors\" direktoram Raimondam Volontam: \"Neesmu \"Peugeot\" fans, bet šis modelis mani patīkami pārsteidza, visupirms jau ar savu dizainu. Nodomāju, ka brīnumi sāksies iekšpusē, kad atkal nebūs iespējams novietot stūri tā, lai tā netraucētu redzēt spidometra paneli, bet, izrādās, ka tam atrasts interesants risinājums – stūre ir izgatavota ovāla. Man personīgi, tas ne visai patīk, bet visā kopējā dizainā tas iederas tīri labi. Pats interesantākais bija pabraucot ar to, es faktiski biju drusku šokēts par komfortablo piekares darbību, kas līdz šim nebija franču autobūves vizītkarte. Kopumā šķiet, ka \"Peugeot\" pēdējos gados patīkami pārsteidz. Vienīgi žēl, ka tam nav iespējama pilnpiedziņa, kas nedaudz, bet droši vien samazinās tā tirgus daļu, salīdzinot ar konkurentiem.\" \"Peugeot 3008\" neparastumu akcentē arī Atis Jansons: \"Šis nevarēja nebūt finālā, jo ir neparasts. Gan ārēji, gan salonā. Spilgts. Pat žilbinošs. Pat mulsinošs. Tehniski augsti izglītoti veči blenž uz ātrumkārbas konsoli vaļējām mutēm. Kā šito palaist?! Vienīgi žēl, ka tam nav iespējama pilnpiedziņa, kas nedaudz, bet droši vien samazinās tā tirgus daļu, salīdzinot ar konkurentiem. Es (askētiskas brauciena vides fanātiķis) smaidu tā šķībi un esmu pat gatavs šo kā pārspīlēti modīgu no fināla svītrot, līdz no Vangažiem nonākam vecajā Tumšupes ātrumposmā, kur esmu spiests atzīt, ka superšvīts brauc – nu ļoti labi!\" Jaunais \"Škoda\" apvidus automobilis \"Latvijas Gada auto 2017\" pretendentiem pievienojās pēdējais – no rūpnīcas pa taisno uz \"Lielo testa braucienu\", kur tā prasmes un varēšana tika vērtēta vairāku dienu garumā. Interesantas funkcijas jaunajā \"Kodiaq\" atrada arhitekts Jānis Mežulis: \"Parasti ir tā, ka visi jaunumi tiek flagmaņiem, tomēr šoreiz škodisti ir papūlējušies ierindoties neredzēto inovāciju lauciņā. Un šeit es nerunāju par lietussargiem abās priekšējās durvīs, bet gan par man absolūto jaunumu, proti, auto salonā atrodošos personu sarunu skaņu pastiprinošo sistēmu ar trokšņu slāpēšanas funkciju. Sajūta tāda, it kā tu atrodies lielā telpā. Un dzirdi pats savu balsi, kad runā pārāk skaļi. Pirmajā brīdī gribējās runā kā parasti, tomēr piešujoties varēja arī otrās rindas pasažieri runāt pusbalsī un sadzirdēt priekšējos. Super!\" Šo funkciju piemin arī Jānis Rapa, \"Lattelecom\" transporta nodaļas vadītājs: \"Man jaunā \"Škoda\" likās ļoti sakarīga. Teicami sevi parādīja gan uz piesniguša līkumota ceļa, gan pilnīgos bezceļa apstākļos, gan uz šosejas. Pie tam šoseja būs \"mājas trase\" absolūtajam vairākumam \"Škoda Kodiaq\", līdzīgi kā visiem krosoveriem Latvijā. Salons plašs un ērts. Uzskatu, ka šis varētu būt ļoti labs ģimenes auto. Kontrolpanelis ar analogiem rādītājiem man likās korektāks un pierastāks par digitālo. Multimediju sistēma ērti lietojama. Jau kolēģa pieminētā automašīnas \"akustika\" vienkārši fascinēja, vari sarunāties ar aizmugurē sēdošajiem, nepaceļot balsi. Nevar nepieminēt arī kādu mīnusiņu. Nolaižot otrās un trešās rindas krēslus, neveidojas gluda virsma.\"", "link": "https://www.delfi.lv/auto/42826658/zinas/48260621/nosaukti-septini-konkursa-latvijas-gada-auto-2017-finalisti"},
{"title": "'Latvijas Gada auto' tautas balsojums internetā vēl tikai nedēļu", "category": "Auto", "body": "Interneta portālā \"Delfi.lv\" un \"iAuto.lv\" turpinās \" Latvijas Gada auto  2017\" balsojums. Tajā ikviens var atdot balsi par sev simpātiskāko konkursa pretendentu un lemt to, kurš automobilis saņems \"Latvijas Gada auto 2017 Tautas simpātijas\" balvu. Iespēja izvēlēties Latvijas gada auto ir ne tikai žūrijai, bet arī ikvienam, kurš pastiprināti interesējas par automobiļiem vai arī kāds no tiem gluži vienkārši ir iepaticies. Šogad konkursā piedalās 24 jaunākie auto modeļi – gan strauji sporta vāģi, gan praktiskas un komfortablas automašīnas ģimenēm un ikdienai, gan arī krietni darba zirgi. \"Latvijas Gada auto 2017\" pretendenti ir \"Opel Astra\", \"Opel Astra Sports Tourer\", \"Opel Mokka X\", \"Nissan Navara\", \"Mazda MX-5\", \"Ford Edge\", \"Ford Mustang\", \"BMW X1\", \"Renault Megane\", \"Renault Talisman Grandtour\", \"KIA Sportage\", \"Volkswagen Tiguan\", \"Volvo S90\", \"Volvo V90\", \"Hyundai Ioniq\", \"Mitsubishi L200\", \"Audi Q2\", \"Audi A5 Coupe\", \"Peugeot 3008\", \"Peugeot Traveller\", \"Toyota RAV 4 Hybrid\", \"Toyota Hilux\", \"Lexus RX\" un \"Škoda Kodiaq\". Papildu intrigai par \"Latvijas Gada auto\" titula ieguvēju ik gadu intriģējoši ir arī tas, kā tautas balsojums atšķirsies no žūrijas vērtējuma. Sniegt savu vērtējumu iespējams vairākos veidos. Tirdzniecības centrā \"Mols\" bija apskatāma Latvijas fotogrāfu lielformāta foto izstāde, kur varēja apskatīt šī gada pretendentus un nobalsot par savu favorītu, iemetot balsošanas žetonu attiecīgajā kastītē. Savukārt balsot attālināti vēl var veselu nedēļu  interneta portālā \"Delfi.lv\"  un \"iAuto.lv\". Balsot varēs vēl līdz 7. decembrim, bet rezultātu paziņošana un \"Latvijas Gada auto 2017 Tautas simpātijas\" titula ieguvējs tiks paziņots apbalvošanas ceremonijā 9. decembrī viesnīcā \"Hotel Avalon\". Ceremoniju tiešraidē varēs vērot interneta portālā \"Delfi.lv\" un tālrādes kanālā \"Re:TV\". Konkurss \"Latvijas Gada auto\" notiek jau kopš 1998. gada un tituls šogad tiks pasniegts 18. reizi. Konkursā drīkst pieteikt tikai pašus jaunākos autoražotāju modeļus. Šī gada konkursā pieteikti auto, kuru pirmreizējā reģistrācija Latvijā tika veikta pēc 2015. gada 1. oktobra.", "link": "https://www.delfi.lv/auto/42826658/zinas/48250811/latvijas-gada-auto-tautas-balsojums-interneta-vel-tikai-nedelu"},
{"title": "Interesantākā auto grupa un īpašā nominācija 'Latvijas Gada pikaps 2017'", "category": "Auto", "body": "Pagaidām nav iespējams prognozēt konkursa \" Latvijas Gada auto  2017\" uzvarētāju, kas tiks paziņots 9. decembrī. Balsojuma rezultāti neapšaubāmi būs ļoti blīvi, jo spilgti izteikta pārsvara šogad nav, portālu \"Delfi\" informēja \"Latvijas Gada auto\" organizatori. Tomēr šogad interesantākais ir tas, ka pirmo reizi \"Latvijas Gada auto\" vēsturē klātienē sacenšas vairāki pikapi – \" Nissan  Navara\", \" Mitsubishi  L200\" un \" Toyota  \"Hilux\". Universāli, Teksasas reindžeru un fermeru sen mīlēti prēriju kuģi. Cik tādiem piekritēju citur un cik Latvijā? Pasaulē ik gadus tiek pārdots ap 600 000 jaunu pikapu. Skaitlis aug ne tikai uz Amerikas, bet arī uz Eiropas rēķina – pērn par sešiem procentiem. Latvijā pirmskrīzes gados tika nopirkti ap 600 pikapi ik gadus, bet pašlaik mazāk. Tomēr daži modeļi pārsniedz 100 gadā un tādēļ dīleriem tie ir būtiski. Populārākais Latvijas pikaps gandrīz nemainīgi ir \"Toyota Hilux\", kam seko \"Mitsubishi L200\" un \"Volkswagen Amarok\", \"Nissan Navara\" un \"Ford Ranger\". \"L200\" ir vienīgais, kuram izdevies \"Hilux\" pārspēt 2007. gadā. Kāds būs turpinājums? \"Gada auto\" žūrijas priekšsēdētājs Atis Jansons ar smaidu, bet, šķiet, visai nopietni saka: \"Ja Latvijai neizdosies straujš ekonomikas lēciens – šie ir mūsu nākotnes auto. Nebaidās nekādu ceļu (neceļu), ir pietiekami ātri, lai Latviju dienas laikā kaut divreiz šķērsotu, ir moderni, komfortabli, bet nav uzpūtīgām un, manuprāt, nevajadzīgām \"fīčām\" pārbāzti. Un spēj pa ceļam no Rīgas uz mājām kaut tonnu rītdienas darbam vajadzīgu materiālu līdzi paņemt\". Kurš no trijotnes \"labākais\"? Tehniski – rezultāts praktiski neizšķirts. Izmēri, svars, celtspēja atšķiras vien par mata tiesu. Kravas kastes lielums arī. Un tās vājā vieta visiem kopīga – attālums starp riteņu arkām par mazu, lai \"eiropaleti\" (120x80 cm) liktu šķērsām, tuvāk kabīnei. Iznāk aizmugurējo tiltu slogot vairāk, padarot vadāmību tādu dīvainu. Svarīgākie bezceļa rādītāji gandrīz vienādi – klīrenss visiem gandrīz 30 cm bez kravas un paliek labu \"krosoveru\" līmenī (20 – 22 cm) pat ar pilnu slodzi. Ir pazeminātie pārnesumi, kuru nu jau vairs nav gandrīz nevienam \"krosoveram\", ir mehāniskas vai elektroniskas aizmugurējā diferenciāla bloķēšanas iespējas. Rezultāts – Lilastes tanku ceļā kalngalu, kurā pirms tam \"uz vēdera\" sēdēja gandrīz divreiz dārgāks pilnpiedziņas limuzīns, šie \"traktoriņi\" visai viegli forsēja ne tikai pa \"špūri\", bet arī demonstrēja spēju šķērsām vai pusmetru dziļajām risām apgriezties. Arī citos sniegotu kāpu eksperimentos pa retai kļūmītei gadījās vien pilotu (nepietiekams adaptācijas laiks, nepietiekamas iemaņas darbā ar manuālo kārbu – \"Navarai\" vienīgajai tāda bija) vainas dēļ. Jānis Bite, AS \"Latvijas valsts meži\" Saimniecības pārvaldes vadītājs: \"Veiksmīgo iepriekšējā modeļa risinājumu ar plašo otrās rindas sēdvietām jaunais modelis ir saglabājis un, ja ir kādam bieža nepieciešamība pārvadāt ne tikai sevi, bet arī līdzbraucējus – \"Mitsubishi L200\" būs pareizā izvēle! Vadītāja darba vieta ir ieguvusi uzlabojumu – stūres regulēšanu dziļumā, bet diemžēl šī iespēja nav pieejama pamatkomplektācijas \"Invite\" modifikācijai. Pašmasa (1945 kg) un pilna masa (2900 kg) ir saglabājusies līdzīgos skaitļos ar iepriekšējo modeli, un tas var izrādīties būtiski ietekmējošs faktors nākamā gada pārdošanas apjomam, jo lielākajai daļai konkurentu pilnas masas vērtība pārsniedz 3000 kg un tas nozīmē ap 300 eiro gadā kā \"papildu ieguldījums ceļu infrastruktūrā\". Jau bez šī \"bonusa\" \"Mitsubishi L200\" ik gadu demonstrē labus pārdošanas apjomus un tam par iemeslu ir konkurētspējīga cena un pieņemamas servisa izmaksas. Braukšanas komforta ziņā \"L200\" man ir pieņemamāks par \"Nissan\" \"cieto brāli\", bet \"Super Select\" nepārtrauktā mirgošana, pārslēdzot pilnpiedziņas režīmus, gan ir nedaudz kaitinoša, gluži tāpat kā motora skaņa pie lielas slodzes – tās būtu lietas, kas \"Mitsubishi\" inženieriem jānovērš,\" rezumē Bite. Guntars Pulss, autožurnālists: \"Samērā šaurajā pikapu segmentā konkurence izvērtusies visai nopietna, jo jaunus vai uzlabotus modeļus pēdējā laikā izlaiduši visi galvenie tirgus spēlētāji. \"Navara\" šajos apstākļos izskatās gana braši, jo piedāvā praktiski to pašu, ko citi mūsdienu pikapi – aprīkojumu, komfortu un braukšanas īpašības, kādas vēl nesen bija vidusmēra krosoveriem. Pikaps šodien vairs nav askētisks kravenieks, bet gan stilīgs darbīga cilvēka braucamais. Ja paskatās no praktiskās puses, tad potenciālais pircējs, piemēram, pārticis lauksaimnieks, vairāk skatīsies no izturības, jeb uzticamības viedokļa. Šajā ziņā \"Nissan\" izstrādājumiem ir diezgan laba slava, lai gan tas mēdz mainīties pat dažādiem viena ražotāja modeļiem un pat to paaudzēm. Skaidrs, ka pikapu tirgus pārliecinošā līdera \"Toyota Hilux\" panākumu pamatā ir tieši labā reputācija daudzu gadu garumā. \"Navara\" šā trumpja nav, taču mašīna nenoliedzami ir laba visos parametros.\" Jānis Rapa, \"Lattelecom\" transporta daļas vadītājs: \"\"Nissan Navara\" ir laba automašīna, ja to izmanto radītāju paredzētajam mērķim. Ērts un ergonomisks salons. Laba pa sliktiem ceļiem un bezceļiem, bet ikdienā braukāt maršrutā Rīga - Liepāja varētu būt ne pārāk ērti. Testos piedāvātais modelis ļoti labi aprīkots un palika sajūta, ka kartupeļu laukā sabristus zābakus kravas kastē iemest būtu žēl. Jaunā balstiekārta ar atsperēm mazliet traucēja ar to, ka auto visu laiku mazliet šūpojās, tā līdz \"jūras slimībai\" var nonākt. Domāju, ka, noslogotai ar kravu, automašīnai gaita būtu līganāka. Kopumā labs auto. \"Nissan\" savu varēšanu segmentā ir pierādījis. Aprīkojuma līmeni un tam atbilstošo cenu katrs klients var izvēlēties pēc nepieciešamības.\" Raimonds Volonts, \"V4 motors\" vadītājs: \"Pašlaik, salīdzinot ar konkurentiem, \"Navarai\" ir visērtākais salons, ergonomika laba, sēdēšana vadītāja un blakus beņķos ērta. Runājot par apdari, tomēr gribējās , lai priekšējais panelis būtu mīkstais, nevis plastmasas, kurš laika gaitā varētu sākt grabēt. Šī auto izmantošanas specifika taču paredz, ka tas tiks izmantots arī pa grants un bezceļa segumiem. Salons patīk, bet gaitas īpašības ne īpaši, arī bezceļa testā tā atpalika no saviem konkurentiem \"Toyota Hilux\" un \"Mitsubishi L200\". Toties bija pārāka dizainā un salona ērtībā. Jaudas īpašības bija gana labas, bet jāņem vērā, ka mums tika nodots jaudīgākais šī modeļa eksemplārs ar divām turbīnām. Skaidrs, ka šī ir ļoti specifiska tirgus niša, bet, spriežot pēc cenām, tas tiešām varētu būt pārtikuša lauksaimnieka vai arī cita biznesa darba auto. Ņemot vērā iepriekšējo nišas modeļu ekspluatācijas pieredzi, jāsaka, ka \"Navara\" bija kaprīzāks par savu konkurentu \"Toyota Hilux\", bet arī jāatzīst, ka lētāks. Kas zina, varbūt jaunais modelis ilgtermiņā uzrādīs labākus ekspluatācijas rezultātus.\" Atliek piebilst dažus vārdus par to, ko konkursa testos neredzējām, bet internetā varam atrast bagātā klāstā – papildus aksesuāru, dažādu pilnveidošanas un individualizācijas iespēju pikapiem ir vairāk nekā jebkurai citai auto grupai. Ne tikai ar vienkāršiem vākiem kravas kasti nosegt iespējams, vari kaut sedanu vai hečbeku no kravinieka izveidot. Interesanti, skaisti... Nākotnes auto? Ikviens interesents par savu favorītu \"Latvijas Gada auto\" konkursā var nobalsot portālā \"Delfi\",  nosakot \"Tautas simpātiju\" . Balsot var līdz 8. decembrim, bet titula ieguvējs tiks nosaukts 9. decembrī, kad tiks paziņoti arī pārējie titulu ieguvēji, par kuriem balso žūrija. Kopumā konkursam \"Latvijas Gada auto 2017\" pieteikti 24 jaunākie auto modeļi: \"Opel Astra\", \"Opel Astra Sports Tourer\", \"Opel Mokka X\", \"Nissan Navara\", \"Mazda MX-5\", \"Ford Edge\", \"Ford Mustang\", \"BMW X1\", \"Renault Megane\", \"Renault Talisman Grandtour\", \"KIA Sportage\", \"Volkswagen Tiguan\", \"Volvo S90\", \"Volvo V90\", \"Hyundai Ioniq\", \"Mitsubishi L200\", \"Audi Q2\", \"Audi A5 Coupe\", \"Peugeot 3008\", \"Peugeot Traveller\", \"Toyota RAV4 Hybrid\", \"Toyota Hilux\", \"Lexus RX\" un \"Škoda Kodiaq\".", "link": "https://www.delfi.lv/auto/42826658/zinas/48241307/interesantaka-auto-grupa-un-ipasa-nominacija-latvijas-gada-pikaps-2017"},
{"title": "Foto: 'Latvijas Gada auto 2017' rudens braucienā debitē 'Audi Q2' un 'Hyundai Ioniq'", "category": "Auto", "body": "Sestdien, 24. septembrī, notika konkursa \" Latvijas Gada auto  2017\" otrais testa brauciens, kura laikā žūrija un mediju pārstāvji vērtēja 13 konkursam pieteiktās automašīnas. Šajā braucienā notika arī divas Baltijas mēroga pirmizrādes: hibrīdauto \" Hyundai  Ioniq\" un mazākais no \" Audi \" krosoveriem – \"Q2\". Jau tradicionāli \"Latvijas Gada auto\" testa braucieni sākas un noslēdzas pie t/c \"Mols\", un šoreiz vairāk nekā 400 km garā rudens brauciena distance vijās pa  Kurzemes  ceļiem. Vienīgā pieturvieta, kurā varēja atpūsties un ieturēt pusdienas, bija gleznainā \" Skrundas  muiža\". Dalībnieki brauciena laikā varēja gan atkārtoti izmēģināt jau pavasara braucienā sastaptos \"Latvijas Gada auto 2017\" pretendentus – \"Opel Astra\" un \"Astra Sports Tourer\", \"Renault Megane\", \"Renault Talisman Grandtour\", \"KIA Sportage\", \"BMW X1\" un \"Nissan Navara\", gan arī konkursam vēlāk pieteiktos \"Volkswagen Tiguan\" ar dīzeļa un benzīna dzinējiem, \"Volvo S90\" un arī lielākos pārsteigumus – Baltijas pirmizrādes \"Hyundai Ioniq\" un \"Audi Q2\". Preses auto šajā braucienā bija sportiskais hibrīdauto \"Volkswagen Golf GTE\". Konkursa jaunpienācēji īpaši pievērsa testa brauciena dalībnieku uzmanību, jo visi ar tiem sastapās pirmo reizi. Liela dalībnieku interese bija par braucienā dārgāko un bagātīgāk nokomplektēto auto – \"Volvo S90\", kas starp pārbraucieniem itin bieži tika papildus izpētīts un pārbaudīts. Tas izpelnījies arī žūrijas pārstāvja Raimonda Zandovska, portāla \"DELFI Auto\" redaktora uzslavas, gan arī raisījis pārdomas par automobiļa potenciālajiem pircējiem: \"Ar \"Volvo\" ir tā, ka izskatās ļoti labi, aprīkojums ir ļoti labs. Vienīgi cena attiecībā pret konkurentiem tirgū rada jautājumus, vai cilvēkam, kurš pirks tik dārgu automašīnu, pietiks tikai ar četriem cilindriem? Latvijā tomēr patīk to pedāli vairāk iespiest, un konkurenti par to pašu naudu piedāvā dzinējus ar sešiem cilindriem. Pārējais tai mašīnai ir cienīgs.\" Līdzīgās domās ir arī Jānis Rapa, \" Lattelecom \" transporta nodaļas vadītājs: \"\"S90\" ir \"premium\" pilnīgi visā – tas tiešām ir limuzīns, kurā viss ir padomāts. Kas to pirks un kas ar to brauks? Nedomāju, ka būs plašs cilvēku loks, bet mašīna ir smuka un akurāta. Radīts produkts, kas ir jau \"premium\" segmenta līmenis.\" Autožurnālists Atis Jansons slavē \"Audi Q2\" vadāmību: \"Pilsētas līkločos vadāms izcili, un ātrā šosejas braucienā – nekāda pārlieka stūres viegluma. Īsts tehnikas brīnums. Tāpat kā septiņu pakāpju DSG automātiskā ātrumkārba. Un tas ir komplekts, kurš nu nekādi neļauj šādu izvēli nievāt kā izšķērdīgu pakļaušanos četru riņķu valdzinājumam.\" Jānis Rapa savukārt vērš uzmanību uz to, ka prātīgāk būtu izvēlēties mēreni komplektētu versiju, taču uzskata, ka arī pašas dārgākās automašīnas savus pircējus atradīs. Duelis gaidāms starp \"VW Tiguan\" un \"KIA Sportage\" modeļiem, kuri uz testu bija atvesti bagātīgi komplektēti un VW pat divās – dīzeļa un benzīna versijās. Lai arī \"Tiguan\" ir izdevies pārliecinošs, ir jāizvērtē nepieciešamais aprīkojums un tā izmaksas, kur spēcīgākas kārtis ir japāņu un korejiešu auto rokās. Arī \"BMW X1\" ir gatavs cīnīties par titulu, sniedzot aizraujošas gaitas īpašības, pieņemamu komfortu un \"premium\" sajūtas. Konkursa \"Latvijas Gada auto\" rīkotājs un portāla \"iAuto\" galvenais redaktors Māris Ozoliņš pauž nojautu, ka šogad titulu pat varētu iegūt kāds no apvidus automobiļiem: \"Ir daudz spēcīgu pretendentu apvidus auto klasē. Es ceru, ka finālā tiks vairāki. Novembrī tiks balsots par septiņiem finālistiem. Ja parasti finālā iekļūst viens apvidus auto starp tiem septiņiem, tad domāju, ka šogad jau to būs vairāk. Vēl gaidām jaunumus no \"Peugeot\", \"Mitsubishi\", \"Toyota\" un \"Lexus\".\" Šķēpi tiek lauzti arī starp kompaktklases automobiļiem. Gan \"Renault Megane\", gan \"Opel Astra\" piedāvā komfortu, aizraujošu vadāmību, labi aprīkojumu un pieejamas cenas, turklāt \"Astra\" universālis \"Sports Tourer\" lepojas ar šim segmentam lielu bagāžas telpu. Par bagāžu runājot, plinti krūmos nav metis arī \"Renault\", testā piesakot \"Talisman Grandtour\" modeli, kas piedāvā vidējās klases komfortu un ievērojamu vietas daudzumu gan pasažieriem, gan līdzi paņemtajām mantām. Šajā automobilī ir pat aizmugurējo riteņu piestūrēšanas sistēma. Konkursa žūrijai un mediju pārstāvjiem ļoti interesanta likās arī otra Baltijas pirmizrāde, automašīna \"Hyundai Ioniq\" – pašlaik vienīgais hibrīdauto starp konkursa pretendentiem. Raimonds Zandovskis par \"Ioniq\" bija patīkami pārsteigts: \"Ja cilvēks vēlas hibrīda modeli, viņa vienīgā izvēlē nebūs tikai \"Toyota Prius\", kurš var likties tāds \"kosmo\" dizains. \"Ioniq\" ir tāds, kuru varbūt ne uzreiz skries pirkt, bet kurš parāda, ka hibrīdu niša iet arī tradicionālu automobiļu veidola virzienā. Potenciālais hibrīdauto pircējs, kuram patīk šī tehnoloģija, bet līdz šim nepatika to dizains, noteikti var izmēģināt jauno \"Hyundai\" modeli – izskatīšanas vērts automobilis.\" Jānim Rapam \"Hyundai\" hibrīds šķiet visnotaļ interesants: \"Jautājums, kāda būs tā tirgus cena? Izskatās, ka visi ražotāji vismaz vienā modelī cenšas piedāvāt hibrīdu, jo tā tomēr ir nākotne pilsētas braucieniem. To būtu vērts testēt pilsētas apstākļos, nevis braucienā uz Skrundu, kur tas būtībā ir parasts benzīna auto – tiesa, ar visai pieņemamu patēriņu – 6,2 litri uz 100 km.\" Pašlaik lielāko \"Latvijas Gada auto 2017\" pretendentu \"Nissan Navara\" ražotājs raksturo kā automobili, kas ir lielisks palīgs mazā biznesā un labs draugs brīvajā laikā. Jānis Rapa šim apgalvojumam piekrīt, taču uzreiz norāda uz problēmu: \"Visi pikapi paliek arvien smalkāki savā apdarē un visā izpildījumā. Un tad, kad ir vajadzīgs auto, kurā iekāpt gumijas zābakos un aizbraukt uz mežu, liekas, ka tie visi paliek drusciņ par smalku, lai to darītu. Ir žēl iemest netīru uniformu salonā vai lāpstas kravas kastē. Protams, šeit atkal ir jautājums, kad jāvērtē ražotāju piedāvātās komplektācijas. Uz konkursu pamātā viss tiek atvests bagātīgi aprīkots, kas no vienas puses ir saprotami, bet no otras puses nāk par sliktu modeļu izvērtējumam no komerciālo automašīnu skatupunkta.\" Savukārt ikviens interesents ir aicināts uz \"Latvijas Gada auto\" klientu testu dienu ar saukli \"Pielaiko savu auto\", kas notiks 15. oktobrī t/c \"Mols\" stāvlaukumā. Pasākumā ikvienam būs iespējams doties testa braucienā ar kādu no 20 jaunākajiem auto modeļiem, kas īpaši noderīgi, ja ir aktuāli iegādāties jaunu auto.", "link": "https://www.delfi.lv/auto/42826658/zinas/47956579/foto-latvijas-gada-auto-2017-rudens-brauciena-debite-audi-q2-un-hyundai-ioniq"},
{"title": "Foto: Sestdien aizvadīta vērienīgākā 'Latvijas Gada auto lielā testu diena'", "category": "Auto", "body": "Sestdien, 15. oktobrī, pie tirdzniecības centra \"Mols\" jau trešo gadu notika \" Latvijas Gada auto  lielā testu diena\", visas dienas garumā pulcējot daudz interesentu. Kopumā dienas gaitā tika aizvadīti vairāk kā 350 testa braucieni ar jaunākajiem auto modeļiem. Testu dienā ļoti plaši pārstāvēts bija Latvijā populārais SUV segments ar tādiem modeļiem, kā \"Audi Q2\", \"BMW X1\", \"Ford Edge\", \"Hyundai Tucson\", \"Nissan Qashqai\", \"Nissan X-Trail\", \"Nissan Navara\", \"Toyota RAV4 Hybrid\" un \"Volkswagen Tiguan\". Tāpat klātesošie lielu interesi izrādīja par \"Renault Megane\" un \"Renault Talisman Grandtour\" modeļiem, kā arī žiglo rodsteru un \"Pasaules Gada auto 2016\" titula ieguvēju \"Mazda MX-5\", kas speciāli uz šo pasākumu tika vests no Somijas. Ģimenes novērtēja jauno \"Volkswagen Multivan\", bet sedanu piekritēji devās testa braucienos ar pieprasīto \"Volkswagen Passat\" un atjaunoto \"Toyota Corolla\". Savukārt \"Volvo\" klātienē atrādīja greznos modeļus \"S90\" un \"V90\". Teju ikviens pasākuma apmeklētājs vēlējās piesēsties un nofotografēties arī pie jaunā \"Porsche 718 Boxster\" stūres, kura regulāri tika izmantota Ivara Caunes un Ata Jansona vadītajos semināros par pareizu stūrēšanu. Semināros abi eksperti uzsvēra to, kā izvēlēties sēdpozīciju un roku novietojumu uz stūres, lai spētu droši reaģēt ikvienā situācijā uz ceļa. Pasākuma dalībnieki interesējās arī par atšķirībām automašīnu vadīšanā ar dažādām piedziņām. Par drošību uz ceļa praksē bija iespējams pārliecināties arī CSDD stendā. Pēc drošības jostu testa izmēģināšanas, kad nācās strauji apstāties jau pie niecīgiem septiņiem kilometriem stundā, daudziem cilvēkiem bija neviltots pārsteigums par drošības jostu efektivitāti pat pie tik maza ātruma. Tāpat interesi raisīja arī CSDD piedāvātās \"dzērumbrilles\", kuras attēlo to, kāda ir uztvere divu promiļu reibumā. Tās sagādāja acīmredzamas koordinācijas problēmas jau ikvienam, kas kājām devās slaloma trasē – kur nu vēl, ja būtu jāsēž pie auto stūres. \"Droši varam teikt, ka ir aizvadīta līdz šim vērienīgākā \"Latvijas Gada auto lielā testu diena Molā\" un priecājamies par lielo sabiedrības interesi. Klātesošie novērtēja interesanto un daudzveidīgo programmu, jaunās automašīnas, kā arī laika apstākļi bija ļoti labvēlīgi. Liela interese jau ierasti bija par \"premium\" automašīnām – \"Audi\", BMW un \"Volvo\" modeļus testa braucieniem rezervēja visātrāk, taču kopumā visas automašīnas nemitīgi bija kustībā, un pēdējie testa braucieni beidzās tikai īsi pirms pulksten septiņiem vakarā,\" par aizvadīto pasākumu stāsta \"Latvijas Gada auto\" rīkotājs Māris Ozoliņš. Ar lielo testu dienu sākas konkursa \"Latvijas Gada auto 2017\" pēdējais un galvenais posms pirms uzvarētāju noskaidrošanas. Novembrī sāksies arī tautas balsojums, kur ikviens varēs atdot balsis par sev simpātiskāko auto modeli. Balsot varēs klātienē t/c \"Mols\" un internetā – portālā \"Delfi.lv\". Savukārt no 3. līdz 6. novembrim konkursa žūrija ķersies pie apjomīgās \"Latvijas Gada auto 2017\" pretendentu vērtēšanas, lai izvēlētos konkursa finālistus un uzvarētājus papildus nominācijās. \"Latvijas Gada auto 2017\" titulu nosaukšana un apbalvošana notiks 9. decembrī Vecrīgas viesnīcā \"Avalon Hotel\", ko ikviens varēs vērot interneta tiešraidē portālā \"Delfi\". Konkursā \"Latvijas Gada auto 2017\" šobrīd ir pieteikti: \"Opel Astra\", \"Opel Astra Sports Tourer\", \"Nissan Navara\", \"Mazda MX-5\", \"Ford Edge\", \"Ford Mustang\", \"BMW X1\", \"Renault Megane\", \"Renault Talisman Grandtour\", \"KIA Sportage\", \"Volkswagen Tiguan\", \"Volvo S90\", \"Hyundai Ioniq\", \"Mitsubishi L200\", \"Audi Q2\", \"Audi A5 Coupe\", \"Peugeot 3008\", \"Peugeot Traveller\", \"Toyota RAV4 Hybrid\" un \"Toyota Hilux\". Konkursā drīkst pieteikt tikai jaunākos auto modeļus un to autotirgotāji var izdarīt līdz šā gada 2. novembrim.", "link": "https://www.delfi.lv/auto/42826658/zinas/48040101/foto-sestdien-aizvadita-verienigaka-latvijas-gada-auto-liela-testu-diena"},
{"title": "Visjaudīgākais 'Golf GTI' būs 'Clubsport' versijā", "category": "Auto", "body": "Kompānija \" Volkswagen \" (VW) izstrādājusi visjaudīgāko \"Golf\" modeļa priekšpiedziņas versiju \"GTI Clubsport\". Plašākai sabiedrībai jaunais automobilis tiks parādīts drīzumā notiekošajā Frankfurtes autoizstādē. \"VW Golf GTI Clubsport\" aprīkots ar divlitru turbopūtes benzīna dzinēju, kas attīsta 265 zirgspēku jaudu – tas ir par 35 ZS vairāk nekā šim motoram standarta \"Golf GTI\" versijā. Turklāt šis motors \"overboost\" režīmā, kas tiek aktivizēts, strauji nospiežot akseleratora pedāli, uz 10 sekundēm ļaus dzinēja jaudu palielināt līdz vairāk nekā 290 ZS. Atkarībā no klienta vēlmes \"Clubsport\" modifikācijā spēka agregāts sajūdzams vai nu ar sešpakāpju manuālo, vai tāda paša pārnesumu skaita sekvenciālo \"DSG\" transmisiju. No vietas līdz 100 km/h šis sportiskais hečbeks paātrināsies 5,9 sekundēs (ar manuālo pārnesumkārbu – sešās sekundēs), kas ir par 0,5 s ātrāk nekā 230 ZS jaudīgajā \"Golf GTI Performance\" versijā. Automobiļa maksimālais braukšanas ātrums elektroniski ierobežots pie 250 km/h atzīmes. Neskaitot jaudīgāku motoru, \"Clubsport\" no standarta \"GTI\" atšķiras vēl ar oriģināla dizaina virsbūves aerodinamisko komplektu, kā arī citāda dizaina 18 vai 19 collu riteņu diskiem. Uz hečbeka sāniem ir melna līnija, līdzīgi kā oriģinālajam 1976. gada \"Golf GTI\". Tāpat tam ir tonēti aizmugurējie diožu lukturi un hromēti izpūtēja uzgaļi. Savukārt sēdekļi ir pārvilkti ar alkantaru.", "link": "https://www.delfi.lv/auto/42826674/modelu-jaunumi-testi/46442561/visjaudigakais-golf-gti-bus-clubsport-versija"},
{"title": "No rozetes uzlādējamais 'Volvo XC60' hibrīds", "category": "Auto", "body": "\"Volvo XC60 Plug-in Hybrid Concept\"aprīkots ar 350 ZS jaudīgu hibrīda spēka agregātu, kas apvieno 280 ZS divlitru benzīna dzinēju, 70 ZS elektromotoru, kas piedzen aizmugurējos riteņus, 12 kWh akumulatoru komplektu un astoņpakāpju automātisko pārnesumkārbu. \"Volvo XC60\" hibrīda spēka agregātam ir trīs darbības režīmi – \"Pure\", \"Hybrid\" un \"Power\", kurus var aktivizēt ar taustiņu priekšējā panelī. \"Pure\" režīmā apvidus automobilis izmantos tikai elektromotoru un spēs nobraukt aptuveni 56 km distanci. \"Hybrid\" ir sabalansētais režīms, bet \"Power\" režīmā visi resursi tiek koncentrēti pēc iespējas labākas dinamikas nodrošināšanai. Šādā režīmā \"XC60\" hibrīds līdz 100 km/h paātrināsies nepilnās sešās sekundēs un maksimāli sasniegs 208 km/h. Akumulatoru uzlāde no tradicionālās 220V elektrorozetes aizņems trīs ar pusi stundas. Atgādināsim, ka šogad \"Volvo\" uzsāks tirdzniecību  no rozetes uzlādējamam \"V60\" hibrīdam , kas Eiropā maksās no 57 tūkstošiem eiro.", "link": "https://www.delfi.lv/auto/42826674/modelu-jaunumi-testi/42029804/no-rozetes-uzladejamais-volvo-xc60-hibrids"},
{"title": "'Volvo V60' universālis autosacīkstēm", "category": "Auto", "body": "Kompānija ” Volvo ” Brazīlijā prezentējusi ”V60” universāļa sacīkšu versiju ”Racing”. Turklāt šis nav vienīgi dizaina prototips, bet gan reāls sacīkšu auto, kas nākamgad startēs  Brazīlijas  šosejas sacīkstēs ”Copa Petrobras de Marcas”. ”Volvo V60 Racing” spēkratam ir atvieglināts interjers, drošības rāmis salonā, sacīkšu sēdekļi, pazemināta balstiekārta, agresīvāka veidola virsbūves aerodinamiskais komplekts un 18 collu riteņu diski ar 235/40 izmēra ”Michelin Pilot Sport 2” riepām. Sacīkšu universālis aprīkots ar divlitru, četrcilindru benzīna dzinēju, kas attīsta 250 zirgspēku jaudu. Transmisija – sešpakāpju sekvenciālā ”Powershift” ar diviem sajūgiem. Vai tamlīdzīgs ”Volvo” universālis piedalīsies arī sacīkstēs Eiropā, pagaidām nav zināms. Atgādinām, ka 1994. gadā ”Volvo 850” universālis startēja britu salonauto čempionātā BTCC.", "link": "https://www.delfi.lv/auto/42826674/modelu-jaunumi-testi/42784672/volvo-v60-universalis-autosacikstem"},
{"title": "'Volvo' prezentējis 'V90 Cross Country' modifikāciju", "category": "Auto", "body": "Kompānija \" Volvo \" prezentējusi \"V90\" universāļa paaugstinātās pārgājības modifikāciju \"Cross Country\". Zviedru autoražotāja piedāvājumā 90. modeļu sērijā ir sedans, universālis un apvidus automobilis. Šajā saimē līdz šim vienīgais iztrūkums bija \"Cross Country\" versija, kuru daudzi šīs markas cienītāji pat uzskata par vienīgo īsto \"Volvo\". \"Volvo V90 Cross Country\" no standarta universāļa atšķiras ne tikai ar plastmasas aizsargiem pa virsbūves perimetru. Kā jau vēsturiski šai modifikācijai pieklājas, arī \"V90\" gadījumā \"Cross Country\" versijā tā balstiekārta ir augstāka. \"Volvo V90 Cross Country\" tā ir par veseliem sešiem centimetriem augstāka un nodrošina 21 centimetra klīrensu. Savukārt pilnpiedziņas sistēma ir ar viskosajūgu un aizmugurējo riteņu asi pieslēdz, kad priekšējie riteņi izslīd. Kā norāda \"Volvo\" pārstāvji, tad \"Cross Country\" vizuāli vairs nav tik robusts, kā tā priekšteči, jo arī konkurenti tirgū paaustinātās pārgājības modifikācijas veido kā \"premium\" segmenta pārstāvjus. Ja \"Volvo V90 Cross Country\" būtu robusts, tad tas jau startā izskatītos novecojis un pagalam vientuļš savā segmentā. Tomēr \"Cross Country\" saglabās savu unikalitāti un nebūs pieejams ar citiem \"Volvo\" modeļiem raksturīgo \"R-Design\" sportisko pakotni. Tāpat kā \"V90\" universālis un pārējie 90. sērijas modeļi, arī \"Cross Country\" ir būvēts uz \"Volvo\" modulārās platformas SPA. Tāpat \"Cross Country\" modifikācijā ir pieejamas visas tās drošības un komforta elektroniskās sistēmas kā \"V90\" universāli, tostarp \"Bowers & Wilkins\" audio sistēma. Ražošanā Zviedrijā jaunais \"Volvo V90 Cross Country\" nonāks jau šoruden. Autoražotājs pāno, ka nākamgad tas pārdos 30 tūkstošus standarta \"V90\" universāļu un 20 tūkstošus \"Cross Country\" modifikāciju.", "link": "https://www.delfi.lv/auto/42826674/modelu-jaunumi-testi/47913921/volvo-prezentejis-v90-cross-country-modifikaciju"},
{"title": "Ķīniešu 'Geely' iegūs 'Volvo' novecojušās tehnoloģijas", "category": "Auto", "body": "Kompānija \" Volvo \" savam īpašniekam – ķīniešu autoražotājam \"Geely\" – nodos virkni tehnoloģiju, kuras paši zviedri tuvākajā nākotnē vairs neizmantos. Puses jau parakstījušas attiecīgu vienošanos, vēsta aģentūra \"Reuters\". Zviedri nodos ķīniešiem vidējā izmēra platformu un virkni drošības tehnoloģiju. Detalizētāka informācija par to, kādas tieši tehnoloģijas tiks nodotas ķīniešiem, pagaidām nav zināma. Vienošanās mērķis ir uzlabot \"Geely\" automobiļu kvalitāti, kā arī paplašināt \"Volvo\" iespējas Ķīnas tirgū. Atgādinām, ka  šāgada maijā \"Volvo\"  jau nodeva savam īpašniekam \"Geely\" apvidus automobiļa \"XC90\" platformu. Ķīnieši uz šīs platformas plāno izgatavot paši savu apvidnieku, kas vietējā tirgū tiktu piedāvāts ar jaunu marku. Par projekta likteni pagaidām nekas nav zināms. Jau ziņots, ka  \"Geely\" iegādājās \"Volvo\" kompāniju 2010. gada augustā . Ķīnieši ar Zviedrijas valdības un \"Ford\" koncerna atļauju \"Volo\" iegādājās par 1,8 miljardiem ASV dolāru. Interesanti, ka savulaik \"Ford\" 1999. gadā \"Volvo\" kompāniju iegādājās par 4,6 miljardiem dolāru dārgāk, cerot uz zviedru markas veiksmi ASV tirgū.", "link": "https://www.delfi.lv/auto/42826658/zinas/42900290/kiniesu-geely-iegus-volvo-novecojusas-tehnologijas"},
{"title": "'Volvo' radījis jauna segmenta auto – apvidus sedanu", "category": "Auto", "body": "Kompānija \" Volvo \" izstrādājusi interesantu automobili – \"apvidus sedanu\", kas ieguvusi \"S60 Cross Country\" nosaukumu. Plašākai sabiedrībai jaunais modelis pirmo reizi tiks parādīts nākamnedēļ notiekošajā Detroitas autoizstādē. \"Pagājušā gadsimta 90. gados mēs radījām jaunu tirgus segmentu, prezentējot paaugstinātas pārgājības universāli \"V70 Cross Country\", bet tagad mēs vēlamies paplašināt šo nišu,\" preses paziņojumā atklāj autoražotājs. \"Volvo S60 Cross Country\" izgatavots uz šī modeļa sedana bāzes un tam ir par 65 milimetriem augstāks klīrenss (201 mm). Tāpat salīdzinājumā ar sedanu \"Cross Country\" modifikācijai ir plastmasas aizsarguzlikas pa virsbūves perimetru. Sāktonēji pircēju izvēlei tiks piedāvāti trīs spēka agregāti – turbopūtes benzīna motors ar 254 ZS, kā arī \"Drive-E\" saimes dīzeļdzinējs ar 190 ZS, bet 2,4 litru pieccilindru dīzeļmotora jaudu \"Volvo\" pagaidām neatklāj. Tirdzniecībā Eiropā \"Volvo S60 Corss Country\" nonāks vasarā.", "link": "https://www.delfi.lv/auto/42826674/modelu-jaunumi-testi/45427008/volvo-radijis-jauna-segmenta-auto-apvidus-sedanu"},
{"title": "Ķīnieši uz 'Volvo' bāzes radījuši apvidnieku Eiropas tirgum", "category": "Auto", "body": "Jaunā ķīniešu automobiļu marka \"Lynk & Co\", kas pieder plašāk pazīstamajam Ķīnas autoražotājam \"Geely\", prezentējusi savu pirmo modeli – apvidus automobili \"01\". Par pamatu šim modelim izmantota \"Geely\" piederošā zviedru autoražotāja \" Volvo \" modulārā platforma, kura vēlāk debitēs \"Volvo XC40\" pamatā. Pagaidām \"Lynk & Co\" detalizētāku informāciju par jauno \"01\" modeli neatklāj. Ārvalstu mediji noskaidrojuši, ka ķīniešu apvidnieks tiks komplektēts ar \"Volvo\" divlitru četrcilindru un pusotra litra trīscilindru dzinēju. Gaidāms, ka vēlāk šim ķīniešu apvidniekam būs arī hibrīda modifikācija ar iespēju akumulatorus uzlādēt arī no mājsaimniecības elektroligzdas. Interesanti, ka \"Lynk & Co 01\" apvidnieks esot izstrādāts Zviedrijā. Automobiļa kopgarums ir 4,53 metri, bet riteņu garenbāze – 2,73 metri. Tādējādi \"Lynk & Co\" apvidnieks ir par 11 centimetriem īsāks un ar četriem milimetriem īsāku riteņu garenbāzi nekā \"Volvo XC60\" apvidniekam. Ķīniešu apvidnieks pastāvīgi būs pieslēgts internetam un mākoņservisiem. Tāpat ķīnieši ļaus neatkarīgajiem aplikāciju izstrādātājiem radīt dažādas programmas šī automobiļa multimediju sistēmai.", "link": "https://www.delfi.lv/auto/42826674/modelu-jaunumi-testi/48051387/kiniesi-uz-volvo-bazes-radijusi-apvidnieku-eiropas-tirgum"},
{"title": "'Lumma' vizuālie pārveidojumi jaunajam 'BMW X5'", "category": "Auto", "body": "Interjers pāršūts ar ādu divos toņos. Turklāt autovadītājam \"Lumma Design\" piešķirs speciālus ādas cimdus. \"Lumma CLR X5 RS\" pārveidojumu pakotne klientiem būs pieejama no nākamā gada pavasara.", "link": "https://www.delfi.lv/auto/42826674/modelu-jaunumi-testi/43520261/lumma-vizualie-parveidojumi-jaunajam-bmw-x5"},
{"title": "'Hamann' pārveidotā BMW 4. sērija", "category": "Auto", "body": "Vācu tūninga kompānija \"Hamann\" publicējusi attēlus ar savu pārveidojumu programmu \" BMW \" 4. sērijas kupejai. Pagaidām \"Hamann\" piedāvā jebkurai šī modeļa modifikācijai motora jaudas palielinājumu, oriģināla dizaina riteņu diskus, balstiekārtas pazeminājuma komplektu un aksesuārus interjeram.", "link": "https://www.delfi.lv/auto/42826674/modelu-jaunumi-testi/43888036/hamann-parveidota-bmw-4-serija"},
{"title": "'Manhart' pārveidotā BMW 1. sērija ar 400 ZS", "category": "Auto", "body": "Vācu tūninga kompānija \"Manhart\" izstrādājusi pārveidojumu programmu \" BMW \" 1. sērijas visjaudīgākajai modifikācijai \"M135i\" (attēlā priekšplānā). \"Manhart\" versijā \"BMW M135i\" trīslitru sešcilindru turbomotora jauda palielināta līdz 400 zirgspēkiem (+80 ZS), bet griezes moments – līdz 561 ņūtonmetram (+161 Nm). Šādu veiktspējas pieaugumu \"Manhart\" panācis, uzstādot motoram divas jaunas turbīnas. Vēl šim automobilim \"Manhart\" uzstādījis \"KW Clubsport\" regulējamo amortizatoru un atsperu komplektu, spēcīgākas bremzes ar 380 mm diametra diskiem priekšā un 19 collu \"OZ Ultraleggera\" riteņu diskus ar \"Michelin Super Sport\" riepām. Vizuāli \"Manhart\" pārveidotais \"BMW M135i\" atšķiras ar melni matētu virsbūves krāsu un oglekļa šķiedras aerodinamiskajiem elementiem. Spēkrata salonā uzstādīti \"BMW M Performance\" papildus aprīkojumā pieejamie sēdekļi.", "link": "https://www.delfi.lv/auto/42826674/modelu-jaunumi-testi/43992490/manhart-parveidota-bmw-1-serija-ar-400-zs"},
{"title": "Anglijā Karro veiksmīgāks nekā pasaules čempionātā", "category": "Auto", "body": "Anglijas motokrosa čempionāta pirmajā posmā  Matīss Karro  MX2 klasē trīs braucienu summā izcīnīja otro vietu, kas ir latviešu motosportista pagaidām augstākais sasniegums šosezon. Ja pasaules čempionātā Matīss startē MXGP klasē, tad Anglijā Karro šogad brauks MX2 klasē. Gan kvalifikācijā, gan \"Superpole\" kvalifikācijas braucienā Karro bijapārliecinoši ātrākais. Arī pirmajos divos braucienos viņš bija ātrākais, taču trešajā braucienā tika pieļautas divas kļūdas, kas beigās Matīsu braucienā ierindoja septītajā vietā, taču trīs braucienu summā viņam otrā vieta. \"Stājoties uz starta, bija labs noskaņojums, jo man par šo trasi ir saglabājušās labas atmiņas,\" iesāk Matīss Karro, kurš Anglijā startē ar \"MX Moduls\" atbalstu. \"Pirms starta bija neliels uztraukums, jo startēju MX2 klasē, kur man pretim stājās jauni konkurenti un man bija jauns motocikls. Kvalifikācijā izdevās aizvadīt labu braucienu, jo biju ātrākais. Pirmajā braucienā \"izcēlu\" startu un beigās veiksmīgi izcīnīju pirmo vietu. Otrajā braucienā starts vairs nebija tik labs, taču tik un tā izdevās uzvarēt un finišā tuvāko sekotāju apsteigt par vairāk nekā 20 sekundēm.\" \"Diemžēl trešā brauciena starts bija slikts. Aizbraucu kā trešais, bet jau pēc diviem apļiem biju līderis. Lēnām atrāvos, līdz pieļāvu kļūdu, kas mani atsvieda uz piekto vietu. Vēlāk aizcīnījos jau līdz otrajai pozīcijai un brīdī, kad divus apļus pirms brauciena beigām jau sāku cīnīties ar līderi, kritu, kas mani atsvieda uz septīto vietu,\" trešā brauciena notikumus stāsta Matīss. \"Prieks, ka bija ātrums, taču ir uz sevi dusmas par to, ka \"pārdegu\" pirms pēdējā starta un pieļāvu divas kļūdas. Taču šīs kļūdas mani padarīs tikai stiprāku un nākamreiz centīšos būt vēl ātrāks un labāks. Lai vai kā, bet šis ir mans veiksmīgākais sezonas sākums Anglijas čempionātā,\" atzīst Karro. Šāgada pasaules čempionātā MXGP klasē Karro izcīnījis  19. vietu pirmajā posmā Katarā  un  17.vietu Taizemē.", "link": "https://www.delfi.lv/auto/42826676/motorusports/44308779/anglija-karro-veiksmigaks-neka-pasaules-cempionata"},
{"title": "Pārtrūkst motobraucēja Jonasa uzvaru sērija Eiropas čempionātā", "category": "Auto", "body": "Piecos līdzšinējos Eiropas čempionāta posmos Jonass bija izcīnījis uzvaras. Sākotnēji Latvijas sportists bija ātrākais savā treniņbraucienu grupā, savā pusfināla grupā un arī iesildīšanās braucienos pirms fināla. Tomēr finālsacensībās latvietis piedzīvoja divus kritienus un viņam nācās samierināties ar ceturto vietu, kamēr par uzvarētāju kļuva Nikolā Derkūrs no Francijas, kuram Jonass zaudēja 14,3 sekundes. Vēl viens Latvijas sportists Tomass Šileika finālsacensībās ierindojās desmitajā vietā, bet Kristers Drevinskis ieņēma 31.pozīciju 40 sportistu konkurencē. Čempionāta kopvērtējumā Jonass ar 143 punktiem joprojām ir pārliecinošs līderis, tuvāko sekotāju Kalvinu Vlānderenu no Nīderlandes apsteidzot par 29 punktiem. Šileika kopvērtējumā ar iekrātiem 46 punktiem ieņem devīto pozīciju, savukārt Drevinskis ar pieciem punktiem ir 36.vietā. EMX 125 kubikcentimetru klasē Jonass debitēja pērn, kad kopvērtējumā izcīnīja augsto piekto vietu. Savukārt vēl gadu pirms tam Jonass triumfēja pasaules junioru čempionātā 85 kubikcentimetru klasē.", "link": "https://www.delfi.lv/auto/42826676/motorusports/43535393/partrukst-motobrauceja-jonasa-uzvaru-serija-eiropas-cempionata"},
{"title": "Krievu 'TopCar' pārveidotais 'Porsche Cayenne'", "category": "Auto", "body": "Krievu pārveidotajam \"Porsche Cayenne\" balta un sarkaņa toņa kombinācijā ir ne tikai virsbūve, bet arī riteņu diski. Automobilis vizuāli atšķiras arī ar oglekļa šķiedras priekšējo buferi, riteņu arku paplašinošām uzlikām, aizmugurējo spoileri, sliekšņu uzlikām un motora pārsegu. Interjers \"Vantage 2 Red Dragon\" modifikācijā pāršūts ar sarkanu ādu, bet dekoratīvajā apdarē izmantoti oglekļa šķiedras paneļi. Atgādinām, ka pirms kāda laika \"TopCar\" ieviesa arī tamlīdzīgu \"Vantage 2 Lemon\" versiju, kas ieturēta citrusaugļu dzeltenajā un zaļā toņa kombinācijā.", "link": "https://www.delfi.lv/auto/42826674/modelu-jaunumi-testi/43210226/krievu-topcar-parveidotais-porsche-cayenne"},
{"title": "Karro savās atgriešanās sacensībās triumfē Superkausa pirmajā posmā", "category": "Auto", "body": "Pēdējo gadu Latvijas labākais motokrosa braucējs  Matīss Karro  pēc traumas izārstēšanas piektdien izcīnīja uzvaru Valmierā notikušajā jaunās sezonas pirmajā Superkausa posmā. Karro, piedaloties prestižākajā \"MX Pro\" klasē, izcīnīja uzvaru vienā no trim braucieniem, aizvadot sīvu cīņu ar Dāvi Ivanovu. Pēc diviem braucieniem par vienu punktu priekšā bija Ivanovs, taču noslēdzošajā - trešajā - etapā uzvaru izcīnīja tieši Karro, otrajā vietā atstājot savu konkurentu. Abiem noslēgumā bija pa 96 punktiem, līdz ar to sacensību kopvērtējuma uzvarētāju noskaidroja pēc pēdējā brauciena rezultātiem. Tā kā tajā triumfēja Karro, tieši viņš kļuva par pirmā Superkausa posma uzvarētāju. Karro februāra sākumā treniņā savainoja ceļgala krusteniskās saites. Kaut sākotnēji tika prognozēts, ka viņš trasē atgriezīsies vien vasaras vidū, pēc sekmīgas rehabilitācijas sportists drīz vien jau bija noskaņots to paveikt ātrāk. Paredzēts, ka viņš šajā sezonā, pārstāvot klubu \"MX Moduls\", piedalīsies visos motokrosa seriāla \"Superkauss\" posmos, kā arī atsevišķos Latvijas motokrosa čempionāta posmos. Tikmēr trešais \"MX Pro\" klasē piektdien bija igaunis Prīts Ratseps. Savukārt kvadru sacensībās labākais bija lietuvietis Domants Vaznis, aiz sevis atstājot Ralfu Reinfeldu un Endiju Bernicu. Jauniešu klasē triumfēja Elgars Jonass, bet junioriem - Ralfs Edgars Ozoliņš. Senioros tikmēr labākais bija Leons Kozlovskis. Superkausā šosezon plānoti četri posmi. Pēc  Valmieras  posma 21.jūnijā motokrosa virpulis otro gadu apstāsies Zaķusalā, Rīgā, 16.augustā tiks aizvadīts posms Madonā, bet sezona 13.septembrī noslēgsies ar posmu Brocēnos. Tāpat 12.jūlijā Ķegumā plānots tradicionālais pasaules čempionāta posms.", "link": "https://www.delfi.lv/auto/42826676/motorusports/45911695/karro-savas-atgriesanas-sacensibas-triumfe-superkausa-pirmaja-posma"},
{"title": "Jonasam ceturtā vieta pasaules čempionāta posma kvalifikācijas sacensībās", "category": "Auto", "body": "Jonass, kurš šosezon pārstāv KTM rūpnīcas komandu \"Red Bull KTM Factory Racing\", kvalifikācijā 12 apļu summa no uzvaru guvušā šveicieša Valentīns Gilo atpalika par 17 sekundēm, kaut brauciena sākumā bija arī līderis. Tikmēr vēl viens latvietis Roberts Justs no \"HSF Logistics\" komandas kvalifikācijā ieņēma 17.vietu, Gilo zaudējot minūti un 17 sekundes. Pasaules čempionāta kopvērtējumā pēc sešiem posmiem pārliecinošs līderis ar 261 punktu ir Jonasa komandas biedra Džefrijs Herlingss no Nīderlandes, kuram ar 185 punktiem seko francūzis Dilans Fernandiss, tomēr viņš traumas dēļ šosezon vairs nestartēs. Savukārt Jonass ar 148 punktiem atrodams trešajā pozīcijā. Tikmēr Justs ar 62 punktiem kopvērtējumā atrodams 18.pozīcijā. Savukārt prestižākajā MXGP klasē neviens no Latvijas sportistiem šajā posmā nepiedalās, bet pirmajā braucienā triumfēja itālis Antonio Kairoli, kurš sacīkšu vadībā atradās visu distanci. Kā otrais finišēja kvalifikācijas uzvarētājs francūzis Romēns Febrē, bet trešo vietu ieņēma Krievijas motobraucējs Jevgēņijs Bobriševs. Tikmēr otrajā braucienā jau uzvarēja Febrē, apsteigdams vācieti Maksimiliānu Naglu un Bobriševu. Febrē ar 47 punktiem izcīnīja uzvaru arī posma kopvērtējumā. Tikmēr Bobriševam 40 punkti un otrā vieta, bet punktu no krieva atpalika Kairoli. MXGP klasē čempionāta kopvērtējumā pašlaik līderis ar 332 punktiem ir Nagls, kuram ar 313 punktiem seko Kairoli. Savukārt trešais ar 291 punktu ir Klemāns Desaijs no Beļģijas, kurš pleca savainojuma dēļ no Francijas posma izstājās. Tikmēr Latvijas sportists Dāvis Ivanovs (\"MX Moduls\") ar trīs punktiem atrodams 36.pozīcijā. Kopā Ivanovam šosezon plānota dalība septiņās sacensībās. Pasaules čempionātā šosezon plānoti 18 etapi, turklāt 12.jūlijā sportistiem arī plānotas sacensības Ķeguma trasē Latvijā.", "link": "https://www.delfi.lv/auto/42826676/motorusports/46006835/jonasam-ceturta-vieta-pasaules-cempionata-posma-kvalifikacijas-sacensibas"},
{"title": "'VW Golf' atzīts par Ziemeļamerikas Gada auto", "category": "Auto", "body": "Fināla balsojumā, kurā piedalījās 57 autožurnālisti no ASV un Kanādas, \"VW Golf\" ieguva 256 balles, \"Ford Mustang\" – 204 balles; bet \"Hyundai Genesis\" – 110 balles. \"VW Golf\" uzvara Ziemeļamerikas Gada auto konkursā ir pirmā kopš 1999. gada, kad toreiz galveno titulu ieguva \"VW New Beetle\". Pērn par Ziemeļamerikas Gada auto tika atzīts \"Chevrolet Corvette Stingray\", bet apvidus auto un pikapu kategorijā – \"Chevrolet Silverado\". Savukārt analoģiskā Eiropas Gada auto konkursā uzvarētājs tiks paziņots marta sākumā notiekošajā Ženēvas autoizstādē. Finālā uz galveno titulu pretendē BMW 2. sērijas \"Active Tourer\", \"Citroen C4 Catus\", \"Ford Mondeo\", \"Mercedes-Benz\" C-klase, \"Nissan Qashqai\", \"Renault Twingo\" un \"VW Passat\".", "link": "https://www.delfi.lv/auto/42826658/zinas/45445160/vw-golf-atzits-par-ziemelamerikas-gada-auto"},
{"title": "'Jaguar' parāda ražošanā atjaunoto klasisko 'E-Type'", "category": "Auto", "body": "Kompānija \" Jaguar \" atjaunojusi leģendārā \"E-Type Lightweight\" ražošanu. Par katru jauno eksemplāru, kas ražošanā savulaik debitēja 1963. gadā, prasot aptuveni miljonu sterliņu mārciņas (1,2 miljoni eiro). \"Jaguar\" pavisam plāno izgatavot sešas \"E-Type Lightweight\" kupejas ar alumīnija virsbūvi. Šie automobiļi noslēgs sākotnēji plānoto 18 spēkratu sēriju, kurā pirmie 12 automobiļi tika izgatavoti 1963. un 1964. gadā. Turklāt pēdējie seši \"E-Type Lightweight\" iegūs šasijas numuru, kādu \"Jaguar\" pirms gadiem 50 tiem bija rezervējis un piereģistrējis. Mūsdienās izgatavotie \"Jaguar E-Type Lightweight\" atbildīs 60. gadu specifikācijai un iegūs oriģinālo 3,8 litru sešcilindru motoru ar 340 ZS un 380 Nm. Kā jau atvieglinātās konstrukcijas automobilim tam būs minimāla salona apdare, turklāt oriģinālajā izpildījumā. Katrs no šiem spēkratiem tiks salikts ar rokām, bet priekšroka to iegādē tiks dota \"Jaguar\" markas automobiļu kolekcionāriem. No sākotnējās 12 automobiļu sērijas līdz mūsdienām ir saglabājušies 11 spēkrati. \"Jaguar E-Type Lightweight\" savulaik tika izgatavots dalībai dažādās GT sacīkšu sērijās. Šīs modifikācijas spēkrats ir par 114 kg vieglāks nekā analoģisks standarta modelis. Savulaik ar \"Jaguar E-Type Lightweight\" sacīkstēs brauca arī tādas leģendas kā Džekijs Stjuarts.", "link": "https://www.delfi.lv/auto/42826674/modelu-jaunumi-testi/44835054/jaguar-parada-razosana-atjaunoto-klasisko-e-type"},
{"title": "Jaunais 'VW Passat' universālis 'Alltrack' modifikācijā", "category": "Auto", "body": "Kompānija \" Volkswagen \" (VW) arī jaunās paaudzes \"Passat\" modelim izstrādājusi paaugstinātās pārgājības modifikāciju \"Alltrack\". Plašākai sabiedrībai automobilis pirmo reizi tiks parādīts drīzumā notiekošajā Ženēvas autoizstādē, bet tirdzniecībā Eiropā nonāks rudenī. No standarta \"VW Passat\" universāļa \"Alltrack\" atšķiras ar plastmasas aizsargiem pa virsbūves perimetru, kā arī jaunas formas buferiem, kas nodrošina lielākus pārkares leņķus. Savukārt balstiekārta \"Alltrack\" modifikācijā paaugstināta par 27 milimetriem. Jau bāzes versijā \"VW Passat Alltrack\" ir aprīkots ar pilnpiedziņas sistēmu, kura izmanto piektās paaudzes \"Haldex\" viskosajūgu. Tādējādi aizmugurējie riteņi vilkmei tiek pieslēgti, kad priekšējie izbuksē. Papildus standarta \"Eco\", \"Normal\" un \"Sport\" režīmiem \"Alltrack\" ieguvis arī \"Off Road\", kas akseleratora un bremžu pedāļa jutību pielāgo braukšanai apvidū. \"VW Passat Alltrack\" būs pieejams ar kādu no pieciem motoriem – diviem benzīna (150 un 220 ZS) un trim dīzeļa (150, 190 un 240 ZS). Abi jaudīgākie dīzeļdzinēji sajūgti ar sešpakāpju sekvenciālo pārnesumkārbu DSG. Pārējie motori standartā sajūgti ar sešpakāpju manuālo pārnesumkārbu.", "link": "https://www.delfi.lv/auto/42826674/modelu-jaunumi-testi/45599076/jaunais-vw-passat-universalis-alltrack-modifikacija"},
{"title": "Макс Барских, Монатик и другие: как Маркус Рива оценивает музыкантов из Украины", "category": "Auto", "body": "Что ему действительно нравится? Понятны ли песни украинцев? Интересны ли они? Есть ли что-то похожее в Латвии? Клип на одну из первых украиноязычных песен артиста снял его продюсер Алан Бадоев. В видео используются кадры из личного архива певца, снятые на бытовую камеру еще до начала войны. «Я четко понимаю, о чем пою, потому что переживаю на собственном опыте все эти строки. Когда-то все эти песни станут воспоминаниями о том, что нас, украинцев, волновало во время войны: каким был наш дух, как мы уставали, как находили силы и веру жить дальше....Эту видеоработу мы посвятили Киеву – несгибаемой крепости, которая уже почти полтора года является невыполнимой целью захватчиков», — прокомментировал видеоработу в своем Instagram сам Барских. Макса я знаю уже давно и знаю, какую музыку он делает. Мне всегда приятно его слушать и мне нравится такая музыка, тем более что я знаю как он работает над своими песнями. Конечно, каждый артист делает музыку по-своему, поэтому она и есть искусство. В нем нет правильного или неправильного подхода. В Латвии ничего похожего на музыку Макса в принципе нет. У нас больше акцента делают на поп-рок или на танцевальную музыку. Ну, и конечно, меня иногда сравнивают с Максом, но я принимаю это исключительно как комплимент, потому что Макс делает очень качественную музыку. Один из главных хитов артиста, который тот теперь исполняет только на украинском языке. «Работая над переводом, я постоянно задавал себе вопрос: \"Актуальна ли эта эмоция?\", но в конце-концов понял, что сегодня проживаю каждый день, как последний. Ведь завтра могу не проснуться. Понимаю это, смирился с этим. Поэтому сегодня зашиваю душу музыкой. Потому что завтра душа вновь может быть вдребезги, но мы снова будем делать все, чтобы ее спасти и починить. Танцевать, как в последний раз. Наслаждаться моментом, как в последний раз. Быть сильными духом назло врагу!» — комментирует трек сам Дима Монатик. Стиль Монатика уникален, мне сложно его с кем-то сравнивать. Мне кажется, похожих на него артистов нет не только в Латвии, но и в Украине. Я знаю Диму уже давно, и видел как тот начинал свой путь, и слежу за тем, как он продолжает развиваться в музыкальном направлении. Собирает стадионы и другие большие площадки. В Латвии Монатика тоже знают достаточно много людей, несмотря на то, что это поп-музыка. Мне нравится, что это талантливый автор, который пишет песни не только для себя, но и для других артистов. Я испытываю к нему большое уважение. Он настоящий артист, который создает качественный продукт от начала до конца. Это уже не просто певец, исполняющий песни, а настоящий творец. Качественные танцевальные треки, ритм, энергия – все это есть в его музыке. И хорошо, что теперь он работает на украинском языке, это делает его музыку только лучше. Песня «Вітрила» стала известной, когда она была выпущена на английском языке под названием Expectations и вошла в новый альбом певца \"Octopus\". Но для украинского сериала «Новенька» певец записал саундтрек на украинском языке в дуэте с актрисой Анастасией Нестеренко. Melovin я знал, но эту песню cлышу впервые, и она заставила меня по-новому на него посмотреть. Потрясающая эмоциональная композиция. Я знаю, что как исполнитель Melovin прошел через Х-factor, а так как я сам связан с этим проектом, мне всегда интересно узнать, кто участвовал и победил в других странах. Песня полна эмоций и смелости, а клип, по-моему, очень аскетичен, но в то же время эффектен и хорошо передает суть артиста. Я думаю, что Melovin всегда идет вперед, как настоящий боец, и это отражено в его работах. Мне кажется, его творчество вызывает разные оценки у людей, но, на мой взгляд, это действительно талантливый и смелый артист. \"Плохие мысли (из-за обстрелов) начали поглощать меня, и я просто бренчал аккорды. И в голове крутилось слово «Чуєш». Потому что оно мне очень нравится. Все, как и я, когда переходят на украинский, часто используют это слово. Потому что оно «вкусное». И я пел просто все, что в голову лезло и что легко рифмовалось, типа «липень на дворі липне до спини». Настроение стало сразу классным. Улыбка появилась\", — рассказывает Dantes о создании своего нового трека. Дантеса я видел только один раз — встретил его в нашем Rimi, в Galleria Riga. Но я немного слушал его музыку и знаю концепт этого артиста. Это такой позитивный рок-стар, если его можно так назвать. И мне нравится его образ. Мне кажется, это такой украинский Maluma. Во всяком случае он мне его немного напоминает и мне кажется, что ему это подходит, он нашел свою линию. Песня мне понравилась, и я даже хочу еще раз ее переслушать, так как раньше не слышал. Мне нравится, что в украинской музыке есть этот этнический элемент, мне кажется, сейчас у вас — это тренд. И это классно звучит, в Латвии пока немного артистов так делают, во всяком случае среди поп-исполнителей. «Эта работа – о сущности украинцев, о тех качествах, которые характеризуют нас как нацию. Мы искренние, добрые и нежные, но и готовы показать свою силу и мощь, когда нас пытаются обидеть. Чужого нам не надо, а своего мы не отдадим. Так было, есть и будет всегда. Ведь свобода, достоинство и смелость – это неизменная часть каждого из нас», — представляет трек сам Артем. Кстати, слова из текста песни «Манифест» вошли в новую редакцию учебников украинского языка для учащихся 6-го класса, в теме «Притяжательные местоимения». У Артема всегда замечательные песни! Его энергия бывает довольно агрессивной, но это часть его уникального стиля. Он действительно трудолюбивый артист, который много работал, чтобы достичь такого успеха, и то, что он сам пишет музыку и живет этим, делает его творчество еще более ценным. Для артиста важно быть искренним и преданным своей музыке, и мне приятно, что это действительно ценится в его случае. Эмоциональное и трогательное видео певец посвятил своему сыну. Это 12 различных историй, которые связаны между собой тонкой красной нитью безусловных чувств. В клипе зритель в прямом смысле путешествует во времени. Одни сцены переносят его в довоенную эпоху, другие напоминают 70-е годы прошлого века, или наши времена. Но все они вызывают неподдельные эмоции. Самой трогательной является сцена, в которой Влад держит новорожденного сына на руках. Дарвина я тоже знаю, но из всех артистов из этой подборки, я меньше всего следил за его творчеством. Песню я раньше не слышал, но она просто сказочная. У него невероятный голос, очень красивый и фирменный. Также мне понравился продакшн — тоже словно из сказки. Что касается музыки, сейчас действительно создается много произведений, отражающих текущие события и чувства людей. Поэтому и я решил назвать свою песню Made in UA и говорить о важных вещах. Кстати, буквально на днях получил демку, которую записывал в Киеве и моя новая песня тоже будет на украинском языке. Мне кажется, сравнивать музыку Украины и Латвии не совсем справедливо, у каждой страны свой менталитет и свое звучание. Но важно, что у Украины есть большие возможности и талантливые артисты, и мы можем наслаждаться их музыкой, даже не зная украинский язык. Все потому, что музыка способна передавать эмоции и чувства независимо от языковых барьеров.", "link": "https://www.delfi.lv/auto/42826674/modelu-jaunumi-testi/45621514/vw-paradijis-jauna-cc-modela-dizainu"},
{"title": "Sācies 'Latvijas Gada auto 2017' lielais brauciens – žūrija izvēlas septiņus finālistus", "category": "Auto", "body": "Sākusies konkursa \" Latvijas Gada auto  2017\" nopietnākā pretendentu izvērtēšana \"Lielais testa brauciens\", kas no 3. līdz 6. novembrim notiek Ādažos ar bāzes vietu \"Port Hotel\" viesnīcā. Šo dienu laikā konkursa žūrija izvērtēs un noteiks septiņus finālistus, kas turpinās cīņu par \"Latvijas Gada auto 2017\" titulu. Lai arī laika apstākļi \"Lielā testa brauciena\" pirmajā dienā nelutina, konkursa žūrija ir labā noskaņojumā, jo beidzot vienlaicīgi var sastapt visus \"Latvijas Gada auto 2017\" pretendentus – gan ašas sportiskās mašīnas, gan tirgū populāros krosoverus un kompaktklases modeļus, gan arī kārtīgus bezceļu auto. Plašs spektrs ar automašīnām, kas žūrijas darbu padara arvien grūtāku. Žūrijas priekšsēdētājs Atis Jansons stāsta, ka žūrijai paredzēts grūts uzdevums: \"Šogad konkursam ir pieteikts interesants un spožs dalībnieku sastāvs, kā dēļ būs jāpapūlas, lai noteiktu \"Latvijas Gada auto 2017\" ieguvēju. Arī cenas ziņā maz ir tādu automašīnu, kuras varam uzskatīt par pieejamām tautai. Lētajā galā šogad praktiski nemaz nav piedāvājuma. Katrs trešais konkursā ir krosovers, ir arī trīs pikapi, kuriem par godu izveidota nominācija \"Latvijas pikaps 2017\". Vecais tanku ceļš pierādīja, cik tomēr liela loma ir atbilstošām riepām, ne tikai piedziņai.\" Par plašo pikapu dalību konkursā priecājas žūrijas pārstāvis Jānis Rapa, \"Lattelecom\" transporta nodaļas vadītājs: \"Es interesējos par tām automašīnām, ar kurām naudu pelna, nevis par tām tērē, tāpēc man ir ļoti interesanti, ka varu salīdzināt trīs pikapus savā starpā, nevis vienu pikapu pašu ar sevi. Priecē arī tas, ka ir salīdzināmas grupas citos segmentos – piemēram, krosoveri, \"premium\" segments. Ar \"Gada auto 2017\" izvēli gan būs sarežģīti, jo jāsaprot, kā vērtēt šī gada daudzveidīgos pretendentus – vai tas ir gada auto, vai darba auto, vai sapņu auto. Būs smags, bet interesants darbs šo dienu ietvaros.\" Kopumā konkursam \"Latvijas Gada auto 2017\" pieteikti 24 jaunākie auto modeļi: \"Opel Astra\", \"Opel Astra Sports Tourer\", \"Opel Mokka X\", \"Nissan Navara\", \"Mazda MX-5\", \"Ford Edge\", \"Ford Mustang\", \"BMW X1\", \"Renault Megane\", \"Renault Talisman Grandtour\", \"KIA Sportage\", \"Volkswagen Tiguan\", \"Volvo S90\", \"Volvo V90\", \"Hyundai Ioniq\", \"Mitsubishi L200\", \"Audi Q2\", \"Audi A5 Coupe\", \"Peugeot 3008\", \"Peugeot Traveller\", \"Toyota RAV4 Hybrid\", \"Toyota Hilux\", \"Lexus RX\" un \"Škoda Kodiaq\". Svētdien no pulksten 9 līdz 11 Ādažos pie viesnīcas \"Port Hotel\" ikvienam būs iespēja apskatīt visus \"Latvijas Gada auto 2017\" pretendentus vienkopus. Konkursa \"Latvijas Gada auto 2017\" uzvarētājs tiks paziņots apbalvošanas ceremonijā 9. decembrī, ko varēs vērot arī tiešraidē portālā \"Delfi\".", "link": "https://www.delfi.lv/auto/42826658/zinas/48126543/sacies-latvijas-gada-auto-2017-lielais-brauciens-zurija-izvelas-septinus-finalistus"},
{"title": "Sestdien pie 'Mols' notiks jaunāko auto testi un bezmaksas drošas braukšanas semināri", "category": "Auto", "body": "Sestdien, 15. oktobrī, \" Latvijas Gada auto  testu dienā\" pie t/c \"Mols\" gaidāma plaša aktivitāšu programma, kuras ietvaros ikviens varēs izbraukt ar daudziem jaunākajiem auto modeļiem Latvijā, apgūt drošas braukšanas pamatus bezmaksas semināros vai arī veiklības braucienā laimēt jauno \"Volkswagen Tiguan\" automašīnu uz nedēļas nogali ar pilnu bāku. Īpaši gaidīti šajā automobiļiem veltītajā pasākumā būs tie, kuri apsver domu par jauna auto iegādi, jo tieši \"Latvijas Gada auto testu dienā\" būs iespējams salīdzināt jaunākos automobiļus vienuviet un atrast vilinošus piedāvājumus auto iegādei. Plašā klāstā būs sastopami šobrīd ļoti populārie krosoveri. Mazākos no savas saimes atrādīs vācu \"premium\" autoražotāji \"Audi\" un BMW. Ņiprais \"Audi Q2\" Latvijā pirmo reizi ieradies vien septembra beigās un tā bāzes modelis pieejams no 24 000 eiro. Savukārt no BMW klāsta būs atrodams kompaktais \"X1\" modelis, kas Latvijā pieejams no 31 000 eiro, bet testa dienā komplektā ar dāvanu – papildaprīkojumu 3 000 eiro vērtībā. Būs arī populārākie krosoveru no \"Nissan\". Piedāvājumā \"Nissan Qashqai\" (pērn Latvijā pirktākais jaunais automobilis) bagātīgākajā \"Tekna\" komplektācijā no 19 990 eiro (parasti 22 490 eiro), bet \"Nissan X-Trail\" modeļa pircēji dāvanā saņems inovatīvo tehnoloģiju paketi 3 300 eiro vērtībā. Gaidāms arī konkursā \"Latvijas Gada auto 2017\" \"Nissan\" pārstāvētais pikaps \"Navara\" ar iepazīšanās cenu no 29 390 eiro. \"Volkswagen\" klāstā būs atrodams ne vien jaunais \"Tiguan\", bet arī \"Passat\" un funkcionālais \"Multivan\". Dīleri \"Tiguan\" piedāvā iegādāties, sākot no 21 867 eiro, \"Passat GTE\" no 41 243 eiro. Savukārt \"Multvian\" nopērkams sākot no 35 244 eiro. Tikmēr \"Renault\" piedāvā 1 800 eiro \"Premium Edition\" atlaidi \"Megane\" modelim – komfortablajā \"Zen\" aprīkojumā tas pieejams sākot no 15 180 eiro, savukārt bāzes versijā \"Megane\" maksā jau no 14 480 eiro. Lielākais \"Talisman Grandtour\" bāzes komplektācijā nopērkams, sākot no 23 825 eiro, taču iegādājoties šo modeli bagātīgajā \"Intense\" komplektācijā \"Renault\" dāvina \"Premium Edition\" papildaprīkojumu 3 000 eiro vērtībā. Arī \"Toyota\" pārstāvji saviem modeļiem piedāvā atlaides papildaprīkojuma un aksesuāru iegādei. \"Latvijas Gada auto testu dienā\" būs iespējams iepazīties ar jauno \"Corolla\" modeli, kas Latvijā pieejams no 15 760 eiro un \"RAV4 Hybrid\", kura cena sākas no 30 200 eiro. \"Volvo\" stendā būs sastopams izskatīgais un nosvērtais \"S90\" un \"V90\" modelis – arī viens no \"Latvijas Gada auto 2017\" pretendentiem. \"S90\" visai bagātīgajā sākuma komplektācijā \"Kinetic\" iespējams iegādāties jau no 39 547 eiro. Savukārt \"Mazda\" dīleri uz testu dienu sarūpēs sportisko rodsteru \"MX-5\", kurš speciāli uz šo pasākumu tiek vests no Somijas un pircējiem pieejams, sākot no 26 800 eiro. Arīdzan citiem \"Mazda\" modeļiem sarūpētas īpašas cenas, tos izvēloties \"Premium Plus\" komplektācijās. \"Latvijas Gada auto testu dienā Molā\" sastapsiet arī pavisam jauno \"Ford Edge\" modeli, kura cenu lapa sākas no 43 000 eiro. \"Ford\" pārstāvji piedāvā ievērojamas Ziemassvētku atlaides arī citiem modeļiem pat 5 000 eiro apmērā. Akcijas cenas tiek piedāvātas arī \"Hyundai\" modeļiem – atlaides līdz 3 000 eiro atkarībā no aprīkojuma līmeņa. Sestdien testu dienā būs atrodams krosovers \"Hyundai Tucson\", kurš pieejams no 18 990 eiro. \"Latvijas Gada auto testu dienā\" pie \"Mols\" no pulksten 11 līdz 18, būs iespēja ar viesiem augstāk uzskaitītajiem automobiļiem ik pa 20 minūtēm doties testa braucienos bezmaksas. Lai to varētu izdarīt, ir jāpierakstās uz konkrētu laiku un uz speciālas veidlapas pie izvēlētā automobiļa. Par automobiļiem un visiem akcijām klātienē sīki un smalki pastāstīs auto dīleru pārstāvji. \"Gada auto\" stendā ik pusstundu notiks bezmaksas drošas braukšanas semināri ar Ivaru Cauni un Ati Jansonu, bet CSDD piedāvās pārbaudīt to, kāpēc automobiļu drošības jostas ir vitāla nepieciešamība un nenovērtējams glābiņš straujas apstāšanās gadījumos.", "link": "https://www.delfi.lv/auto/42826658/zinas/48024313/sestdien-pie-mols-notiks-jaunako-auto-testi-un-bezmaksas-drosas-brauksanas-seminari"},
{"title": "Sportiskais hibrīds 'VW Golf GTE'", "category": "Auto", "body": "Kompānija \" Volkswagen \" (VW) oficiāli atklājusi \"Golf\" modeļa hibrīda modifikāciju \"GTE\", kas tiks pozicionēta kā alternatīvā sportiskā versija jau pazīstamajiem \"GTI\" un \"GTD\". Plašākai sabiedrībai jaunais automobilis pirmo reizi tiks parādīts martā notiekošajā Ženēvas autoizstādē. \"VW Golf GTE\" aprīkots ar hibrīda spēka agregātu, kas apvieno 150 zirgspēku jaudīgo 1,4 litru turbopūtes benzīna dzinēju, 102 ZS elektromotoru, sešpakāpju sekvenciālo \"DSG\" pārnesumkārbu un 8,8 kWh litija jonu akumulatoru komplektu. Tikai ar elektroenerģiju sportiskais hibrīda hečbeks spējīgs nobraukt līdz 50 kilometru distanci. Tomēr komplektā ar pilnu degvielas tvertni – līdz 940 km. \"VW Golf GTE\" no vietas līdz 100 km/h paātrinās 7,6 sekundēs un maksimāli sasniedz 217 km/h. Salīdzinājumam: ar 184 ZS jaudīgo dīzeļdzinēju \"GTD\" modifikācija šo disciplīnu veic 7,5 sekundēs, bet 220 ZS jaudīgais \"GTI\" – 6,5 sekundēs.", "link": "https://www.delfi.lv/auto/42826674/modelu-jaunumi-testi/44238213/sportiskais-hibrids-vw-golf-gte"},
{"title": "Aizvadīts 'Latvijas Gada auto 2017' pirmais pretendentu brauciens", "category": "Auto", "body": "Pagājušajā nedēļas nogalē aizvadīts konkursa \" Latvijas Gada auto \" pirmais testa brauciens. Pretendenti loks ir gana kolorīts – no \"Ford Mustang\" līdz \"BMW X1\". Pirmo konkursam pieteikto astoņu pretendentu 400 kilometru brauciens – no Rīgas līdz viesu namam \"Rakari\" un atpakaļ – uzskatāms tikai par diskusiju aizsākumu. Pieteikšanās konkursam turpināsies līdz pat 2. novembrim, un tikai tad žūrija balsos. Bet pirmie iespaidi žūrijas biedriem mazliet nenopietnai \"sprēgāšana\" ir. Eiropas Gada auto  konkursa uzvarētājs \"Opel Astra\" pērn uz \"Latvijas Gada auto 2016\" sacensību nepaspēja, tomēr šogad ir klāt. Piedevām divās versijās – hečbeka un universāļa. Savu ieskatu par versijām sniedz arī Jānis Mežulis, arhitekts (žūrijā jau gandrīz 18 gadus): \"Auto spiegam. Nepamanāms, bez izteiktiem trūkumiem, bet arī bez spilgta pārākuma.\" Un Oskars Irbītis, sertificēts valsts tiesu eksperts, RTU lektors: \"Šis ir Eiropas \"top\" auto? Neinteresants.\" Viedokļi dalās, bet atradās arī aizstāvji, piemēram, Ivars Caune, vairākkārtējs čempions rallijā: \"\"Astra\" un \"Astra Sports Tourer\" abi benzīnieki, praktiski vienādi auto. Bet \"Tourer\" – nedaudz lielāka un aprīkota ar automātisko ātrumkārbu – šķita pat nedaudz ņiprāka un patīkamāka. Brauciena laikā saņēmu tieši to, ko biju gaidījis – man patika.\" Tāpat arī līdzīgu viedokli izteica Atis Jansons: \"Pilnīgi \"pietiekama\" gan pilsētā, gan uz šosejas vai pat grants. Ja kāds sūdzas par dinamikas trūkumu – viņš vienkārši nav apjēdzis, kā ar šiem turbo motoriem jābrauc. Gribi sprintu – griez! Ar otro robu gandrīz līdz simtam, trešo līdz... Tad iet kā raķete. Uz salāpītas Latvijas \"šosejas\" – labs stingrības un komforta kompromiss. Uz grants – stabilitātes kontroles sistēmas gan nav pilnībā izslēdzamas, bet ir visai piekāpīgas, to programmas algoritmus var ātri apgūt un braukt visai jautri. Papildaprīkojuma iespējas – līdz \"premium\" līmenim un tajā iekšā. (Tas gan būs dārgi – testa auto šādi \"uzpakots\" no bāzes 18 tūkstošiem līdz 28 tūkstošiem.) Šīs bagātības apgūšana un pilnvērtīga lietošana prasa laiku, kura vienas dienas testā mums nebija. \"Astra\" – ja žūrija paliks uz pērn iemītās saprātīgas pieticības takas – noteikti būs viens no titulu pretendentiem.\" \"Ford Mustang\" – skatā unikāls, dinamikā pat nopietnus večus uz blēņām pavedinošs. To apliecina arī žūrijas biedri. Ivars Caune: \"Nebiju gan gaidījis, kaut ko tādu no šī, ne ar pašu lielāko motoru, kāds ir iespējams komplektācijā, aprīkoto brīnumbērnu. Visos režīmos – \"comfort\", \"sport\", \"race\" – auto strādā atbilstoši tiem. Es gan vairāk izmantoju pēdējo un saņēmu kaifu šajā braucienā! Gribētu vēl un ziemā pa aizsalušu ezeru!\" Tikmēr Raitis Mazjānis, Latvijas Auto Inženieru asociācijas prezidents, piebilst: \"Ikdienā esmu ekonomijas un ekoloģijas jomā. Varētu teikt – elektrisko auto teritorijā. Bet šis \"paņēma\"! Gribu tādu!\" \"Renault Megane\" saņēma autožurnālista Paula Timrota uzslavu: \"Labāka par \"Astra\"! Vācieši nav padomājuši par brīžiem, kad priekšējā sēdekļa atzveltni vajag nolaist ātri! Nav laika rullēt to neērto regulatoru. Francūži malači. Parauj tik kloķi un baudi dzīvi.\" Uldis Rolis autoservisa \"Rolis\" SIA valdes loceklis: \"\"Renault Talisman\" un \"Renault Megane\" izmainīts salona dizains, kas mani neatstāja vienaldzīgu. Ja nebūtu \"Renault\" logotipa – neatpazītu. Man simpatizēja šo mašīnu saloni, taču, lai pārvaldītu visas iespējamās multimediju iespējas, ir jāpatrenējas!\" Jānis Mežulis par \"Renault Talisman\" piebilst: \"Šo gan pamēģiniet uz grants ceļa, tad sapratīsiet, ka var arī iztikt bez asfalta.\" \"Premium\". Segments, kurā pērnā gada konkursā bija lielas, smagas, dārgas tehnikas vienības. Šogad iesākumā pieteikts viens no dižās vācu trijotnes ražojumiem \"BMW X1\". Tam piemīt vispopulārākā \"mazā krosovera\" \"Nissan Qashqai\" izmēri un svars, bet Bavārijas tradīciju aura. Savu viedokli par šo auto izteica Jānis Mežulis: \"Nebraukt nost no asfalta! Lietot tikai uz labiem, ļoti labiem ceļiem!\" Kamēr autožurnālists Atis Jansons iebilst: \"Uz lāpīta līkloču asfalta (Sējas ciems – Ragana) bembītis bija izcils. Gluži vai fantastiski labs viļņos, kur izmisīgi \"knābāja\" gan \"Astra\", gan \"Megane\". Augstprātīgi stabils. Un savu par tonnu smagāko bračku \"BMW X6\" mazais te, kā saka, atstātu spoguļos tādu mazu maziņu, jo fizika paliek fizika. Rudenī pabrauksim gan pa granti, gan smilti. Jau tagad atļaujos pareģot labus rezultātus. Vārdu sakot – dižciltīgs auto par cenu, kas gan divreiz pārsniedz \"Qashqai\", bet nelien tomēr \"premium\" smagsvaru kosmosā.\" Mazliet kritizēt \"X1\" un citus arī grib Uldis Rolis: \"Jauns gads, jaunas tendences, jeb ideāla kokpita meklējumi. Protams, tāda nav! Šogad pieteiktajos automobiļos daļa ražotāju atkal (gandrīz teiktu konservatīvi) ir atgriezusies pie taustiņiem ar vienu funkciju, dažos auto izveidots kaut kas līdzīgs klavierēm, ha ha! Labi, ka ar simboliem... Un dažiem pat apdarē klavieru laka! Varu šeit komentēt tikai savas sajūtas – \"Kia Sportage\" klaviatūra atgādināja ērģeļu reģistrus, savukārt \"BMW X1\" dublē skārienjūtīgo ekrāna izvēlni, kas, manuprāt, sajauc auto salona patīkamo dizainu, bet praktiski ļauj nekļūdīties izvēlēs, ko aktivizēt.\" Mazliet lielāks par \"BMW X1\" un mazliet lētāks par to ir \"Kia Sportage\". Atis Jansons: \"Komfortabls visos apstākļos (pat pussagruvušu tiltiņu droši drebot forsējām). Un – skaists auto. Ja atceramies – konkursā ir arī šāda papildnominācija.\" Tādas, lūk, pirmā brauciena pavasarīgās pārdomas. Konkursā sākas vasaras brīvlaiks, kurā gan iecerēts (ja dīleri būs atsaucīgi) nakts tests: nu jau var teikt – daudzi – auto piedāvā tālās gaismas, kas nav jāizslēdz izmainoties ar pretim braucošo. Tās \"adaptējas\", izslēdz to gaismas kūļa segmentu, kas varētu apžilbināt. Interesanti. Bet dienas testos nepārbaudāmi. Atgādinām, ka visā Latvijā preses tirdzniecības vietās ir nopērkams jaunais žurnāls – katalogs \"Latvijas Gada auto 2016\". Tajā var lasīt padomus un ieteikumus drošākai braukšanai, kā arī Latvijas ekspertu viedokļus par 33 jaunākajiem automobiļiem Latvijas tirgū. Testa braucienā piedalījās konkursa \"Latvijas Gada auto 2017\" pretendenti: \"Opel Astra\", \"Opel Astra Sports Tourer\", \"Nissan Navara\", \"BMW X1\", \"Ford Mustang\", \"Renault Talisman\", \"Renault Megane\", \"KIA Sportage\" un kā preses auto \"Subaru XV\". Konkursā ir pieteikts arī \"Pasaules Gada auto 2016\" \"Mazda MX-5\". Šogad konkurss notiek jau 18. reizi kopš 1998. gada, žūriju veido 24 autonozares eksperti, autožurnālisti, lielāko autoparku pārvaldītāji un autoservisu vadītāji.", "link": "https://www.delfi.lv/auto/42826658/zinas/47524731/aizvadits-latvijas-gada-auto-2017-pirmais-pretendentu-brauciens"},
{"title": "Viens no 'Gada auto 2017' pretendentiem: 'Renault Talisman'", "category": "Auto", "body": "2015. gadā \" Renault \" pieteica kādreiz populārā modeļa \"Renault Laguna\" pēcteci, un tagad tas ir ieradies Latvijā. Konkurss \" Latvijas Gada auto  2017\" turpina iepazīstināt ar jaunākajiem automobiļiem, šoreiz par franču automašīnu atgriešanos vidējā klasē. \"Talisman\" priekšteci \"Laguna\" \"Renault\" piedāvāja trijos virsbūvju tipos – hečbeka, universāļa un ražošanas cikla pēdējā daļā arī ar kupejas. Jaunais modelis pieejams divās versijās – kā sedans un universālis \"GrandTour\". Lai gan \"Talisman\", kā šķiet, nepretendē izraisīt apvērsumu savā klasē, ir vērts papētīt tā tehniskos datus, jo tajos slēpjas pārsteigums. Piemēram, \"Talisman\" ir 8 cm garāks nekā par klases etalonu bieži uzskatītais \"Volkswagen Passat\", kas pats par sevi negarantē priekšrocības, taču \"Talisman\" ir arī par 2 cm garāka riteņu bāze un par 3,6 cm lielāks platums, kas uzlabo salona ērtības tā vadītājam un pasažieriem. \"Talisman\" bagāžnieka maksimālā ietilpība ir 608 litri, tātad par 30 l lielāka nekā \"Passat\", taču šim rādītājam drīzāk ir informatīva nozīme, ņemot vērā to, kā ražotāji uzskaita telpu zem bagāžnieka grīdas. Universāļa bagāžas ietilpība (572-1681 litrs) jāvērtē kā konkurētspējīga. Lai gan ārienes apspriešana subjektivitātes dēļ, iespējams, nav lietderīga, automobiļa eksterjers tomēr ir jāsauc par veiksmīgu. \"Talisman\", it īpaši dārgākajā izpildījumā \"Initiale Paris\", ar 19 collu riteņu diskiem, efektīgiem diožu lukturiem acīmredzami piesaista uzmanību, un, pateicoties dizainam, to var viegli iedomāties gan kā solīdu dienesta auto, gan daudzpusīgu ģimenes braucamo. Tāpat kā citi jaunā viļņa \"Renault\", \"Talisman\" piedāvā svaigu interjeru. Tas harmoniski sasaucas ar automobiļa ārieni, tiesa, arī nepārsteidz ar negaidītiem risinājumiem. Īsumā to varētu raksturot ar diviem vārdiem – moderns un konservatīvs. Ņemot vērā, ka \"Talisman\" ir tradicionāls sedans, \"Renault\" interjeristu priekšā nebija neparastu izaicinājumu, un, runājot par ergonomiku, viņu darbs ir paveikts labi. Sēdekļi – pamatnes garums, sānu atbalsts, regulēšanas diapazons – sniedz atzīstamu komfortu dažāda auguma braucējiem. Par neizmantotu iespēju var uzskatīt aizmugurējo durvju ailu – iekāpšana \"Talisman\" salona aizmugurē nav ideāla. Kaut liela daļa pasažieru to diez vai izjutīs kā ierobežojumu, taču eleganti krītošā jumta līnija sedanā samazina aizmugurē sēdošo pasažieru galvām paredzēto vietu. \"Talisman\" ir adekvāti aprīkots pat pieejamākajā no četriem izpildījumiem - \"Life\". Tam ir, piemēram, automātiskā divu zonu klimata kontrole, gaismas un lietus sensori, un jumta reliņi (universālim). Taču divi interesantākie izpildījumi ir \"Intense\" un \"Initiale Paris\", jo tajos ir iekļautas dažādas modernās tehnoloģijas. \"Multi-Sense\" gan pagaidām atstāj attīstības fāzē esošu risinājumu – dažādu funkciju vadība ne vienmēr ir intuitīva, un nepacietīgs \"Talisman\" vadītājs var piedzīvot strespilnus brīžus. Sīkas nepilnības novērojamas sistēmas latviskošanā: piemēram, tekošais degvielas patēriņš latviešu valodā pārtulkots nesaprotamā vārdā \"strāva\", taču tas jau bija manīts jaunākajā \"Renault Espace\" modelī. No dārgākajā versijā pieejamā komforta aprīkojuma vēl jāpiemin \"Bose\" audiosistēma, laminēti sānu stikli, apsildāmi un ventilējami priekšējie sēdekļi, apsildāma stūre, turklāt vadītāja sēdeklim iespējama masāžas funkcija, bet elektroniskā atmiņa spēj ielāgot sešas pozīcijas. Masāžas funkcijai krēslā pieejami 3 režīmi ar regulējamu intensitāti, kas ir tiešām vērtīgs papildaprīkojums. \"Talisman\" ir moderns drošības aprīkojums. Dārgākajā versijā arī drošas distances kontrolsistēma un ārkārtas bremzēšanas sistēma. 2015. gadā veiktā \"Euro NCAP\" testā \"Talisman\" saņēma 5 zvaigznes. \"Talisman\" dzinēju klāstu varētu raksturot kā nelielu, taču pilnīgi pietiekamu visdažādākajām vajadzībām un gaumēm. No benzīnmotoriem tiek piedāvāts 1,6 litru turbodzinējs ar 150 vai 200 ZS, savukārt dīzeļus pārstāv 1,5 litru (110 ZS) un 1,6 litru dzinējs, kas atkarībā no izpildījuma attīsta 130 vai 160 ZS. Abiem benzīna motoriem ir paredzēta septiņu pakāpju divsajūgu automātiskā pārnesumkārba, \"mazo\" un \"vidējo\" dīzeli \"Renault\" piedāvā ar manuālo kārbu. 130 ZS dīzeli pēc izvēles var iegādāties ar sešpakāpju automātisko transmisiju (divsajūgu), bet 160 ZS versijai tā ir standarta aprīkojums. \"Talisman\" tehniskajā arsenālā nav pilnpiedziņas, toties tam ir visu riteņu stūrēšana. Franču ražotājs savu sistēmu sauc par \"4Control\". Visu riteņu stūrēšana pēdējo desmitgadu laikā dažādu kompāniju modeļos ir nākusi un gājusi, radot iespaidu, ka tās priekšrocībām līdz galam nav noticējuši nedz auto pircēji, nedz paši ražotāji. Taču pašlaik ir novērojama kārtējā visu riteņu stūrēšanas renesanse – tādu var uzstādīt prestižā limuzīnā, ātros sporta auto un nu arī vidējās klases \"Renault\". Sistēmas uzdevums ir atvieglot un padarīt drošāku auto vadīšanu noteiktos apstākļos. Tā, kamēr ātrums nepārsniedz 50 km/h (60 vai 80 km/h atsevišķos režīmos), aizmugurējie riteņi, sekojot stūres komandai, pagriežas pretēji priekšējiem, un auto viegli pāriet uz mazāku pagrieziena rādiusu. Lai gan runa ir par, maksimums, 3,5 grādiem, efekts ir jūtams un pozitīvs: pilsētā pazīstamus pagriezienus auto izbrauc izveicīgāk, prasot mazāk darba ar stūri. Pārsniedzot minēto ātrumu, aizmugurējie riteņi pagriežas tādā pašā virzienā kā priekšējie, tādējādi vairojot automobiļa stabilitāti. Subjektīvi to novērtēt ir grūtāk nekā izmainīto uzvedību pilsētā, taču – vismaz teorētiski – sistēmas sniegtās priekšrocības nav pamats apstrīdēt. Kā parasts ar tehniku, ar kuru trūkst ilgtermiņa pieredzes, nav iespējams novērtēt tās tehnisko uzticamību, taču apsveicams ir pats fakts, ka tāda tiek piedāvāta relatīvi plašam pircēju lokam pieejamā modelī. Ja ir interese par \"Talisman\", to vērts izmēģināt. Lai iepazīstinātu ar jauno modeli, \"Renault\" pārstāvji izmēģinājuma braucieniem piedāvā prestižāko, dārgāko versiju – 160 ZS dīzeļauto ar automātisko pārnesumkārbu – \"Initiale Paris\" izpildījumā. Šāda \"Talisman\" vadāmību, gaitas īpašības un jaudu varētu raksturot kā optimālu salikumu: auto ir dinamisks visos gadījumos, kad tas ir svarīgi – manevrējot pilsētā, apdzenot uz šosejas, un vienlaikus saglabā pieņemamu degvielas patēriņu, savukārt piekare piedāvā veiksmīgu kompromisu starp pārliecinošu virsbūves kontroli un komfortu. Iespējams, auto ripotu vēl patīkamāk, ja tam būtu mazāka izmēra riteņi ar augstāka profila riepām, bet \"Initiale Paris\" 19 collu diski ir standarts. Pārslēdzamie braukšanas režīmi, kas izmaina dzinēja, pārnesumkārbas reakcijas un amortizāciju, ir gaumes jautājums, taču \"Talisman\" gadījumā labākā kombinācija šķiet \"neitrāls\" motors un kārba plus \"sporta\" amortizācija. Lai gan elektriskais pastiprinātājs nesniedz pilnvērtīgu atgriezenisko saiti no priekšējiem riteņiem, šādi iestatīts \"Talisman\" demonstrē aktīvu raksturu, necieš no nepietiekamas pagriežamības un vienmēr ir stabils, tādēļ auto patiks arī aktīvas vadīšanas cienītājiem. Atsevišķu pieminēšanu ir pelnījis auto komforts garajās distancēs, ko nodrošina patīkama gaita un pieklājīga skaņas izolācija, kā arī automātiskā pārnesumkārba. Lai gan ar tikai sešiem pārnesumiem, tā slēdz plūdeni, labi izmanto dzinēja griezes momentu un dinamiski reaģē uz vadītāja komandām. \"Renault Talisman\" dCi 160 EDC \"Initiale Paris\", 1598 cm3, 4 cilindri, turbodīzelis 160 ZS, 380 Nm, 0–100 km/h 9,4 s, 215 km/h, 4,5 l/100 km, CO2 118 g/km, 1518 kg, 36 370 EUR \"Renault Talisman\" cenu diapazons ir no 22 840 līdz 36 370 EUR Uldis Rolis, SIA \"Rolis\" valdes loceklis: \"Manuprāt auto būvēts kā franču limuzīns, un man jau sāka patikt tā formas un nosvērtais raksturs. Automātiskā aizmugurējo riteņu piestūrēšana nelielā ātrumā un pie saprātīga stūres rata pagrieziena uzskatāmi atvieglo manevrēšanu. Kad pārsniedzam kritiskos ātrumus, stabilitātes programma dara savu. Interjeru varu uzslavēt, arī āriene man simpatizē, ja nu vienīgi, par daudz niķeļa.\" Atis Jansons, autožurnālists, \"Latvijas Gada auto 2017\" žūrijas priekšsēdētājs: \"Teicams, varētu pat teikt izcils vidējās klases auto. Šķēršļi reālas un konkrētas izvēles gaitā šajā virzienā var būt tikai divi. Viens neattiecas tikai uz \"Renault\" un \"Talisman\", bet uz visu šo klasi kopumā. Tā jau sen vairs nav \"vidēja\". Auto ir liels, diezgan smags (tātad nez vai var būt ekonomisks pilsētas satiksmē). Praktiskam cilvēkam ir vērts padomāt, vai ieguvums ietilpībā ir pietiekams, lai papildu izdevumus attaisnotu. Varbūt tomēr tev pietiek ar \"Megani\"? Otrs – diemžēl \"Renault\" specifika Latvijā. Atlikusī vērtība, pārdodot lietotu \"Renault\", noteikti būs mazāka nekā līdzīga vecuma \"VW\" vai pat \"Opel\". Tas ir neobjektīvi, protams. Bet tāda ir lietotu auto tirgus realitāte.\" Māris Ozoliņš, iAuto.lv redaktors, \"Latvijas Gada auto\" organizators: \"Renault 1,6 dīzeļdzinējs ar automātisko ātrumkārbu atstāja ļoti labu iespaidu, ātrumi pārslēdzās korekti un paātrinājums bija absolūti pietiekams Latvijas satiksmes vajadzībām. Reālais patēriņš 5,5l uz 100 km vērtēju kā labu rādītāju. Vairākas funkcijas ir vadāmas no centrālā displeja vai stūres, taču dažas no tām nevarētu nosaukt par ērtām (piemēram, radio vadība) vai pārskatāmām un noderīgām (papildus indikatori displejā - izmantotā jauda ZS un moments Nm). \"Grandtour\" virsbūvei ieteiktu, kā papildus aprīkojumu izvēlēties aizmugurējā vāka elektronisko atvēršanas un aizvēršanas sistēmu, tā cena ap 420 EUR ir pieņemama. \"Renault\" pārstāvja komentārs, Juris Prančs \"Mūsa Motors Grupa\" mārketinga direktors: \"\"Renault Talisman\" īpašu padara vairākas lietas. Es izceltu – inovācijas automobiļa salonā, radot auto vadītajam īpašu pieredzi, un jaunās tehnoloģijas braukšanas laikā, piemēram, visus četrus stūrējošos riteņus, kas ir unikāls tehnisks risinājums. Protams, lielisks ir automobiļa augsta līmeņa dizains, gan attiecībā uz automobiļa ārieni, gan salona interjeru. \"Renault Talisman\" dod mums iespēju uzrunāt esošos un jaunus klientus ar ļoti konkurētspējīgu modeli, kas \"Renault\" kādu laiku nebija pieejams. \"Renault Talisman\" ir ļoti liels automobilis, faktiski ielaužoties augstāka segmenta teritorijā - tā parametri runā paši par sevi – kopējais garums 4,85 m, kopējais platums 1,86 m. Būtiskas ir plašās automobiļa personalizēšanas iespējas. \"Renault Talisman\" iespējams aprīkot ar \"R-Link2\" multimediju sistēmu ar 8,7 collu ekrānu, krāsainu \"HUD\" projicējošo displeju, audiosistēmu \"BOSE Surround\" un brīvroku parkošanās sistēmu. No automobiļa vadāmības viedokļa ir jāmin inovācijas intensīvas braukšanas labsajūtai, piemēram, \"Multi-Sense\" tehnoloģija braukšanas režīma personalizēšanai, 4 stūrējamie riteņi ar \"4Control\" un elektronisko amortizācijas kontroli.\" Visi interesenti, kuri apsver jauna automobiļa iegādi, ir aicināti 15. oktobrī uz t/c \"Mols\", kad jaunākie automobiļi izmēģināšanai būs pieejami ikvienam interesentam.", "link": "https://www.delfi.lv/auto/42826658/zinas/47865887/viens-no-gada-auto-2017-pretendentiem-renault-talisman"},
{"title": "Foto: Latvijā parādīti jaunie 'Volvo' flagmaņi 'S90' un 'V90'", "category": "Auto", "body": "Trešdien, 11. maijā, Andrejsalas restorānā \"Koya\" medijiem un pēc tam vakarā potenciālajiem klientiem tika parādīts jaunais \" Volvo \" flagmanis \"S90\" sedans un \"V90\" universālis. Šī bija unikāla iespēja jaunos automobiļus apskatīt klātienē, jo autosalonā Rīgā tie nonāks ne ātrāk kā vasaras vidū. \"Volvo S90\" un \"V90\" izstrādāts uz modulārās platformas \"SPA\", kas pirmo reizi tika izmantota jaunā \"XC90\" apvidus automobiļa pamatā. Greznais sedans un universālis tiks komplektēts ar divu litru benzīna un dīzeļa \"Drive-E\" saimes dzinējiem, kas tiks sajūgti vai nu ar sešpakāpju manuālo vai astoņpakāpju automātisko pārnesumkārbu. Tāpat jaunajam \"Volvo\" modelim būs pieejama hibrīda versija, kas attīsta 400 zirgspēku. Izņemot bāzes versiju (ar vismazākās jaudas dzinēju), \"Volvo S90\" un \"V90\" jau standartā būs aprīkots ar pilnpiedziņas sistēmu. Abos gadījumos, braucot pa sausu ceļa segumu, vairums vilkmes tiks novadīts uz priekšējiem riteņiem. Nepieciešamības gadījumā vilkme starp riteņu asīm var tikt sadalīta vienādi – 50:50. Tehnoloģiju ziņā \"Volvo S90\" un \"V90\" ieguvis pusautomātisko vadības sistēmu uz aktīvās kruīza kontroles bāzes. Sistēma spēj patstāvīgi noturēt automobili šosejas joslā, braucot ar ātrumu līdz 130 km/h. Turklāt šai sistēmai nav nepieciešams priekšā braucošs automobilis, aiz kura sekot un ieturēt tā trajektoriju. Vēl šim spēkratam pieejama video novērošanas sistēma pa virsbūves perimetru, aklās zonas indikators, automātiskā stāvvietā novietošanas sistēma, uz ceļa izskrējušu dzīvnieku atpazīšanas sistēma utt. Vēlāk \"Volvo V90\" iegūs arī paaugstinātās pārgājības modifikāciju \"Cross Country\". \"Volvo S90\" un \"V90\" cena Latvijā ir no 44 tūkstošiem eiro.", "link": "https://www.delfi.lv/auto/42826658/zinas/47429857/foto-latvija-paraditi-jaunie-volvo-flagmani-s90-un-v90"},
{"title": "Ķīniešu 'Geely' pabeidzis 'Volvo' kompānijas iegādi", "category": "Auto", "body": "\"Geely Group\" un \"Volvo Cars\" priekšsēdētājs Li Šufu Ķīnas ziņu aģentūrai \"Siņhua\" norādīja, ka cer atjaunot \"Volvo Cars\" līdera pozīciju globālajā luksusa automobiļu tirgū. \"Pēc pārņemšanas \"Geely\" paliks \"Geely\" un \"Volvo\" joprojām ir \"Volvo\". Attiecības starp abām kompānijām ir brālīgas, nevis tēvišķas,\" sacīja Li. Kā ziņots, vienošanos par \"Volvo Cars\" iegādi \"Geely\" parakstīja šā gada martā. Darījuma summa veido 1,8 miljardus dolāru (972 miljonus latu), un kompānija paredzējusi iztērēt vēl 900 miljonus dolāru (486 miljonus latu), lai uzlabotu zīmola stāvokli. \"Geely\" arī norādījusi, ka plāno paplašināt \"Volvo Cars\" klātbūtni Ķīnā, kas kļuvis par pasaulē lielāko automašīnu tirgu. \"Geely\" ir kļuvis par vienu no Ķīnas lielākajiem privātajiem autoražotājiem kopš darbības uzsākšanas 1997.gadā. Kompānija gadā saražo 300 000 automašīnu, taču kopš 1997.gada ārvalstīs pārdevusi mazāk nekā 200 000 vienību.", "link": "https://www.delfi.lv/auto/42826658/zinas/33331059/kiniesu-geely-pabeidzis-volvo-kompanijas-iegadi"},
{"title": "Pagarināto 'Volvo S60L' tirgos ne tikai Ķīnā", "category": "Auto", "body": "Kompānija \" Volvo \" pagarinātās riteņu garenbāzes \"S60\" modeli, kas attiecīgajā modifikācijā ieguvis piebildi \"L\" nosaukumā, tirgos ne tikai Ķīnā. Šajā Āzijas valstī ražoto spēkratu eksportēs arī uz ASV tirgu, intervijā aģentūrai \"Automotive News\" atklājis \"Volvo\" viceprezidents tirdzniecības jautājumos Alens Visers. Pēc Visera vārdiem, zviedru autoražotājs šīs modifikācijas automobili prezentējis \"Volvo\" izplatītājiem ASV, kuri to \"uzņēmuši ar entuziasmu\". Tirdzniecībā ASV pagarinātais \"Volvo S60\" nonāks nākamā gada otrajā pusē. Autoražotājs plāno realizēt līdz piectūkstoš \"Volvo S60L\" vienību gadā. \"Volvo S60L\" riteņu garenbāze sasniedz 2 857 milimetru, kas ir par 81 mm vairāk nekā standarta modelim. Automobilis tiek komplektēts ar divlitru dīzeļmotoru (180 ZS) vai tāda paša tilpuma benzīna dzinēju (213 ZS). Transmisija – sešpakāpju automātiskā. Ražošanā Ķīnā pagarinātais \"Volvo S60\" nonāca pagājušā gada nogalē. Vietējā tirgū \"Volvo S60L\" maksa no 169 tūkstošiem juaņu (21 788 eiro).", "link": "https://www.delfi.lv/auto/42826674/modelu-jaunumi-testi/45090258/pagarinato-volvo-s60l-tirgos-ne-tikai-kina"},
{"title": "'Volvo V60' universāli papildina 'Corss Country' versija", "category": "Auto", "body": "Kompānija \" Volvo \" paziņojusi, ka \"V60\" universāli papildinās arī paaugstinātās pārgājības modifikācija \"Cross Country\". Plašākai sabiedrībai jaunais automobilis pirmo reizi tiks parādīts pēc pāris nedēļām notiekošajā Losandželosas autoizstādē. \"Volvo V60 Cross Country\" klīrenss sasniedz 201 milimetru, kas ir par 65 mm vairāk nekā standarta universālim. Tāpat šai modifikācijai ir citādi buferi ar papildus aizsardzību lejasdaļā. Tāpat automobilim ir melnas plastmasas uzlikas riteņu arkām. Paaugstinātās pārgājības universālis būs pieejams kā ar priekšējo, tā visu riteņu piedziņu. \"Volvo V60 Cross Country\" klientiem tiks piedāvāti jaunās \"Drive-E\" saimes benzīna un dīzeļa divlitru motori. Sākotnēji \"Volvo V60 Cross Country\" nonāks tirdzniecībā Ziemeļamerikā. Eiropā šis modelis gaidāms nākamā gada vidū.", "link": "https://www.delfi.lv/auto/42826674/modelu-jaunumi-testi/45185686/volvo-v60-universali-papildina-corss-country-versija"},
{"title": "Kārtējais ķīniešu pakaļdarinājums – 'Zotye T700' kā 'Porsche Macan'", "category": "Auto", "body": "Ķīnas kompānija \"Zotye\" izstrādājusi apvidus automobili \"T700\", kas būtībā ir vācu \" Porsche  Macan\" pakaļdarinājums. Pirmos attēlus ar šo ķīniešu kārtējo kopiju publicējis izdevums \"CarNewsChina\". \"Porsche Macan\" dizainu ķīniešu \"Zotye\" nokopējis praktiski pilnībā – līdzīgas ir ne tikai virsbūves proporcijas un dizaina līnijas, bet arī lukturi, buferi un pat sānskata spoguļi. \"Zotye T700\" tiks komplektēts ar divlitru turbopūtes četrcilindru benzīna dzinēju, kas attīsta 177 zirgspēku jaudu. Vēlāk piedāvājumu papildināšot trīslitru V6 motors, tomēr detalizētāks informācijas par tā tehniskajiem raksturlielumiem pagaidām nav. Pirms kāda laika \"Zotye\" prezentēja \"T600\" apvidus automobili, kas praktiski pilnībā atdarināja \"Volkswagen Touareg\" modeli. Arī \"Zotye T600\" tiek komplektēts ar 177 ZS jaudīgo divlitru turbomotoru.", "link": "https://www.delfi.lv/auto/42826674/modelu-jaunumi-testi/46093365/kartejais-kiniesu-pakaldarinajums-zotye-t700-ka-porsche-macan"},
{"title": "'Alpina B4 BiTurbo' uz 'BMW' 4. sērijas bāzes", "category": "Auto", "body": "Kompānija \" Alpina \" pašlaik notiekošajā Tokijas autoizstādē prezentējusi \" BMW \" 4. sērijas kupejas pārveidoto versiju \"B4 BiTurbo\". \"Alpina B4 BiTurbo\" kupeja aprīkota ar trīslitru rindas sešcilindru biturbo motoru. Tā jauda attīsta 410 zirgspēku, bet griezes moments sasniedz 600 ņūtonmetru – 550 Nm pieejami diapazonā no 2200 līdz 5200 apgr./min. Atgādinām, ka \"BMW 435i\" ar šī motora standarta versiju attīsta 306 ZS un 400 Nm. No vietas līdz 100 km/h \"Alpina B4 BiTurbo\" paātrinās 4,2 sekundēs, bet 200 km/h atzīmi tas sasniedz pēc 14 sekundēm. Maksimālais braukšanas ātrums – 305 km/h. Salīdzinājumam – standarta \"BMW 435i\" līdz 100 km/h paātrinās 4,9 sekundēs un maksimāli sasniedz 250 km/h. Interesanti, ka norādītais vidējais degvielas patēriņš abiem šiem automobiļiem ir vienāds – 7,6 litri uz 100 km. Neskaitot jaudīgāku motoru, \"Alpina B4 BiTurbo\" atšķiras arī ar citāda regulējuma balstiekārtu, virsbūves aerodinamisko elementu komplektu, kā arī 20 collu riteņu diskiem ar \"Michelin Pilot Super Sport\" riepām. Tāpat automobilim ir spēcīgākas bremzes nekā standarta \"BMW\". \"Alpina B4 BiTurbo\" būs pieejama kā aizmugurējo, tā arī visu riteņu piedziņas versijā. Automobiļa cena, neieskaitot nodokļus, būs no 57 647 eiro. Pilnpiedziņas versija maksās par aptuveni trim tūkstošiem eiro dārgāk.", "link": "https://www.delfi.lv/auto/42826674/modelu-jaunumi-testi/43837008/alpina-b4-biturbo-uz-bmw-4-serijas-bazes"},
{"title": "'BMW' 1. sērija iegūs pilnpiedziņu un jaunu bāzes versiju", "category": "Auto", "body": "Kompānija \" BMW \" oficiāli paziņojusi, ka 1. sērijas modelis gan trīsdurvju, gan piecdurvju modifikācijā, sākot ar šāgada novembri, iegūs pilnpiedziņas sistēmu \"xDrive\". Tāpat autoražotājs izziņojis jaunu bāzes versiju \"114i\". \"BMW 114i\" būs aprīkots ar 1,6-litru četrcilindru benzīna dzinēju, kas attīsta 102 zirgspēku jaudu un 180 ņūtonmetru griezes momentu. Komplektācijā ar sešpakāpju mehānisko pārnesumkārbu hečbeks līdz 100 km/h paātrināsies 11,2 sekundēs un maksimāli sasniegs 195 km/h. Automobiļa vidējais degvielas patēriņš ir 5,5 litri uz 100 km, bet CO2 izmešu daudzums izplūdē – 129 g/km. Savukārt \"xDrive\" pilnpiedziņas sistēma sākotnēji būs pieejama modifikācijai ar dīzeļdzinēju \"120d\" un sportiskajai versijai \"M135i\". Vēlāk pilnpiedziņa tiks piedāvāta arī citām 1. sērijas modifikācijām.", "link": "https://www.delfi.lv/auto/42826674/modelu-jaunumi-testi/42496082/bmw-1-serija-iegus-pilnpiedzinu-un-jaunu-bazes-versiju"},
{"title": "BMW 2. sērijas modelis ar 'M Performance' pakotni", "category": "Auto", "body": "Kompānija \" BMW \" publiskojusi attēlus ar \"M Performance\" aksesuāriem jaunajai 2. sērijas kupejai. Sportiskā pakotne būs pieejama visām šī modeļa versijām, kas tirdzniecībā Eiropā būs pieejamas no nākamā gada marta. \"M Performance\" pakotne paredz balstiekārtas pazeminājumu par 20 mm, citādus amortizatorus un īsākas atsperes, spēcīgākus bremžu mehānismus ar skavām sarkanā, dzeltenā vai oranžā krāsā, kā arī oriģināla dizaina 19 collu riteņu diskus. Salonā būs uzstādīti priekšējie sēdekļi ar oglekļa šķiedras korpusu, kā arī citāds stūresrats, pārnesumkārbas un stāvbremzes vadības sviras uzgalis. Vēl šiem spēkratiem būs arī tērauda uzlikas pedāļiem. \"M Performance\" programmas ietvaros iespējams palielināt arī motora jaudu. Piemēram, \"BMW 220d\" divlitru dīzeļdzinēja jaudu iespējams palielināt no standarta 184 zirgspēkiem līdz 200 ZS, bet griezes momentu – no 380 Nm uz 420 Nm. Turklāt degvielas patēriņš, kā norāda autoražotājs, palielinātās jaudas spēkratam nepalielināsies. Savukārt visjaudīgākajai \"BMW\" 2. sērijas standarta modifikācijai \"M235i\" par papildus samaksu būs pieejams pašbloķējošais diferenciālis, kā arī sportiskāka skanējuma izplūdes sistēma.", "link": "https://www.delfi.lv/auto/42826674/modelu-jaunumi-testi/43859226/bmw-2-serijas-modelis-ar-m-performance-pakotni"},
{"title": "Latvijas motokrosistiem pieticīgi rezultāti pasaules čempionāta ieskaņas posmā Katarā", "category": "Auto", "body": "Nosacīti augstāko rezultātu sasniedza  Matīss Karro  MXGP klasē - divu braucienu summā viņš izcīnīja 19. vietu, kā arī tika pie \"Holeshot\" balvas.  Kvalifikācijas treniņā Karro uzrādīja augsto sesto vietu, bet kvalifikācijā Matīss finišēja 12.vietā, kas bija labs rezultāts. Diemžēl pirmajā braucienā, kas notika pie mākslīgā apgaismojuma, \"Wilvo Forkrent  KTM \" komandas latviešu braucējam nācās izstāties, jo pievīla motocikla dzinējs. Taču otrajā braucienā Karro lika par sevi runāt, jo Matīsam pirmo reizi pasaules čempionātā izdevās \"izcelt\" startu un tikt pie \"Holeshot \"balvas, kas pienākas sportistam, kurš attiecīgajā braucienā pirmajā līkumā iebraus pirmais.  \"Otrajā braucienā manam motociklam ielika rezerves motoru un biju apņēmības pilns aizvadīt labu braucienu. Starts izdevās fantastisks, ar ko pats biju ļoti apmierināts. Taču nedaudz apjuku no tāda pavērsiena un atkritu uz trešo vietu. Tad atkāpos uz septīto vietu, kurā arī turējos, taču mani kāds sportists nogāza, un tajā pašā aplī kritu vēlreiz, jo laikam kāds akmens bija ieķēries priekšējās bremzēs. Nepadevos un turpināju cīņu, taču ātrums vairs nebija tik labs, kā brauciena sākumā. Beigās finišēju 15.vietā,\" stāsta Karro. Ne pārāk veiksmīgs kataras posms izvērtās arī vienīgās Latviju pārstāvošās komandas \"Latvia  Husqvarna  Racing\" sportistiem Robertam Justam un Augustam Justam. MXGP klasē vecākais no brāļiem Justiem kvalifikācijā ierindojās 19.vietā, bet pirmajā finālbraucienā Augusta motociklu piemeklēja tehnisks defekts, dēļ kura bija spiests izstāties. Līdz otrajam braucienam motociklu salabot nebija iespējams un Justu pie starta barjeras neredzēja. Pirmais posms noslēdzies bez izcīnītiem ieskaites punktiem. Mazliet labāk klājās MX2 klasē startējošajam Robertam Justam. Kvalifikācijā tika uzrādīts 20.rezultāts un tāds pats sasniegts posma kopvērtējumā, pateicoties pirmajā braucienā izcīnītajiem 4 punktiem. To Roberts uzsāka ar ne visai veiksmīgu startu, taču spēja pāris vietas atkarot un finišēja 17. vietā. Diemžēl otrajā braucienā, līdzīgi kā brālim pirmajā, nācās piedzīvot tehnisku kļūmi. Lai arī finišs tika sasniegts, pie ieskaites punktiem Roberts netika.", "link": "https://www.delfi.lv/auto/42826676/motorusports/44266635/latvijas-motokrosistiem-pieticigi-rezultati-pasaules-cempionata-ieskanas-posma-katara"},
{"title": "Motokrosiste Joste paliek bez ieskaites punktiem pasaules čempionāta posmā", "category": "Auto", "body": "Pirmajā braucienā sestdien Josta finišēja 22.vietā, bet otrajā braucienā, kas risinājās svētdien, palika 24.pozīcijā. Savukārt ieskaites punkti tika piešķirti vien katra brauciena 20 labākajām sportistēm. Divu braucienu summā latviete tika klasificēta 26.vietā starp 32 sportistiem. Pirms tam kvalifikācijas sacensībās Josta izcīnīja 19.vietu. Par uzvarētāju abos braucienos un līdz ar to arī summā atkal kļuva Čiara Fontanesi no  Itālijas . Pasaules čempionāta kopvērtējumā pēc trim posmiem Josta ar septiņiem punktiem ieņem 28.vietu.", "link": "https://www.delfi.lv/auto/42826676/motorusports/43408691/motokrosiste-joste-paliek-bez-ieskaites-punktiem-pasaules-cempionata-posma"},
{"title": "Latvijas motokrosists Matīss Karro traumas dēļ izlaidīs sezonas sākumu", "category": "Auto", "body": "Latvijas motokrosa meistars  Matīss Karro  treniņa laikā Francijā savainojis ceļgala krusteniskās saites, tāpēc pēc plānotās operācijas trasē varēs atgriezties ne ātrāk kā vasaras vidū, informēja sportista preses dienests. Karro, kurš jaunajā sezonā pārstāv Anglijas komandu \"MVR-D Honda\", bet sacensībās Latvijā brauks \"MX Moduls\" komandas sastāvā, līdz ar to izlaidīs gaidāmās sezonas sākumu. \"Braucot treniņā, kādā no līkumiem mīksti piegūlos, kā rezultātā man virsū uzkrita motocikls, kas iespieda manu kāju. Tajā brīdī sajutu sāpes ceļgalā, taču nodomāju, ka nav nekas nopietns. Nākamajā dienā devos uz medicīnisko pārbaudi pie speciālistiem Anglijā, jo sāpes nebija pārgājušas. Saņemot rezultātus, tie nebija iepriecinoši, jo tika konstatēts ceļgala krusteniskās saites plīsums,\" citēts Karro. Šobrīd Karro atrodas Latvijā, kur veic pastiprinātas medicīniskās pārbaudes un gatavojas operācijai. \"Ja operācija un rehabilitācijas process noritēs veiksmīgi, domāju, ka trasē varētu doties jau vasaras vidū,\" uzskata sportists. \"Diemžēl tāds ir sports. Dažreiz no šādas mazas neveiksmes sekas var būt arī tādas, kādas tās ir tagad, kas liks izlaist daļu no sezonas. Taču nav vairs jēgas skatīties atpakaļ un domāt, kā būtu, ja būtu. Tagad priekšā man ir jauns pārbaudījums - ātrāk tikt atpakaļ uz strīpas un turpināt darīt to, kas man sagādā prieku.\" 2014.gadā Karro aizvadīja veiksmīgāko sezonu karjerā, jo latviešu braucējs pasaules čempionātā prestižākās MXGP klases kopvērtējumā izcīnīja augsto 13.vietu. Tikmēr Anglijas motokrosa čempionātā Karro pirmo reizi karjerā kļuva par čempionu MX2 klasē. Karro \"MVR-D\" komandā startēja no 2009. līdz 2011.gadam, braucot pasaules čempionāta MX2 klasē, bet kopš 2012.gada viņš brauca citā Anglijas vienībā - ar tagadējo nosaukumu ''Wilvo Forkrent KTM\". Pašlaik 23 gadus vecais Karro 2012. un 2013.gadā tika atzīts par Latvijas labāko tehnisko sporta veidu sportistu, bet pagājušā gada aptaujā bija starp finālistiem.", "link": "https://www.delfi.lv/auto/42826676/motorusports/45537262/latvijas-motokrosists-matiss-karro-traumas-del-izlaidis-sezonas-sakumu"},
{"title": "Jonasam ceturtā vieta pasaules čempionāta posma kvalifikācijā", "category": "Auto", "body": "Jonass, kurš šosezon pārstāv  KTM  rūpnīcas komandu \"Red Bull KTM Factory Racing\", kvalifikācijā 12 apļu summa no uzvarētāja komandas biedra Džefrija Herlingsa no Nīderlandes, kurš tiek uzskatīts par sezonas galveno favorītu, atpalika par 33 sekundēm. Tikmēr vēl viens latvietis Roberts Justs no \"HSF Logistics\" komandas kvalifikācijā ieņēma 14.vietu, Herlingsam zaudējot minūti un 42 sekundes. Šo sezonu Jonass iesāka lieliski, jo sezonas pirmajā posmā Katarā viņš bija sestais, bet pēc tam nākamajās sacensībās Taizemē un Argentīnā guva otrās vietas. Savukārt pirms nedēļas Itālijā Jonass ierindojās 11.vietā. Pasaules čempionāta kopvērtējumā pēc četriem posmiem līderis ar 172 punktiem ir Herlingss, kuram ar 159 punktiem seko francūzis Dilans Fernandiss. Savukārt Jonass ar 133 punktiem seko trešajā pozīcijā. Tikmēr Justs ar 44 punktiem kopvērtējumā atrodams 16.pozīcijā. Šajā etapā prestižākajā MXGP klasē Latvija atkal nav pārstāvēta, bet uzvaru MXGP klases kvalifikācijā guva Polēns Gotjē no Francijas, kuram sekoja titulētais itālis Antonio Kairoli. Čempionāta kopvērtējumā pašlaik līderis ar 171 punktu ir Klemāns Desaijs no Beļģijas, kuram punktu zaudē vācietis Maksimiliāns Nagls un Kairoli. Iepriekšējās sezonas noslēguma kopvērtējumā savā karjerā augstāko 13.vietu guva Matīss Karro, kurš starpsezonā vienojās par atgriešanos \"MVR-D Honda\" komandā, kas nenodrošinātu latvieša dalību pasaules čempionātā. Turklāt februārī Karro savainoja ceļgala krusteniskās saites un trasē varēs atgriezties vien tuvākajā laikā. Tikmēr septiņos pasaules čempionāta posmos MXGP klasē plānojis trasē dosies Dāvis Ivanovs (\"MX Moduls\"). Sacensības Nīderlandē norisināsies svētdien. Pasaules čempionātā šosezon plānoti 18 etapi, turklāt 12.jūlijā sportistiem arī plānotas sacensības Ķeguma trasē Latvijā.", "link": "https://www.delfi.lv/auto/42826676/motorusports/45886713/jonasam-ceturta-vieta-pasaules-cempionata-posma-kvalifikacija"},
{"title": "Krievu 'TopCar' tūnings 'Porsche Cayenne' apvidniekam", "category": "Auto", "body": "\"Vantage GTR 2\" pakotne ietver citādu priekšējo buferi, motora pārsegu, paplašinātas riteņu arkas, aizmugurējo spoileri un buferi ar difuzoru. Visas minētās detaļas izgatavotas no oglekļa šķiedras. Tāpat automobilim uzstādīti papildus diožu lukturi, citādas formas sānskata spoguļi un oriģināla dizaina riteņu diski. Par tehniskajiem risinājumiem \"TopCar\" vien atklāj, ka dzinēja jaudu \"Turbo\" modifikācijai piedāvās palielināt līdz pat 750 zirgspēkiem (standartā tā attīsta 500 ZS). Kopumā \"TopCar\" izgatavos tikai 50 vienības \"Porsche Cayenne\" apvidus automobiļu ar \"Vantage GTR 2\" pakotni.", "link": "https://www.delfi.lv/auto/42826674/modelu-jaunumi-testi/35581895/krievu-topcar-tunings-porsche-cayenne-apvidniekam"},
{"title": "Nosaukti 'Latvijas Gada auto 2013' titulu ieguvēji", "category": "Auto", "body": "Par \"Latvijas Apvidus auto 2013\" tika atzīts \" Mazda  CX-5\". Titulu \"Latvijas Mazais auto 2013\" izcīnīja \"Volkswagen UP\". Par \"Latvijas Skaistāko auto 2013\" tika nosaukts \"Audi A6 Allroad Quattro\", bet par \"Latvijas Eko auto 2013\" – \" Nissan  Leaf\". Visu novembri portālā \"Delfi\" varēja balsot par visiem 20 \"Latvijas Gada auto 2013\" konkursam pieteiktajiem automobiļiem. Rezultātā titulu \"Latvijas Gada auto interneta balsojuma simpātija 2013\" ieguva \" Audi  A6 Allroad quattro\", par kuru savas simpātijas atdeva 24% portālā \"Delfi\" nobalsojušo. Interneta balsojumā otro pozīciju ieguva \" Opel  Zafira Tourer\" (8,1%), bet trešo – \" Hyundai  i40\" sedans (7,3%). Atgādinām, ka pēc fināla balsojuma uz \"Latvijas Gada auto 2013\" titulu pretendēja \"Audi A3\", \" Ford  B-Max\", \" Kia  Cee'd\", \"Kia Optima\", \" Peugeot  208\", \" Volkswagen  Golf\" un \"Volkswagen Up\". Jauno automobiļu vērtēšanas konkurss \"Latvijas Gada auto\" notiek četrpadsmito reizi no 1998. gada. Žūriju veido autožurnālisti, auto tehnikas eksperti, autosportisti un uzaicinātie goda biedri. Iepriekšējo piecu gadu uzvarētāji ir \"Volkswagen Jetta\" (2011.), \"Opel Astra\" (2010.), \"Volkswagen Golf\" (2009.), \" Škoda  Superb\" (2008.) un \"Nissan Qashqai\" (2007.).", "link": "https://www.delfi.lv/auto/42826658/zinas/42872426/nosaukti-latvijas-gada-auto-2013-titulu-ieguveji"},
{"title": "'Jaguar F-Type' kupeja arī īpaši sportiskā versijā ar 550 ZS", "category": "Auto", "body": "Kompānija \" Jaguar \" pašlaik notiekošajā Losandželosas autoizstādē prezentējusi \"F-Type\" modeļa kupeju. Turklāt šis modelis ieguvis arī īpaši sportisko modifikāciju \"R\", kas aprīkota ar 550 zirgspēku jaudīgu V8 kompresormotoru. \"Jaguar F-Type R Coupe\" komplektēts ar pieclitru V8 kompresormotoru, kas attīsta 550 ZS un 680 Nm. No vietas līdz 100 km/h tas spējīgs paātrināties 4,2 sekundēs, bet tā maksimālais braukšanas ātrums elektroniski ierobežots pie 300 kmh/ atzīmes. \"Jaguar F-Type Coupe\" kopgarums, platums un riteņu garenbāze ir tāda pati kā rodsteram. Tomēr kupeja ir par 13 mm augstāka nekā rodsters. Turklāt kupeja atkarībā no versijas ir par 15 līdz 20 kg vieglāka nekā šī modeļa versija ar nolaižamo jumtu. Par papildus samaksu \"V6 S\" un \"V8 R\" modifikācijām varēs iegādāties keramiskās bremzes, kuras ir par 21 kg vieglākas nekā standarta bremžu mehānismi. Tāpat papildus aprīkojumā šim alumīnija automobilim būs pieejams panorāmas stikla jumts. Turklāt kupejai ir ievērojami lielāks bagāžas nodalījums nekā rodsteram – 315 litru pret 200 l. Tirdzniecībā Eiropā \"Jaguar F-Type Coupe\" nonāks nākamā gada martā. Visjaudīgākā modifikācija \"V8 R\" maksās 85 tūkstošus sterliņu mārciņas (101 198 eiro).", "link": "https://www.delfi.lv/auto/42826674/modelu-jaunumi-testi/43832300/jaguar-f-type-kupeja-ari-ipasi-sportiska-versija-ar-550-zs"},
{"title": "Jaunais 'Volkswagen Passat' sedans un universālis", "category": "Auto", "body": "Kompānija \" Volkswagen \" (VW) oficiāli atklājusi jaunās paaudzes \"Passat\" modeļa sedanu un universāli. Jaunais modelis salīdzinājumā ar priekšteci ir kļuvis vieglāks un nedaudz kompaktāks savos gabarītos, tomēr būs pieejams ar daudz bagātīgāku aprīkojumu. Pircēju izvēlei sākotnēji būs deviņi benzīna un dīzeļa motori, kā arī pirmo reizi \"VW Passat\" būs pieejams arī hibrīda versijā. Jaunais \"VW Passat\" izgatavots uz koncerna modulārās platformas \"MQB\", kas izmantota arī \"Golf\" modeļa pamatā. Pateicoties jaunajai šasijai, automobiļa masa ir par 85 kilogramiem mazāka nekā priekštecim (pavisam 1 312 kg versijā ar 1,4 litru motoru). \"VW Passat\" kopgarums ir 4 767 milimetri, platums – 1 832 mm; bet augstums – 1 456 mm. Tādējādi jaunais modelis ir par diviem milimetriem īsāks, par 12 mm platāks un par 14 mm zemāks nekā priekštecis. Riteņu garenbāze palielināta par 79 mm – līdz 2 791 mm. Priekšējā un aizmugurējā virsbūves pārkare kļuvusi īsāka par attiecīgi 67 un 13 milimetriem. Vieta aizmugurējo pasažieru kājām pieaugusi par 33 mm, bet bagāžas nodalījuma tilpums – par 21 litru (līdz 586 l); bet universālim – par 47 litriem (650 l; nolaistu aizmugurējo sēdekļu atzveltņu gadījumā – 1 780 l). Bāzes versijā \"VW Passat\" būs aprīkots ar 1,4 litru benzīna turbomotoru, kas atkarībā no versijas attīsta 125 vai 150 zirgspēku. Tāpat būs pieejams 1,8 litru turbopūtes agregāts (180 ZS) un divu litru dzinējs 220 un 280 ZS modifikācijā. Savukārt no dīzeļmotoriem būs pieejams 1,6 litru agregāts (120 ZS) un divu litru motors trīs versijās – 150, 190 vai 240 ZS. Autoražotājs apgalvo, ka motori kļuvuši par 20 procentiem ekonomiskāki un ekoloģiski tīrāki. Jebkurā no versijām \"VW Passat\" būs aprīkots ar dzinēja \"Start&Stop\" sistēmu un bremžu enerģijas rekuperācijas sistēmu. Transmisijas – sešpakāpju manuālā vai septiņpakāpju sekvenciālā \"DSG\". Pirmo reizi šis modelis būs pieejams arī hibrīda versijā, kura apvieno 1,4 litru benzīna dzinēju, 80 ZS elektromotoru un 9,9 kWh litija jonu akumulatoru. Hibrīda spēka agregāta kopējā jauda būs 211 ZS, bet tikai ar elektroenerģiju tas būs spējīgs nobraukt līdz 50 km distanci. \"VW Passat\" aprīkojumā ir viscaur diožu priekšējie lukturi, kas aizstāj līdzšinējos ksenona starmešus, video novērošanas sistēma pa virsbūves perimetru, automātiskā stāvvietā novietošanas sistēma, aktīvā kruīza kontrole, autovadītāja noguruma mērīšanas sistēma un virkne citu ierīču. Digitālais mērinstrumentu panelis būs pieejams papildus samaksu, tāpat kā 12,3 collu ekrāns borta datora sistēmai, kā informāciju autovadītājs varēs redzēt arī uz projekcijas ekrāna.", "link": "https://www.delfi.lv/auto/42826674/modelu-jaunumi-testi/44688894/jaunais-volkswagen-passat-sedans-un-universalis"},
{"title": "VW plāno automobiļus atjaunināt pēc 'Apple' principa", "category": "Auto", "body": "Koncerns \" Volkswagen \" (VW) plāno paātrināt modeļu gammas atjaunināšanu, par piemēru ņemot informācijas tehnoloģiju giganta \" Apple \" principu, kas paredz vairāku produktu modernizāciju reizi gadā. Vācu autoražotājs plāno operatīvi izzināt vajadzības un vēlmes tirgū, pēc kā adaptēt savu produkciju atbilstoši tām. Tā intervijā aģentūrai \"Bloomberg\" apgalvojis koncerna priekšsēdētājs Martins Vinterkorns. Kā liecina VW koncerna dokuments, kas nonācis \"Bloomberg\" rīcībā, vācu autoražotājs plāno izveidot darba grupu ar 40 līdz 60 augstākā līmeņa vadītājiem. Šim kolektīvām būs jāizstrādā alternatīva attīstības stratēģija, kura aizstās tradicionālo principu, kad jaunas paaudzes modelis iepriekšējo nomaina ik pēc septiņiem gadiem. Kā norāda Vinterkorns, mūsdienu reālijā nepieciešama daudz ātrāka izstrāde, piemēram, elektromotoru un automobiļa borta datora tehnoloģiju jomā. Šoruden Vinterkorns prezentēs jaunu koncerna attīstības stratēģiju \"Future Tracks\" 2018. līdz 2025. gadam. Viens no uzņēmējdarbības plāna elementiem būs automobiļu savstarpējās saziņas sistēmas izstrāde. Tāpat autoražotājs plāno palielināt ražošanas jaudas un attīstīt tehnoloģijas, kas ļauj samazināt degvielas patēriņu. Šogad VW cer pirmo reizi pastāvēšanas vēsturē pārdot vairāk nekā 10 miljonus automobiļu, bet līdz 2018. gadam izlaides apjomā apsteigt pašreizējo izlaides apjoma līderi – \"Toyota\" koncernu. Šim nolūkam vācu koncerns tuvāko četru gadu laikā savā attīstībā plāno investēt 84,2 miljardus eiro.", "link": "https://www.delfi.lv/auto/42826658/zinas/44751110/vw-plano-automobilus-atjauninat-pec-apple-principa"},
{"title": "Pelēkas krāsas 'Volkswagen' – pieprasītākais uzņēmumu auto", "category": "Auto", "body": "Pirmajā pusgadā Latvijas uzņēmumi iegādājušies 4 213 jaunus transportlīdzekļus ar pilnu masu līdz 3,5 tonnām, kas ir 12% kāpums salīdzinājumā ar šo pašu periodu pērn. Auto iegādes finansēšanas risinājumu starpā šogad strauji augusi pilna servisa auto līzinga jeb auto nomas popularitāte, ko izvēlējušies piektā daļa uzņēmumu. Savukārt auto izvēlē dominē \" Volkswagen \" (VW) markas vieglie auto pelēkā vai baltā krāsā, secināts autonomas un līzinga uzņēmuma \"Sixt\" veiktajā Latvijas uzņēmumu autoparku analīzē. Jaunu auto iegādi uzņēmumi galvenokārt finansē ar līzinga starpniecību – 50% no transportlīdzekļiem ir iegādāti, izmantojot līzinga kompāniju sniegtos finansēšanas pakalpojumus, bet 30% no uzņēmumu jaunajiem auto iegādāti, izmantojot pašu kapitālu. Visstraujākā izaugsme novērota pilna servisa auto līzinga un auto nomas segmentā, kurā iegādāto auto īpatsvars ir sasniedzis 20%, pērn pirmajā pusgadā fiksēto 14% vietā.  Analizējot uzņēmumu autoparkus, redzams, ka joprojām populārākie ir auto ar dīzeļdzinējiem – tie veido 66% jeb 2 785 no uzņēmumu iegādātajiem auto. Benzīna dzinēji tiek izvēlēti divkārt retāk – tikai 32% auto. Savukārt ar gāzes iekārtu aprīkotu auto izvēlējušies tikai nepilni divi procenti uzņēmumu.  \"Pirmajā pusgadā uzņēmumi ir iegādājušies tikai divus elektroauto. Paredzams, ka gada otrajā pusē, pateicoties projektam par siltumnīcefekta gāzu emisiju samazināšanu, Latvijā tiks reģistrēti jau ap 200 jauni elektroauto,\" skaidro \"Sixt\" vadītājs Baltijas valstīs Arnis Jaudzems.  Populārāko auto marku topā dominē dažādu modeļu VW grupas automašīnas – pirktāko automašīnu trijnieku veido \"VW Golf\" (188 automašīnas), \"VW Caddy\" (156) un \"Škoda Octavia\" (156), aiz kura ceturtajā vietā seko \"VW Passat\" (151). Savukārt uzņēmumu iecienītākās auto krāsas nemainīgi ir pelēkā (35%) un baltā (26%). Salīdzinoši retāk uzņēmumi savus dienesta auto izvēlas melnā (13%), brūnā (13%), zilā (8%) vai sarkanā krāsā (5%).  Latvijas uzņēmumu autoparku analīzes veikšanā izmantoti  CSDD  un Auto Asociācijas dati. Uzņēmumu autoparku analīzē nav iekļauti dati par transportlīdzekļiem, kuri ir reģistrēti privātpersonām, auto tirdzniecības uzņēmumiem un kuri ir re-eksportēti ārpus Latvijas.", "link": "https://www.delfi.lv/auto/42826658/zinas/44791500/pelekas-krasas-volkswagen-pieprasitakais-uznemumu-auto"},
{"title": "Pirmo reizi 34 gados par Japānas Gada auto kļuvis ārvalstu ražojums", "category": "Auto", "body": "Konkursa žūrija, kurā ir 60 biedru, \"Volkswagen Golf\" modelim pavisam piešķīra 504 punktus. Otro vietu Japānas Gada auto konkursā ieguva jaunais \"Honda Fit\" (citviet pasaulē pazīstams ar nosaukumu \"Honda Jazz\") ar 373 punktiem. Trešajā pozīcijā ierindojās \"Volvo V40\" hečbeks ar 167 punktiem. \"Volkswagen\" markas automobiļu imports Japānā tika uzsākts pirms 60 gadiem. Kaut arī septītās paaudzes \"Golf\" jau pērn tika atzīts par Gada auto pasaules un Eiropas mēroga konkursos, uz analoģisku titulu Japānā tas kandidēja tikai šogad, jo tā tirdzniecība Japānā tika uzsākta šovasar. Līdz oktobrim Japānā jaunais \"Golf\" modelis bija realizēts jau 13 tūkstošos vienību.", "link": "https://www.delfi.lv/auto/42826658/zinas/43846184/pirmo-reizi-34-gados-par-japanas-gada-auto-kluvis-arvalstu-razojums"},
{"title": "15. oktobrī Rīgā ikvienam būs iespēja izmēģināt jaunākos auto", "category": "Auto", "body": "Nākamās nedēļas sestdienā, 15. oktobrī, pie tirdzniecības centra \"Mols\" norisināsies jau par tradīciju kļuvusī \" Latvijas Gada auto  testu diena Molā\". Ikvienam interesentam būs dažādās ar auto tematiku saistītās aktivitātēs, tostarp iespēja doties testa braucienos ar jaunākajiem auto modeļiem Latvijā. Gada nogale Latvijas auto nozarē ir nozīmīgs laiks, jo tiek vērtēti autobūves jaunumi un izlemts, kurš modelis iegūst ikgadējo \"Latvijas Gada auto\" titulu. Pirms pāris nedēļām žūrija un mediji devās testa braucienā uz Kurzemi ar 13 šī gada titula pretendentiem. Tas ir aizraujošs, bet arī sarežģīts darbs, ar kuru \"Latvijas Gada auto\" piedāvā iepazīties ikvienam. 15. oktobrī \"Latvijas Gada auto testu diena Molā\" jebkuram interesentam ar derīgu autovadītāja apliecību būs iespējams ik pa 20 minūtēm doties testa braucienā un novērtēt apmēram 20 jaunākos auto modeļus – piemēram, \"Audi Q2\", \"BMW X1\", \"Ford Edge\", \"Mazda MX-5\", \"Nissan Qashqai\", \"Nissan X-Trail\", \"Renault Megane\", \"Renault Talisman GrandTour\", \"Toyota Corolla\", \"Toyota RAV4 Hybrid\", \"Volkswagen Passat GTE\", \"Volkswagen Tiguan\", \"Volvo S90\" u.c. \"Katrs auto izceļas ar kaut ko savu un katram auto vienmēr būs savs pircējs. Tādēļ ar saukli \"Pielaiko savu auto!\" īpaši aicinām tos, kuri tuvākajā laikā plāno iegādāties jaunu spēkratu,\" norāda \"Latvijas Gada auto\" rīkotājs Māris Ozoliņš. \"Šeit būs lieliska iespēja izmēģināt daudzus jaunākos automobiļus vienuviet, kas citkārt prasa atvēlēt diezgan daudz laika vai pat ir neiespējami. Turklāt katrs auto dīleru salons šajā dienā piedāvās īpašas akcijas un cenas,\" informē organizators. \"Interesanti būs arī tiem, kuriem jauna automobiļa iegāde nav aktuāla, jo papildus testa braucieniem ir paredzētas vēl dažādas izglītojošas un izklaidējošas aktivitātes. Esam arī nodrošinājušies pret sliktiem laika apstākļiem, lai lietus gadījumā \"Latvijas Gada auto testu diena Molā\" varētu baudīt sausumā,\" sola Ozoliņš. Pasākums plānots no pulksten 11 līdz 18. Bezmaksas semināros autožurnālista Ata Jansona un autosporta meistara Ivara Caunes vadībā ik pa stundai varēs atsvaidzināt un iegūt jaunas zināšanas par pareizas sēdpozīcijas izvēli un stūrēšanu, kā arī citiem knifiem, lai auto vadīšana kļūtu drošāka un ērtāka. Sadarbībā ar  CSDD  būs iespējams \"uz savas ādas\" pārbaudīt to, kādēļ ir nepieciešams lietot drošības jostas. Savukārt izklaidējoši azartiskā veiklības braucienā noteiktā laikā būs jāveic dažādi manevri. Labākais dalībnieks uz nedēļas nogali iegūs jauno \"VW Tiguan\" ar pilnu degvielas tvertni. Pretendentu pieteikšana konkursam \"Latvijas Gada auto 2017\" turpinās līdz 2. novembrim. \"Latvijas Gada auto 2017\" titula ieguvējs tiks paziņots 9. decembrī apbalvošanas ceremonijā, kuru varēs vērot interneta tiešraidē.", "link": "https://www.delfi.lv/auto/42826658/zinas/47985017/15-oktobri-riga-ikvienam-bus-iespeja-izmeginat-jaunakos-auto"},
{"title": "Aicina uz drošas braukšanas bezmaksas semināriem 'Latvijas Gada auto testu dienā Molā'", "category": "Auto", "body": "Sēdpozīcija, roku novietojums uz stūres un prasme pareizi stūrēt daudzos gadījumos būtu bijis glābiņš, lai izvairītos no ceļu satiksmes negadījumiem gan ar vieglām, gan letālām sekām. Tādēļ sestdien, 15. oktobrī, pie t/c \"Mols\" \" Latvijas Gada auto  testu dienas\" ietvaros notiks bezmaksas semināri ar mērķi sniegt vitāli svarīgas pamatzināšanas, lai vadītu auto droši un pārliecinoši. \"Latvijas Gada auto testu diena Molā\" no pulksten 11 līdz 18 ik stundu autožurnālists Atis Jansons un trīspadsmitkārtējais rallija čempions  Ivars Caune  klātesošajiem stāstīs par pareizas stūrēšanas nozīmi, kā arī to praktiski parādīs. Savukārt  Ceļu satiksmes drošības direkcijas  ( CSDD ) speciāli izveidotā stendā ikviens uz savas ādas varēs praktiski pārbaudīt drošības jostu nozīmi automobiļa pēkšņas apstāšanās gadījumos. Pareizs sēdekļa regulējums un pozīcija pie stūres ir ļoti svarīgas pamatzināšanas, kas ir svarīgas ikvienam autovadītājam. Auto novirzes no kursa cilvēks fizioloģiski daudz ātrāk sajūt ar savu ķermeni, nevis ar acīm, bet nepareiza sēdpozīcijas izvēle un darbība pie stūres ne vien mazina ķermeņa spējas uztvert automobiļa kustību, bet arī ļoti ierobežo manevrētspēju, it īpaši situācijās, kad jārīkojas ātri. Speciālisti šīs lietas raksturo kā ļoti vienkārši iegaumējamas, un, piemēram, gan roku pozīcijai uz stūres, gan stūrēšanai ir jābūt automātiskām. Ja reiz tas ir tik vienkārši, kādēļ to ievēro tikai retais? Gan Ivars Caune, gan Atis Jansons nepareizu stūrēšanu galvenokārt saista ar cilvēku zināšanu trūkumu. \"Uzskatu, ka autovadītāju sagatavošanā ir viens liels baltais plankums – viena pamatiemaņa, kas netiek ne skaidrota, ne mācīta. Katrs to stūres ratu groza kā pagadās. Esmu arī pavērojis, kā Uzvaras parkā instruktori pieņem kursantus – labākajā gadījumā noregulē spoguļus. Neesmu pamanījis, ka kāds rūpīgi noregulētu sēdekļus,\" par saviem novērojumiem stāsta Atis Jansons. Ļoti bieži cilvēki \"grēko\" arī ar drošības jostām, atrodot dažādus argumentus to nelietošanai – josta spiež, \"ar mani jau nekas nenotiks\" vai tālu nav jābrauc. Ja vien mēs aizdomātos par tās nepieciešamību tikpat bieži, cik meklējot attaisnojumus, lai nesprādzētos. Autovadītāji aizmirst arī to, ka drošības josta ir ne vien drošības garants ārkārtas situācijās, bet liels atbalsts automobiļa vadīšanā, noturot autovadītāja ķermeni vietā, veicot straujākus manevrus. Tādēļ sestdien arī CSDD ikvienam piedāvās pārbaudīt drošības jostas efektivitāti straujas apstāšanās gadījumos. \"Ja Eiropas valstīs priekšā sēdošie sprādzējas gandrīz 100% gadījumu, tad Latvijā tie ir 80 līdz 90 procenti. Aizmugurējos sēdekļos diemžēl sprādzējas vēl mazāks skaits cilvēku – apmēram 50 līdz 60 procenti,\" stāsta CSDD sabiedrisko attiecību daļas vadītājs Jānis Aizpors. \"Drošības jostu darbību visai nopietni jau var sajust pat mazā ātrumā, ko arī šajā stendā piedāvāsim. Ātrums ir neliels, bet trieciens ir pietiekošs, lai saprastu to, kādas sekas var būt arī tad, kad ātrums ir lielāks. Aicinām cilvēkus to pārbaudīt šādā stendā, nevis par drošības jostu nepieciešamību pārliecinoties reālās sadursmēs,\" rezumē Aizpors. Sestdien \"Latvijas Gada auto testu dienā\" būs iespējams doties testa braucienos ar ap 20 jaunākajiem auto modeļiem Latvijā, uzvarot veiklības braucienā, iegūt jauno \"Volkswagen Tiguan\" uz nedēļas nogali, semināros un diskusijās ar drošas braukšanas speciālistiem atsvaidzināt zināšanas un iemaņas auto vadīšanā, kā arī īpašas akcijas cenas un piedāvājumi visiem, kuri plāno iegādāties jaunu auto. Video no pērnā gada \"Latvijas Gada auto testu dienas\":", "link": "https://www.delfi.lv/auto/42826658/zinas/48013911/aicina-uz-drosas-brauksanas-bezmaksas-seminariem-latvijas-gada-auto-testu-diena-mola"},
{"title": "Klajā nācis jaunais žurnāls - katalogs 'Latvijas Gada auto 2016'", "category": "Auto", "body": "Jau piekto gadu pēc kārtas izstādē \"Auto\" piedalās konkurss \" Latvijas Gada auto \" ar savu stendu. Un trešo reizi tajā tika prezentēts Latvijā radīts \"Latvijas Gada auto 2016\" izdevums, ko var dēvēt arī par katalogu vai gadagrāmatu. \"Latvijas Gada auto\" žurnāls - katalogs ir piesātināts ar Latvijas autoekspertu viedokļiem par jaunākajiem automobiļiem un satiksmi. Turklāt, par spīti daudzu uzskatam, ka uz jebkuru jautājumu šodien spējīga atbildēt visvarenā \"māte Gūgle\", tā gluži nav. Pamēģiniet tajā meklēt, piemēram, \"Hyundai i20\", ieraudzīsiet, ka lapās latviešu valodā (šāds meklēšanas parametrs izvēlēts tāpēc, ka citās valstīs var kardināli atšķirties vide, līdz ar to šāds viedoklis Latvijas pilsonim dod maz) iespējams atrast salīdzinoši nelielu informācijas daudzumu. Žurnāls - katalogs \"Latvijas Gada auto 2016\" ir citāds. Tajā atrodama informācija par 33 auto, kas pērn piedalījās konkursā. Pirmkārt, tur atrodama vienāda, ērti salīdzināma tehniskā un ekonomiskā informācija. Otrkārt, komentāru sadaļā autori ir no tirgotājiem neatkarīgi žūrijas biedri, dažādu ar auto nozari saistītu profesiju un vecumu Latvijas automobilisti, kuri runā skaidru valodu. Viņi ne tikai slavē, bet arī atklāti izsaka savas šaubas par vienu vai otru risinājumu, tā rosinot jūsu pārdomas sarežģītajā auto izvēles procesā. Kā saldais ēdiens ir \"premium\" apvidus automobiļu satikšanās, proti, \"Audi Q7\", \"BMW X6\" un \"Mercedes-Benz GLE Coupe\" apskati. Tavs nākotnes auto – izšķērdīgi un nevajadzīgi liels vai tomēr no \"mazās klases\", kura vairs nebūt nav tik maza un kura kļūst aizvien populārāka visā Eiropā? Varbūt elektriskais auto? \"Nulles izmešu\" ZEV, kuri, piemēram, Norvēģijā jau veido piektdaļu no visiem pirktajiem jaunajiem auto? Varbūt aizvien jaudīgāks un ātrāks? Ja tā – cik maksā paātrinājums, kā izvēlēties labāko un sev piemērotāko no \"zilajiem sapņiem\"? Bet varbūt auto tiks izraidīts no lielajām pilsētām un visi brauksim ar divriteņiem? Arī par to žurnālā – nopietni un ar smaidu – runā cilvēki, kurus aplami atpazīstam kā tikai auto pasaulē dzīvojošus. Piemēram, CSDD direktors Andris Lukstiņš izrādās ir \"Vienības\" velobrauciena dalībnieks. Kamēr \"Latvijas Gada auto\" žūrijas priekšsēdētājs Atis Jansons savulaik bijis Latvijas rekordists velotreka sprinta distancēs. Protams, arī tiek apskatīta satiksmes drošība. Paļausimies uz dažādiem \"autopilotu\" elementiem, kuri aizvien neatlaidīgāk ienāk modernajā autobūvē, vai tomēr neslinkosim un apgūsim vismaz elementārus auto vadīšanas tehnikas un kustības fizikas pamatus? Žurnālā par pareizu stūrēšanu runā žūrijas biedrs un visu laiku titulētākais Latvijas rallists Ivars Caune, kamēr ikdienas (ne sacīkšu) pagriezienu trajektorijas zīmē šo zinību klasiķis Andrē Bonē (Francija). Vai satiksmes noteikumu ievērošana vien var glābt no negadījumiem? Stāstā par tipisku avāriju krustojumā \"Latvijas Gada auto\" žūrijas biedrs, tieslietu eksperts Oskars Irbītis un viņa sarunas biedri Ivars Caune un Didzis Kalnietis secina, ka nē. Pastāv situācijas, kurās noteikumus derētu papildināt ar \"labas prakses likumiem\". Viens no tiem – neapdzen krustojumā! Un visbeidzot – dažas lappuses tehniskas romantikas un nostaļģijas. 12 interesanti fragmentiņi no tiem laikiem, kad lielākā daļa auto bija viegli un ātri atpazīstami pēc veidola un tēla, nemeklējot emblēmas un uzrakstus, kā diemžēl nereti nākas darīt 21. gadsimtā. Normunds Avotiņš, konkursa \"Latvijas Gada auto 2016\" žūrijas biedrs un autožurnālists: \"Manā uztverē šī žurnāla galvenā priekšrocība ir tieši tas vizuālais sniegums. Piemēram, pirmais atvērums ir vispār fantastisks šajā gadā, un arī visas oriģinālās bildes.\" Jaunais žurnāls-katalogs \"Latvijas Gada auto 2016\" ir 112 lapaspušu biezs un ir nopērkams lielākajās preses tirdzniecības vietās kā, piemēram, \"Narvesen\", \"Rimi\", \"Sky\", \"Maxima\", \"Stockmann\" un citās preses tirdzniecības vietās. Žurnālā padziļināti (katrs uz divām lappusēm) ir vērtēti \"Latvijas Gada auto 2016\" pretendenti, un tie ir \"Audi A4\", \"Audi Q7\", \"BMW X6\", \"Fiat 500\", \"Fiat 500X\", \"Ford S-Max\", \"Honda Civic Type – R\", \"Honda Jazz\", \"Honda HR-V\", \"Hyundai i20\", \"Hyundai Tucson\", \"Jeep Renegade\", \"KIA Sorento\", \"Mazda2\", \"Mazda CX-3\", \"Mercedes-Benz GLE Coupe\", \"Mercedes-Benz Vito\", \"Mitsubishi Outlander\", \"Nissan e-NV200\", \"Opel Corsa\", \"Peugeot 208\", \"Renault Espace\", \"Renault Kadjar\", \"SsangYong Tivoli\", \"Subaru Outback\", \"Subaru Forester\", \"Subaru Levorg\", \"Suzuki Vitara\", \"Škoda Superb\", \"Škoda Superb Combi\", \"Volkswagen Golf GTE\", \"Volkswagen Caddy\", \"Volkswagen T6\" un \"Volvo V60 Cross Country\".", "link": "https://www.delfi.lv/auto/42826658/zinas/47380541/klaja-nacis-jaunais-zurnals-katalogs-latvijas-gada-auto-2016"},
{"title": "Krievu 'TopCar' pārveidots 'Porsche Panamera' tikai 25 vienībās", "category": "Auto", "body": "Krievijas tūninga kompānija \"TopCar\" izstrādājusi jaunu pārveidojumu programmu \"Porsche Panamera\" modelim, ko nodēvējusi par \"Stingray GTR\". Salīdzinot  ar jau prezentēto \"Stingray\" pakotni , jaunā (ar piebildi \"GTR\" nosaukumā) šo \"Porsche\" četrdurvju kupeju padara vizuāli vēl agresīvāku. \"Stingray GTR\" pakotne \"Porsche Panamera\" automobili padara platāku, jo tam ir paplašinātas riteņu arkas un attiecīgi pielāgoti oriģināla dizaina buferi. Tāpat \"Porsche\" automobilim uzstādīts citāds motora pārsegs, aizmugurējais difuzors un spoileris. Tāpat \"TopCar\" piedāvā padarīt greznāku šī automobiļa interjeru. Savukārt tehniskie uzlabojumi paredzēti tikai \"Porsche Panamera\" jaudīgākajai versijai \"Turbo\". 4,8-litru V8 turbomotora jaudu no standarta 500 zirgspēkiem krievi piedāvā palielināt līdz 600 vai pat 700 zirgspēkiem atkarībā no klienta vēlmēm un finansiālajām iespējām. Kopumā tiks izgatavotas 25 vienības \"Stingray GTR\" pakotņu. Eksterjera pārveidojumi maksā 45 tūkstošus eiro.", "link": "https://www.delfi.lv/auto/42826674/modelu-jaunumi-testi/38681443/krievu-topcar-parveidots-porsche-panamera-tikai-25-vienibas"},
{"title": "Krievu 'Porsche' ar krokodila ādu un zeltu par pusmiljonu eiro", "category": "Auto", "body": "Ar krokodilādu salonā pārvilkts priekšējais panelis, centrālā konsole un elkoņbalsts. Dekoratīvajā apdarē izmantots Karēlijas bērzs, bet ar zeltu ir pārklāts viss pārējais – pat pedāļi. Eksterjerā \"TopCar\" izmantojis jau iepriekš izstrādāto \" Stingray GTR \" pakotni. Savukārt 4,8-litru V8 turbomotora jaudu krievu kantoris piedāvā palielināt līdz pat 700 ZS. Kopumā šāds automobilis klientam izmaksās 423 810 eiro.", "link": "https://www.delfi.lv/auto/42826674/modelu-jaunumi-testi/41141341/krievu-porsche-ar-krokodila-adu-un-zeltu-par-pusmiljonu-eiro"},
{"title": "Vasaras svelmē Vācijā Karro atkārto savu labāko rezultātu PČ", "category": "Auto", "body": "Šajā nedēļas nogalē Vācijā valdīja īsta vasara, jo termometra stabiņš brīžiem sasniedza 40 grādus. Pirmajā braucienā Karro uzrādīja 16.ātrāko laiku, bet, aizvadot teicamu otro braucienu, Matīss finišēja septītajā vietā, kas divu braucienu summā deva augsto desmito vietu. \"Pirms sacensībām jau jutu, ka šī būs mana tipa trase, taču, lai pilnībā aprastu ar to, man pagāja zināms laiks. Iespējams, pie vainas bija milzīgais karstums, kas tobrīd bija Vācijā – sestdien gaiss bija uzsilis līdz 38 – 40 grādiem, bet sacensību dienā gaisa temperatūra sasniedza 42 grādus. Jāatzīmē, ka deviņos no rīta termometra stabiņš jau rādīja +28 grādus,\" stāsta  Matīss Karro . \"Sen tik labs rezultāts kādā no pasaules čempionāta posmiem man nav bijis. Pirms apmēram četriem pieciem gadiem MX2 klasē finišēju septītais, bet MX1 klasē šis noteikti ir mans labākais rezultāts karjerā.\" Arī šajā posmā Matīss uz starta izgāja vēl ar veco motociklu, jo pirms šīm sacensībām nesanāca iemēģināt jauno braucamrīku. Testi tiks aizvadīti šonedēļ un iespējams, ka jau nākamājā PČ posmā Čehijā Karro uz starta izies ar jauno motociklu.  PČ kopvērtējumā ar 120 punktiem Karro šobrīd ieņem 18.vietu.", "link": "https://www.delfi.lv/auto/42826676/motorusports/43518997/vasaras-svelme-vacija-karro-atkarto-savu-labako-rezultatu-pc"},
{"title": "'Volvo S60 Polestar' ar 515 zirgspēku jaudu", "category": "Auto", "body": "Kompānija \" Volvo \" prezentējusi \"S60\" sedana sportiskās modifikācijas prototipu, kas izgatavota ar sacīkšu komandas \"Polestar\" palīdzību. \"Volvo S60 Polestar\" aprīkots ar trīslitru sešcilindru turbomotoru, kas attīsta 515 zirgspēku jaudu un 575 Nm griezes momentu. Salīdzinājumā ar šī dzinēja standarta versiju tas ir par 211 ZS un 135 Nm vairāk. Šādu rezultātu inženieriem izdevies panākt, uzstādot jaunu turbīnu, uzlabojot cilindru bloka galvu, kā arī pārveidojot ieplūdes un izplūdes sistēmu. Vēl šīs sportiskās modifikācijas prototipam ir pastiprināta sešpakāpju mehāniskā pārnesumkārba ar satuvinātām pārnesumu attiecībām un pilnpiedziņas sistēma ar \"Haldex\" viskosajūgu. Līdz 100 km/h sportiskais \"Volvo S60\" paātrinās 3,9 sekundēs un maksimāli sasniedz 300 km/h. Balstiekārta šai modifikācijai pazemināta par 30 mm, priekšējā un aizmugurējā riteņu šķērsbāze palielināta par attiecīgi 20 un 40 mm. Tāpat spēkratam uzstādīti \"Ohlins\" amortizatori, pastiprināti dzinēja stiprinājumi, kā arī dažādas citas balstiekārtas daļas, tostarp sviras un bukses. \"Volvo S60 Polestar\" aprīkots ar 19 collu riteņiem. Virsbūves aerodinamisko elementu komplekts sedanu padarījis par 20 mm platāku un ir uzlabojis gaisa piespiedējspēku, braucot lielā ātrumā. Standarta bremzes aizstātas ar sešcilindru \"Brembo\". Interjerā uzstādīti sporta sēdekļi, kas pāršūti ar alkantaru. Pagaidām \"Volvo S60 Polestar\" izgatavots tikai vienā eksemplārā pēc kāda klienta individuāla pasūtinājuma. Ja par šo spēkratu interesi izrādīs vēl kādi potenciālie pircēji, tad \"Volvo S60 Polestar\" varētu nonākt arī sērijveida ražošanā.", "link": "https://www.delfi.lv/auto/42826674/modelu-jaunumi-testi/42442680/volvo-s60-polestar-ar-515-zirgspeku-jaudu"},
{"title": "'Volvo V60' hibrīda universālis ar 'R-Design' pakotni", "category": "Auto", "body": "Kompānija \" Volvo \" hibrīda universālim \"V60\" izstrādājusi sportisko pakotni \"R-Design\", kuras ietver nelielus pārveidojumus kā eksterjeram, tā arī interjeram. Kā norāda autoražotājs, ar šādas jaunās versijas ieviešanu \"Volvo\" vēlas palielināt pieprasījumu pēc šī hibrīda modeļa, kas šobrīd ir viens no pieprasītākajiem Eiropā ar astoņiem tūkstošiem pārdotu vienību. \"R-Design\" pakotne \"Volvo V60 Plug-in Hybrid\" universālim paredz agresīvāka veidola priekšējo buferi ar lielāku gaisa tvērēju, hromētus sānskata spoguļu ietvarus, aizmugurējo buferi ar difuzoru, \"R-Design\" uzrakstus dažādās vietās un oriģināla dizaina 18 collu riteņu diskus. \"Volvo V60 Plug-in Hybrid\" hibrīda spēka agregāts apvieno 2,4 litru dīzeļmotoru (215 ZS, 440 Nm), elektromotoru (68 ZS) uz aizmugurējās riteņu ass, kā arī 11,2 kWh litija jonu akumulatoru komplektu un sešpakāpju automātisko pārnesumkārbu. Tikai ar elektroenerģiju šāds hibrīda universālis spējīgs nobraukt līdz 50 km distanci. Tomēr kombinētajā ciklā tā vidējais degvielas patēriņš ir 1,9 litri dīzeļa uz 100 km.", "link": "https://www.delfi.lv/auto/42826674/modelu-jaunumi-testi/44427452/volvo-v60-hibrida-universalis-ar-r-design-pakotni"},
{"title": "Ķīniešu elektromobilis kā 80 gadus veca 'Rolls-Royce' kopija", "category": "Auto", "body": "Ķīnas kompānija \"Henan Ou Huang\" izgatavojusi elektrisku retro limuzīnu \"Electric Classic Car\". Automobilis ieturēts klasiskā \" Rolls-Royce  Phantom I\" modeļa stilā, kas tika ražots periodā no 1925. līdz 1931. gadam. \"Henan Ou Huang Electric Classic Car\" kopgarums ir 5,5 metri, platums – 1,9 metri; bet augstums – 1,5 metri. Limuzīns aprīkots ar 40 zirgspēku elektromotoru un litija jonu akumulatoru komplektu. Retro stila automobilis maksimāli sasniedz 60 km/h, bet ar pilnu uzlādi spēj nobraukt līdz 100 km distanci. Elektriskā limuzīna autovadītāja \"darba telpā\" ir tikai koka priekšējais panelis ar pieciem analogajiem mērinstrumentiem un centrā novietots stūresrats. Interesanti, ka spēkratam nav pedāļu, kā arī nekādu pogu, ar ko to vadīt. Iespējams, projekts vēl ir izstrādes stadijā.", "link": "https://www.delfi.lv/auto/42826674/modelu-jaunumi-testi/45470680/kiniesu-elektromobilis-ka-80-gadus-veca-rolls-royce-kopija"},
{"title": "'Alpina' pārveidotais 'BMW X3' ar 350 ZS dīzeļdzinēju", "category": "Auto", "body": "\" BMW \" autoražotājam pietuvinātā tūninga kompānija \" Alpina \" pašlaik notiekošajā Ženēvas autoizstādē prezentējusi savu pirmo pārveidoto apvidus automobili – \"XD3\", kas tapis uz \"BMW X3\" bāzes. \"BMW Alpina XD3\" aprīkots ar trīslitru turbopūtes dīzeļdzinēju, kā jauda palielināta līdz 350 zirgspēkiem (+37 ZS), bet griezes moments – līdz 700 ņūtonmetriem (+70 Nm). Motors sajūgts ar astoņpakāpju automātisko pārnesumkārbu \"Switch-Tronic\". Transmisijas elektroniskās vadības izstrādē \"Alpina\" speciālistiem palīdzēja \"ZF\" inženieri. No vietas līdz 100 km/h jaudīgais dīzeļdzinēja apvidnieks paātrinās 4,9 sekundēs un maksimāli sasniedz 253 km/h. Izstrādātāja norādītais vidējais degvielas patēriņš ir 6,8 litri dīzeļa uz 100 km, bet CO2 izmešu daudzums izplūdē – 180 g/km. \"BMW Alpina XD3\" aprīkots ar regulējamo balstiekārtu. \"Drive Performance Control\" sistēma piedāvā izvēlēties trīs režīmus – \"Normal\", \"Sport\" un \"Sport+\". Neskaitot amortizatoru cietību, šī sistēma maina arī stūres pastiprinātāja jutību un braukšanas elektroniskās stabilizācijas sistēmas iestatījumus. Standartā \"Alpina\" pirmais apvidus automobilis tiek komplektēts ar 20 collu riteņiem, bet par papildus samaksu pieejami arī 21 collas rati. Tāpat spēkratam ir dzinēja \"Start&Stop\" sistēma, aktīvā kruīza kontrole, ksenona lukturi, divjoslu klimata kontrole un citas \"ekstras\". \"BMW Alpina XD3\" cena ir no 56 303 eiro, neieskaitot nodokļus. Jau rakstījām, ka \"Alpina\" Ženēvas autoizstādē prezentēja arī  415 ZS jaudīgo \"Alpina B3 Bi-Turbo\"  uz jaunā \"BMW\" 3. sērijas sedana un universāļa bāzes.", "link": "https://www.delfi.lv/auto/42826674/modelu-jaunumi-testi/43125010/alpina-parveidotais-bmw-x3-ar-350-zs-dizeldzineju"},
{"title": "Rīgā viesojas ekskluzīvākie 'BMW' – 'Alpina' modeļi", "category": "Auto", "body": "Uz vienu nedēļas nogali Latviju bija apciemojusi kompānija \" Alpina \" ar saviem pārveidotajiem jaunākajiem \" BMW \" modeļiem. Uzreiz jāuzsver, ka \"Alpina\" nav vienkārši \"BMW\" tūninga kantoris, bet gan patstāvīgs autoražotājs, kurš gadā izgatavo tikai nedaudz vairāk par tūkstoti spēkratu ar pats savu šasijas numuru (VIN) sēriju. Bavārijā, netālu no paša \"BMW\" autoražotāja bāzētais \"Alpina\" savu darbu sāka 1965. gadā tieši kā \"BMW\" tūninga kompānija. To nodibināja Burkards Bovenzīpens, kurš sākotnēji \"BMW\" automobiļiem uzstādīja ražīgākus karburatorus un nedaudz pārveidotas cilindra bloka galvas. Šobrīd 77 gadus vecais kompānijas dibinātājs pamatā nodarbojas ar \"Alpina\" kompānijas otro darbības nozari – vīna darītavu –, bet viņa aizsāktos darbus \"Alpina\" auto būvē turpina dēls. \"Alpina\" pārveidojumus par labiem esam atzina pats \"BMW\" autoražotājs, kurš jau pirms vairākiem gadu desmitiem uzsāka ciešāku sadarbību ar \"Alpina\" ne tikai augstas veiktspējas automobiļu izstrādē, bet arī autosportā. No tūninga kompānijas par oficiālu autoražotāju \"Alpina\" kļuva 70. gadu beigās. Jau vairākus gadus \"Alpina\" spēkrati lielā mērā tiek montēti uz \"BMW\" rūpnīcas konveijera kopā ar standarta modeļiem, uz kā bāzes tie tapuši. Pašā \"Alpina\" rūpnīcā, kas atrodas aptuveni 100 kilometru no \"BMW\" industriālā parka, tiek uzlikti vien virsbūves aerodinamiskie elementi, kā arī klienta individuāli pasūtinātie pārveidojumi, piemēram, salona pāršūšana, ja \"BMW\" apdares piedāvājums, tostarp \"Individual\" programmā, nesniedz vēlamo ekskluzivitāti. Latvijā \"Alpina\" marku oficiāli pārstāvēt sāka 2006. gadā \"Inchcape BM Auto\" (tobrīd pazīstams kā \"BM Auto\"), pašā \"trekno gadu\" pīķī. Līdz ekonomiskās dižķibeles sākumam tika realizēti aptuveni 10 šīs markas automobiļu, kas šāda mēroga jaunajam tirgum ir diezgan daudz. Šobrīd, kad tirgus sācis atkopties, \"Inchcape BM Auto\" nolēmis atsākt aktīvu komunikāciju ar potenciālajiem \"Alpina\" klientiem. Šim nolūkam \"Alpina\" uz Latviju atgādāja četrus savus modeļus. Personīgi šos produktus prezentēt ieradās arī \"Alpina\" Austrumeiropas reģiona pārvaldnieks Giorgijs Grdzelišvili. Latvijā bija iespējams aplūkot un izmēģināt uz \"BMW\" 5. sērijas sedana bāzes tapušo \"D5\" un \"B5\" modifikāciju, kā arī \"B6\" uz 6. sērijas kupejas bāzes un \"B7\" uz 7. sērijas limuzīna bāzes. Vēl \"Alpina\" piedāvājumā ir arī  \"B3\" sedans un universālis  uz jaunās 3. sērijas bāzes, kā arī markas  pirmais apvidus automobilis \"XD3\"  uz \"X3\" modeļa bāzes. Iepriekšminēto trīs versiju automobiļi uz Latviju nebija atvesti, jo tie nule bija tikai prezentēti Ženēvas autoizstādē un tiem vēl nebija pilnībā pabeigta sertifikācija. Katrs no demonstrācijas automobiļiem reprezentēja dažādās \"Alpina\" komplektācijas iespējas. Piemēram, to, ka \"Alpina\" pieejams ne tikai gadu desmitiem sev raksturīgajā zilajā vai zaļajā tonī, bet arī mūsdienās populārajā matētā krāsā. Tāpat atšķirīgas bija arī salona apdares. Dažam no automobiļiem interjers bija pāršūts ar papildus aprīkojumā par nepilniem sešiem tūkstošiem eiro pieejamo mēbeļādu, kādu savu limuzīnu apdarē izmanto arī \" Rolls-Royce \". Runājot par luksusu un ekskluzivitāti, \"Alpina\" savā produktu demonstrācijā rādīja grafiku, ka šajā raksturlielumā, pēc pašu pozicionējuma, ir vienā līmenī ar \" Jaguar \" un \" Maserati \" marku. Pakāpienu zemāk luksusa un ekskluzivitātes ziņā ir pats \"BMW\", kā arī \" Mercedes-Benz \" un \" Porsche \", bet vēl vienu pakāpienu zemāk par visiem iepriekšminētajiem ir \" Audi \". Tikmēr sportiskuma ziņā \"Alpina\" gan sevi pozicionē augstāk gan par \"Jaguar\", gan \"Maserati\". Kas tad \"Alpina\" ir kopīgs ar \"Jaguar\" un \"Maserati\"? Šīs markas visos savos automobiļos apvieno sportiskumu, komfortu un luksusu. Pēc \"Alpina\" pārstāvja vārdiem, viņu automobiļus iegādājas pamatā tie cilvēki, kuri ikdienā daudz brauc, pat 50 līdz 60 tūkstoš kilometru gadā. Šādi maksātspējīgie autobraucēji vēlas, lai viņu spēkrats ikdienā būtu komfortabls, bet uz lielceļa, kad nepieciešams, arī ļoti ātrs un manevrētspējīgs. Šī ir arī būtiskākā starpība \"Alpina\" un \"BMW\" pašu sportiskajiem \"M\" modeļiem. Ja \"M3\", \"M5\" u. tml. kļūst huligāniski jau pie akseleratora pedāļa mazākā piespiediena, tad aptuveni tādas pašas jaudas \"Alpina\" joprojām saglabā \"Gran Turismo\" tipa spēkratu komfortu. Ieslēdz \"Sport\" režīmu un piespied akseleratora pedāli vairāk par pusi gājiena, un arī \"Alpina\" spēs parādīt pašu velnu! Turklāt \"Alpina\" spēkratiem atšķirībā no \"BMW\" nav maksimālā braukšanas ātruma ierobežotāja pie 250 km/h atzīmes, tāpēc ar \"Alpina\" spēkratiem pa Vācijas lielceļiem var traukties pat ar vairāk nekā 300 km/h. Tomēr ikdienišķos režīmos \"Alpina\" būs kā jaguārs krātiņā, kurš to vien gaida, ka pavērsiet durvis. \"Alpina\" pārstāvis neslēpa, ka savu produktu izstrādi saskaņo ar \"BMW\", lai nepārklātos abu ražotāju mērķauditorijas. Tieši tāpēc \"Alpina\" pirmo savu sportisko apvidus automobili izgatavoja uz \"X3\" bāzes, nevis \"X5\" vai \"X6\", kam ir jau savas \"M\" versijas. Šo lielo apvidus automobiļu \"Alpina\" modifikācijas būtu ļoti līdzīgas tām, ko jau ar šiem modeļiem ir izdarījis pats \"BMW\". Savukārt jaunais \"XD3\" izrādījusies tik veiksmīga debija tirgū, ka pēc tā jau ir vairāk nekā gadu gara rinda, īpaši Šveicē. Latvijā lielāku interesi saista ar \"Alpina\" lielākajiem un dārgākajiem modeļiem – 5., 6. un 7. sēriju. Tiem \"Alpina\" piedāvā attiecīgi \"B5\" \"B6\" un \"B7\" modifikāciju, kas aprīkota ar 540 zirgspēku jaudīgu V8 biturbo dzinēju, kas tapis uz \"BMW\" 4,4-litru agregāta bāzes. Visos šajos spēkratos motors sajūgts ar astoņpakāpju automātisko \"ZF\" pārnesumkārbu, kam \"Alpina\" veikusi pati savus uzlabojumus elektroniskajā vadībā sportiskākas braukšanas nodrošināšanai. Kā paši pārliecinājāmies, izbraucot ar šiem modeļiem, vissportiskākais uzvedībā ir \"B6\", kas jau standartā aprīkots ar \"Akrapovič\" izplūdes sistēmu, kas visā garumā izgatavota no titāna sakausējuma. Patiecoties tam, \"B6\" ir arī sportiskākā skanējuma \"Alpina\". Pārējie modeļi ar šo pašu dzinēju nodrošina tādu pašu veiktspēju, bet jūtami komfortablākā izpildījumā. Tiem, kuriem 540 ZS nav nepieciešami nedz ikdienā, nedz garākā pārbraucienā, vistīkamākais varētu būt \"D5\" – \"BMW\" 5. sērijas modelis ar 350 ZS (700 Nm) jaudīgo trīslitru turbopūtes dīzeļdzinēju. Arī šādā izpildījumā tā ir patiesa \"Alpina\", kas līdz 100 km/h paātrinās piecās sekundēs un maksimāli sasniedz 275 km/h, tajā pašā laikā vidēji patērējot tikai 5,9 litrus dīzeļa uz 100 km. Cik tad maksā prieks braukt ar \"Alpina\" markas automobili, kādus gadā saražo tikai nedaudz vairāk par tūkstoti? \"Alpina\" modifikācijas ir vidēji par 10 līdz 15 procentiem dārgākas nekā \"BMW\" versijas, uz kā bāzes tās tapušas. Piemēram, \"D5\" cena ir no 59 tūkstošiem eiro. Jau standartā šis auto būs labāk aprīkots nekā bāzes \"BMW 535d\". Tomēr ar kādiem 20 tūkstošiem eiro tīkamam papildus aprīkojuma līmenim būtu jārēķinās. Kam \"BMW M5\" šķiet par huligānisku, \"Alpina\" piedāvātā alternatīva \"B5\" ar 540 ZS maksā no 80 tūkstošiem eiro. Savukārt \"B6\" un \"B7\" gadījumā gan saruna sāksies tikai ar 100 tūkstošiem eiro. Piemēram, uz Rīgu atvestais \"B7\" pilnpiedziņas limuzīns bija nokomplektēts līdz 135 tūkstoš eiro gala cenai.", "link": "https://www.delfi.lv/auto/42826674/modelu-jaunumi-testi/43249675/riga-viesojas-ekskluzivakie-bmw-alpina-modeli"},
{"title": "'BMW' oficiāli atklājis 4. sērijas kupeju", "category": "Auto", "body": "Kompānija \" BMW \" publicējusi pirmo oficiālo informāciju un attēlus ar 4. sērijas kupejas konceptu. Atgādinām, ka  jau vakar internetā  bija nonākušas dažas šī spēkrata fotogrāfijas. Automobilis plašākai sabiedrībai pirmo reizi tiks parādīts nākamā gada janvārī notiekošajā Detroitas autoizstādē. Salīdzinot ar līdzšinējo 3. sērijas kupeju, 4. sērijas prototips ir garāks, platāks un zemāks. Savukārt riteņu garenbāze sasniedz 2,81 metru, kas ir par pieciem centimetriem vairāk nekā priekštecim. Vēl 4. sērija atšķiras ar 2+2 sēdvietu formulu, pilnībā diožu lukturiem, ventilācijas atverēm priekšējos spārnos un aizmugurējā buferī integrētām izplūdes sistēmas izejām. Tā kā šis automobilis ir tikai gaidāmās 4. sērijas prototips, tad ražotājs pagaidām nekādu informāciju par sērijveida modeli neatklāj. Tomēr gaidāms, ka tas saņems tos pašus dzinējus kā 3. sērijas sedans. Tirdzniecībā \"BMW\" 4. sērijas kupejas sērijveida versija nonāks nākamā gada vasarā. Novembrī tikšot prezentēta tā kabrioleta versija.", "link": "https://www.delfi.lv/auto/42826674/modelu-jaunumi-testi/42884854/bmw-oficiali-atklajis-4-serijas-kupeju"},
{"title": "BMW oficiāli atklājis 2. sērijas kupeju", "category": "Auto", "body": "Kompānija \" BMW \" oficiāli atklājusi 2. sērijas kupeju, kas markas piedāvājumā aizstās līdzšinējo 1. sērijas kupeju. Tirdzniecībā Vācijā šis jaunais modelis nonāks nākamā gada martā. \"BMW\" 2. sērijas kupeja ir gabarītos ievērojami lielāka par līdzšinējo 1. sērijas kupeju – tā ir par 72 mm garāka, par 32 mm platāka un ar 30 mm lielāku riteņu garenbāzi. Bagāžas nodalījuma tilpums ir 390 litru. Kā jau citu jauno \"BMW\" modeļu gadījumā, 2. sērijas kupeja pieejama trīs dažādās komplektāciju versijās – \"Sport Line\", \"Modern Line\" un \"M Sport\". Pēdējai no tām ir papildus virsbūves aerodinamiskie elementi, hromēti izplūdes sistēmas uzgaļi, par 10 mm pazemināta balstiekārta un 17 collu \"M\" riteņu diski jau standartā. \"BMW\" 2. sērijas kupeja pieejama ar 184 ZS divlitru turbopūtes benzīna dzinēju (versijā \"220i\"), 143 ZS divlitru dīzeļmotoru (\"218d\"), šī agregāta 184 ZS (\"220d\") un 218 ZS (\"225d\") versiju. Tāpat būs pieejama sportiskā \"BMW M235i\" modifikācija ar trīslitru benzīna turbomotoru, kas attīsta 326 ZS un 450 Nm. Līdz 100 km/h šāds spēkrats ar astoņpakāpju automātisko pārnesumkārbu paātrinās 4,8 sekudnēs (ar manuālo – piecās), bet tā maksimālais braukšanas ātrums elektroniski ierobežots pie 250 km/h.", "link": "https://www.delfi.lv/auto/42826674/modelu-jaunumi-testi/43759134/bmw-oficiali-atklajis-2-serijas-kupeju"},
{"title": "Valdība sola atbalstīt pasaules motokrosa čempionāta posma, Latvijas 'Grand Prix', rīkošanu", "category": "Auto", "body": "Vēstuli parakstīt pilnvarots Ministru prezidents Valdis Dombrovskis (V).  Vēstules projektā tiek norādīts, ka kopš 2009.gada iegūtās tiesības rīkot pasaules motokrosa čempionāta Latvijas \"Grand Prix\" posmu MX1 klasē ir bijis gan \"lielisks pozitīvs izaicinājums, gan iespēja pierādīt, ka Latvija ir spējīga rīkot šāda līmeņa starptautiskus pasākumus\". \"Ņemot vērā pieredzi, ko Latvija guva šo sacensību organizēšanā, vēlos sniegt personīgu morālu atbalstu Latvijas Motosporta federācijas un Baltijas Kausa fonda centieniem iegūt tiesības rīkot šo pasākumu arī 2015.-2017.gadā,\" sacīts vēstulē. Tāpat \"Youthstream\" grupa tiek informēta, ka Latvijas valdība plāno sniegt finansiālu atbalstu Latvijas \"Grand Prix\" organizēšanai, kas 2015.gadā būs 320 000 eiro (224 897 lati), 2016.gadā - 330 000 eiro (231 925 lati) un 2017.gadā - 340 000 eiro (238 953 lati). Valdības vadītājs arī pauž viedokli, ka šo sacensību rīkošana ir iespēja veicināt un sekmēt valsts ekonomiku. Vēstulē tiek izteikta arī cerība, ka Latvija iegūs tiesības rīkot pasaules motokrosa čempionāta posmu no 2015. līdz 2017.gadam, un tādējādi valstij būs gods veicināt nāciju vienotību ar šādas nozīmes starptautiska sporta notikuma starpniecību.", "link": "https://www.delfi.lv/auto/42826676/motorusports/43868928/valdiba-sola-atbalstit-pasaules-motokrosa-cempionata-posma-latvijas-grand-prix-rikosanu"},
{"title": "Latvijas motokrosistiem sekmīgs sniegums un 12. vieta Nāciju kausa sacensībās Ķegumā", "category": "Auto", "body": "Pirmajā A fināla braucienā Latviju pārstāvēja  Matīss Karro  MXGP klasē un Pauls Jonass MX2 klasē, kuri ierindojās attiecīgi 21. un 23.vietā 40 braucēju konkurencē. Par šī brauciena uzvarētāju kļuva Gotjē Polēns no Francijas, kuram Karro 18 apļu summā zaudēja minūti un 59,045 sekundes. Tikmēr Jonass tika apsteigts par apli. Otrajā A fināla braucienā uz starta izgāja Jonass un Roberts Justs \"Open\" klasē, kuri ierindojās attiecīgi 18. un 27.pozīcijā starp 38 sportistiem. No šajā braucienā uzvaru izcīnījušā beļģa Kevina Strijbosa Jonass atpalika par minūti un 37,494 sekundēm, bet Justu apsteidza par apli. Jonass abu braucienu summā MX2 klasē izcīnīja 41 punktu, kas viņam deva septīto vietu savas klases 20 braucēju konkurencē. Dienas turpinājumā notika vēl viens A fināla brauciens MXGP un \"Open\" apvienotajai grupai, kurā Karro un Justs izcīnīja attiecīgi 13. un 22.vietu 39 sportistu konkurencē. Šajā braucienā ātrākais atkal bija Polēns, kuram Karro zaudēja 57,622 sekundes, bet Justs - minūti un 49,226 sekundes. \"Open\" klases ieskaitē Justs abu braucienu summā ar 49 punktiem ieņēma 13.vietu starp 19 braucējiem, taču veiksmīgais Karro sniegums viņa otrajā braucienā ļāva latviešiem kopējā Nāciju kausa ieskaitē ierindoties 12.vietā divus punktus priekšā Portugālei. Čempionu titulu pārliecinoši izcīnīja Francija, kurai labāko trijniekā sekoja Beļģija un ASV. Jau vēstīts, ka sestdien Latvijas komandai izdevās kvalifikācijas braucienos izcīnīt 12.vietu starp 34 valstīm, kas deva automātisku vietu A finālā. Sacensībās startēja sportisti no 34 valstīm, bet notikumus trasē atspoguļo 170 pasaules valstīs. Karro, R.Justs un Jonass ir vienīgie, kas šogad Latviju regulāri pārstāvējuši pasaules čempionāta apritē. Latvijas pārstāvis par Nāciju kausa izcīņas čempionu vienīgo reizi kļuvis 1968.gadā, kad to PSRS izlases sastāvā spēja Arnis Angers. Neatkarības gados Latvija labāko rezultātu sasniedza 1992.gadā, kad salīdzinoši mazā konkurencē izcīnīja 11.vietu, bet pēc tam sekmīgākais bijis 2012.gads, kad izcīnīta 14.vieta. Pērn Latviju Nāciju kausā pārstāvēja Karro (\"Open\"), Dāvis Ivanovs (MX2) un Augusts Justs (MX1), kuri uzvarēja B finālā un vēlāk izcīnīja 16.vietu.", "link": "https://www.delfi.lv/auto/42826676/motorusports/45029004/latvijas-motokrosistiem-sekmigs-sniegums-un-12-vieta-naciju-kausa-sacensibas-keguma"},
{"title": "Jonasam otrā vieta otrajā pasaules čempionāta posmā pēc kārtas", "category": "Auto", "body": "Latvietis pirmajā braucienā finišēja otrais, bet otrajā ieguva trešo vietu un pasaules čempionāta kopvērtējumā viņš saglabā ļoti stabilu trešo vietu. Pirmā brauciena sākumā sadursmē iekļuva Jonasa komandas biedrs no KTM rūpnīcas komandas \"Red Bull KTM Factory Racing\" un šīs sezonas galvenais favorīts Džefrijs Herlingss no Nīderlandes, izstājoties no sacensībām. Pats Jonass pēc starta bija vien astotais, tomēr ātri aizcīnījās līdz otrajai pozīcijai, pēc tam apsteidzot arī francūzi Dilanu Ferandisu. Uz laiku Jonass spēja pārņemt arī līderpozīciju, tomēr pēc tam Ferandiss viņu apsteidza, gūstot uzvaru sacensībās. Jonass finišā viņam sekoja pēc septiņām sekundēm, gūstot ļoti stabilu otro vietu. Turklāt latvietis otrajā aplī sasniedza ātrāko apļa laiku, kas turpinājumā vairs netika uzlabots. Tikmēr vēl viens latvietis Roberts Justs no \"HSF Logistics\" komandas pirmajā braucienā ieņēma 18.vietu, Ferandisam zaudējot minūti un 26 sekundes. Viņš šajā posmā startēja, neskatoties uz kājas traumu. Otrajā braucienā Herlingss un Jonass pēc starta aizbrauca pirmajās divās vietās, bet Ferandisu distances sākumā piemeklēja vairākas problēmas un līdz trešajai pozīcijai viņš uzcīnījās vien distances vidū. Turpinājumā francūzis lēnām tuvojās Jonasam un trīs ar pusi minūtes pirms brauciena beigām arī apsteidza. Uzvaru braucienā guva Herlingss, kuram pēc 20 sekundēm sekoja Ferandiss, bet Jonass bija vēl par četrām sekundēm lēnāks. Tikmēr Justs otro braucienu noslēdza 15.vietā, uzvarētājam zaudējot minūti un 46 sekundes. Līdz ar to posmā ar 47 punktiem uzvarēja Ferandiss, kurš šādu panākumu guvis pirmoreiz karjerā, bet Jonass ar 42 punktiem palika otrais. Savukārt Justs posma summā ar deviņiem punktiem palika 20.pozīcijā. Šo sezonu Jonass ir iesācis lieliski, jo sezonas pirmajā posmā Katarā viņš bija sestais, bet pēc tam nākamajās sacensībās Taizemē izcīnīja jau otro pozīciju. Pasaules čempionāta kopvērtējumā pēc trešā posma pa 125 punktiem ir pirmajos divos etapos uzvarējušajam Herlingsam un Fernandisam, bet Jonass ar 112 punktiem seko trešajā pozīcijā. Tikmēr Justs ar 34 punktiem kopvērtējumā atrodams 17.pozīcijā. Šajā sezonā vismaz pirmajos posmos prestižākajā MXGP klasē Latviju nepārstāvēs neviens braucējs. Iepriekšējās sezonas noslēguma kopvērtējumā savā karjerā augstāko 13.vietu guva Matīss Karro, kurš starpsezonā vienojās par atgriešanos \"MVR-D Honda\" komandā, kas nenodrošinātu latvieša dalību pasaules čempionātā. Turklāt februārī Karro savainoja ceļgala krusteniskās saites un trasē varēs atgriezties vasaras sākumā. Pasaules čempionātā šosezon plānoti 18 etapi, turklāt 12.jūlijā sportistiem arī plānotas sacensības Ķeguma trasē Latvijā.", "link": "https://www.delfi.lv/auto/42826676/motorusports/45754062/jonasam-otra-vieta-otraja-pasaules-cempionata-posma-pec-kartas"},
{"title": "Motokrosa braucējam Jonasam 11.vieta pasaules čempionāta Itālijas posmā", "category": "Auto", "body": "Pirmajā braucienā Jonass finišēja 9.vietā, bet otro braucienu latviešu motobraucējs noslēdza 12.pozīcijā. Tikmēr Roberts Justs no \"HSF Logistics\" komandas pirmajā braucienā ierindojās 15.vietā, bet otrajā finišēja 17. Pirmo braucienu negaidīti veiksmīgi iesāka Justs, kurš pēc pirmā apļa atradās otrajā vietā, tomēr drīz vien viņu apsteidza Džefrijs Herlingss no Nīderlandes un Jonass. Vēl pēc desmit nobrauktām minūtēm Justs bija sestajā vietā, turot aiz sevis francūzi Dilanu Ferandisu, bet Jonass bija ceturtais. Tomēr turpinājumā abi latvieši krita arvien zemāk, Jonasam pirmo braucienu noslēdzot devītajā pozīcijā, bet Justs finišēja 15.vietā. Pārliecinoši uzvaru guva Herlingss, kuram Jonass zaudēja 55 sekundes, bet Justs atpalika par minūti un 16 sekundēm. Otrajā braucienā Jonass pēc pirmā apļa bija desmitajā pozīcijā, bet Justs astoņas vietas aiz viņa. Sestajā aplī latviešu motobraucējiem izdevās nedaudz uzlabot sniegumu, kad Jonass pakāpās uz devīto vietu, bet Justs - uz 15.pozīciju. Tomēr nākamais aplis Justam bija īpaši neveiksmīgs, kad viņš atkrita uzreiz par astoņām pozīcijām. Savukārt pēc deviņiem apļiem Jonass atkrita par trim pozīcijām, bet nākamajā, 17.aplī, Justs jau bija pakāpies uz 18.pozīciju, bet līdz finišam viņš spēja sasniegt 17.vietu. Uzvaru otrajā braucienā izcīnīja slovēnis Tims Gajsers, kurš līderpozīcijās atradās visos sacensību apļos. Jonass ceturto sezonas posmu noslēdza 11.vietā, bet Justs izcīnīja 16.pozīciju. Kā zināms, šo sezonu Jonass ir iesācis lieliski, jo sezonas pirmajā posmā Katarā viņš bija sestais, bet pēc tam nākamajās sacensībās Taizemē un Argentīnā guva otrās vietas. Pasaules čempionāta kopvērtējumā pēc četriem posmiem līderis ar 172 punktiem ir Herlingssm, bet 13 punktus no viņa atpaliek Fernandiss. Savukārt Jonass ar 133 punktiem saglabā trešo pozīciju. Tikmēr Justs ar 44 punktiem kopvērtējumā pacēlies uz 16.pozīciju. Savukārt Latvijas motobraucējs Dāvis Ivanovs (\"MX Moduls\") savās šīs sezonas pirmajās sacensībās prestižākajā MXGP klasē pirmajā braucienā ieņēma 25.vietu, bet otrajā finišēja vēl par pozīciju zemāk, tādejādi neizcīnot punktus. Uzvaru šajā posmā izcīnīja vācietis Maksimiliāns Nagls. Iepriekšējās sezonas MXGP klases noslēguma kopvērtējumā savā karjerā augstāko 13.vietu guva Matīss Karro, kurš starpsezonā vienojās par atgriešanos \"MVR-D Honda\" komandā, kas nenodrošinātu latvieša dalību pasaules čempionātā. Turklāt februārī Karro savainoja ceļgala krusteniskās saites un trasē varēs atgriezties vien tuvākajā laikā. Pasaules čempionātā šosezon plānoti 18 etapi, turklāt 12.jūlijā sportistiem arī plānotas sacensības Ķeguma trasē Latvijā.", "link": "https://www.delfi.lv/auto/42826676/motorusports/45840861/motokrosa-braucejam-jonasam-11vieta-pasaules-cempionata-italijas-posma"},
{"title": "Motokrosistam Karro pagaidām nav skaidrības par dalību nākamās sezonas pasaules čempionātā", "category": "Auto", "body": "Latvijas labākais motokrosa braucējs  Matīss Karro  atgriezies \"MVR-D Honda\" komandā, kuras sastāvā nākamajā sezonā startēs Anglijas čempionātā MX2 klasē, bet saistībā ar viņa braukšanu pasaules meistarsacīkstēs pagaidām skaidrības nav, informēja sportista pārstāvis Mārtiņš Jankovskis. Šī bija Karro veiksmīgākā sezona karjerā, jo latviešu braucējs pasaules čempionātā prestižākās MXGP klases kopvērtējumā izcīnīja augsto 13.vietu. Tikmēr Anglijas motokrosa čempionātā Karro pirmo reizi karjerā kļuva par čempionu MX2 klasē. Tagad oficiāli kļuvis zināms, ka arī nākamajā sezonā Karro startēs Anglijas čempionātā MX2 klasē, bet viņa starts pasaules čempionātā būs atkarīgs no finansējuma piesaistes. \"Esmu parakstījis līgumu ar \"MVR-D Honda\" komandu par startēšanu Anglijas MX2 čempionātā 2015.gada sezonā. Tā ir tā pati komanda, kurā savulaik sāku startēt motokrosā. Nākamgad MX2 klasē startēšu Anglijas čempionātā, kur noteikti centīšos aizstāvēt savu čempiontitulu,\" izteicies Karro, kurš uzsver, ka iespēju robežās centīsies braukt arī sacensībās Latvijā. \"Ja mēs runājam par pasaules čempionātu, šobrīd viss atkarīgs no finansējuma. Ja viss tiks sakārtots, noteikti brauksim arī pasaules čempionātā. Šobrīd viss vēl ir procesā.\" \"Arī šogad Anglijā braucu MX2 klasē, tāpēc nebija nekādu iemeslu, lai to neturpinātu - man patīk MX2 klases motocikli, kas ir vieglāki un līdz ar to braucējam jābūt asākam, aktīvākam,\" sarunā ar aģentūru LETA izteicās Karro. \"Savukārt, ja startēšu pasaules čempionātā, būs vien jābrauc MXGP klasē, jo MX2 grupai jau esmu par vecu.\" Karro \"MVR-D\" komandā startēja no 2009. līdz 2011.gadam, braucot pasaules čempionāta MX2 klasē, bet kopš 2012.gada viņš brauca citā Anglijas vienībā, ar tagadējo nosaukumu ''Wilvo Forkrent KTM\". \"Vecā komanda izteica labu piedāvājumu, jo \"Honda\" rūpnīca nākamajā gadā vēlas sevi atkal pierādīt, tāpēc viņiem vajadzēja spēcīgu braucēju Anglijas čempionātam,\" atklāja sportists. \"Zinu komandā visus cilvēkus, kā viņi strādā, tāpēc domāju, ka būs laba sezona. Jāgaida, kad varēsim sākt pirmos testus, lai padarītu mūsu braucamos konkurētspējīgus stiprajiem KTM motocikliem.\" Kā atzina Karro, nākamajā gadā viņš labprāt beidzot vairāk pabrauktu arī Latvijas trasēs. \"Kas zina, varbūt kalendārs saliksies tā, ka varēšu pilnā apmērā startēt gan Latvijas čempionātā, gan arī Superkausā.\" Nesen savu 23 gadu jubileju atzīmējušais Karro iepriekšējos divos gados atzīts par Latvijas labāko tehnisko sporta veidu sportistu.", "link": "https://www.delfi.lv/auto/42826676/motorusports/45176288/motokrosistam-karro-pagaidam-nav-skaidribas-par-dalibu-nakamas-sezonas-pasaules-cempionata"},
{"title": "Pieprasījums pēc 'Jaguar F-Type' ievērojami pārsniedz plānoto", "category": "Auto", "body": "Pēc Holmarka vārdiem, \"F-Type\" rodsters veidos aptuveni 15 līdz 20 procentus no visa \"Jaguar\" šāgada noieta, kas sasniegs ap 60 tūkstoš vienību. Tādējādi šogad \"Jaguar F-Type\" tiks pārdots 9 līdz 12 tūkstoš vienībās. Autoražotājs atklāj, ka aptuveni 90 procentiem \"F-Type\" pircēju šis ir pirmais \"Jaguar\". Galvenie rodstera noieta tirgi ir ASV, Lielbritānija un Vācija. Tāpat \"Jaguar\" cer uz šī modeļa veiksmi Ķīnā, kur, pēc markas vadītāja vārdiem, \"vidējais miljonārs ir 38 gadus vecs vīrietis, kuram patīk demonstrēt savu labklājības līmeni\". Jau ziņots, ka \"Jaguar F-Type\" pieejams ar trīslitru V6 kompresormotoru, kas atkarībā no versijas attīsta 340 vai 380 zirgspēku. Visdārgākā \"F-Type\" versija tiek komplektēta ar 495 ZS jaudīgu pieclitru V8 kompersormotoru, kas ļauj rodsteram līdz 100 km/h paātrināties 4,3 sekundēs. Pirmais \"Jaguar F-Type\" Latvijā nonāks jau šomēnes. Vācijā tā cena ir no 73 400 eiro.", "link": "https://www.delfi.lv/auto/42826658/zinas/43371383/pieprasijums-pec-jaguar-f-type-ieverojami-parsniedz-planoto"},
{"title": "Nosaukti 'Latvijas Gada auto 2015' titulu ieguvēji", "category": "Auto", "body": "\" Latvijas Gada auto  2015\" titulu ieguvis jaunās paaudzes \"Ford Mondeo\", paziņots sestdienas vakarā notikušajā konkursa svinīgajā noslēguma ceremonijā. Uzvarētājs tika noskaidrots, žūrijai balsojot par astoņiem finālistiem. Kopumā konkursam bija pieteikti 32 jauni auto modeļi, kas pretendēja arī uz tituliem konkursa apakšnominācijās. \"Ford Mondeo\" ieguva 129 punktus, tikai ar 12 punktu starpību tam seko otrās vietas ieguvējs \"Volkswagen Passat\" (117 punktu), bet cīņa par trešo vietu bija vissīvākā – to ieguva \"Škoda Octavia Scout\" ar 103 punktiem, tikai par trim punktiem apsteidzot ceturtās vietas ieguvēju \"Nissan Qashqai\" (100 punktu). Bez galvenā titula \"Latvijas Gada auto 2015\" tiks apbalvoti arī laureāti papildus nominācijās – \"Latvijas Mazais auto 2015\" titulu ieguva \"Renault Twingo\"; \"Latvijas Premium auto 2015\" – \"Audi A6\"; \"Latvijas Sportiskākais auto 2015\" – \"Subaru WRX STI\"; \"Latvijas Gada auto Tautas balsojuma simpātija 2015\" – \"Audi A6\" (balsojumā pavisam 50 444 balsis); \"Latvijas Skaistākais auto 2015\" – \"Ford Mondeo\"; \"Latvijas Apvidus auto 2015\" – \"Dacia Duster\"; \"Latvijas Eko Auto 2015\" – \"Toyota Yaris Hybrid\"; un \"Latvijas Komercauto 2015\" – \"Ford Transit\". Kopumā konkursā bija pieteikti 32 jaunākie auto modeļi, kas Latvijas tirgū nonākuši pēc 2013. gada 1. novembra. Finālā iekļuva astoņi pretendenti, kuri saņēma vislielāko žūrijas balsu skaitu pēc \"Lielā testa brauciena\", kas norisinājās Ādažos no 7. līdz 9. novembrim. Finālā iekļuva \"Citroën C4 Cactus\", \"Ford Mondeo\", \"Mazda3\", \"Nissan Pulsar\", \"Nissan Qashqai\", \"Renault Twingo\", \"Škoda Octavia Scout\" un \"Volkswagen Passat\". Konkurss \"Latvijas Gada auto\" šogad notiek 16. reizi kopš 1998. gada. Žūriju veido autožurnālisti, autoeksperti un autosportisti.", "link": "https://www.delfi.lv/auto/42826658/zinas/45308404/nosaukti-latvijas-gada-auto-2015-titulu-ieguveji"},
{"title": "VW pirmajam klientam izsniedz īpaši ekonomisko hibrīdu 'XL1'", "category": "Auto", "body": "Kompānija \" Volkswagen \" (VW) izsniegusi pirmajam klientam sērijveida hibrīda automobili \"XL1\". Pircējam šis īpaši ekonomiskais spēkrats izmaksājis 110 tūkstošus eiro. Automobiļa ieguvējs ir Vācijas iedzīvotājs. \"Volkswagen XL1\" konceptuālā statusā tika prezentēts vēl 2011. gada janvārī. Savukārt tā sērijveida versiju prezentēja divus gadus vēlāk Ženēvas autoizstādē. Tikai ar elektroenerģiju šis VW spējīgs nobraukt līdz 50 km distanci. Tomēr, pieslēdzoties iekšdedzes dzinējam, šī nobraucamā distance palielināma desmitkārtīgi. Tādējādi hibrīda vidējais degvielas patēriņš ir tikai 0,9 litri dīzeļa uz 100 km. \"Volkswagen XL1\" virsbūves paneļi, kuru biezums ir 1,2 milimetri, ir izgatavoti no oglekļa šķiedras. Tāpat spēkrata konstrukcijā izmantots alumīnijs. No vietas līdz 100 km/h īpaši ekonomiskais hibrīds paātrinās 12,7 sekundēs un maksimāli sasniedz 160 km/h. \"Volkswagen XL1\" tiks izgatavots 100 vienību ierobežotā sērijā. Sākotnēji tas būs pieejams tikai Eiropā, bet vēlāk to saņems arī klienti ASV un Ķīnā.", "link": "https://www.delfi.lv/auto/42826658/zinas/44570608/vw-pirmajam-klientam-izsniedz-ipasi-ekonomisko-hibridu-xl1"},
{"title": "Amerikāņu dēļ 'Volkswagen' jaunus modeļus ieviesīs biežāk", "category": "Auto", "body": "Kompānija \" Volkswagen \" (VW) no 2017. gada jaunus modeļus  ASV  tirgū ieviesīs biežāk nekā līdz šim. Jaunas paaudzes modelis tiks prezentēts ik pēc pieciem gadiem līdzšinējo septiņu gadu vietā. Savukārt modernizācija automobilim tiks veikta reizi trijos nevis četros gados. Šāda lēmuma cēlonis ir amerikāņu vēlme biežāk redzēt jaunus VW modeļus, intervijā aģentūrai \"Bloomberg\" atklājis VW amerikāņu nodaļas vadītājs Maikls Horns. Gaidāms, ka tamlīdzīgas izmaiņas autoražotāja biznesa plānā uzņēmuma valde pieņems tuvāko mēnešu laikā. Horns uzskata, ka gadījumā, ja kompānijas vadība paātrinās jaunu modeļu izlaidi, tas ļaus līdz 2018. gadam ASV tirgū pārdot 800 tūkstoš VW automobiļu gadā. Salīdzinājumam – šāgada pirmajos četros mēnešos VW šajā tirgū pārdeva 118 tūkstošus spēkratu, kas ir par 10 procentiem mazāk nekā analoģiskā periodā pērn. Šāgada martā VW koncerna vadītājs Martins Vinterkorns paziņoja, ka 2014. gadā VW plāno pasaulē pārdot vairāk nekā 10 miljonus automobiļu un tādējādi kļūt par lielāko autoražotāju. Autoražotājs cer, ka šogad tiem izdosies apsteigt \" Toyota \" kompāniju. Atgādinām, ka pērn šis japāņu autoražotājs saglabāja pasaulē lielākā autoražotāja titulu otro gadu pēc kārtas. 2013. gadā \"Toyota\" visā pasaulē pārdeva 9,98 miljonus automobiļu, bet VW – 9,72 miljonus. Tuvāko piecu gadu laikā VW koncerns automobiļu ražošanā investēs 84,2 miljardus eiro. Divas trešdaļas no šīs summas tiks ieguldītas jaunas paaudzes benzīna un dīzeļa motoru, kā arī elektrisko un hibrīda sistēmu spēka agregātu izstrādē. Tāpat vācu koncerns plāno būtiski atjaunināt un paplašināt visu savu marku modeļus. Turklāt akcents tiks likts jaunu modeļu izstrādei uz modulārajām platformām ar kopīgu komponenšu pielietojumu.", "link": "https://www.delfi.lv/auto/42826658/zinas/44567098/amerikanu-del-volkswagen-jaunus-modelus-ieviesis-biezak"},
{"title": "Tuvākajā nākotnē būs daudz neglītu automobiļu, bažījas VW dizaineris", "category": "Auto", "body": "Koncerna \" Volkswagen \" (VW) modeļu ārējais izskats netiks būtiski mainīts tuvāko desmit gadu laikā, kamēr citi autoražotāji eksperimentēs ar dizainu. Centieni samazināt degvielas patēriņu un kaitīgo izmešu daudzumu motora izplūdē, uzlabojot virsbūves aerodinamiku, novedīs pie neglītu automobiļu parādīšanās, intervijā aģentūrai \"Automotive News\" savu viedokli paudis VW galvenais dizaineris Valters de Silva (attēlā). \"Savu viedokli neesmu mainījis – dizainam jābūt vienkāršam. Taču baidos, ka arvien stingrākie izmešu normu standarti var novest pie sarežģītām, ne tām estētiskākajām virsbūves formām. Tomēr uzlabot aerodinamiku un samazināt spēkrata svaru var arī citos veidos, piemēram, izmantojot vieglākus materiālus. Tā nav māksla, tā ir vesela zinātne. Aerodinamisko tuneli neuztrauc markas tēls, tas vienkārši izmēra gaisa pretestības koeficientu,\" norāda de Silva. Kā veiksmīgu VW dizaina piemēru itālietis min ekskluzīvo hibrīda modeli \"XL1\" (attēlu galerijā). Šī divvietīgā automobiļa spēka agregāts apvieno 0,8 litru divcilindru dīzeļdzinēju (48 ZS) un elektromotoru (27 ZS). Tikai ar elektroenerģiju \"VW XL1\" spējīgs nobraukt līdz 50 km distanci, bet ar iekšdedzes dzinēja palīdzību nobraucamā distance palielināma desmitkārtīgi, bet degvielas patēriņš tajā pašā laikā ir tikai 0,9 litri dīzeļa uz 100 km. \"Paskatieties uz veco automobiļu masīvajiem \"purngaliem\", kad vēl tik tikko ieviesa prasības pret drošību sadursmes gadījumā ar gājēju, un salīdziniet to ar mūsdienu dizainu – tas kļuvis skaistāks, plūdenāks un tajā pašā laikā atbilst visiem jaunajiem drošības standartiem. Un paskatieties uz \"XL1\" – praktiski ideāla aerodinamika, kompaktums un formu vienkāršība. Tas ir milzīgs solis uz priekšu,\" uzskata VW galvenais dizaineris. Pēc de Silvas prognozēm, nākotnē automobiļi būs pakļauti vienotam aerodinamiskajam standartam, bet dizaineru uzdevums būs tikai nedaudz pamainīt virsbūves veidolu, lai patērētājs vismaz kaut kā varētu atšķirt vienu modeli no otra. Kā piemēru VW dizaineris min hibrīdus \"Honda Insight\" un \"Toyota Prius\" – galvenais uzdevums šo modeļu izstrādē esot bijis samazināt aerodinamisko pretestību. Ārēji šie automobiļi ir praktiski vienādi, atšķiras vien dažas dizaina detaļas, norāda de Silva.", "link": "https://www.delfi.lv/auto/42826658/zinas/44466420/tuvakaja-nakotne-bus-daudz-neglitu-automobilu-bazijas-vw-dizaineris"},
{"title": "Jaunu auto tirdzniecība šogad pieaug", "category": "Auto", "body": "Pieprasījuma pieaugums pirmajā ceturksnī ir gan jauniem pasažieru automobiļiem, gan vieglajam komerctransportam (ar masu līdz 3,5 tonnām), attiecīgi par 21% un 39% attiecībā pret 2013. gada pirmo ceturksni. Izmantojot līzinga pakalpojumus, šāgada pirmajā ceturksnī iegādāti 1 698 automobiļi jeb 49% no pārdoto automašīnu kopskaita. Privātpersonas šāgada pirmajos trijos mēnešos iegādājušās 699 auto jeb 20% no realizēto automobiļu kopskaita, no kurām vairāk nekā puse (53%) jeb 371 iegādāta, izmantojot līzinga kompāniju finansējumu. Juridisko personu auto iegādē līzinga kompānijas saglabājušas tādu pašu līmeni kā pagājušā gada pirmajā ceturksnī.     Auto līzinga tirgus līderi arī šogad saglabājušies nemainīgi: SIA \"Nordea Finance Latvia\" ir finansējusi 534 auto (31%) iegādi, SIA \"SEB Līzings\" – 387 (34%); SIA \"DNB Līzings\" – 236 (14%); un SIA \"Swedbank Līzings\" – 219 (13%). Korporatīvajām vajadzībām šogad piekto daļu (698) jeb 20% no visiem Latvijas tirgū realizētajiem vieglajiem automobiļiem ir iegādājušās valsts iestādes un privātie uzņēmumi, kas ir būtiski vairāk, salīdzinot ar 2012. gada pirmā ceturkšņa 16% (441). Šāgada pirmajos trijos mēnešos pieprasītākās pasažieru auto markas joprojām ir \"Volkswagen\" (560), \"Toyota\" (474), \"Renault\" (282), \"Peugeot\" (262) un \"Škoda\" (255). \"Jāņem vērā, ka pagājušā gada sākums jaunu automobiļu tirdzniecībā bija ļoti lēns ar izteikti lejupejošu tendenci salīdzinājumā ar 2012. gadu. Iepriecinoši, ka šī gada pirmais ceturksnis ir tādā pašā līmenī kā pagājušā gada pēdējais, kas liecina par salīdzinoši noturīgiem pircēju ieradumiem,\" skaidro  Auto asociācijas  viceprezidents Ingus Rūtiņš.  \"Vairāk nekā ceturtā daļa no apjoma pieauguma ir saistīta ar korporatīvo darījumu pieaugumu pārsvarā uz vieglā komerctransporta rēķina. Šogad vislielākais auto skaits reģistrēts \"Neatliekamās medicīniskās palīdzības dienestam\", VAS \"Latvijas dzelzceļam\", kā arī lielākajām pilna servisa nomas kompānijām SIA \"ALD Automotive\" un SIA \"Transporent\",\" atklāj Rūtiņš.  Vidējais CO2 izmešu apjoms pirmo reizi reģistrētām automašīnām 2014. gada pirmajā ceturksnī – 153g/km.", "link": "https://www.delfi.lv/auto/42826658/zinas/44384481/jaunu-auto-tirdznieciba-sogad-pieaug"},
{"title": "Par 'Eiropas Gada auto 2013' atzīts 'Volkswagen Golf'", "category": "Auto", "body": "Kā savā preses paziņojumā norādījuši Eiropas Gada auto konkursa organizatori, tad \"VW Golf\" pārliecinošās žūrijas simpātijas ieguvis, pateicoties modeļa drošības, dinamikas, komforta un kvalitātes līmeņa dēļ. \"Eiropas Gada auto 2013\" žūrijas balsojuma rezultāti: 1. \"Volkswagen Golf\" – 414 punkti 2. \"Toyota GT-86\" un \"Subaru BRZ\" – 202 3. \"Volvo V40\" – 189 4. \"Ford B-Max\" – 148 5. \"Mercedes-Benz\" A-klase – 138 6. \"Renault Clio\" – 128 7. \"Peugeot 208\" – 120 8. \"Hyundai i30\" – 111. Atgādinām, ka \"Volkswagen Golf\" ieguvis galveno titulu arī analoģiskos Latvijas un Lietuvas Gada auto konkursos. Savukārt Igaunija par Gada auto atzina \"Mercedes-Benz\" A-klasi. Eiropas Gada auto žūrijā ir 58 autožurnālisti no 22 Eiropas valstīm. Pērn par Eiropas Gada auto tika atzīts \"Opel Ampera\", bet gadu pirms tam – \"Nissan Leaf\".", "link": "https://www.delfi.lv/auto/42826658/zinas/43114986/par-eiropas-gada-auto-2013-atzits-volkswagen-golf"},
{"title": "Nosaukti Pasaules Gada auto titulu ieguvēji", "category": "Auto", "body": "Par \"Pasaules Gada sportisko auto 2013\" atzīts \"Porsche Boxster\" un \"Cayman\". Tāpat uz šo titulu finālā pretendēja \"Ferrari F12 berlinetta\", kā arī \"Subaru BRZ\" un \"Toyota GT86\". Par visstilīgāko automobili pasaulē šogad atzīts \"Jaguar F-Type\", kas žūrijas balsojumā pārspēja \"Aston Martin Vanquish\" un \"Mazda6\". Pasaules Gada ekoloģiskākā automobiļa titulu izcīnīja elektriskais \"Tesla Model S\", kas savā kategorijā pārspēja \"Renault Zoe\" un \"Volvo V60 Plug-in Hybrid\". Atgādinām, ka pērn par Pasaules Gada auto tika atzīts \"Volkswagen up!\". Interesanti, ka jaunais \"Volkswagen Golf\" izcīnīja galveno titulu arī analoģiskā konkursā Eiropā, kā arī Latvijā un Lietuvā.", "link": "https://www.delfi.lv/auto/42826658/zinas/43187198/nosaukti-pasaules-gada-auto-titulu-ieguveji"},
{"title": "Latvijas uzņēmēju iecienītākie luksusa auto", "category": "Auto", "body": "Sekojošajos krīzes gados šie skaitļi samazinājās pat padsmitkārt, savukārt 2011. un 2012. gads aizvien uzskatāmāk rādīja, ka apetīte sāk atgriezties reizē ar iespējām. Jo neparastāks ir izrādījies pagājušais gads, rāda jaunais \"Kapitāla\" Latvijas uzņēmēju iecienītāko luksusauto apkopojums: pat pieprasītāko modeļu vidū ir bijuši gan strauji kāpumi, gan tikpat vērienīgi kritumi. Pagājušajā gadā būtiski mazāk pirkti pat tādi nemainīgie uzņēmēju pieprasītāko auto TOP 45 līderi kā \"BMW X6\" (pērn – 51; pirms gada - 68) un \"BMW X5\" (pērn – 47; pirms gada – 57). Turklāt būtisks kritums piemeklējis arī pārējos trīs iepriekšējā saraksta pirmā piecnieka modeļus – \"Porsche Cayenne Diesel\" (28 pret 46 gadu iepriekš), \"Land Rover Range Rover Evoque\" (22 pret 45) un \"Mercedes-Benz CLS 350\" (11 pret 20). Taču, kā rāda jaunais \"Kapitāla\" TOP 45, ir bijuši arī ieguvēji – dubultojies par muižu uz riteņiem sauktā \"Land Rover Range Rover\" pieprasījums uzņēmēju vidū (36 pret 18 gadu iepriekš), šim auto kļūstot par pagājušā gada ceturto pieprasītāko luksusauto juridisko personu vidū. Audzis arī pieprasījums pēc \"Audi Q7\" (36 pret 16), \"Mercedes-Benz GL 350\" (30 pret 11) un īpaši pēc jaunā \"Jaguar XF\" (jau 10 iegādāti auto). Latvijas uzņēmēju iecienītāko luksusauto TOP 45, kā arī ekskluzīvāko pērn Latvijā reģistrēto automašīnu TOP 10, speciāli \"Kapitālam\" veidojuši pazīstamie publicisti  Lato Lapsa  un Kristīne Jančevska.", "link": "https://www.delfi.lv/auto/42826658/zinas/44738546/latvijas-uznemeju-iecienitakie-luksusa-auto"},
{"title": "'Latvijas Gada auto 2016' fotosesija uz AB dambja", "category": "Auto", "body": "Piektdien, 6. novembrī, piedaloties rekordlielam automobiļu skaitam (34), tika aizvadīts \" Latvijas Gada auto  2016\" noslēdzošais \"Lielais testa brauciens\", kurā dalību ņēma visi žūrijas biedri un automobiļi - titula pretendenti. Līdz pat 5. decembra noslēguma ceremonijai, jautājums paliek atklāts, kurš šogad pārspēs pagājušā gada laureātu \"Ford Mondeo\"? Šogad par pasākuma norises vietu kļuva Ādažu apkārtne ar bāzes vietu viesnīcā \"Port Hotel\". Jāuzsver, ka šis noslēdzošais brauciens iemiesoja trīs stihijas, līdzīgi kā konkursam pieteiktais \"Mercedes-Benz GLE Coupe\". Lai varētu automobiļus novērtēt no visdažādākajiem rakursiem, pasākumus tika filmēts no zemes, ūdens un gaisa. Neizpalika arī individuālie testa braucieni ar šī gada konkursa \"Latvijas Gada auto 2016\" titula pretendentiem. Iepriekšējos gados konkursa oficiālā fotosesija ir norisinājusies Jūrmalā, pludmales smiltīs, un Ādažu poligonā ar NATO smago un militāro tehniku. Šogad tika izvēlēta netipiska un visnotaļ ekskluzīva vieta – AB Dambis. Roberts Jansons ļoti pozitīvi vērtēja arī \"Lielo testa braucienu\" trīs dienu garumā: \"Vērienīgs sākums, pēc kura sekoja trīs dienas intensīvas braukšanas ar visdažādākajiem automobiļiem. No rīta līdz vakaram bijām braukuši ar vienas stundas pārtraukumu. Kopumā ļoti daudz emociju un jaunu atziņu par konkrētiem spēkratiem. Manuprāt, ļoti vērtīgi ir tas, ka bija šī iespēja apstāties ceļa malā un jebkurā brīdī pārkāpt, piemēram, no \"Peugeot 208\" uz \"Hyundai i20\", kas ir vienādas klases automašīnas.\" Gluži tapāt kā citu gadus, arī šogad žūriju veido autožurnālisti, Latvijas lielāko autoparku atbildīgās amatpersonas, autosportisti un citi auto nozares eksperti. Konkursa \"Latvijas Gada auto 2016\" žūrijā ir 26 biedri. Katram žūrijas biedram \"Lielā testa brauciena\" ietvaros bija pienākums izbraukt ar visiem konkursam pieteiktajiem automobiļiem, pretējā gadījumā konkrētais žūrijas biedrs nevar kvalificēties balsošanai. Jāuzsver tas, ka, testējot auto, bija jāievēro ceļu satiksmes noteikumi, kā arī to, ka katrs žūrijas biedrs bija personiski atbildīgs par savas rīcības sekām konkursa pasākumos. Automobiļu pieteikšana \"Latvijas Gada auto 2016\" konkursam noslēdzās jau 5. novembrī, un šogad jaunus konkursa kandidātus pieteikt vairs nav iespējams. Jāpiebilst, ka bija atļauts pieteikt tikai jaunākos automobiļu modeļus, kuru pirmreizējā reģistrācija Latvijas CSDD bija sākot no 2014. gada 1. oktobra. Šogad konkursa noslēgums un rezultāti varētu būt īpaši pārsteidzoši, ņemot vērā to, ka tiek pārstāvēts 21 autoražotāja zīmolus. 30 automobiļi pretendē uz prestižo titulu \"Latvijas Gada auto 2016\" un četri automobiļi uz \"Latvijas Komercauto 2016\" titulu. \"Latvijas Gada auto 2016\" organizators Māris Ozoliņš uzsver, ka šogad konkursa uzvarētāju prognozēt ir ļoti grūti, jo ir pārāk daudz līdzvērtīgu pretinieku. Kā arī viņš piebilst, ka īpaši asa cīņa varētu izvērsties \"Premium auto\" un \"Apvidus auto\" nominācijās. Viens no žūrijas pārstāvjiem, Roberts Jansons, arī uzskata, ka pretendentu pulks šogad ir ļoti kupls un pirms izdarīt izvēli par labu septiņiem automobiļiem, kurus nosūtīt uz finālu, būs brītiņu jāpadomā. Žūrijai būs jābalso par septiņiem automobiļiem, kuri iekļūs finālā un turpinās cīņu par \"Latvijas Gada auto 2016\" titulu un uzvarētājiem papildus nominācijās. Konkursa \"Latvijas Gada auto 2016\" fināla balsojums un svinīgā apbalvošanas ceremonija notiks 5. decembrī viesnīcā \"Avalon Hotel\" un to varēs vērot TV un interneta tiešraidē. Lielākais auto nozares gada notikums Latvijā, konkurss \"Latvijas Gada auto\" notiek jau septiņpadsmito reizi kopš 1998. gada.", "link": "https://www.delfi.lv/auto/42826658/zinas/46695225/latvijas-gada-auto-2016-fotosesija-uz-ab-dambja"},
{"title": "'Jaguar Project 7' – vienvietīgs 'F-Type'", "category": "Auto", "body": "Kompānija \" Jaguar \" uz \"F-Type\" rodstera bāzes izstrādājusi unikālu prototipu \"Project 7\", kas ir vienvietīgs automobilis braukšanai pa sacīkšu trasi. Plašākai publikai automobilis tiks parādīts šajā nedēļas nogalē notiekošajā Gudvudas \"Ātruma festivālā\", Lielbritānijā. \"Jaguar Project 7\" aprīkots ar pieclitru V8 kompresormotoru, kas attīsta 550 zirgspēku jaudu un 680 ņūtonmetru griezes momentu, kas ir attiecīgi par 55 ZS un 55 Nm vairāk nekā visjaudīgākajai \"F-Type\" sērijveida modifikācijai \"V8 S\". Dzinējs sajūgts ar astoņpakāpju automātisko pārnesumkārbu \"Quickshift\". Prototips no vietas līdz 100 km/h paātrinās 4,2 sekundēs, bet tā maksimālais braukšanas ātrums elektroniski ierobežots pie 300 km/h atzīmes. Atgādinām, ka sērijveida \"Jaguar F-Type\" rodsters tirdzniecībā Latvijā nonāca jūnijā. Tas pieejams ar V6 un V8 kompresormotoriem, kas atkarībā no versijas attīsta 340 līdz 495 ZS jaudu.", "link": "https://www.delfi.lv/auto/42826674/modelu-jaunumi-testi/43471789/jaguar-project-7-vienvietigs-f-type"},
{"title": "'BMW Alpina D3' ar 350 ZS dīzeļdzinēju", "category": "Auto", "body": "Kompānija \" Alpina \" pašlaik notiekošajā Frankfurtes autoizstādē prezentējusi \"D3 Bi-Turbo\" modifikāciju uz \" BMW \" 3. sērijas sedana un universāļa bāzes. \"D3\" šoreiz aprīkota ar sešcilindru dīzeļmotoru atšķirībā no iepriekšējās ar četrcilindru dzinēju. \"BMW Alpina D3 Bi-Turbo\" aprīkots ar trīslitru dīzeļmotoru, kas jau pazīstams no \"Alpina\" modifikācijas \"D5 Bi-Turbo\" uz 5. sērijas bāzes un \"XD3 Bi-Turbo\" uz \"X3\" apvidnieka bāzes. Šis \"Alpina\" pārbūvētais \"BMW\" dīzeļmotors attīsta 350 zirgspēku jaudu un 700 ņūtonmetru griezes momentu. No vietas līdz 100 km/h jaunais \"D3 Bi-Turbo\" sedans paātrinās 4,6 sekundēs un maksimāli sasniedz 278 km/h. Kā jau \"Alpina\" markai ierasts, no standarta \"BMW\" vizuāli tā vēl atšķiras ar konservatīvi pārveidotiem virsbūves aerodinamiskajiem elementiem un dekoratīvajiem elementiem interjerā. Vācijā \"BMW Alpina D3 Bi-Turbo\" sedans maksās no 46 975 eiro, bet universālis – no 48 487 eiro.", "link": "https://www.delfi.lv/auto/42826674/modelu-jaunumi-testi/43648299/bmw-alpina-d3-ar-350-zs-dizeldzineju"},
{"title": "Karro šosezon cer izpelnīties 'lielo' komandu uzmanību", "category": "Auto", "body": "Latvijas labākais motokrosa braucējs  Matīss Karro  sezonas beigu daļā cer nostabilizēties pasaules čempionāta labāko desmitniekā, kas palīdzētu pievērst sev lielo čempionāta komandu uzmanību. Izārstējis divas šosezon gūtās traumas, Karro aizvadītajā nedēļas nogalē startēja pasaules čempionāta posmā, kas risinājās Ķeguma trasē,  otrajā braucienā finišējot desmitais , kas ir viņa labākais rezultāts šosezon. \"Šajā sezonā pirmoreiz izdevies finišēt desmitniekā, par ko esmu priecīgs. Tas tagad jāieraksta atmiņā, un, cerams, arī nākamajās sacensībās varēšu ierindoties pirmajā desmitniekā,\" saka Matīss Karro, kurš par sasniegto rezultātu bija tiešām priecīgs.  \"Traumu dēļ gan Anglijas čempionātā, gan arī pasaules ieskaitē kopvērtējumā neko vairs nevaru paveikt, tāpēc koncentrējos uz katru posmu, lai uzrādītu pēc iespējas labākus rezultātus un cilvēki mani ievērotu,\" stāstīja sportists. \"Pasaules čempionāta posmos gribētos stabili finišēt desmitniekā, tad arī būtu pārliecība par sevi.\" Karro jau otro gadu pēc kārtas pārstāv Anglijas komandu STR KTM un šosezon arī saņem lielāku atbalstu no KTM rūpnīcas. Līgums ar vienību noslēgsies pēc šīs sezonas. Motokrosists stāstīja, ka par labu nāks arī tas, ka vasaras vidū viņš veselu mēnesi var dzīvot mājās, jo citās sezonas tā nenotiek. \"Parasti kā janvārī dodos prom, vasarā atbraucu tikai uz nedēļu. Savukārt tagad mājās būšu mēnesi, jo sacensības ir tuvākajā apkārtnē, tāpēc bāzējos Latvijā - pirms nedēļas izlidoju uz Zviedriju, tagad bija Ķegums, nākamnedēļ sekos Somija, bet pēc tam Superkauss Igaunijā,\" teica sportists. \"Padzīvošos pa mājām, uzņemšu pozitīvu enerģiju, satikšu draugus, izvedīšu savus suņus pastaigā un nedaudz atpūtīšos. Tas viss nāks par labu.\" Karro atzina, ka organizatoriskajā ziņā Ķeguma trasi varētu likt pasaules čempionāta labāko vidū. \"Šī ir viena no grūtākajām pasaules čempionāta trasēm, jo ir liels ātrums un bedrēm - asas malas. Lielajās taisnēs, kur citās trasēs braucēji parasti atpūšas, šeit ir sataisīti viļņi. No organizatoriskā viedokļa var teikt, ka šī trase stabili ir pirmajā pieciniekā, ja ne trijniekā - ne velti pie mums 2014.gadā tiks rīkots Nāciju kauss. Šī trase ir sevi pierādījusi,\" pauda Karro. Pasaules čempionāta kopvērtējumā MX1 klasē Karro pēc 11 posmiem ar 85 punktiem saglabājis 18.vietu.", "link": "https://www.delfi.lv/auto/42826676/motorusports/43465999/karro-sosezon-cer-izpelnities-lielo-komandu-uzmanibu"},
{"title": "Matīss Karro tiek uz goda pjedestāla Leoku ģimenes sacensībās Igaunijā", "category": "Auto", "body": "Trešdien Igaunijas pilsētā Somerpalu norisinājās motokrosā pazīstamās Leoku ģimenes rīkotās motokrosa sacensības. Izrādot cieņu Leoku ģimenei, u zšīm sacensībām devās arī vadošais Latvijas motokrosists  Matīss Karro  un kāpa uz goda pjedestāla trešā pakāpiena. Divu braucienu summā Matīss ierindojās otrajā vietā, bet Superfinālā, startējot no pašām beigām, sportists aizcīnījās līdz trešajai vietai. \"Pirmajā braucienā man izdevās \"izcelt\" startu, taču pirmajā līkumā kāds trāpīja pa motocikla aizmuguri un izstūma mani no trases,\" stāsta Matīss. \"Vēlāk aizcīnījos līdz otrajai vietai, ar ko finišā biju apmierināts. Arī otro startu \"izcēlu\", taču vēlāk Tanels Leoks un Jevgēņijs Bobriševs man aizbrauca garām un es paliku trešais. Tas man divu braucienu summā deva augsto otro vietu.\". \"Pēc tam sekoja superfināls. Gribējās paņemt labu startu, taču diemžēl uzsāku par ātru un ieskrēju starta barjerā. Turpināju no absolūti pēdējās vietas, taču nepadevos un turpināju cīnīties. Vēlāk noķēru un apdzinu daudzus braucējus, beigās izcīnot trešo vietu,\" finālbrauciena notikumus komentē latviešu braucējs. \"Prieks, ka noķēru un viņa mājas trasē apdzinu Leoku, kurš diemžēl vēlāk nokrita. Aizcīnījos līdz trešajai vietai, taču abi līderi bija atrāvušies diezgan tālu, tāpēc mierīgi finišēju savā trešajā vietā, ar ko biju ļoti apmierināts.\" Uzvarēja šajās sacensībās, kurā sbieži vien piedalās arī vadoši pasaules sportisti, Jevgeņijs Bobriševs, bet otrais superfinalā palika Harijs Kullass. Viens no Leoku motokrosa dinastija spārstāvjiem, Tanels Leoks ierindojās astotajā vietā. No Latvijas sportistiem MX1 klasē Somerpalu startēja arī Ivo Šteinbergs, Dāvis Līvs un Lauris Freibergs. Viņi superfinālā ieņēma attiecīgi piekto, sesto un devīto vietu.", "link": "https://www.delfi.lv/auto/42826676/motorusports/43474611/matiss-karro-tiek-uz-goda-pjedestala-leoku-gimenes-sacensibas-igaunija"},
{"title": "Jaunās paaudzes 'BMW X5' apvidnieks", "category": "Auto", "body": "Kompānija \" BMW \" oficiāli atklājusi jaunās paaudzes \"X5\" apvidus automobili (F15 – rūpnīcas indekss). Trešās paaudzes \"X5\" tiks ražots kompānijas rūpnīcā ASV, līdzās \"X6\" un \"X3\", kuriem drīz pievienosies arī \"X4\". Tirdzniecībā Eiropā jaunais \"X5\" nonāks novembrī. Sākotnēji \"BMW X5\" būs pieejams kādā no trim versijām – \"xDrive50i\", \"xDrive30d\" un \"M50d\". Pirmā no tām iegūs 4,4-litru V8 biturbo dzinēju, kas attīsta 450 ZS un 650 Nm. Motors sajūgts ar astoņpakāpju automātisko pārnesumkārbu un 2,2 tonnas smagajam apvidniekam nodrošina piecu sekunžu paātrinājumu līdz 100 km/h. Vismazāk jaudīgais \"X5\" sākotnējā piedāvājumā būs ar trīslitru dīzeļdzinēju, kas attīsta 258 ZS un 560 Nm. Arī šis motors sajūgts ar automātisko pārnesumkārbu un nodrošina 6,9 s paātrinājumu līdz 100 km/h. Visdārgākā \"X5\" modifikācija šogad būs \"M50d\", kas aprīkota ar trīslitru sešcilindru dīzeļa dzinēju, kuram ir trīs turbīnas. Šis motors attīsta 381 ZS un 740 Nm. Līdz 100 km/h sportiskais \"X5\" paātrināsies 5,3 sekundēs un vidēji patērēs tikai 6,7 litrus uz 100 km. Nedaudz vēlāk pēc jaunā modeļa debijas tā piedāvājumam pievienosies \"xDrive35i\" (306 ZS) un \"xDrive40d\" (313 ZS) versija, kā arī bāzes modifikācijas \"xDrive25d\" un \"sDrive25d\" ar nepilnu sešu litru dīzeļa patēriņ uz 100 km. Turklāt pēdējā no tām būs vienīgā, kurai nebūs pieejama pilnpiedziņas sistēma. Papildus standarta variantam \"BMW X5\" varēs izvēlēties kādu no trim vizuālajām pakotnēm – \"Design Pure Experience\", \"Design Pure Excellence\" un sportisko \"M\". Tās atšķiries ar dekoratīvo elementu krāsu un materiālu. Jaunais \"BMW X5\" pieejams arī septiņvietīgā versijā. Tomēr trešā sēdekļu rinda paredzēta pasažieriem augumā līdz pusotram metram. Trešā sēdekļu rinda nolokāma, radot līdzenu grīdu. Standarta bagāžas nodalījuma tilpums ir 650 litru – par 30 l vairāk nekā priekštecim. Nolokot arī otrās sēdekļu rindas atzveltnes, bagāžas nodalījuma tilpums palielinās līdz 1870 litriem – par 120 l vairāk nekā priekštecim. \"BMW X5\", tāpat kā līdzšinējais modelis, būs pieejams ar \"iDrive\" multimediju sistēmu, kas ieguvusi 10,25 collu ekrānu priekšējā panelī. Piemēram, autovadītājs varēs pats mainīt salona apgaismojuma krāsas toni. Automobilis būs pieejams ar dažādām jaunām elektroniskajām sistēmā, tostarp automātisko stāvvietā novietošanas sistēmu.", "link": "https://www.delfi.lv/auto/42826674/modelu-jaunumi-testi/43361151/jaunas-paaudzes-bmw-x5-apvidnieks"},
{"title": "Trīs atjauninātie 'Volvo' modeļi ieguvuši 'R-Design' pakotni", "category": "Auto", "body": "Kompānija \" Volvo \" publicējusi attēlus ar atjauninātajiem modeļiem \"S60\", \"V60\" un \"XC60\", kas aprīkoti ar sportisko \"R-Design\" pakotni. To var pasūtināt jebkurai modeļa versijai, sākot ar bāzes dzinēju un beidzot ar jaudīgāko modifikāciju. \"R-Design\" pakotnē ietilpst agresīvāka veidola virsbūves aerodinamiskie elementi, par 15 mm pazemināta balstiekārta (\"XC60\" apvidniekam šajā gadījumā tiek uzstādītas tikai cietākas atsperes), citādi aizmugurējie amortizatori, īpaši akcenti interjera apdarē un 19 collu riteņu diski (\"XC60\" – 20 collu). \"Volvo\" plāno, ka aptuveni 10 procenti atjaunināto \"S60\", \"V60\" un \"XC60\" pircēju izvēlēsies savu spēkratu aprīkot ar \"R-Design\" pakotni. Tomēr atsevišķu valstu tirgos, piemēram, Lielbritānijā un Austrālijā šis īpatsvars plānots vēl lielāks – līdz 30 procentu. Jau rakstījām, ka minēto modeļu  atjauninātās versijas \"Volvo\" prezentēja februārī . Tie atšķiras ar modernizētu eksterjera un interjera dizainu, kā arī jaunām aprīkojuma iespējām.", "link": "https://www.delfi.lv/auto/42826674/modelu-jaunumi-testi/43183730/tris-atjauninatie-volvo-modeli-ieguvusi-r-design-pakotni"},
{"title": "Paštaisīts 'Rolls-Royce Phantom' arī Latvijā", "category": "Auto", "body": "Kādas Latvijas autonomas piedāvājumu papildinājis, kā uzņēmuma mājas lapā minēts, \"Rolls-Royce Phantom Converted\". Kaut gan patiesībā CSDD reģistrā tas fiksēts kā \"Lincoln Town Car\".Šāds limuzīns tiek piedāvāts, sākot ar 70 latiem stundā. Jāatzīmē, ka īpaši populāras \"Rolls-Royce Phantom\" kopijas ir ASV, kur izgatavo it kā pagarinātos \"Phantom\" limuzīnus, kaut gan patiesībā tas ir pārtaisīts \"Chrysler 300C\" – populārākā bāze šādai pārbūvei. No \"Rolls-Royce\" tiek iegādāts oriģinālais radiatora dekoratīvais režģis, lukturi un emblēmas.", "link": "https://www.delfi.lv/auto/42826658/zinas/32803559/pastaisits-rolls-royce-phantom-ari-latvija"},
{"title": "Ķīnieši tirdzniecībā ievieš sedanu uz vecā 'SAAB 9-5' bāzes", "category": "Auto", "body": "Ķīnas kompānija \"Beijing Automotive Industry Holding Co Ltd\" (BAIC) tirdzniecībā ievieš sedanu \"Shenbao D-Series Aero\" uz iepriekšējās paaudzes \"SAAB 9-5 Aero\" bāzes. Jāatzīmē, ka šī nav nelikumīga kopija, ar kādām pazīstami pat lielākie Ķīnas autoražotāji. BAIC vecās \"SAAB\" tehnoloģijas no koncerna \" General Motors \" iegādājās 2009. gadā par 200 miljoniem ASV dolāru. 4,86 metrus garais \"Shenbao D-Series Aero\" aprīkots ar divlitru turbopūtes benzīna dzinēju, kas attīsta 201 zirgspēka jaudu. Šāds automobilis Ķīnā maksā no 139 800 juaņām jeb 17 500 eiro. Vēlāk gaidāma tā versija ar 1,8-litru motoru un 2,3-litru turbopūtes četrcilindru agregātu (247 ZS), kā arī pilnīgi elektriskā modifikācija. Papildus vecajam \"SAAB 9-5\" modelim BAIC savulaik iegādājās arī tiesības uz iepriekšējo \"SAAB 9-3\" modeli, uz kā platformas arī taps ķīniešu modeļi.", "link": "https://www.delfi.lv/auto/42826674/modelu-jaunumi-testi/43314149/kiniesi-tirdznieciba-ievies-sedanu-uz-veca-saab-9-5-bazes"},
{"title": "Šādi izskatītos jaunākais 'BMW' kādreiz tradicionālajā bāzes versijā", "category": "Auto", "body": "Kādreiz jauniem vācu automobiļiem katrs sīkums bija par papildus samaksu – pat pasažiera puses sānskata spogulis, tahometrs mērinstrumentu panelī vai apsildāms aizmugurējais vējstikls. Kāds ungārs bilžu apstrādes datorprogrammā jauno \" BMW \" 4. sērijas kupeju pārveidojis tieši šādā, kādreiz vācu autobūvei raksturīgajā bāzes versijā. Šim nolūkam ungāru jaunais datormākslinieks \"BMW\" 4. sērijas kupejai piezīmējis melnus bleķa diskus, kā arī nekrāsotas plastmasas buferus, spoguļus un dekoratīvās sliekšņu uzlikas. Atsevišķi autoražotāji arī mūsdienās saviem bāzes modeļiem piekopj tieši šādu bāzes versijas izpildījumu, tomēr \"premium\" segments pēdējo aptuveni 10 gadu laikā no tādām ir jau atteicies.", "link": "https://www.delfi.lv/auto/42826658/zinas/43733988/sadi-izskatitos-jaunakais-bmw-kadreiz-tradicionalaja-bazes-versija"},
{"title": "MX1 Latvijas 'Grand Prix' Ķegumā šogad iepriecinās ar divām pilnvērtīgām sacensību dienām", "category": "Auto", "body": "2013. gada pasaules motokrosa čempionāta Latvijas \" Grand Prix \" posmā, kas jūlija pirmajā nedēļas nogalē risināsies Ķeguma trasē \"Zelta zirgs\", pateicoties paplašinātai sacīkšu programmai, skatītājus gaida divas pilnvērtīgas sacensību dienas, informē posma rīkotāji. Salīdzinājumā ar 2012. gadu, kad Latvijas GP laikā notika arī Eiropas čempionāts EMX 250 klasē, šogad sacensību programma paplašināsies ar vēl vienu Eiropas čempionāta klasi - EMX 125. Tādējādi šogad Ķegumā ir gaidāmas divas pilnvērtīgas sacensību dienas ar neskaitāmiem kopējiem startiem, kā arī plašu latviešu motosportistu dalību šajās sacensībās. Svētdiena, 7. jūlijs, joprojām paliks kā galvenā sacensību diena, kurā norisināsies seši finālbraucieni, taču šogad arī sestdiena būs notikumiem bagāta – pirmkārt, visām klasēm notiks kvalifikācijas braucieni, un to vidū arī MX1 un MX2 kvalifikācijas braucieni ar kopējo startu, otrkārt, abās Eiropas čempionāta klasēs notiks pirmie finālbraucieni. \"Ja agrāk kāds cilvēks svētdienā nevarēja tikt uz sacensībām, tad bija jāsaka, ka tā gada sacensības viņam ies secen. Taču šogad par aizņemtu svētdienu nav jāpārdzīvo, jo līdzjutējiem ir iespēja izbaudīt pilnvērtīgu MX GP gaisotni arī tad, ja uz sacensībām viņš tiek tikai sestdien,\" piebilst Baltijas Kausa Fonda direktors Salvis Freimanis. Šobrīd pasaules motokrosa čempionāta kalendārā ir iestājusies vissaspringtākā situācija, jo jūnijā, jūlijā un augustā ir paredzēts aizvadīt kopumā deviņus čempionāta posmus. Tas nozīmē, ka starp sacensībām labākajā gadījumā var būt tikai divu nedēļu pauze – šāds grafiks ir smags gan sportistiem, gan komandām – sportisti ir pārguruši, nespēj sadziedēt traumas, bet komandām ir jāpagūst ne vien pārbraukt no vienas trases uz otru, bet arī salabot tehniku. Šobrīd ir pāragri runāt par dalībnieku sastāvu Latvijas \"Grand Prix\", jo nedēļu pirms šīm sacensībām sportistiem vēl jācīnās Zviedrijas \"Grand Prix\". Taču visiem mūsu motorsporta faniem ir jāsāk gatavot Latvijas karogi, jo pirmo reizi Latvijas \"Grand Prix\" trasē redzēsim mūsu pašu Paulu Jonasu, kurš pēc diviem aizvadītajiem čempionāta posmiem Eiropas motokrosa čempionāta EMX 125 klasē ieņem pārliecinošu līderpozīciju.", "link": "https://www.delfi.lv/auto/42826676/motorusports/43434833/mx1-latvijas-grand-prix-keguma-sogad-iepriecinas-ar-divam-pilnvertigam-sacensibu-dienam"},
{"title": "Latvijas motobraucēji automātiski kvalificējas Ķegumā notiekošā Nāciju kausa A finālam", "category": "Auto", "body": "Kvalifikācijas sacensībās no Latvijas visaugstvērtīgāko rezultātu uzrādīja prestižākajā MXGP klasē startējošais  Matīss Karro , kurš bija astotais, bet \"Open\" klases braucējs Roberts Justs bija 13.vietā. Tikmēr MX2 klasē Pauls Jonass uzrādīja 16.rezultātu. Latvijas izlase kopvērtējumā tādejādi ierindojās 12.vietā starp 34 valstīm, automātiski sasniedzot A finālu, kas norisināsies svētdien. Kopumā Latvija izcīnīja 21 punktu. Savukārt par kvalifikācijas sacensību uzvarētājiem sestdien tika kronēti Beļģijas motobraucēji, kuriem trīs punkti. Kopumā A finālam kvalificējās 19 labākās valstis, bet vēl viena laimīgā šī fināla dalībniece tiks noskaidrota svētdien gaidāmajā B finālā. Sacensībās startē sportisti no 34 valstīm, bet notikumus trasē atspoguļo 170 pasaules valstīs. Karro, R.Justs un Jonass ir vienīgie, kas šogad Latviju regulāri pārstāvējuši pasaules čempionāta apritē. Latvijas pārstāvis par Nāciju kausa izcīņas čempionu vienīgo reizi kļuvis 1968.gadā, kad to PSRS izlases sastāvā spēja Arnis Angers. Neatkarības gados Latvija labāko rezultātu sasniedza 1992.gadā, kad salīdzinoši mazā konkurencē izcīnīja 11.vietu, bet pēc tam sekmīgākais bijis 2012.gads, kad izcīnīta 14.vieta. Pērn Latviju Nāciju kausā pārstāvēja Karro (\"Open\"), Dāvis Ivanovs (MX2) un Augusts Justs (MX1), kuri uzvarēja B finālā un vēlāk izcīnīja 16.vietu.", "link": "https://www.delfi.lv/auto/42826676/motorusports/45027878/latvijas-motobrauceji-automatiski-kvalificejas-keguma-notiekosa-naciju-kausa-a-finalam"},
{"title": "Jonasam otrā vieta pasaules čempionāta motokrosā posmā MX2 klasē", "category": "Auto", "body": "Jonass, kurš šosezon pārstāv KTM rūpnīcas komandu \"Red Bull KTM Factory Racing\", pirmajā braucienā finišēja ceturtajā vietā, no uzvaru izcīnījušā komandas biedra Džefrija Herlingsa 20 apļu distancē atpaliekot par 26 sekundēm. Savukārt otrajā braucienā pēc 17 apļu veikšanas Jonass izcīnīja otro vietu un gūstot Latvijas motokrosam nebijuši augstu rezultātu, Herlingsam zaudējot desmit sekundes. Šis rezultāts Jonasam ļāva arī posma summā gūt otro vietu. Tikmēr vēl viens latvietis Roberts Justs no \"HSF Logistics\" komandas pirmajā braucienā ieņēma 14.vietu, bet otrajā finišēja desmitais, kas summā ļāva tikt pie 12.vietas posmā. Jau vēstīts, ka pirms nedēļas sezonas pirmajā posmā Katarā Jonass kvalifikācijā bija sestais, bet šo pozīciju nosargāja arī vēlāk sacensībās, turklāt otrajā braucienā pamanījās būt ceturtais. Līdz ar to pasaules čempionāta kopvērtējumā līderis ar 100 punktiem ir Herlingss, kurš uzvarējis visos četros šīs sezonas braucienos. Viņam ar 78 punktiem seko francūzis Dilans Fernandiss, bet Jonass ar 70 punktiem pacēlies jau uz trešo pozīciju. Tikmēr Justs ar 25 punktiem kopvērtējumā atrodams 13.pozīcijā. Kā zināms, iepriekšējā sezonā Justs ar 78 punktiem ieņēma 23.vietu, kamēr tikai septiņos posmos startējušais Jonass ar 77 punktiem bija vietu aiz viņa. Šajā sezonā vismaz pirmajos posmos prestižākajā MXGP klasē Latviju nepārstāvēs neviens braucējs. Iepriekšējās sezonas noslēguma kopvērtējumā savā karjerā augstāko 13.vietu guva Matīss Karro, kurš starpsezonā vienojās par atgriešanos \"MVR-D Honda\" komandā, kas nenodrošinātu latvieša dalību pasaules čempionātā. Turklāt februārī Karro savainoja ceļgala krusteniskās saites un trasē varēs atgriezties ne ātrāk kā vasaras vidū. Pasaules čempionātā šosezon plānoti 18 etapi, turklāt 12.jūlijā sportistiem arī plānotas sacensības Ķeguma trasē Latvijā.", "link": "https://www.delfi.lv/auto/42826676/motorusports/45663264/jonasam-otra-vieta-pasaules-cempionata-motokrosa-posma-mx2-klase"},
{"title": "Jonasam otrā vieta pasaules čempionāta posma kvalifikācijā", "category": "Auto", "body": "Jonass, kurš šosezon pārstāv  KTM  rūpnīcas komandu \"Red Bull KTM Factory Racing\", kvalifikācijā 13 apļu summa no uzvarētāja komandas biedra Džefrija Herlingsa no Nīderlandes, kurš tiek uzskatīts par sezonas galveno favorītu, par nedaudz vairāk kā 22 sekundēm. Tikmēr vēl viens latvietis Roberts Justs no \"HSF Logistics\" komandas kvalifikācijā ieņēma 19.vietu, Herlingsam zaudējot vairāk nekā vienu minūti un 42 sekundes. Šo sezonu Jonass ir iesācis lieliski, jo sezonas pirmajā posmā Katarā viņš bija sestais, bet pēc tam nākamajās sacensībās Taizemē izcīnīja jau otro pozīciju. Līdz ar to pasaules čempionāta kopvērtējumā līderis ar 100 punktiem ir Herlingss, kurš uzvarējis visos četros šīs sezonas braucienos. Viņam ar 78 punktiem seko francūzis Dilans Fernandiss, bet Jonass ar 70 punktiem pacēlies jau uz trešo pozīciju. Tikmēr Justs ar 25 punktiem kopvērtējumā atrodams 13.pozīcijā. Kā zināms, iepriekšējā sezonā Justs ar 78 punktiem ieņēma 23.vietu, kamēr tikai septiņos posmos startējušais Jonass ar 77 punktiem bija vietu aiz viņa. Šajā sezonā vismaz pirmajos posmos prestižākajā MXGP klasē Latviju nepārstāvēs neviens braucējs. Iepriekšējās sezonas noslēguma kopvērtējumā savā karjerā augstāko 13.vietu guva  Matīss Karro , kurš starpsezonā vienojās par atgriešanos \"MVR-D Honda\" komandā, kas nenodrošinātu latvieša dalību pasaules čempionātā. Turklāt februārī Karro savainoja ceļgala krusteniskās saites un trasē varēs atgriezties ne ātrāk kā vasaras vidū. Pasaules čempionātā šosezon plānoti 18 etapi, turklāt 12.jūlijā sportistiem arī plānotas sacensības Ķeguma trasē Latvijā.", "link": "https://www.delfi.lv/auto/42826676/motorusports/45752704/jonasam-otra-vieta-pasaules-cempionata-posma-kvalifikacija"},
{"title": "Matīss Karro - Anglijas motokrosa čempions", "category": "Auto", "body": "Izcīnījis trešo vietu sezonas noslēdzošajā Anglijas motokrosa čempionāta posmā, Latvijas sportists  Matīss Karro  ir kļuvis par šīs valsts motokrosa čempionu MX2 klasē, informē Karro preses dienests. Uz pēdējo posmu Matīss devās ar 39 punktu pārsvaru pār otrās vietas ieguvēju. Lai arī pārsvars liels, pēdējā posmā vēl bija pieejami 75 kopvērtējuma punkti, kas nozīmēja to, ka Matīsam galvenais ir visos braucienos vismaz sasniegt finišu. Kvalifikācijā Matīss ierindojās pirmajā vietā, bet trīs braucienu summā izcīnīja trešo vietu, kas bija pilnīgi pietiekami, lai kļūtu par Anglijas čempionu. \"Lai arī pārsvars bija 39 punkti, uztraukums pirms starta bija, jo trijos braucienos vēl varēja izcīnīt 75 punktus. Pirmajā braucienā izcēlu startu un tā arī nobraucu visu sacīksti pa priekšu,\" stāsta Matīss. \"Otrajā braucienā no starta aizbraucu kā otrais, taču vēlāk izbraucu ārpus trases. Cīnījos par trešo vietu ar savu sīvāko konkurentu Melu Pokoku, kurš izrīkojās ļoti nesmuki - vienā no 180 grādu līkumiem viņš brauca pa iekšmalu, bet es - pa ārmalu; viņš paskatījās, kur esmu es, un tā vietā, lai turpinātu braukt pa iekšmalu, viņš izvēlējās braukt man virsū. Pēc pamatīga trieciena, kurā motociklam tika sabojāts radiators, nokritu un noslīdeju uz devīto vietu, tāpēc mierīgi noripoju līdz galam, lai tiktu pie punktiem.\" \"Trešajā braucienā \"izcēlu\" startu, taču vēlāk brauciens tika atcelts, jo viens no sportistiem piedzīvoja smagu kritienu. Arī otrajā reizē \"izcēlu\" startu, taču vienā no līkumiem pieļāvu nelielu kļūdu un nokritu, tādējādi pazaudējot pirmo pozīciju. Drīz vien noķēru tā brīža līderi, un mēs abi gandrīz vienlaikus šķērsojām finiša līniju, taču šoreiz viņš bija par mata tiesu ātrāks,\" atceras Karro. \"Lai arī posmā paliku trešais, kas ir mans šīs sezonas sliktākais starts Anglijā, galveno darbu izdarīju – kļuvu par Anglijas MX2 klases čempionu, ar ko, protams, esmu priecīgs, jo šajā čempionātā startē spēcīgi braucēji,\" norāda Latvijas sportists. \"Arī komanda priecīga, jo izpildīju sezonas galveno uzdevumu. Vēl atlikušas vienas sacīkstes, Nāciju kauss motokrosā, kurā centīšos sevi parādīt no labākās puses.\" Anglijas čempionātā Karro otrās vietas ieguvēju sezonas kopvērtējumā apsteidza par 38 punktiem, bet trešās vietas ieguvējs Matīsam zaudēja 131 punktu. Nākamais starts Matīsam Karro būs Nāciju krosā, kas septembra pēdējā nedēļas nogalē risināsies Latvijā, Ķeguma trasē.", "link": "https://www.delfi.lv/auto/42826676/motorusports/45003236/matiss-karro-anglijas-motokrosa-cempions"},
{"title": "'Jaguar' oficiāli prezentējis 'F-Type' rodsteru", "category": "Auto", "body": "Kompānija \" Jaguar \" oficiāli prezentējusi \"F-Type\" rodsteru pašlaik notiekošajā Parīzes autoizstādē. Automobilis ir 4470 milimetru garš, 1923 mm plats un 1296 mm augsts, bet tā riteņu garenbāze ir 2622 mm. Tādējādi \"Jaguar\" rodsters ir par 324 mm īsāks nekā \"XK\" modelis un par 21 mm īsāks nekā \"Porsche 911\". \"Jaguar F-Type\" komplektācijā ar V8 kompresormotoru sver 1597 kilogramus – tas ir par 63 kg mazāk nekā analoģiska aprīkojuma \"XK\". Autoražotājs norāda, ka centies maksimāli samazināt šī rodstera svaru, virsbūves un šasijas konstrukcijā plaši izmantojot alumīniju. Bagāžas nodalījuma tilpums ir 200 litru. \"Jaguar F-Type\" auduma jumts nolokāms 12 sekundēs, ko var izdarīt, arī braucot ar ātrumu līdz 50 km/h. Vēl šim automobilim pie 96 km/h ātruma automātiski izbīdās aizmugurējais spoileris, bet atpakaļ tas iebīdās pie 64 km/h. Sākotnēji \"Jaguar F-Type\" būs pieejams trīs versijās – \"F-Type\", \"F-Type S\" un \"F-Type V8 S\". Pirmās divas versijas tiek aprīkots ar trīslitru, sešcilindru kompresormotoru, kas attīsta attiecīgi 340 un 380 ZS jaudu. Šie spēkrati līdz 100 km/h paātrinās attiecīgi 5,1 un 4,9 sekundēs, maksimāli sasniedzot 260 un 275 km/h ātrumu. Sportiskākā \"Jaguar F-Type\" modifikācija \"V8 S\" iegūs pieclitru V8 kompresormotoru ar 495 zirgspēku jaudu un 625 ņūtonmetru griezes momentu. Līdz 100 km/h šāds rodsters paātrināsies 4,3 sekundēs, bet tā maksimālais braukšanas ātrums elektroniski ierobežots pie 300 km/h atzīmes. Visi dzinēji sajūgti ar astoņpakāpju automātisko pārnesumkārbu. Vācijā \"Jaguar F-Type\" maksās no 73 400 eiro, bet V8 versija maksās no 99 900 eiro.", "link": "https://www.delfi.lv/auto/42826674/modelu-jaunumi-testi/42703326/jaguar-oficiali-prezentejis-f-type-rodsteru"},
{"title": "Foto: Aizvadīts 'Latvijas Gada auto 2015' pirmais rudens brauciens", "category": "Auto", "body": "Šāda konkursa nepieciešamību skaidro Latvijas Valsts ceļu valdes priekšsēdētājs Jānis Lange, kurš pirmo reizi piedalās šāda veida braucienā: \"Nekā citādi, tikai šādā visus jaunumus kopā sapulcējušā kolonnā ir iespējama tieša konfrontācija. To niecīgo nianšu un atšķirību salīdzinājums, kuras izšķirs katra auto reitingu gan balsojumā, gan vēlāk tirgū. Braucu, piemēram, ar \"Opel Insignia\", baudu teicamu gaitu, aci priecē dizains... Bet tūlīt seko \"Škoda Octavia Scout\" – tehniski ļoti līdzīgs, izskatā varbūt mazliet rāmāks, \"pilsoniskāks\", un – patīk labāk! Kāpēc? Vai sajūtas subjektīvas un citam vērtētājam būs citādas? To izskaidrot sev un visiem – tāds ir konkursa uzdevums.\" Savukārt žūrijas veterāni, izmantojot jau kopš gadsimta sākuma krātu pieredzi, meklē globālas tendences. Rallija \"Kurzeme\" direktors Uldis Hmieļevskis komentē: \"Ja varētu piešķirt balvu par izaugsmi ar ilgstošu perspektīvu, tad gribētos tādu dot Japānas autoražotājiem. Jau iepriekšējos gados ar īpašu izaugsmi kvalitātē pārsteidza \"Mazdas CX-5\" un \"Mazda 6\".\" \"Šogad tādu pat pārsteigumu sagādāja \"Mazda 3\". Dizaineri ir pastrādājuši godam, un salona dizaina līnijas nedarītu kaunu \"premium\" marku izstrādājumiem. Rūpība un kvalitāte vīlītēs un šuvītēs ļauj cerēt, ka tikpat rūpīgi ir saliktas kopā arī auto būtiskās detaļas – balstiekārta, transmisija un dzinējs. Paši labākie vārdi piekares ergonomikai, kas bedrainajos asfalta viļņos ir komfortabla, vienlaikus neizrādot ne mazāko vēlmi padoties G spēkiem un izslīdēt no uzdotās trajektorijas pat ļoti sarežģītos apstākļos. Līdzīgu pārsteigumu tieši vadāmībā iepriekš ir sagādājuši arī citi jauno paaudžu \"Mazdas\" modeļi,\" norāda Hmieļevskis. \"Otra balva nonāktu \"Nissan\" kausu plauktiņā, jo iepriekš askētiskais \"X-Trail\" apvidnieks nu gan ar ļoti gaumīgu dizainu, kurā nav ne miņas no iepriekšējo paaudžu askētisma, gan ar vadāmības īpašībām pa asfalta līkločiem, par kādām pirms desmit gadiem priecājāmies tikai pie \"X5\", \"Cayenne\" un \"Touareg\" apvidnieku stūres. Un šīs īpašības iekļaujas arī budžeta rāmjos līdz 30 tūkstošiem eiro, kas nav mazsvarīgi,\" skaidro rallija \"Kurzeme\" direktors. Meklē tendences un strīdas. Lūk, ralliju čempions Ivars Caune par \"Dacia Duster\" saka tā: \"Nemaz nebrīnos, ka, lai iegūtu šo auto, ir jāstāv stipri garākā rindā, nekā kādreiz pēc saldējuma. \"Dacīte\" ir vienkārša, bet ļoti labi pilda visas savas funkcijas. Uzskatu, ka par šo cenu, pat ļoti labi. Būtu labi to padzenāt īstos bezceļu testos.\" Bet Uldis Hmieļevskis par to ironizē: \"Rumāņu auto marka tirgū ienāca kā ekstrēmi lētu auto ražotājs, bet nu, šķiet, grib uzbūvēt \"labāku\" auto – skaistāku, komfortablāku, ar lielākām aprīkojuma iespējām. Taču, kļūstot \"labākam\", cena bīstami tuvu pietuvojas mazo japāņu džipiņu cenai un aiziet garām labi \"nopakotām\" kompatklases mašīnām, taču komforts, ergonomika un gaitas īpašības cenai līdzi tomēr nav tikušas.\" \"Un, ja jābalso ar maciņu par \"Duster\" cenu amplitūdā no 16 līdz 20 tūkstošiem eiro, vai par \"Nissan Qashqai\", kura ikmēneša līzinga maksājums būs tikai par pāris labu vīna pudeļu dārgāks, tad izvēle ir – labāk apreibt no pārvietošanās baudas ar labu auto, nevis pēc garāka brauciena meklēt spirta kompresi sakratītās muguras ierīvēšanai,\" salīdzina Hmieļevskis. Strīdas, kritizē, vēl nebalso! Šķiet, tikai viens auto no 14 šajā braucienā saņēma tikai un vienīgi uzslavas – \"MINI Cooper\". Ivara Caunes komentārs: \"Pirms sēdos šajā auto, zināju, ka tas mani pārsteigs ar kaut ko, kas pieder tikai zīmolam \"MINI\". Tā arī bija. Viss, kas atradās salonā, bija interesants un perfekti izveidots. Bet visvairāk mani pārsteidza šī mazā auto ļoti precīzā un vieglā vadāmība, arī braucot lielā (pat ļoti lielā!) ātrumā. Vienīgi – par šādu cenu to var iegādāties tikai īsts šī zīmola fans. Un kur tu Latvijā tik ātri brauksi?\"", "link": "https://www.delfi.lv/auto/42826658/zinas/45008666/foto-aizvadits-latvijas-gada-auto-2015-pirmais-rudens-brauciens"},
{"title": "'VW XL1' ar 0,9 litru patēriņu drīzumā nonāks ražošanā", "category": "Auto", "body": "Kompānija \" Volkswagen \" (VW) publicējusi oficiālo informāciju par sērijveida versiju īpaši ekonomiskajam hibrīdam \"XL1\", kas ražošanā nonāks drīz pēc tā prezentācijas martā notiekošajā Ženēvas autoizstādē. VW apgalvo, ka tā vidējais degvielas patēriņš būs 0,9 litri dīzeļa uz 100 km. \"VW XL1\" ir mazāks par \"Polo\" modeli. Īpaši ekonomiskā hibrīda kopgarums ir 3,8 metri, platums – 1,66 m; bet augstums – 1,15 metri. Tā virsbūves aerodinamiskais koeficients ir 0,189 – vislabākais rādītājs starp sērijveida automobiļiem. Automobiļa konstrukcijā plaši pielietota oglekļa šķiedra, tāpēc tā svars ir tikai 795 kilogrami, no kuriem 230 kg sver virsbūve, 227 kg – spēka agregāts (ieskaitot akumulatorus); 153 kg – šasija; 105 kg – visa elektronika; un 80 kg – salona apdare, ieskaitot sēdekļus. \"VW XL1\" balstiekārta ir no alumīnija, bet bremzes – keramiskās. \"VW XL1\" oglekļa šķiedras virsbūves paneļi ir ļoti plāni – tikai 1,2 milimetri. Tomēr drošības nolūkos automobiļa priekšējā un aizmugurējā statnī, kā arī durvīs ir alumīnija stiprinājumi. Priekšējā vējstikla biezums ir 3,2 mm, bet priekšējā paneļa kokšķiedras materiāls ir tikai 1,4 mm bieza. Hibrīda spēka agregāta sastāvā ir 48 ZS divcilindru dīzeļdzinējs ar 800 kubikcentimetru darba tilpumu, 27 ZS elektromotors, septiņpakāpju sekvenciālā \"DSG\" pārnesumkārba un 5,5 kWh litija jonu akumulatoru komplekts, kas uzstādīts \"VW XL1\" priekšdaļā. Līdz 100 km/h hibrīds paātrinās 12,7 sekundēs un maksimāli sasniedz 160 km/h. Tikai ar elektroenerģiju divvietīgais automobilis spējīgs nobraukt 50 km distanci. Bet ar pilnu 10 litru degvielas tvertni nobraucamās distances attālums palielinās līdz nepilniem 500 km. Gaidāms, ka \"VW XL1\" tiks izgatavots 100 vienību ierobežotā sērijā. Automobiļi būs pieejami Eiropā, ASV un Ķīnā.", "link": "https://www.delfi.lv/auto/42826674/modelu-jaunumi-testi/43079760/vw-xl1-ar-0-9-litru-paterinu-drizuma-nonaks-razosana"},
{"title": "VW piecgades plāns: 84 miljardi eiro jaunu modeļu izstrādei", "category": "Auto", "body": "Koncerns \" Volkswagen \" (VW) plāno tuvāko piecu gadu laikā savā autoražošanā ieguldīt 84,2 miljardus eiro, paredz kompānijas apstiprinātais investīciju plāns 2014. līdz 2018. gadam. Aptuveni divas trešdaļas no šī investīciju apjoma tiks novirzīti jaunas paaudzes spēka agregātu izstrādei ar uzlabotu degvielas ekonomiju un samazinātu CO2 izmešu daudzumu. Tāpat VW plāno izstrādāt jaunas tehnoloģijas un elektroniskās sistēmas, kā arī turpināt darbu pie hibrīda un elektromobiļu tehnoloģijām. Vēl šie līdzekļi paredzēti VW koncerna pārstāvēto auto marku modeļu gammas atjaunošanai un paplašināšanai. Turklāt galvenais uzsvars tiks likts uz automobiļiem, kas izgatavoti uz modulārās platformas un izmanto kopīgas komponentes. Papildus 63,4 miljardus eiro VW plāno ieguldīt nekustamajos īpašumos, ražošanas ēkās un uzņēmuma aprīkojumā. Vidēji šīs investīcijas ir par pusmiljardu eiro gadā mazākas, nekā tas tika plānots 2012. gadā. Uzņēmuma vadība šādu lēmumu skaidro ar dažu celtniecības projektu apturēšanu un ražošanas jaudu optimizāciju. Ražošanas jaudu paplašināšanai līdz 2018. gadam paredzēts atvēlēt vairāk nekā 22 miljardus eiro. Savas darbības paplašināšanai Ķīnas tirgū VW plāno investēt 18,2 miljardus eiro, tomēr šie līdzekļi tiks segti no vietējām montāžas rūpnīcām, bez investīcijām no Vācijas biroja.", "link": "https://www.delfi.lv/auto/42826658/zinas/43845510/vw-piecgades-plans-84-miljardi-eiro-jaunu-modelu-izstradei"},
{"title": "Valters de Silva saņem Dizaina balvu", "category": "Auto", "body": "Starptautiskās ekspertu žūrijas locekļi raksturoja Valteru de Silvu kā \"neapstrīdamu Itālijas dizaina aizstāvi\" un, klātesot augstām amatpersonām – ADI (Italian Association of Industrial Design), \"Fondazione ADI\", \"Fondazione Valore Italia\" locekļiem, kā arī izvēlētiem viesiem un presei, pasniedza viņam balvu par 40 gadus ilgo karjeru. Ar \"Compasso d'Oro\" Karjeras balvu tiek godināti gan Itālijas, gan starptautiski censoņi un to izcilie sniegumi dizaina, izpētes, apmācības, ražošanas un izplatīšanas jomās. Šogad ADI pasniedza starptautiski atzīto balvu, kuras aizsākumi meklējami 1954.gadā, jau 22.reizi. Vēl bez \"Compasso d'Oro\" Karjeras balvas, žūrija piešķīra balvas arī dažādiem individuāliem dizaina projektiem, kuru kvalitāte varētu stiprināt zināšanas par Itālijas rūpniecisko dizainu. Šogad balvas tika pasniegtas Romā par godu Itālijas apvienošanās 150. gadadienas svinībām. Valters de Silva vada VW dizaina nodaļu kopš 2007.gada, viņš ir atbildīgs par visu zīmolu dizainu. Savas karjeras laikā viņš ir saņēmis vairākas dizaina balvas, tai skaitā 2010.gada februārī \"Vācijas Federatīvās Republikas Dizaina balvu\" – augstāko oficiālo dizaina balvu Vācijā – par \"Audi A5\" modeli.", "link": "https://www.delfi.lv/auto/42826658/zinas/39576475/valters-de-silva-sanem-dizaina-balvu"},
{"title": "'VW twin up!' hibrīds ar 1,1 litra vidējo patēriņu", "category": "Auto", "body": "Kompānija \" Volkswagen \" (VW) šonedēļ notiekošajā Tokijas autoizstādē prezentē konceptuālu automobili \"twin up!\" ar \"plug-in\" hibrīdapiedziņas sistēmu. Šī četrvietīgā spēkrata vidējais degvielas patēriņš ir tikai 1,1 litrs uz 100 km ceļa. Šim prototipam ir tādas pašas piedziņas sistēmas daļas kā pasaulē ekonomiskākajam automobilim \"XL1\": dīzeļdzinējs, elektriskais dzinējs un divsajūgu transmisija (DSG). Zem aizmugurējā sēdekļa un bagāžas nodalījuma atrodas litija jonu akumulators (8,6 kWh), 12V akumulators transportlīdzekļa elektriskajai sistēmai, kā arī 33 litru degvielas tvertne.  Rezultātā konceptautomobiļa degvielas patēriņš kombinētajā ciklā ir 1,1 l / 100 km un CO2 izmešu daudzums – 27 g/km. Tikai ar elektroenerģiju \"twin up!\" var nobraukt 50 km lielu distanci. No vietas līdz 60 km/h tas paātrinās vien 8,8 sekundēs, bet tā maksimālais ātrums elektriskajā režīmā ir 125 km/h. Savukārt hibrīda režīmā automobilis spēj sasniegt 140 km/h maksimālo ātrumu.", "link": "https://www.delfi.lv/auto/42826674/modelu-jaunumi-testi/43835688/vw-twin-up-hibrids-ar-1-1-litra-videjo-paterinu"},
{"title": "'Latvijas Gada auto 2015' lielais testa brauciens Latvijas svētku noskaņās", "category": "Auto", "body": "\" Latvijas Gada auto  2015\" lielais rudens testa brauciens, kurš 7., 8. un 9. novembrī notika Ādažu NBS poligonā, pulcēja \"Latvijas Gada auto\" žūrijas dalībniekus, lai klātienē iepazītos ar 32 konkursa pretendentiem. \"Neatceros, kad vēl \"Latvijas Gada auto\" konkursā būtu pavadītas veselas trīs tik piesātinātas un vērtīgas dienas. Pēdējā brīža papildinājums pretendentu sarakstā – jaunie \"VW Passat\" un \"Ford Mondeo\" – jau pats par sevi ir izaicinājums žūrijai, un stipri sašūpos pusfināla rezultātus. Manuprāt, bija izcili izvēlēta norises vieta, jo tuvākajā apkārtnē atrodami visu tipu un noslodžu ceļi (un bezceļi). Vēlreiz jāuzteic komerctransporta atgriešanās konkursā, jo tas veido lielu jauno auto tirgus daļu, un veiksmīgi sakrīt ar jaunu biedru iekļaušanu žūrijā,\" tā lielo rudens testa braucienu komentē autožurnālists, \"Latvijas Gada auto\" žūrijas biedrs Normunds Avotiņš. Lai uzsvērtu šī gada konkursa sociāli atbildīgo mērķi, oficiālās kopbildes uzņemšanā piedalījās arī NATO un NBS bruņojumā esošā bruņutehnika – tanks un bruņutransportieris –, kas papildināja ielas automobiļu un komerctransporta rindas. NBS komandieris, ģenerālleitnants  Raimonds Graube  par konkursa norisi Ādažu NBS poligonā: \"Tuvojoties valsts svētkiem, man patiess prieks, ka gada lielākā auto notikuma \"Latvijas Gada auto\" organizatori par nominācijas vietu ir izvēlējušies NBS Ādažu poligonu. Tas ir viens no pierādījumiem, ka armija ir sabiedrības sastāvdaļa. Jau kādu laiku Sauszemes spēku karavīru klubs vāc ziedojumus, lai Ādažu bāzē uzstādītu pieminekli kritušiem karavīriem. Lielākā daļa līdzekļu jau savākta. Pateicos šī pasākuma organizatoriem par atbalstu un ziedojumu kritušo karavīru piemineklim!\" Monumenta pamatakmens likts šāgada 21. martā. Monumenta celtniecības izmaksas segs ar savākto ziedojumu palīdzību un, lai to pabeigtu, nepieciešami 15 286,42 eiro. Arī konkurss \"Latvijas Gada auto 2015\" ziedoja savu artavu projekta drīzākam noslēgumam. Māris Ozoliņš, \"Latvijas Gada auto\" organizators: \"Latvijas svētku priekšvakarā un esošajā drošības situācijā mēs arvien vairāk apzināmies un novērtējam Latvijas armijas nozīmi sabiedrībā. Tāpēc esam priecīgi, ka ar konkursa palīdzību varam izdarīt labu darbu, pateikt paldies latviešu karavīriem un pieminēt kritušos ar godu! Aicinu katru no mums veikt ziedojumu kritušo karavīru piemiņas vietas izveidei Ādažu militārajā bāzē.\" Pulkveža Oskara Kalpaka piemiņas fonds, Nodibinājums Reģ. nr.: 40008034005 Juridiskā adrese: Dzirnavu iela 73-1, Rīga, LV-1010, Latvija Konta numurs: LV98HABA0551015938166 Banka: Swedbank, kods HABALV22 Kā mērķi norādīt: \"Ziedojums karavīru piemineklim Ādažos\" (Vairāk informācijas –  kalpaks.lv ) \"Latvijas Gada auto 2015\" titula un dažādu nomināciju ieguvēji tiks paziņoti 6. decembrī. Savukārt par savu simpātiju var balsot ikviens  portālā \"Delfi\" , kā arī klātienē tirdzniecības centrā \"Mols\". Konkursam \"Latvijas Gada auto 2015\" pieteikti 32 automobiļi no 19 autoražotājiem: \"Škoda Rapid Spaceback\", \"Škoda Octavia Scout\", \"Jeep Cherokee\", \"Nissan Qashqai\", \"Nissan Pulsar\", \"Nissan X-Trail\", \"Renault Megane Grandtour\", \"Renault Twingo\", \"Dacia Duster\", \"Opel Insignia Country Tourer\", \"Seat Leon ST\", \"Honda Civic Tourer\", \"Mazda3\", \"Maserati Ghibli\", \"MINI Cooper S\", \"MINI Cooper 5-Door\", \"Fiat 500L Trekking\", \"Volkswagen Golf Sportsvan\", \"Volkswagen Passat\", \"Audi A6\", \"Peugeot 508\", \"Subaru WRX STI\", \"Ford Mondeo\", \"Citroën C4 Cactus\", \"Toyota Aygo\" un \"Toyota Yaris Hybrid\". Savukārt uz \"Latvijas Komercauto 2015\": \"Ford Tourneo Connect\", \"Ford Transit\", \"Ford Transit Courier\", \"Fiat Ducato\", \"Renault Trafic\" un \"Peugeot Boxer\".", "link": "https://www.delfi.lv/auto/42826658/zinas/45205562/latvijas-gada-auto-2015-lielais-testa-brauciens-latvijas-svetku-noskanas"},
{"title": "Arī Lietuvā par gada auto atzīts jaunais 'VW Golf'", "category": "Auto", "body": "Par \"Lietuvas Gada auto 2013\",  tāpat kā analoģiskā konkursā Latvijā , kļuvis jaunās, septītās paaudzes \" Volkswagen  Golf\" modelis, paziņots svētdien notikušajā konkursa svinīgajā noslēguma ceremonijā. Galvenā titula ieguvēju noteica žūrijas – 10 autožurnālistu – balsojums. Lietuvas konkursā \"VW Golf\" finālā apsteidza tādus pretendentus kā \"BMW\" 3. sērija, \"Kia Cee'd\", \"Opel Mokka\", \"Renault Clio\", \"Toyota GT-86\" un \"Volvo V40\". Konkursam bija pieteikti, bet finālā neiekļuva tādi auto kā \"Audi A3\", \"Audi A6 Allroad quattro\", \"Chevrolet Malibu\", \"Citroen DS5\", \"Dacia Lodge\", \"FIAT 500L\", \"Ford B-Max\", \"Ford Focus ST\", \"Ford Ranger\", \"Hyundai i20\", \"Hyundai i30\", \"Honda Civic\", \"Honda CR-V\", \"Isuzu D-Max\", \"Kia Optima\", \"Lexus GS 450h\", \"Mazda CX-5\", \"Mercedes-Benz\" A-klase, \"Mercedes-Benz GLK\", \"Mitsubishi Outlander\", \"Peugeot 208\", \"Peugeot 301\", \"Seat Ibiza\", \"Subaru XV\", \"Škoda Rapid\", \"Toyota Yaris HSD\", \"VW Passat Alltrack\" un \"VW up!\". Tāpat konkursā tika nosaukti apakšnomināciju uzvarētāji. \"VW Golf\" papildus uzvarai kopvērtējumā ieguva arī jauniešu auto titulu. Tautas balsojumā, tāpat kā Latvijā, uzvarēja \"Audi A6 Allroad quattro\"; tāpat šis modelis ieguva arī biznesa auto titulu. Par sieviešu gada auto tika atzīta \"BMW\" 3. sērija. Sportiskākā auto nominācijā uzvarēja divi analoģiskie modeļi – \"Toyota GT-86\" un \"Subaru BRZ\". Pilsētas apvidus automobiļu kategorijā laurus plūca \"Opel Mokka\", bet par gada apvidnieku tika atzīts \"Isuzu D-Max\". Uzvaru skaistāko auto nominācijā izcīnīja \"Citroen DS5\", bet drošākais gada auto – \"Volvo V40\". Pērn par \"Lietuvas Gada auto\" tika atzīts \"Hyundai i40\". Savukārt Igaunijas Gada auto konkursā šogad galveno titulu ieguvusi jaunā \"Mercedes-Benz\" A-klase.", "link": "https://www.delfi.lv/auto/42826658/zinas/42894240/ari-lietuva-par-gada-auto-atzits-jaunais-vw-golf"},
{"title": "Video: Vai 'Latvijas Gada auto' ir labākais auto", "category": "Auto", "body": "Konkursam \" Latvijas Gada auto \" jau ir 16. gadu pieredze, bet, neskatoties uz ilgo vēsturi, joprojām tiek diskutēts, kas tad ir \"Gada auto\"? Vai tas ir labākais auto? Vai tas ir pirktākais auto? Vai varbūt kaut kas cits? To noskaidroja LTV7 raidījums \"Tavs Auto\", aptaujājot konkursa rīkotājus un žūrijas biedrus. Novembrī notika \"Latvijas Gada auto\" lielais testa brauciens, kurā piedalījās visi 32 pieteikti automobiļi. Bet diskusija par to, kuri no tiem būs starp astoņiem finālistiem un kurš beigās uzvarēs, ir tikai minējumi. \"Latvijas Gada auto 2015\" organizatori atgādina, ka dalībnieki konkursā var būt tikai jaunākie auto modeļi, kuru pirmreizējā reģistrācija Latvijā ir pēc 1. novembra 2013. gada. Visi lasītāji un interesenti līdz 5. decembrim ir aicināti balsot par savu auto simpātiju  portālā \"Delfi\"  vai arī klātienē t/c \"Mols\". Uzvarētājus papildnominācijās un galvenā titula ieguvējs tiks paziņots 6. decembrī, kad viesnīcā \"Avalon Hotel\" notiks apbalvošanas ceremonija, ko tiešraidē varēs skatīties televīzijas kanālos \"Re:TV\" un \"SportaCentrs.com\", kā arī internetā portālos \"Delfi\" un \"iAuto.lv\".", "link": "https://www.delfi.lv/auto/42826658/zinas/45245570/video-vai-latvijas-gada-auto-ir-labakais-auto"},
{"title": "Gada auto testa dienā 'Molā' apmeklētāji izmēģināja jaunākos auto no 'Mazda2' līdz pat 'BMW X6'", "category": "Auto", "body": "20 minūtes ar pilnīgi jaunu automobili un pat pilnīgi jaunu modeli no \"Ford\", \"Mercedes-Benz\", \"Subaru\", BMW, \"Mazda\" utt. Pat ar \"Volkswagen Touran\", kurš Latvijā oficiāli pat vēl nemaz nav prezentēts. Brauc, baudi – cik vien daudzus no 16 piedāvātajiem automobiļiem vari septiņās stundās paspēt.  \"Apmeklētāju milzīgā interese par \"premium\" klases sīvākajiem konkurentiem \"Mercedes-Benz GLE Coupe\" un \"BMW X6\" bija paredzama, taču pārsteidz otrs konkurentu pāris, kurš baudīja ļoti lielu pieprasījumu, proti, jaunākie ģimenes auto ar septiņām sēdvietām,\" stāsta Māris Ozoliņš, konkursa \" Latvijas Gada auto \" organizators. Guntars Pulss, veiklības brauciena tiesnesis: \"Visas dienas garumā nerimās cīniņš veiklības brauciena trasē ar \"Mazda CX-5\". Uzdevums nebija viegls, jo, lai uzrādītu labu rezultātu, jāspēj ātri adaptēties pie sveša auto gabarītiem. Lielākā daļa dalībnieku veiklības trasi izbrauca precīzi, un uzrādīja rezultātu nedaudz virs vienas minūtes. Vairākiem meistarīgākajiem braucējiem trases veikšana prasīja ap piecdesmit sekundēm, bet uzvarētājs spēja uzdevumu paveikt četrdesmit sekundēs.\" Turklāt apmeklētāji varēja parunāt klātienē ar labiem drošas braukšanas skolotājiem. Atis Jansons, semināru par drošu braukšanu vadītājs: \"Improvizētajā drošas braukšanas mācību klasē kopā ar Ivaru Cauni un Ivaru Grošu mēģinājām atbildēt uz savu kvalifikāciju paaugstināt gribošo jautājumiem. Jāsaka – tos nopietnākos un ātrākos zēnus un kungus pie sevis sagaidījām pārāk reti. Laikam jau viņu pārliecība par savu prasmju līmeni ir nesatricināma. Vairāk nāca pāri – daiļāko pusīti pamācīt, pasargāt. Tēvi un mātes veda skolā dēlus – arī tādus, kuriem pat līdz \"baltajām tiesībām\" vēl krietnu laiciņu jāgaida. Un tas priecē – jo agrāk sāksi, jo drošāku pamatu ieliksi.\" Populārākais temats? Tumsa. Cik tālu no pretim braucošā jāizslēdz tālās gaismas? Kad tās atkal ieslēdzamas? Kāds ir drošs ātrums slapjā rudens vakarā, braucot ar tuvajām gaismām? Vēl apdzīšana krustojumā. Manevrs, kuru atļauj Latvijas satiksmes noteikumi, bet kurš slēpj sevī vairākus briesmu paveidus. Un tādēļ būtu no \"labas prakses\" izslēdzams. Cik spējām – visus gribētājus apgaismojām. Un šķiroties stāstījām par iespējām atrast ilgākus, pamatīgākus kvalifikācijas celšanas veidus. 3. oktobrī izmēģinājuma braucieniem \"Mola\" apmeklētājiem bija pieejami šādi automobiļi: \"BMW X6\", \"Fiat 500X\", \"Ford S-Max\", \"Hyundai Tucson\", \"Jeep Grand Cherokee\", \"Jeep Renegade\", \"Mazda 2\", \"Mazda CX-3\", \"Nissan Pulsar\", \"Mercedes-Benz GLE Coupe\", \"Renault Kadjar\", \"Renault Espace\", \"Ssang Yong Tivoli\", \"Subaru Outback\", \"Suzuki Vitara\" un \"Volkswagen Touran\". Neskaitot jau pieminētos auto, konkursā vēl ir pieteikti \"Honda HR-V\", \"Mercedes-Benz Vito\", \"Opel Corsa\", \"Subaru Forester\", \"Škoda Superb\" (tostarp \"Combi\"), turklāt jaunu pretendentu pieteikšana turpinās līdz 5. novembrim. \"Latvijas Gada auto 2016\" publikā diena ir aizvadīta. Žūrijas balsojums sāksies triju dienu testos novembra sākumā. Bet katrs, kurš par konkursu lasa un seko autobūves jaunumiem, sākot ar novembri, varēs balsot par konkursa \"Latvijas Gada auto 2016 Tautas simpātiju\" portālos \"Delfi\" un \"iAuto.lv\", kā arī tirdzniecības centrā \"Mols\". Konkursa žūrijas un skatītāju balsojuma rezultāti tiks paziņoti 5. decembrī viesnīcā \"Avalon Hotel\", TV un interneta tiešraidē.", "link": "https://www.delfi.lv/auto/42826658/zinas/46554791/gada-auto-testa-diena-mola-apmekletaji-izmeginaja-jaunakos-auto-no-mazda2-lidz-pat-bmw-x6"},
{"title": "'Jaguar' esot izgatavojis 700 ZS jaudīgu 'F-Type' kupeju", "category": "Auto", "body": "Kompānija \" Jaguar \" plāno sērijveida ražošanā ieviest 700 zirgspēku jaudīgu \"F-Type\" kupeju un šāds auto jau esot izgatavots, vēsta britu izdevums \"Auto Express\" ar atsauci uz anonīmu avotu ražotājā. \"Mēs izgatavojām \"R-S\" versiju ar 700 ZS jaudīgu dzinēju, kas ļaus paātrināties līdz 320 km/h. Tas būs ārprātīgs dampis,\" atklājis \"Auto Express\" avots. Turklāt šī modifikācija būs pieejama zilajā krāsā, kas ekskluzīvi tiek piedāvāta tikai šīs markas \"R-S\" modifikācijām, piemēram, \"XKR-S\" un \"XFR-S\". Izdevums \"Auto Express\" pieļauj, ka šis īpaši jaudīgais \"F-Type\" varētu būt aprīkots arī ar hibrīda spēka agregātu, kas sākotnēji bija izgatavots \"C-X75\" superauto, kā izlaidi \"Jaguar\" atcēla ekonomisku apsvērumu dēļ. Tamlīdzīgu superauto bija plānots aprīkot ar 1,6 litru biturbo četrcilindru benzīna dzinēju un diviem elektromotoriem. Gaidāms, ka \"Jaguar F-Type\" kupeja sērijveida ražošanā nonāks nākamgad, bet tā īpaši sportiskā \"R-S\" modifikācija gaidāma ne ātrāk kā 2016. gadā. Iepriekš britu \"Autocar\" ziņoja, ka īpaši sportiskais \"F-Type\" rodsters iegūs 608 ZS jaudīgu pieclitru V8 kompresormotora versiju. Pēc žurnāla informācijas, tamlīdzīga auto prototips tikšot prezentēts vēl šogad.", "link": "https://www.delfi.lv/auto/42826674/modelu-jaunumi-testi/43423501/jaguar-esot-izgatavojis-700-zs-jaudigu-f-type-kupeju"},
{"title": "'BMW Alpina B3 Bi-Turbo' sedana un universāļa versijā", "category": "Auto", "body": "Autoražotājam \" BMW \" pietuvinātā tūninga kompānija \" Alpina \" pašlaik notiekošajā Ženēvas autoizstādē prezentējusi jauno \"B3 Bi-Turbo\" modifikāciju 3. sērijai kā sedana, tā arī universāļa versijā. Neatkarīgi no virsbūves tipa \"BMW Alpina B3 Bi-Turbo\" aprīkots ar trīslitru, sešcilindru turbopūtes benzīna dzinēju, kas attīsta 410 zirgspēku jaudu un 598 ņūtonmetru griezes momentu. Motors sajūgts ar astoņpakāpju automātisko \"ZF\" pārnesumkārbu un vilkmi novada uz aizmugurējiem riteņiem. \"BMW Alpina B3 Bi-Turbo\" līdz 100 km/h paātrinās 4,2 sekundēs un maksimāli sasniedz 306 km/h. Izstrādātājs apgalvo, ka spēkrats vidēji patērē 7,6 litrus benzīna uz 100 km.", "link": "https://www.delfi.lv/auto/42826674/modelu-jaunumi-testi/43117600/bmw-alpina-b3-bi-turbo-sedana-un-universala-versija"},
{"title": "Matīsam Karro kārtējais lūzums un ģipsis", "category": "Auto", "body": "\"Uz Portugāli atbraucu ar labām sajūtām. Izstaigāju trasi un jau tobrīd zināju, ka sacensības nebūs vieglas, jo arī karstums lika par sevi manīt,\" stāsta Matīss. \"Kvalifikācijā no starta atrados pirmajā desmitniekā, taču tad saķēros ar Straibosu un mēs kritām. Pēc tam atguvu ātrumu un aizcīnījos līdz 15.vietai, taču tad pārāk salaistītās trases dēļ atkal neveikli nokritu. Nodomāju mierīgi nobraukt pāris apļus un tad kāpināt tempu, taču tad sekoja vēl viens neliels kritiens, pēc kura nolēmu vairs nebraukt.\" \"Pirms starta jutos labi. Lai arī pirmajā braucienā startēju no ļoti sliktas vietas, starts padevās ļoti labs – ap septīto vietu,\" saka Karro. \"Taču otrajā līkumā pirms manis viens braucējs \"sapiņķerējās\" un es nokritu. Turpinājumā bija grūti uzņemt braukšanas ritmu, taču cīnījos, cik varēju. Biju pakāpies uz 13. vietu, taču pēdējā aplī pieļāvu kļūdu un pēc lēciena ar pilnu gāzi iebraucu trases nožogojumā. Brauciens man bija beidzies. Biju viss vienos zilumos, kā arī ļoti sasitu iepriekš salauztās rokas locītavu. Pēc pirmajām pārbaudēm bija labas ziņas, taču, aizbraucot uz Holandi, ziņas vairs nebija iepriecinošas...  \"Ārsts atrada mazu plaisu locītavā blakus vecajai traumai. Uzlika ģipsi, ar kuru tagad jāstaigā desmit dienas. Šī brīža prognozes, ka man būs jāizlaiž vismaz trīs nedēļas,\" drūmi nobeidz Karro. Jāatzīmē, ka Karro nebija vienīgais, kurš krita šajā trasē, jo diezgan smagi pamanījās nokrist gan trīskārtējais šī posma uzvarētājs Klements Desalle, gan arī seškārtējais (MX1 un MX2) čempions Antonio Kairolī un citi braucēji. Līdz ar to šobrīd zināms, ka Matīss nestartēs nākamajā Anglijas čempionāta posmā un pasaules čempionāta posmā Brazīlijā.", "link": "https://www.delfi.lv/auto/42826676/motorusports/43289899/matisam-karro-kartejais-luzums-un-gipsis"},
{"title": "Motobraucējam Karro 13.vieta pasaules čempionāta posmā Ķegumā", "category": "Auto", "body": "Latvijas motokrosists  Matīss Karro  svētdien izcīnīja 13.vietu prestižākās MX1 klases pasaules čempionāta 11.posmā, kas norisinājās Ķegumā. Pirmā finālbrauciena sākumā Karro pāris apļus veica devītajā vietā, tomēr tuvāk bija sekotāji nekā vadošie braucēji, tāpēc distances laikā atkrita līdz 13.vietai, bet pēdējos trīs apļos noslīdēja zemāk par vēl trim pozīcijām. Tikmēr citi latviešu braucēji Dāvis Ivanovs, Ivo Šteinbergs un Augusts Justs sīvi cīnījās par iekļūšanu labāko divdesmitniekā. Tomēr no viņiem to spēja vien Ivanovs, kurš finišu sasniedza 19.vietā. Savukārt A.Justs un Šteinbergs - bija attiecīgi 21. un 24.pozīcijā, bet vēl viens latvietis Dāvis Līvs pirmajā finālbraucienā ieņēma 27.vietu 29 dalībnieku konkurencē. Otrais brauciens bija līdzīgs pirmajam. Karro sacensības sākumā izdevās aizcīnīties līdz augstajai devītajai vietai, taču pēc brīža latvietis atkrita uz 12.vietu, taču spēja zaudēto kaut nedaudz atgūt un otrajā braucienā finišēt desmitais, kas Ķeguma posma kopvērtējumā deva 13.pozīciju. Tikmēr otrajā braucienā zemāk ierindojās citi Latvijas sportisti - A.Justs bija 18.vietā, bet Šteinbergs noslēdza labāko divdesmitnieku. Uzreiz aiz viņa ierindojās Līvs, bet Ivanovs bija 24.vietā. Posma kopvērtējumā A.Justs ierindojās 19.pozīcijā, kamēr Ivanovs bija 21., bet Šteinbergs - 22.vietā. Tikmēr Līvs sacensības noslēdza 24.vietā, netiekot pie ieskaites punktiem. \"Sestdien nevarēju ieskrieties un parādīt augstus rezultātus, bet zināju, ka galvenā diena ir svētdiena, tāpēc tikai nobraucu prātīgi līdz galam. Mājās kārtīgi pārdomāju trasi un atpūtos. Svētdien pirmajā braucienā padevās ļoti labs starts, tikai nevarēju dabūt ritmu un ātrumu, kā rezultātā atkritu uz 16.vietu, kas mani īsti neapmierināja. Uz otro braucienu saņēmos, dabūju ritmu un papildus spēku vēl deva līdzjutēji, kas kliedz kā traki. Šajā sezonā pirmoreiz izdevies finišēt desmitniekā, par ko esmu priecīgs. Tas tagad jāieraksta atmiņā un, cerams, arī nākamajās sacensībās varēšu ierindoties pirmajā desmitniekā,\" sarunā ar aģentūru LETA par nedēļas nogalē piedzīvoto stāstīja Karro. \"Šī ir viena no grūtākajām pasaules čempionāta trasēm, jo ir liels ātrums un bedrēm - asas malas. Lielajās taisnēs, kur citās trasēs braucēji parasti atpūšas, šeit ir sataisīti viļņi. No organizatoriskā viedokļa gan var teikt, ka šī trase stabili ir pirmajā pieciniekā, ja ne trijniekā - ne par velti pie mums 2014.gadā tiks rīkots Nāciju kauss. Šī trase ir sevi pierādījusi,\" pauda Karro. Savukārt runājot par savu fizisko kondīciju, motosportists atzina, ka \"traumas ir sadzijušas un fiziskais ir atpakaļ, bet vienmēr jau var būt labāk\". Pasaules čempionāta kopvērtējumā pēc 11 posmiem MX1 klasē Karro, kurš piedalījies astoņos etapos, ar 85 punktiem saglabājis 18.vietu, A.Justs ar 47 punktiem ieņem 20.vietu, bet divos posmos startējušais Ivanovs ar 11 punktiem ir 32.vietā. Savukārt Šteinbergs ar diviem izcīnītiem punktiem pakāpies par vietu un nu ir 49.pozīcijā, bet Līvs līdz šim pie punktiem nav ticis. Pārliecinošs kopvērtējuma līderis ar 514 punktiem ir Antonio Kairoli. Nākamais posms nākamnedēļ norisināsies Somijā. Kā ziņots, cits Latvijas motokrosists Roberts Justs svētdien izcīnīja 24.vietu MX2 klasē. Savukārt uzvaru Eiropas čempionāta (EMX) trešajā posmā 125 kubikcentimetru klasē svētdien izcīnīja Latvijas jaunais motobraucējs Pauls Jonass, un arī citi latvieši iebrauca labāko pulkā - Tomass Šileika finišēja 12.pozīcijā, bet Kristers Drevinskis - 16.vietā. Tikmēr cits jaunais motokrosists Kārlis Sabulis svētdien piedzīvoja kritienu sacensību sākumā un finišēja vien 23.pozīcijā Eiropas čempionāta (EMX) ceturtā posma 250 kubikcentimetru klasē. Jau ziņots, ka 2014.gadā Ķegumā risināsies gada prestižākais notikums motokrosā pasaulē - Nāciju kausa izcīņa.", "link": "https://www.delfi.lv/auto/42826676/motorusports/43464073/motobraucejam-karro-13vieta-pasaules-cempionata-posma-keguma"},
{"title": "Matīss Karro sadziedējis traumas, atgriežas sacensībās", "category": "Auto", "body": "Latviešu motosportists  Matīss Karro  ir izārstējis savainojumu un jau 2. jūnijā atsāks piedalīties sacensībās, informē sportista preses dienests. Atgādināsim, ka maija sākumā pasaules motokrosa čempionāta posmā Portugālē Karro  guva rokas traumu , dēļ kā 10 dienas bija jāstaigā ar ģipsi. Tagad ģipsis ir noņemts un Matīss uzsācis gatavošanos nākamajām sacensībām. \"Pēc traumas devos uz Latviju, kur padzīvoju vienu nedēļu. Pagājušās nedēļas nogalē man bija vizīte pie ārsta, tāpēc devos atpakaļ uz Holandi. Tur saņēmu labas ziņas, jo dakteris atļāva man atgriezties sportā,\" priecīgi saka Karro. \"Prieks, ka pēc pēdējām sacensībām nav pagājis ilgs laiks. Protams, rokas locītava būs jūtama, taču braukšu prātīgi un īpaši netrakošu, lai roka atkal pierod pie slodzes. Esmu jau atsācis treniņus. Ir vēl nelielas sāpes, taču tās var pieciest. Ceru, ka līdz sacensību sākumam izdosies aizvadīt vēl vairākus treniņus, lai atgūtu braukšanas \"garšu\",\" saka Matīss, kurš šobrīd pēc septiņiem posmiem MX1 klases kopvērtējumā ar 39 punktiem ieņem 20.vietu. Nākamās sacensības Matīsam paredzētas 2.jūnijā, kad notiks Anglijas čempionāta kārtējais posms, bet tad sekos nākamie starti pasaules čempionāta posmos.", "link": "https://www.delfi.lv/auto/42826676/motorusports/43353743/matiss-karro-sadziedejis-traumas-atgriezas-sacensibas"},
{"title": "Matīss Karro pa Jāņiem Anglijā svin trīs uzvaras", "category": "Auto", "body": "Jāņu svētkos Latvijas motokrosists  Matīss Karro  MX1 klasē guva trīs uzvaras trijos braucienos Anglijas čempionāta posmā, informē sportista preses dienests. Kvalifikācijā Matīss palika otrais, taču, aizvadot trīs ātrus un stabilus braucienus, Latvijas sportists izcīnīja posmā pirmo vietu, kas čempionāta kopvērtējumā ļāva pakāpties uz piekto vietu. \"Sestdien un svētdien lija lietus, kas man nepatīk, taču noskaņojos un gāju uz startu. Jāsaka, ka pirms starta bija liels uztraukums, jo kopš esmu pievienojies STR KTM komandai, līdz šim vienmēr visos Anglijas posmos, kuros braucu, biju kāpis uz goda pjedestāla,\" iesāk Matīss Karro, kurš piebilda, ka par uzvaru šajā posmā varēja pacīnīties vismaz pieci braucēji. \"Pirmajā braucienā no starta aizgāju kā otrais, taču tad līderis krita un es izvirzījos vadībā. Visu atlikušo braucienu noturējos vadībā un beigās tuvāko sekotāju apsteidzu par 20 sekundēm. Otrajā braucienā arī izdevās \"izcelt\" startu un aizbraukt no pirmās vietas, ko arī nosargāju līdz pat beigām. Trešajā braucienā starts neizdevās, pēc pirmā līkuma biju ceturtais, taču pakāpeniski aizcīnījos līdz pirmajai vietai. Tad pieļāvu nelielu kļūdu un zaudēju pirmo pozīciju, bet nākamajā aplī jau noķēru līderi un apdzinu to, tādējādi finišējot pirmais arī trešajā braucienā, ar ko biju ārkārtīgi priecīgs,\" braucienus komentē Matīss, kuram šī karjerā bija ceturtā uzvara kādā no Anglijas čempionāta posmiem.  Kas attiecas uz fizisko pusi, Matīss atzina, ka viss esot kārtībā. \"[Lauztā] roka jūtas labi, arī fiziski viss kārtībā, bet ir nelielas problēmas ar īkšķi, kas brīžiem rada nelielu diskomfortu. Bet kopumā jūtos labi, un ar katru braucienu kļūstu spēcīgāks. Gribu atzīmēt to, ka trešajā braucienā, kad redzēju, ka līderis atraujas, sev pateicu, nesteigšos un prātīgi noķeršu viņu. Tā arī izdarīju. Agrāk uzreiz skrēju pakaļ un tāpēc bieži sanāca pieļaut kļūdas un gūt savainojumus. Mācos no kļūdām, un izskatās, ka tas dod nepieciešamo rezultātu,\" saka Matīss. Nākamais starts Karro paredzēts Zviedrijā, kur notiks kārtējais pasaules čempionāta posms. Tieši pirms gada Matīss šajā trasē iedzīvojās ļoti nepatīkamā savainojumā, taču tagad viņš par to nedomā. \"Īpaši nedomāju par to, jo esmu kritis daudzās trasēs. Koncentrēšos un gatavošos šīm sacensībām kā uz visām citām. Ceru, ka viss būs labi, lai pēc tam varu sevi labi parādīt mājas posmā,\" nobeidz Matīss.", "link": "https://www.delfi.lv/auto/42826676/motorusports/43432723/matiss-karro-pa-janiem-anglija-svin-tris-uzvaras"},
{"title": "No konveijera noripojis pēdējais 'SAAB 9-5' modelis", "category": "Auto", "body": "\"SAAB 9-5\" modelis ražošanā nonāca 1997.gadā un kopš tā laika piedzīvojis tikai vienu būtisku modernizāciju. Šo 13 gadu laikā \"SAAB\" rūpnīcā Trollhetenā kopumā izgatavoti 483 593 šī modeļa spēkratu. Savukārt \"9-5\" priekštecis \"9000\" periodā no 1984. līdz 1998.gadam tika izgatavots 503 tūkstošos vienību. Jaunās paaudzes \"SAAB 9-5\" modeļa ražošana tiks uzsākta pēc pāris nedēļām, bet tirdzniecībā Eiropā tas nonāks šāgada vidū. Jau rakstījām, ka līdzšinējās paaudzes \"9-3\" un \"9-5\" modeļa ražošanas licenci un iekārtas koncerns \"General Motors\" (GM) pārdevis Ķīnas autoražotājam \"Beijing Automotive Industry Holding Co.\" (BAIC) par 193 miljoniem dolāru. Savu spēkratu ražošanu uz minēto \"SAAB\" modeļu platformām ķīnieši plāno uzsākt pēc diviem gadiem. Atgādināsim, ka \"SAAB\" marku GM pārdeva Nīderlandes sportisko automobiļu ražotājam \"Spyker\". Jaunizveidoto kompāniju sauks \"SAAB Spyker Automobiles NV\". Tuvākajā laikā \"Spyker\" plāno uzsākt ražošanu jaunās paaudzes \"SAAB 9-3\", pilnpiedziņas \"9-5\" un apvidus \"9-4X\" modelim.", "link": "https://www.delfi.lv/auto/42826674/modelu-jaunumi-testi/29708713/no-konveijera-noripojis-pedejais-saab-9-5-modelis"},
{"title": "'BMW' oficiāli atklājis 4. sērijas kabrioletu", "category": "Auto", "body": "Kompānija \" BMW \" publicējusi oficiālo informāciju un attēlus ar 4. sērijas kabrioletu. Plašākai sabiedrībai automobilis pirmo reizi tiks parādīts novembrī notiekošajā Losandželosas autoizstādē. \"BMW\" 4. sērijas kabriolets ir pēctecis līdzšinējam 3. sērijas kabrioletam. Uzreiz atgādinām, ka turpmāk kupeja un kabriolets uz 3. sērijas modeļa bāzes tiks indeksēts ar 4. sēriju. Jumts elektriski nolaižams 20 sekundēs, braucot ar ātrumu līdz 18 km/h. Pacelta jumta gadījumā bagāžas nodalījuma tilpums ir 220 litru, bet nolaista – 370 l. Tas ir par 20 l vairāk nekā līdzšinējā 3. sērijas kabrioletam. Eiropas tirgū 4. sērijas kabriolets sākotnēji būs pieejams ar \"428i\" versijā ar 245 ZS jaudīgo divlitru turbopūtes benzīna dzinēju, \"435i\" modifikācijā ar 306 ZS jaudīgo trīslitru turbomotoru un \"420d\" versijā ar 184 ZS dīzeļa agregātu. Standartā motori sajūgti ar sešpakāpju manuālo pārnesumkārbu, bet par papildus samaksu pieejama astoņpakāpju automātiskā transmisija. \"BMW\" 4. sērijas kabriolets būs pieejams četros aprīkojuma līmeņos – \"Modern\", \"Sort\", \"Luxury\" un \"M Sport\". Pēdējā no tām automobilis iegūs sportiskāka veidola virsbūves aerodinamisko elementu komplektu, 18 collu riteņus un sportiskāka regulējuma balstiekārtu.", "link": "https://www.delfi.lv/auto/42826674/modelu-jaunumi-testi/43728982/bmw-oficiali-atklajis-4-serijas-kabrioletu"},
{"title": "Latviju Nāciju kausā motokrosā Ķegumā pārstāvēs Karro, Jonass un Justs", "category": "Auto", "body": "Latvijas motokrosa izlasē dalībai septembrī savā trasē gaidāmajā Nāciju kausa izcīņā iekļauti  Matīss Karro , Pauls Jonass un Roberts Justs, informē Latvijas Motosporta federācija (LaMSF). Latvijā Nāciju kauss motokrosā norisināsies pirmo reizi, bet tas Ķeguma trasē \"Zelta zirgs\" gaidāms 27. un 28.septembrī. Iecerēts, ka Karro startēs prestižākajā MX1 klasē, kamēr Jonass spēkosies starp MX2 klases braucējiem, bet Justs cīnīsies \"Open\" klasē. Kā rezervisti Latvijas komandas sastāvā iekļauti Dāvis Ivanovs, Dāvis Līvs un Augusts Justs. Karro šosezon atzīstami cīnās pasaules čempionāta prestižākajā klasē MXGP, kur kopvērtējumā pēc 15 posmiem ieņem 13.vietu. Tikmēr pērnā gada pasaules junioru čempions Jonass, kuram tagad jau kabatā ir pilnvērtīgs līgums ar KTM rūpnīcas komandu, sacenšas pasaules čempionāta MX2 klasē, lai gan šo sezonu iesāka Eiropas čempionāta sacensībās 250 kubikcentimetru klasē. Šosezon latvietis MX2 čempionātā aizvadījis septiņus posmus, tiekot pie 77 punktiem, kas ļauj ieņemt 24.vietu kopvērtējumā. Šajās pašās sacensībās startē arī R.Justs, kurš, piedaloties 14 posmos, iekrājis 78 punktus un atrodas 23.pozīcijā. Pērn Latviju Nāciju kausā pārstāvēja Karro (\"Open\"), Ivanovs (MX2) un Augusts Justs (MX1), kuri izcīnīja 16.vietu.", "link": "https://www.delfi.lv/auto/42826676/motorusports/44851690/latviju-naciju-kausa-motokrosa-keguma-parstaves-karro-jonass-un-justs"},
{"title": "Motokrosists Macuks izcīna otro vietu Eiropas čempionāta sezonas kopvērtējumā", "category": "Auto", "body": "Sezonas noslēdzošajā, sestajā, posmā Ukrainā Macuks izcīnīja pirmo vietu, uzvarot abos braucienos, tomēr ar to nepietika, lai kopvērtējumā apsteigtu krievu Aleksandru Burgejevu. Pirms čempionāta noslēdzošā posma Macuks līderim Burgejevam zaudēja 12 punktus, bet pēc svētdienas sacīkstēm no pirmās vietas ieguvēja atpalika vien par diviem punktiem. Cīņā par čempionu titulu izšķirošs izrādījās piektais posms jūnija sākumā, kad otrajā braucienā piedzīvoja sāpīgu kritienu un izstājās no sacensībām. Eiropas čempionāta pirmajā posmā Sočos Macuks ierindojās vien devītajā vietā, bet nākamajos divos posmos Horvātijā un Slovēnijā izcīnīja otro vietu. Savukārt ceturtajā posmā Polijā latviešu motosportists guva dalītu uzvaru.", "link": "https://www.delfi.lv/auto/42826676/motorusports/43429091/motokrosists-macuks-izcina-otro-vietu-eiropas-cempionata-sezonas-kopvertejuma"},
{"title": "Motosportistam Jonasam ceturtā vieta pasaules čempionāta pirmā posma braucienā", "category": "Auto", "body": "Pirmajā braucienā Jonass tāpat kā kvalifikācijā \"izcēla\" startu un pirmos četrus apļus brauca līderpozīcijā, tomēr finišā viņš bija atkritis līdz devītajai pozīcijai. Jonass, kurš šosezon pārstāv KTM rūpnīcas komandu \"Red Bull KTM Factory Racing\", 17 apļus garās distances noslēgumā no uzvaru izcīnījušā komandas biedra Džefrija Herlingsa, kurš tiek uzskatīts par sezonas galveno favorītu, atpalika par 36 sekundēm. Arī otrajā braucienā uzvaru guva Herlingss, bet Jonass šoreiz jau finišēja augstajā, ceturtajā, pozīcijā, komandas biedram distances noslēgumā zaudējot vien desmit sekundes. Tikmēr vēl viens latvietis Roberts Justs no \"HSF Logistics\" komandas pirmajā braucienā palika 20.vietā, bet otrajā finišēja 15.pozīcijā. Posma kopvērtējumā Jonass ar 30 punktiem izcīnīja sesto vietu, bet Jonass ar septiņiem punktiem ierindojās 17.pozīcijā. Kā zināms, iepriekšējā sezonā Justs ar 78 punktiem ieņēma 23.vietu, kamēr tikai septiņos posmos startējušais Jonass ar 77 punktiem bija vietu aiz viņa. Šajā sezonā vismaz pirmajos posmos prestižākajā MXGP klasē Latviju nepārstāvēs neviens braucējs. Iepriekšējās sezonas noslēguma kopvērtējumā savā karjerā augstāko 13.vietu guva Matīss Karro, kurš starpsezonā vienojās par atgriešanos \"MVR-D Honda\" komandā, kas nenodrošinātu latvieša dalību pasaules čempionātā. Turklāt šomēnes Karro savainoja ceļgala krusteniskās saites un trasē varēs atgriezties ne ātrāk kā vasaras vidū. Pasaules čempionātā šosezon plānoti 18 etapi, turklāt 12.jūlijā sportistiem arī plānotas sacensības Ķeguma trasē Latvijā.", "link": "https://www.delfi.lv/auto/42826676/motorusports/45634416/motosportistam-jonasam-ceturta-vieta-pasaules-cempionata-pirma-posma-brauciena"},
{"title": "Motosportists Jonass saņem ar dabasgāzi darbināmo 'Škoda Citigo'", "category": "Auto", "body": "Viens no vistalantīgākajiem un visstraujāk progresējošajiem Latvijas jaunajiem motokrosistiem Pauls Jonass \" Škoda \" oficiālā dīlera \"Karlo Motors\" autosalonā saņēmis savu pirmo automašīnu – \"Škoda Citigo G-Tec\", kas rūpnieciski sagatavota darbināšanai ar saspiestu dabasgāzi CNG. Līdz ar jaunās automašīnas nodošanu Paulam Jonasam lietošanā, \"Škoda\" un oficiālais pārstāvis Latvijā \"Karlo Motors\" paziņoja par pievienošanos Paula Jonasa atbalstītājiem. \"Liels paldies \"Škoda\" un \"Karlo Motors\" par atbalstu un šo brīnišķīgo dāvanu – \"Škoda Citigo\". Šī ir mana pirmā automašīna dzīvē, atliek vien nolikt visus eksāmenus, lai saņemtu autovadītāja apliecību. Šis ir man ļoti piemērots un ekonomisks automobilis, kas man ļoti nepieciešams Beļģijā, lai patstāvīgi nokļūtu no dzīvesvietas līdz treniņu bāzei,\" neviltoto prieku nespējot apslēpt, stāsta Pauls Jonass. \"Škoda Citigo G-Tec\" ir īpaši piemērots tādiem jauniešiem kā Pauls Jonass. Tas ir neliels auto, kas ir aprīkots ar viena litra CNG dzinēju. Tādējādi Pauls Jonass ne tikai pārvietosies ar auto, kura degvielas izmaksas uz simts kilometriem šobrīd ir aptuveni 2,9 eiro, bet arī darīs to videi draudzīgi, jo ar CNG gāzi darbināmo dzinēju CO2 izmešu apjoms ir viens no vismazākajiem starp auto būvē izmantotajiem iekšdedzes dzinējiem. \"Škoda Citigo G-Tec\" gadījumā tas ir tikai 79 g/km.  Neskatoties uz lielo CNG automašīnu popularitāti Eiropā, Latvijā šādas automašīnas gāzes uzpildes staciju trūkuma dēļ šobrīd ir vispiemērotākās lieliem autoparkiem, kuri var izveidot savu CNG gāzes uzpildes staciju, vai arī privātajiem lietotājiem, kuri var izmantot privātām vajadzībām paredzētos lēnās uzpildes kompresorus. Par Paula Jonasa automašīnas uzpildi Latvijā rūpēsies viņa atbalstītājs \" Latvijas Gāze \". Taču \"Karlo Motors\" mērķis ir veicināt CNG gāzes uzpildes staciju tīkla attīstību Latvijā. Šobrīd \"Škoda\" modeļu klāstā ir trīs ar saspiestu dabas gāzi CNG darbināmi modeļi: \"Citigo G-Tec\"; \"Octavia G-Tec\" un \"Octavia Combi G-Tec\".", "link": "https://www.delfi.lv/auto/42826676/motorusports/45402614/motosportists-jonass-sanem-ar-dabasgazi-darbinamo-skoda-citigo"},
{"title": "Matīss Karro PČ posmā Brazīlijā iekļūst TOP10", "category": "Auto", "body": "Latvijas motokrosists  Matīss Karro  priekšpēdējā pasaules čempionāta posmā Brazīlijā prestižajā MXGP klasē divu braucienu summā iekļuvis labāko desmitniekā, liecina sacensību protokoli. Abos braucienos 'Wilvo Forkrent  KTM \" komandas pārstāvis finišēja 11.pozīcijā, bet divu braucienu summā ieņēma 10.vietu. Par posma uzvarētāju kļuva vācietis Maksimiljans Nagls, kurš triumfēja abos braucienos. \"Sajūta bija laba un gribēju sasniegt kaut ko vairāk! Trase man patika, bet…\" savā \"Twitter\" kontā Brazīlijas posmu komentē Karro. \"Turpinājumā - Meksika!\" Pasaules čempiona titulu MXGP klasē jau nodrošinājis itālis Antonio Kairoli, kurš Brazīlijā braucienos izcīnīja 5. un 3.vietu. Viņam kopvērtējumā 705 punkti. Matīss Karro pasaules čempionāta kopvērtējumā ieņem 13.vietu, par 12 punktiem atpaliekot no brita Tomija Sērles, kurš Brazīlijā ieņēma 7. un 4.vietu.", "link": "https://www.delfi.lv/auto/42826676/motorusports/44940376/matiss-karro-pc-posma-brazilija-ieklust-top10"},
{"title": "Fanu teltī Nāciju krosā Ķegumā paredzēta plaša programma motokrosa cienītājiem", "category": "Auto", "body": "Turpinot Latvijas Latvijas čempionātā un Latvijas Kausā iesākto tradīciju, arī Nāciju krosā būs Fanu telts. Pirmajā sacensību dienā, 27.septembrī, tur notiks dažādas izklaidējošas aktivitātes, savukārt svētdien, 28.septembrī, Fanu teltī pulcēsies Latvijas motokrosa izlašu dalībnieki, kuri mūsu valsts izlasi Nāciju krosā ir pārstāvējuši no 1992.gada līdz pat mūsdienām, kā arī trīs latvieši, kuri Nāciju Kausā piedalījās PSRS izlases sastāvā.  Tikšanās ar sportistiem būs sadalīta trijos blokos un sāksies svētdien, 28. septembrī, pl. 11.45. Intervijas un autogrāfus sniegs tādi leģendāri Latvijas motokrosa meistari kā Viesturs Gaušis, Normunds Dūčis, Mairis Levans, Agris Ļitvinovs, Jurijs Kovgers, Arnis Kalniņš, Jānis Kļaviņš, Lauris Freibergs, Mārtiņš Aleksandrovičs, Leons Kozlovskis, Fīlips Kempelis, Ivo Šteinbergs un citi. Šogan Latviju Nāciju krosā, kurā startē valstu izlases,  pārstēvēs Matīss Karro, kurš šo MXGP sezonu noslēdzis 13.vietā pasaulē, bijušais pasaules junioru čempions Pauls Jonass un Roberts Justs . Abi pēdējie pasaules čempionātā startē MX2 klasē.  Latvijas izlase pasaules Nāciju čempionātā jeb Nāciju krosā startē kopš 1992.gada, kad uz Austrāliju devās Viesturs Gaušis, Mairis Levans un Leons Kozlovskis, izcīnot 11.vietu 16 komandu konkurencē.", "link": "https://www.delfi.lv/auto/42826676/motorusports/44990330/fanu-telti-naciju-krosa-keguma-paredzeta-plasa-programma-motokrosa-cienitajiem"},
{"title": "'Latvijas Gada auto' trešā pirmizrāde Ķīpsalā – 'Maserati Ghibli'", "category": "Auto", "body": "\"Maserati Ghibli\" ir īstais auto, pie kura apstāties, ja apnikuši lietišķie, racionālie, praktiskie un ekonomiskie pētījumi un reāla pirkuma meklējumi mazajā un kompaktklasē. Tas ir domāts tiem, kas grib baudīt kaut ko lielu, skaistu, eksotisku, neparastu un ātru. \"Maserati Ghibli\" ir \"Fiat\" koncerna izaicinājums vācu \"premium\" grandiem \"Audi A6\", \"BMW\" 5. sērijai un \"Mercedes-Benz\" E-klasei. Piecus metrus garš un visai smags, ar divu turbīnu V6 dzinēju bruņots (410 ZS), tas spēj sasniegt 100 km/h 5,6 sekundēs un burtiski izstaro spēku, dinamiku un bagātību. \"Ghibli\"... Kas tas par vārdu? Tā ir firmas klasika – kā \"Aston Martin DB7\" vai \"Lotus Elise\". Pirmais \"Ghibli\" debitēja 1967. gadā ar vēl lielāku V8 motoru un tikai divām durvīm. Un ar karsta, spēcīga vēja vārdu. Tā ir firmas tradīcija. Jau pirms \"Ghibli\" bija \"Maserati Mistral\" (nosaukuma izcelsme – vēss ziemeļrietumu vējš, kas pūš no Vidusjūras uz Franciju), tāpat arī Sahāras smilšu vētra \"Simun\". Bet \"Ghibli\", ja vēlamies prozaisku tulkojumu, faktiski ir tas pats \"Sirocco\" – karsts Sahāras dienvidvējš, kura vārdu mazliet vēlāk izmanto \"Volkswagen Scirocco\", atstādams \"Maserati\" tā senāko, Lībijā lietoto nosaukumu. Konkursa \"Latvijas Gada auto 2015\" 220 m2 stendā ir: 1. \"Maserati Ghibli\" (Latvijas pirmizrāde); 2. \"Jeep Cherokee\" (Latvijas pirmizrāde); 3. \"Mini Cooper S\" (Latvijas pirmizrāde); 4. \"Honda Civic Tourer\"; 5. \"Mazda3\"; 6. \"Nissan Qashqai\"; 7. \"Opel Insignia Country Tourer\"; 8. \"Škoda Rapid Spaceback\"; 9. \"Latvijas Gada auto 2014\" titula ieguvējs \"Škoda Octavia\".", "link": "https://www.delfi.lv/auto/42826658/zinas/44394155/latvijas-gada-auto-tresa-pirmizrade-kipsala-maserati-ghibli"},
{"title": "Pieaug interese par jauniem spēkratiem, liecina izstāde 'Auto 2014'", "category": "Auto", "body": "Atlabstot Latvijas ekonomikai, uzlabojas arī cilvēku maksātspēja un atjaunojas interese par jauniem automobiļiem, par ko liecina arī auto izstādes apmeklējuma dinamika. Starptautisko auto izstādi Rīgā šogad apmeklējuši par deviņiem procentiem vairāk cilvēku nekā pērn. Izstādē \"Auto 2014\" piedalījās pavisam 184 uzņēmumi un pārstāvji no deviņām Eiropas valstīm – Latvijas, Lietuvas, Igaunijas, Krievijas, Polijas, Vācijas, Somijas, Zviedrijas un Baltkrievijas. Jau tradicionāli izstāde \"Auto 2014\" apvieno četras tematiskās sadaļas – jauno vieglo un apvidus automobiļu ekspozīciju \"Auto\", komerctransporta, industriālās tehnikas un loģistikas nozaru uzņēmumu izstādi \"Transporta tehnika\", autoservisa aprīkojuma, automobiļu remonta piederumu un auto piederumu izstādi \"Auto mehānika\", kā arī Austrumeiropas lielāko tūninga šovu \"Auto Exotica\". Kā spožākie izstādes \"Auto 2014\" notikumi bija vairākas Latvijas mēroga pirmizrādes: jaunās paaudzes apvidus automobilis \"Jeep Cherokee\", universālis \"SEAT Leon ST\", jaunās paaudzes sportiskais hečbeks \"MINI Cooper S\", tāpat šajā izstādē debitēja arī dažādu jau pazīstamu modeļu speciālās versijas. Tomēr īpašais pārsteigums bija \"Maserati Ghibli\", ko izstādes pirmajā dienā prezentēja konkursa \"Latvijas Gada auto\" stendā kā pretendentu uz 2015. gada galveno titulu. Savukārt tūninga tematiskajā sadaļā \"Auto Exotica\" apmeklētāju uzmanību visvairāk piesaistīja pārbūvētais amerikāņu muskuļauto \"Dodge Challenger\" ar 1011 zirgspēku jaudu. Tikmēr inženiertehnikas brīnumu cienītājus priecēja \"Nissan Juke R\", kas aprīkots ar 800 ZS jaudīgo \"GT-R\" superauto motoru un šasiju. Turklāt šogad \"Auto Exotica\" ekspozīcijā bija vairāk auto tūninga projektu no ārvalstīm nekā iepriekšējos gadus. Atgādinām, ka pērn izstādi \"Auto 2013\" trijās dienās apmeklēja 31 977 interesenti, kas bija par 10% vairāk salīdzinājumā ar gadu iepriekš.", "link": "https://www.delfi.lv/auto/42826658/zinas/44421292/pieaug-interese-par-jauniem-spekratiem-liecina-izstade-auto-2014"},
{"title": "'VW' no atmosfēriskajiem motoriem atbrīvosies līdz 2017. gadam", "category": "Auto", "body": "Koncerns \" Volkswagen \" (VW) no atmosfēriskajiem motoriem pilnībā atteiksies tuvāko trīs līdz četru gadu laikā, jauno automobiļu piedāvājumā saglabājot tikai turbopūtes benzīna un dīzeļa dzinējus, vēsta izdevums \"The Detroit News\" ar atsauci uz autoražotāja viceprezidentu produkcijas kvalitātes jautājumos Marku Trānu. Pašlaik VW piedāvājumā ir 1,6 un divu litru četrcilindru atmosfēriskie motori, kas attīsta attiecīgi 105 un 115 zirgspēku jaudu, kā arī 2,5 litru atmosfēriskais dzinējs un 3,6 litru sešcilindru agregāts.] Pirms kāda laika par tamlīdzīgu plānu paziņoja arī \" Ford \". Izņēmums būšot tikai hibrīda automobiļi, kuros atmosfēriskais iekšdedzes dzinējs būs sajūgts ar elektromotoru.", "link": "https://www.delfi.lv/auto/42826658/zinas/43665773/vw-no-atmosferiskajiem-motoriem-atbrivosies-lidz-2017-gadam"},
{"title": "Video: 'Volkswagen' katram savam modelim piemeklējis atbilstošu suņu šķirni", "category": "Auto", "body": "Kompānija \" Volkswagen \" (VW) publicējusi jaunāko reklāmas video, kurā piedalās 36 dažādu šķirņu suņi un visi markas modeļi, sākot ar mazo \"up!\" un beidzot ar flagmani \"Phaeton\". Šo reklāmu VW publicējis zīmola stiprināšanai  Lielbritānijas  tirgū. Cilvēka labākie draugi tajā simbolizē katru no šīs vācu markas modeļiem. Reklāmas kampaņas sauklis ir \"Katram no mums ir savs VW\" (\"There's a VW for all of us\" – angļu val.), bet video sižets nosaukts par \"Woofwagen\". Ja video neizdodas noskatīties iegultā veidā, aplūkojiet to  šeit !", "link": "https://www.delfi.lv/auto/42826658/zinas/43795816/video-volkswagen-katram-savam-modelim-piemeklejis-atbilstosu-sunu-skirni"},
{"title": "Latvijā 'VW e-up!' elektromobilis maksās no 25 tūkstošiem eiro", "category": "Auto", "body": "Četrdurvju \"VW e-up!\" aprīkots ar 82 ZS (210 Nm) elektromotoru un 18,7 kWh akumulatoru komplektu. Līdz 100 km/h šāds markas mazākais sērijveida elektromobilis paātrināsies 12,4 sekundēs un maksimāli sasniegs 130 km/h. Ar speciālu ātrās uzlādes ierīci akumulatorus par 80 procentiem iespējams uzlādēt pusstundas laikā. VW aprēķinājis, ka Vācijā, kur elektroenerģija maksā 0,258 eiro (0,18 lati) par kilovatstundu, 100 km brauciens ar \"e-up!\" izmaksās 3,02 eiro (2,12 lati).", "link": "https://www.delfi.lv/auto/42826658/zinas/43788672/latvija-vw-e-up-elektromobilis-maksas-no-25-tukstosiem-eiro"},
{"title": "Pirmo reizi piešķirs titulu 'Mola Gada auto 2015'", "category": "Auto", "body": "Šo sestdien, 1. novembrī, konkursa \" Latvijas Gada auto  2015\" ietvaros tirdzniecības centrā \"Mols\" sadarbībā ar \"Latvijas Gada auto\" organizatoriem atklās lielformāta fotoizstādi, kurā ikvienam \"Mola\" apmeklētajam būs unikāla iespēja apskatīt un nobalsot par savu pretendentu titulam \"Mola Gada auto 2015\". Visu novembri fotoizstādē būs apskatāmas 27 konkursa \"Latvijas Gada auto 2015\" dalībnieku automašīnas. Par godpilno titulu šogad cīnīsies \"Škoda Rapid Spaceback\", \"Škoda Octavia Scout\", \"Jeep Cherokee\", \"Nissan Qashqai\", \"Nissan Pulsar\", \"Nissan X-Trail\", \"Renault Megane Grandtour\", \"Renault Twingo\", \"Renault Trafic\", \"Dacia Duster\", \"Opel Insignia Country Tourer\", \"Seat Leon ST\", \"Honda Civic Tourer\", \"Mazda3\", \"Maserati Ghibli\", \"MINI Cooper S\" (plus šī modeļa piecdurvju versija), \"Fiat 500L Trekking\", \"Fiat Ducato\", \"Volkswagen Golf Sportsvan\", \"Volkswagen Passat\", \"Audi A6\", \"Peugeot 508\", \"Subaru WRX STI\", \"Ford Mondeo\", \"Ford Tourneo Connect\", \"Ford Transit\" un \"Ford Transit Courier\". \"Šogad vēlamies aizsākt skaistu tradīciju, ko plānojam turpināt arī nākamos gados. Gan \"Mols\", gan konkurss \"Latvijas Gada auto\" šogad svin 16 gadu jubileju. Atzīmējot šos dubultsvētkus, esam nolēmuši pasniegt īpašu \"Mols\" balvu mūsu apmeklētāju iecienītākajam automobilim, kā arī iepriecināt ikvienu tirdzniecības centra apmeklētāju un auto entuziastu, izdodot īpašu \"Mola\" žurnālu, kurā ikvienam ir iespēja ieskatīties 16 gadu senā pagātnē un atcerēties Gada auto titulu ieguvējus kopš konkursa pirmsākumiem,\" stāsta t/c \"Mols\" menedžere Lelde Gangnuse – Bērziņa. Konkursa \"Latvijas Gada auto\" mērķis ir pievērst Latvijas sabiedrības uzmanību jaunākajiem autoražotāju sasniegumiem, kas ir pieejami Latvijas tirgū. Jau 11. oktobrī \"Mola\" stāvvietā ikvienam interesentam bija iespēja izmēģināt automašīnas, kas pretendē uz \"Latvijas Gada auto 2015\" titulu, bet no 1. līdz 30. novembrim katrs ir aicināts nobalsot par sev tīkamāko auto \"Mols\" rīkotās fotoizstādes ietvaros. 6. decembrī \"Latvijas Gada auto 2015\" noslēguma ceremonijas laikā tiks paziņots arī \"Mola Gada auto 2015\" titula ieguvējs, turklāt \"Mols\" balsojums tiks pieskaitīts arī Vislatvijas vērtējumam, noskaidrojot \"Latvijas Gada auto 2015 tautas simpātiju.", "link": "https://www.delfi.lv/auto/42826658/zinas/45161110/pirmo-reizi-pieskirs-titulu-mola-gada-auto-2015"},
{"title": "Piedalies balsojumā par 'Latvijas Gada auto 2015' simpātiju!", "category": "Auto", "body": "Konkursa \" Latvijas Gada auto \" organizatori sadarbībā ar portālu \"Delfi\" aicina ikvienu interesentu piedalīties \"Latvijas Gada auto 2015\" un balsot par, savuprāt, atbilstošāku titula pretendentu nomināciju \"Latvijas Gada auto tautas balsojuma simpātija 2015\". Interneta balsojums ilgs līdz 5. decembrim; konkursa fināls un rezultātu paziņošana notiks 6. decembrī, kad tiks apbalvota arī \"Latvijas Gada auto tautas balsojuma simpātija 2015\". Tāpat interesentiem ir iespēja balsot klātienē tirdzniecības centrā \"Mols\", kur apskatāma arī dalībnieku fotoizstāde. Konkursam \"Latvijas Gada auto 2014\" šobrīd pieteikti 32 automobiļi (uzskaitīti pieteikšanas hronoloģiskajā kārtībā): \"Škoda Rapid Spaceback\", \"Škoda Octavia Scout\", \"Jeep Cherokee\", \"Nissan Qashqai\", \"Nissan Pulsar\", \"Nissan X-Trail\", \"Renault Megane Grandtour\", \"Renault Twingo\", \"Dacia Duster\", \"Opel Insignia Country Tourer\", \"Seat Leon ST\", \"Honda Civic Tourer\", \"Mazda3\", \"Maserati Ghibli\", \"Mini Cooper S\", \"Mini Cooper 5-Door\", \"Fiat 500L Trekking\", \"Volkswagen Golf Sportsvan\", \"Volkswagen Passat\", \"Audi A6\", \"Peugeot 508\", \"Subaru WRX STI\", \"Ford Mondeo\", \"Citroën C4 Cactus\", \"Toyoga Aygo\" un \"Toyota Yaris Hybrid\". Savukārt uz \"Latvijas Komercauto 2015\" pretendē \"Ford Tourneo Connect\", \"Ford Transit\", \"Ford Transit Courier\", \"Fiat Ducato\", \"Renault Trafic\" un \"Peugeot Boxer\". Jauno automobiļu vērtēšanas konkurss Latvijā notiek 16. reizi no 1998. gada. Žūriju veido autožurnālisti, kā arī automobiļu un autotehnikas eksperti. Iepriekšējo piecu Latvijas Gada auto galvenā titula ieguvēji ir \"Škoda Octavia\" (2013), septītās paaudzes \"Volkswagen Golf\" (2012), \"Volkswagen Jetta\" (2011), \"Opel Astra\" (2010) un sestās paaudzes \"Volkswagen Golf\" (2009). Vairāk informācijas par \"Latvijas Gada auto\" konkursu pieejama interneta mājaslapā GadaAuto.lv.", "link": "https://www.delfi.lv/auto/42826658/zinas/45190866/piedalies-balsojuma-par-latvijas-gada-auto-2015-simpatiju"},
{"title": "Aizvadīts 'Latvijas Gada auto 2016' pirmais testa brauciens", "category": "Auto", "body": "Turaidas un Krimuldas apkārtnes ceļos sestdienā tika aizvadīta pirmā konkursa \" Latvijas Gada auto  2016\" izbraukuma sesija ar bāzes vietu restorānā \"Kungu rija\". Priekšspēle lielajai balsojuma cīņai, kuras noslēgsies vēlu rudenī. Konkursa nolikums, kurš titula pretendentiem par pienākumu nosaka dalību tikai vienā no trijiem šādiem testiem, ļauj autoražotāju pārstāvjiem pavasarī nesaspringt un ar \"iznākšanu arēnā\" nesteigties. Daudzi to pat fiziski nevar, jo konkursā pieteiktie jaunumi vēl nav Latviju un pat Eiropu sasnieguši. Žūrijas un mediju rīcībā bija seši jaunākie automobiļi, kuri ieguva tādu žūrijas un viesu uzmanības devu, kas rudens burzmā nez vai būs iespējama. Iespaidi spilgti. Paliekoši un vēl pusgadu gaidāmo balsojumu iespaidojoši.  Ļoti labi bija abi \"mazie\". Pēdējais vārds pēdiņās likts tādēļ, ka modernā B segmenta interjera gabarīti ir pilnīgi pietiekami gandrīz jebkurām praktiska latvieša ikdienas vajadzībām (ja vien viņš nav 190 cm garš un nevēlas sev līdzīgus regulāri pārvadāt aizmugures sēdeklī). Gaitas īpašības – perfektas. Dinamika pat ar mazākajiem dzinējiem Latvijai pietiekama. Riteņi (abām 185/60 15) patīkami atšķiras no modīgajām \"zemprofīlenēm\". Kura labāka – \"Opel Corsa\" vai \"Mazda2\"?  Žūrijas biedrs Juris Petuhovs: \"Mazā \"Mazda2\" tiešām pārsteidza. Agrāk šīs firmas darinājumos neredzēta interjera kvalitāte. Īsts \"premium\" līmenis. Nopietni – īsts mazo \"Audi\" konkurents. \"Opel Corsa\", šķiet, atpaliek vien par mata tiesu. Bet ir par kādu tūkstoti vai pat diviem (gandrīz piektdaļa cenas) lētāka. Un šis fakts niecīgo žūrijas gandrīz vienprātīgi atzīmēto \"Mazda2\" pārākumu apdares kvalitātē un arī gaitā var padarīt maznozīmīgu.\" Ļoti gaidīts, bildēs un izstādē pētīts bija Jeep \"Renegade\". Renegāts? Vārdnīca skaidro – (latīņu: renegare noliegt) ir savas agrākās ticības vai politiskās pārliecības noliedzējs, atkritējs, pārbēdzējs. Vai šis ir tāds?  Atis Jansons, autožurnālists, konkursa žūrijas priekšsēdētājs: \"Ja salīdzinām šo ar pēdējo gadu konkursos startējušajiem lielākajiem džipiem (\"Jeep Cherokee\" un \"Jeep Grand Cherokee\") – ir. Jo atteicies gan no, manuprāt, nevajadzīga plašuma, gan, piedodiet, pārspīlētas un piedzīvojumu meklētajam nevajadzīgas greznības. Kļuvis kompaktāks, lētāks, dabai tuvāks. Ja par mērauklu ņemam citu marku līdzīgu izmēru ļoti populāros \"krosoverus\" – arī ir. Jo krietni robustāks, tuvāks klasiskajām \"Wrangler\" vērtībām. Īsts meistarstiķis, manuprāt, ir itāļu paveiktais \"gaitas tjūnings\". Tikpat liels (neliels?) kā \"Nissan Qashqai\", šis brauc pavisam citādi. Uzsvērti smagnējāk, nopietnāk, kā zābakos auts meža vecis, nevis palaidņa puišelis kedās. Šo iespaidu pastiprina masīvi interjera un eksterjera elementi. Un firmas zīme... Nekas, ka komplekts iznācis par dažiem tūkstošiem eiro dārgāks nekā, piemēram, tas pats \"Qashqai\". Gribētāji \"Jeep\" auru baudīt (gluži demokrātiskā cenu līmenī) noteikti atradīsies.\" Tātad – iekārojam itāļu \"Jeep\"... Žūrijas vienīgā daiļā eksperte Evija Kukuvasa no šāda darinājuma pirmajos ceļa kilometros gandrīz vai nobijās. Bet ļoti patika uz tiem pašiem pamata dzelžiem tajā pašā Itālijā sacerētais pavisam cita veidola un rakstura \"Fiat 500X\". Šarmants pilsētnieks ar lieliskām piknika potencēm. Ērtāks un ietilpīgās par \"Renegade\". Lētāks. Pārējie divi pirmā piknika dalībnieki pagaidām palika bez salīdzinoša fona. Žēl, jo \"Subaru Outback\", kurš priecēja ar 2,5 litru boksermotora leģendāro dziesmu (ja \"kaifosiet\", par degvielas ekonomiju aizmirstiet), ietilpst vēl vienā Latvijā populārā auto grupā. Aldis Bite, autožurnālists, \"Latvijas Gada auto 2016\" žūrijas biedrs: \"Lieliska praktiska latvieša izvēle, ja cilvēks nevēlas \"džipu\", bet mājās pēc tāla, ātra, komfortabla ceļa vēlas droši nonākt jebkuros laika apstākļos. Jau pērnais \"Gada auto\" konkurss, kurā piedalījās līdzīgie \"Škoda Octavia Scout\" un \"Opel Insignia Country Tourer\", parādīja šāda koncepta popularitāti.\" Bet astoņvietīgais \"Mercedes-Benz Vito\" gluži vai šokēja ar dārgās emblēmas, teicamas gaitas un cenu lapas nesaderību – no 24 079 eiro?! Šos abus vērtēsim rudenī, kad ar tiešo konkurentu klātbūtni.\" Raimonds Zandovskis, \"DELFI Auto\" redaktors, konkursa žūrijas biedrs: \"Priecē, ka šogad \"Latvijas Gada auto\" konkursā pēc dažu gadu pārtraukuma atgriežas autobūvē par etalonu uzskatītā \"Mercedes-Benz\" marka, kas konkursam pieteikusi pāris savus jaunākos modeļus. Pirmajā mediju braucienā novērtējām jauno mikroautobusu \"Vito\" pasažieru versijā, kas patīkami pārsteidza, piemēram, ar samērā augsto skaņas izolācijas kvalitāti šāda tipa automobiļiem. Gandrīz tikpat pārsteigtas sejas izteiksmes žūrijas biedriem bija brīdī, kad lapiņā paskatījās, cik tad konkrētais automobilis maksā. Kvalitāte tomēr maksā naudu.\" Konkursam \"Latvijas Gada auto 2016\" var pieteikt tikai jaunākos automobiļus līdz šī gada 5. novembrim. Pavasarī ir pieteikti 13 automobiļi: \"Fiat 500x\", \"Jeep Renegade\", \"Škoda Superb\", \"Škoda Superb Combi\", \"Subaru Outback\", \"Subaru Forester\", \"Honda HR-V\", \"Renault Kadjar\", \"Renault Espace\", \"Opel Corsa\", \"Suzuki Vitara\", \"Mercedes-Benz GLE Coupe\" un \"Mercedes-Benz Vito\". Šobrīd lielākajās preses tirdzniecības vietās ir nopērkams žurnāls - katalogs \"Latvijas Gada auto\", kurš tiek izdots tikai reizi gadā un šogad ir padevies īpaši biezs – 160 lpp. Izdevuma cena ir 3,48 eiro.", "link": "https://www.delfi.lv/auto/42826658/zinas/45969895/aizvadits-latvijas-gada-auto-2016-pirmais-testa-brauciens"},
{"title": "'Latvijas Gada auto 2015' žūrija sāk vērtēšanu", "category": "Auto", "body": "Žūrijas biedri un mediju pārstāvji ar jaunajiem automobiļiem pulcējās Rīgā pie tirdzniecības centra \"Mols\", bet tālāk devās uz Turaidu, kur par bāzes vietu kalpoja atpūtas komplekss \"Kungu rija\". Šāgada konkursā pieteikti ir šādi automobiļi: \"Škoda Rapid Spaceback\", \"Jeep Cherokee\", \"Nissan Qashqai\", \"Renault Megane Grandtour\", \"Renault Twingo\", \"Dacia Duster\", \"Opel Insignia Country Tourer\", \"SEAT Leon ST\", \"Honda Civic Tourer\", \"Mazda3\", \"Maserati Ghibli\", \"MINI Cooper S\" un \"Fiat 500L Trekking\". Žūrijas biedrs Juris Zvirbulis: \"Diena tiešām izdevusies. Īpaši interesanti bija izmēģināt abus krosoverus \"Qashqai\" un \"Duster\" pa zemes ceļiem. Izbraucām gabaliņu pat pa savulaik slaveno rallija ātrumposmu \"Argentīna\", kur ceļš šķērso mazu upīti. Abiem krosoveriem tas, protams, bija tīrais nieks, jo dzirdēju, ka kolēģi šo pašu posmu mierīgi izbrauca arī ar \"MINI Cooper S\"\". Atis Jansons, žūrijas priekšsēdētājs: \"Laba diena, labas sarunas. Par motoriem, piemēram. Kas šodien labāks – klasiskās, gadu gaitā pārbaudītās atmosfērisko benzīna dzinēju konstrukcijas, kuras joprojām lieto \"Mazda3\" un \"Honda Civic\", vai supermodernie turbo risinājumi, kuri šokē ar šādam darba tilpumam (1,2 l) gluži negaidītu dinamiku (\"Nissan Qashqai\"). Vai varbūt mazie dīzeļi (\"Opel Astra\", 1,6l), kuru akselerācija (0-100 km/h zem 10 sek.) savienota ar gandrīz fantastisku ekonomiju (trako, cik gribi, vairāk par 6 l uz 100 km nepatērēsi). Par neparastu veidolu un stilu, kuru iespējams iegūt arī samērā lēti (\"Fiat 500L Trekking\"), par ļoti vilinošu cenu, kuru piedāvā tie, kas no liekas greznības māk atteikties (\"Dacia Duster\"). Par \"MINI\" gandrīz 200 ZS, kas sīkceliņos nerātnus padara pat sirmus vīrus. Un par amerikāniski smagnēju komfortu, kurš savaldzina uz maģistrāles (\"Fiat Freemont\").\" Pretendentu pieteikšanās turpināsies līdz 6. novembrim, un žūrijas pārstāvji visu šo laiku turpinās iepazīšanos ar jaunajiem automobiļiem un to testēšanu. Nākamais kopīgais izbrauciens būs rudens \"Mediju testa brauciens\", kas notiks 20. septembrī, bet \"Lielais testa brauciens\" ar visu pretendentu piedalīšanos plānots 7. un 8. novembrī. Konkursa fināla testa braucieni un svinīgā apbalvošanas ceremonija notiks 6. decembrī Vecrīgas viesnīcā \"Avalon Hotel\".", "link": "https://www.delfi.lv/auto/42826658/zinas/44482328/latvijas-gada-auto-2015-zurija-sak-vertesanu"},
{"title": "Motobraucējam Jonasam augstā otrā vieta pasaules čempionāta kvalifikācijas sacensībās", "category": "Auto", "body": "Jonass, kurš šosezon pārstāv KTM rūpnīcas komandu \"Red Bull KTM Factory Racing\", kvalifikācijā 14 apļu summā no uzvaru izcīnījušā komandas biedra Džefrija Herlingsa, kurš tiek uzskatīts par sezonas galveno favorītu, atpalika par 15,751 sekundi. Tikmēr vēl viens latvietis Roberts Justs no \"HSF Logistics\" komandas kvalifikācijā ieņēma 17.vietu, Herlingsam zaudējot vienu apli. Jau vēstīts, ka pirms nedēļas sezonas pirmajā posmā Katarā Jonass kvalifikācijā bija sestais, bet šo pozīciju nosargāja arī vēlāk sacensībās, turklāt otrajā braucienā pamanījās būt ceturtais. Kā zināms, iepriekšējā sezonā Justs ar 78 punktiem ieņēma 23.vietu, kamēr tikai septiņos posmos startējušais Jonass ar 77 punktiem bija vietu aiz viņa. Šajā sezonā vismaz pirmajos posmos prestižākajā MXGP klasē Latviju nepārstāvēs neviens braucējs. Iepriekšējās sezonas noslēguma kopvērtējumā savā karjerā augstāko 13.vietu guva Matīss Karro, kurš starpsezonā vienojās par atgriešanos \"MVR-D Honda\" komandā, kas nenodrošinātu latvieša dalību pasaules čempionātā. Turklāt februārī Karro savainoja ceļgala krusteniskās saites un trasē varēs atgriezties ne ātrāk kā vasaras vidū. Pasaules čempionātā šosezon plānoti 18 etapi, turklāt 12.jūlijā sportistiem arī plānotas sacensības Ķeguma trasē Latvijā.", "link": "https://www.delfi.lv/auto/42826676/motorusports/45661910/motobraucejam-jonasam-augsta-otra-vieta-pasaules-cempionata-kvalifikacijas-sacensibas"},
{"title": "Karro: biju šokēts, uzzinot, ka esmu finišējis 11.vietā", "category": "Auto", "body": "Aizvadītajās brīvdienās Itālijā notika pasaules motokrosa čempionāta ceturtais posms, kurā latviešu spotists  Matīss Karro  izcīnīja divu braucienu summā izcīnīja augsto 11. vietu. Pirmajā braucienā Karro finišēja 12. vietā, tieši priekšā savam komandas biedram Džonatanam Baraganam. Otrajā braucienā Matīsam izdevās teicams starts, kas viņam ļāva atrasties pat sestajā pozīcijā. Brauciena beigās Latvijas sportists nedaudz nogura un atkrita uz 11. vietu, kas gan arī ir uzskatāms par ļoti labu rezultāts. Arī divu braucienu summā Matīsam 11. vieta, kas absolūtajā kopvērtējumā viņam dod 29 punktus un 19. vietu. \"Iepriekšējais posms notika smilšu trasē, kas man vairāk iet pie sirds, bet šis posms notika uz cietā seguma. Pirms posma bija doma Nīderlandē aizvadīt treniņus līdzīgos apstākļos, taču slikto laikapstākļu dēļ trase bija ciet, tāpēc divas dienas trenējos smiltīs,\" stāsta Matīss Karro. \"Pirms posma sev pateicu – braukšu ar prātu un līdz galam. Kopumā jāsaka, ka viss izdevās, jo ar katru braucienu jutos drošāks un ātrāks. Kvalifikācijā pēc starta biju sestais, bet otrajā līkumā uzbraucu vienam braucējam uz kājas un nokritu. Beigās paliku 13. vietā, ar ko biju apmierināts,\" saka Matīss.  \"Pirmajā braucienā man izdevās labs starts, kas ļāva finišēt 12. vietā. Jāsaka, ka pēc nobrauktām 20 minūtēm man iestājās pilnīgs sagurums. Bija sajūta, ka man kāds \"izslēdzis\" enerģiju. Var teikt, ka aizvizinājos līdz finišam, taču kopumā rezultāts bija labs,\" pirmā brauciena notikumus atceras Karro. \"Līdz otrajam braucienu paguvu atpūsties. Atsvaidzināju ķermeni un jutos labi,\" stāsta motokosists. \"Šajā braucienā izdevās fantastisks starts, jo nokļuvu sestajā vietā. Visa brauciena laikā mehāniķis man rādīja brauciena informāciju. Daudz ko redzēju un izlasīju, bet tajās reizēs, kad viņš man rādīja vietu, kurā tobrīd atrados, man visu laiku sanāca ar kādu cīnīties, tāpēc nemaz nezināju, kurā pozīcijā esmu. Diemžēl atkal pēdējās desmit minūtes saguru un biju spiests palaist dažus braucējus sev garām. Pēc finiša, kad atgriezos savas komandas boksos, biju šokēts, kad uzzināju, ka esmu finišējis 11. vietā!\"  \"Fiziskā kondīcija vēl nav tik laba, bet tā uzlabojas. Tas man dod pārliecību pār sevi un saviem spēkiem. Šobrīd tas rezultāts ir tāds, kāds tas ir, bet ar katru braucienu jūtos aizvien labāk, tāpēc zinu, ka varu būt vēl ātrāks un cīnīties par TOP 10. Taču esmu sev pateicis, ka gribu pabeigt šo sezonu, tāpēc, ja būšu saguris, laidīšu garām konkurentus un necīnīšos par katru cenu, tādējādi palielinot risku nokrist un gūt traumas. Vairāk braukšu ar galvu,\" tā Karro. Nākamais posms jau šajā nedēļas nogalē notiks Bulgārijā.", "link": "https://www.delfi.lv/auto/42826676/motorusports/43231862/karro-biju-sokets-uzzinot-ka-esmu-finisejis-11vieta"},
{"title": "Pirmajā LČ posmā motokrosā uzvar igauņi, mājinieki un Matīss Karro", "category": "Auto", "body": "Uz starta stājās gan labākais latviešu motosportists  Matīss Karro , kurš Latvijā nav bieži sastopams, gan arī abas labākās Latvijas ekipāžas blakusvāģu klasē, kuri šajā sezonā jau sevi veiksmīgi pierādījuši pasaulē - brāļi Daideri, Māris Rupeiks un Haralds Kurpnieks. Sacensību \"saldais ēdiens\" bija ieraucieni, kuros sacentās Latvijas spēcīgākie pārstavji pasaules motokrosa trasēs. \"Kvalifikācijā jutos labi, lai arī pirms starta bija neliels uztraukums, jo beidzot braucu savās mājās, kur arī gribējās parādīt pēc iespējas labāku rezultātu,\" saka Matīss Karro. \"Taču jau ar pirmajiem nobrauktajiem metriem uztraukums pazuda un es spēju uzrādīt ātrāko laiku, lai arī zināju, ka latviešu braucēji mājas trasēs ir ļoti ātri, tāpēc šīm sacensībām gatavojos uz 110%.\"  Lai arī pirmajā braucienā tika izcīnīta pārliecinoša uzvara, Matīss atzīst, ka varēja pabraukt vēl ātrāk, taču šoreiz esot bijušas problēmas ar motocikla aizmugurējo riteni. \"Pirmajā braucienā izdevās \"izcelt startu\". Tā arī saglabāju savu pozīciju un beigās finišēju pirmais. Jāsaka, ka brauciena vidū jutu, ka ir problēmas ar aizmugurējo riteni. Turpinājumā braucu prātīgāk un izvēlējos līdzenāku trasi. Pēc finiša secināju, ka ritenim ir saliekti apmēram 9 -15 spieķi,\" pirmā brauciena notikumus atceras Karro. \"Uz otro braucienu ritenis bija sataisīts, tāpēc varēju \"dot virsū\" un braukt ātri. Pēc pāris līkumiem komandas biedrs Dāvis Līvs mani gan mēģināja apdzīt, taču piesedzu viņu un noturēju savu pozīciju līdz pat brauciena beigām. Prieks, ka izdevās aizvadīt stabilus braucienus un uzvarēt tos,\" tā Karro. Pārsvarā goda pjedestāla augstākos pakāpienus aizņēma Latvijas sportisti, taču atsevišķās klasēs ātrāki bija viesi no Igaunijas. Viņi uzvarēja 65cm3 klasē (meico Vetiks), 85 cm3 klasē (Raits Kaimers), 50 cm3 kvadru klasē (Kriss Stens Kuti) un MX2 klasē (Karels Kutsars). Pārējās ieskaites klasēs pārsvarā triumfēja mājinieki:  - Kārlis Alberts Reišulis,   - Mārtiņš Toms Puķītis;   - Emīls Sigajevs,   - Kristaps Kleinsmits,   - Arnis Rūdolfs,   - Daņils Vlasovs (Krievija),   - Edgars Meņģelis,   - Ainārs Karro,   - Roberts Kronbergs,   - Ronalds Baldiņš,   - Gvido Priedols,   - Matīss Karro,   - Kristers Drevinskis,   - Samanta Josta,   - Raimonds Baltgalvis,   - Aigars Jonass,   - brāļi Daideri,   - Zuikass/Davidonis (Lietuva). Nākamais LČ posms norisināsies Apē, paralēli 40.Vaidavas kausa izcīņai, bet nākamās sacensības būs jau pēc dažām dienām Valmierā - Superkausa 2013.gada atklāšanas posms.", "link": "https://www.delfi.lv/auto/42826676/motorusports/43271681/pirmaja-lc-posma-motokrosa-uzvar-igauni-majinieki-un-matiss-karro"},
{"title": "Matīss Karro šogad Latvijā startēs piecos motokrosos", "category": "Auto", "body": "Viens no Latvijas spēcīgākajiem motokrosistiem  Matīss Karro  šogad piedalīsies divos Latvijas čempionāta un trijos Latvijas superkausa posmos, pievienojoties \"MX Moduls\" komandai, informē vienības preses dienests. \"MX Moduls\" komandas pamatsastāva braucēji 2013.gada sezonā būs Dāvis Līvs, Dāvis Ivanovs, Gints Filipsons un Kārlis Sabulis, bet Superkausa komandu ieskaitē uzvaru izcīnīt talkā nāks arī pēdējo gadu ātrākais Latvijas motokrosists Matīss Karro, kurš pēc divi gadu pārtraukuma Latvijā piedalīsies piecos krosos – Superkausa posmos Valmierā, Tartu un Saldū un Latvijas Čempionāta posmos Aizputē un Ķegumā.  \"Esmu priecīgs, ka man izdevās pievienoties Latvijas spēcīgākajai motokrosa komandai. Divus gadus neesmu startējis Latvijas sacensībās, tāpēc man ir prieks, ka \"MX Moduls\" mani atbalstīja un visu sakārtoja, lai es varētu braukt Latvijā,\" saka Matīss Karro. \"Protams, šajās sacensībās mērķis būs augstākās vietas, taču nebūs viegli, jo Latvijas vietējās trasēs latviešu motobraucēji ir spēcīgi. Šīm sacensībām gatavošos ar 100% atdevi, lai uzradītu labāko rezultātu. Tiekamies Aizputē!\" Līvs un Ivanovs jau vairākus gadus ir piedalījušies pasaules čempionāta posmos, bet jaunie sportisti Filipsons un Sabulis braukuši Latvijā un Baltijā notiekošajās sacensībās. Superkausā un Latvijas čempionātā \"MX Moduls\" komandu pārstāvēs arī Gundars Gaušis, Mārtiņš Zommers, Ivars Sončiks, Ģirts Vēsmiņš un Valdis Seratinskis. Pēc veiksmīgās pāgājušās sezonas, kad \"MX Moduls\" motokrosa komandas līderis Dāvis Līvs kļuva par Superkausa ieguvēju MX PRO klasē un Latvijas Čempionātā MX1 klasē, 2013.gadā viens no galvenajiem komandas uzdevumiem būs uzvarēt arī Superkausa komandu ieskaitē.", "link": "https://www.delfi.lv/auto/42826676/motorusports/43242706/matiss-karro-sogad-latvija-startes-piecos-motokrosos"},
{"title": "Karro tiek pie uzvaras Superkausa izcīņas pirmajā posmā", "category": "Auto", "body": "Trešdien Valmierā notikušajā \"Monster Energy\" Superkausa izcīņas motokrosā pirmajā posmā triumfēja Latvijas labākais motokrosa braucējs  Matīss Karro . Kā informēja \"MX Moduls\" komanda, Karro bija labākais prestižākajā \"MX Pro\" klasē. Pasaules čempionātā startējošais Karro vairākās sacensībās Latvijā šosezon startē \"MX Moduls\" komandas rindās. Latvijas labākais motokrosa braucējs savās mājās oficiālās sacīkstēs tādējādi piedalās pēc divu gadu pārtraukuma. Karro bija ātrākais visos trijos sacīkšu braucienos. Otrajā vietā trīs braucienu summā ierindojās Augusts Justs, bet trešais bija Roberts Justs. Savukārt tikai ceturtais kopvērtējumā bija pērnā gada čempions Dāvis Līvs, kamēr pirmo trīs Superkausu ieguvējs Lauris Freibergs ierindojās devītajā pozīcijā. Nākamais Superkausa posma notiks 12.maijā Kandavā. Kvadru klasē abos finālbraucienos ātrākais izrādījās un par posma uzvarētāju kļuva Edgars Meņģelis. Abas reizes otrais finišēja Ralfs Reinfelds, bet kopvērtējuma trešā vieta Kārlim Bolem. Senioru klasē ātrākais vīrs abos braucienos bija Leons Kozlovskis, jauniešu klasē pirmo uzvaru karjerā izcīnīja Uldis Spulle, bet junioru klasē trīs ātrākie izrādījās viesi no  Igaunijas . Komandu vērtējumā uzvaru izcīnīja \"MX Moduls\", otrā vieta \" Motosports  Elkšņi RT\", bet trešo vietu izcīnīja \"Motoparks Kandava Sumata MX\". Kā ziņots, Karro pagājušajā nedēļas nogalē uzvarēja arī Aizputē notikušajā Latvijas motokrosa čempionāta un Latvijas kausa pirmajā posmā prestižākajā MX1 klasē.", "link": "https://www.delfi.lv/auto/42826676/motorusports/43278971/karro-tiek-pie-uzvaras-superkausa-izcinas-pirmaja-posma"},
{"title": "Motobraucējs Karro piedzīvojis smagu kritienu pirms pasaules čempionāta posma kvalifikācijas MX1 klasē", "category": "Auto", "body": "Latvijas labākais motobraucējs  Matīss Karro , kurš šosezon pārstāv STR KTM komandu, sestdien piedzīvoja smagu kritienu treniņos pirms pasaules čempionāta devītā posma MX1 klasē - Zviedrijas \"Grand Prix\" - kvalifikācijas sacensībām. Kvalifikācijas sacīkstēs latvietis uz starta nedevās. Tiek ziņots, ka pēc kritiena Karro nonācis mediķu aprūpē, taču ar viņu viss esot kārtībā. Tikmēr ar 22.vietu kvalifikācijas sacensībās MX1 klasē debitējis Toms Macuks, bet vēl viens Latvijas pārstāvis MX1 klasē Augusts Justs (\"Latvija Elkšņi  Honda \") ierindojās 26.pozīcijā 35 sportistu konkurencē. Savukārt MX2 klases kvalifikācijas sacensībās Dāvis Ivanovs (\"Riga Motocross Team\") ierindojās 20.vietā 39 sportistu konkurencē. MX1 klases kopvērtējumā pēc astoņiem posmiem Karro ticis pie 114 punktiem, kas ļauj ieņemt 14.vietu, bet Augusts Justs ar diviem punktiem pašlaik ieņem 43.pozīciju. Savukārt MX2 klasē Roberts Justs (\"Latvija Elkšņi Honda\") ar deviņiem punktiem atrodas 31.vietā, bet Ivanovs ar diviem punktiem atrodas 48.pozīcijā. Kā ziņots, Roberts Justs traumas dēļ nevarēs braukt vēl aptuveni mēnesi. MX1 klasē šosezon traumas dēļ, visticamāk, vairs nevarēs startēt vēl viens Latvijas sportists Ivo Šteinbergs (\"Riga Motocross Team\"). Tāpat veselības problēmas pēdējā laikā piedzīvojušas arī trešo \"Latvija Elkšņi Honda\" braucēju Kristeru Teko, kurš arī šosezon pasaules čempionātā sacenšas MX1 klasē.", "link": "https://www.delfi.lv/auto/42826676/motorusports/42475322/motobraucejs-karro-piedzivojis-smagu-kritienu-pirms-pasaules-cempionata-posma-kvalifikacijas-mx1-klase"},
{"title": "Motobraucējam Karro 13.vieta pasaules čempionāta posmā", "category": "Auto", "body": "Latvijas motobraucējs  Matīss Karro  svētdien izcīnīja 13.vietu Itālijā notiekošā pasaules čempionāta motokrosā devītajā posmā prestižākajā MX1 klasē. Sacensību pirmajā braucienā Karro izcīnīja 12.vietu, bet otrajā braucienā bija 15. labākais, kas summā ļāva tikt pie 15 ieskaites punktiem. Savukārt labākais bija francūzis Gotjē Polēns no Francijas, kurš pirmajā braucienā finišēja trešais, bet otrajā uzvarēja. Tikmēr vēl viens Latvijas sportists Augusts Justs uz starta neizgāja otrajā čempionāta posmā pēc kārtas, jo aizpagājušajā nedēļas nogalē notikušajās Superkausa sacensībās piedzīvoja smagu kritienu un nokļuva slimnīcā. Savukārt MX2 klases sacensībās bez punktiem palika Latvijas pārstāvis Roberts Justs, kurš braucienos finišēja 23. un 21.vietā. Pasaules čempionāta kopvērtējumā pēc deviņiem posmiem MX1 klasē Karro, kurš piedalījies vien sešos etapos ar 56 punktiem pakāpies uz 18.vietu, bet A.Justs ar 43 punktiem atkritis uz 20.vietu. Savukārt vēl viens Latvijas pārstāvis Ivo Šteinbergs ar vienu punktu ieņem 47.vietu. Tikmēr MX2 klasē R.Justs ar pieciem punktiem joprojām atrodas 37.vietā. Pēc divām nedēļām sportisti tiksies Zviedrijā, bet 7.jūlijā jau tiks aizvadīts Latvijas \"Grand Prix\" Ķeguma trasē.", "link": "https://www.delfi.lv/auto/42826676/motorusports/43409299/motobraucejam-karro-13vieta-pasaules-cempionata-posma"},
{"title": "Hendriksam/Muceniekam otrā vieta pasaules čempionāta posmā motokrosā blakusvāģiem", "category": "Auto", "body": "Abos braucienos uzvaras izcīnīja beļģu sportista Bena Andriasena ekipāža, bet Hendrikss/Mucenieks pirmajā braucienā finišēja trešajā vietā, bet otrajā izcīnīja ceturto vietu, tomēr tas neliedza tikt pie otrās vietas summā. Tikmēr trešo vietu summā izcīnīja latvieši Jānis un Lauris Daideri, kuri braucienos sasniedza septīto un otro vietu. Pirmajā braucienā otro vietu izcīnīja  Nīderlandes  braucējs Etjēns Bakss ar latviešu kantētāju Kasparu Stupeli, kurš pagājušajā posmā Čehijā pirms nedēļas salauza trīs ribas un guva smadzeņu satricinājumu. Tomēr otrajā posmā viņi palika bez punktiem, kas posma summā deva septīto vietu. Tikmēr devītie posmā palika Māris Rupeiks un Haralds Kurpnieks, kuri braucienos uzrādīja devīto un 12.rezultātu. Pie 18.vietas posmā tika igaunis Tanels Rēsna ar latviešu kantētāju Ilvaru Skūltānu, kuriem braucienos bija 15. un 16.vieta, bet Arnolds un Gints Sīļi braucienos ieņēma 17. un 18.vietu, kas summā deva 22.pozīciju. Ļoti stabilā pasaules čempionāta kopvērtējuma līderpozīcijā pēc pieciem posmiem ar 230 punktiem atrodas Andriasena ekipāža, bet brāļi Daideri ar 181 punktu pakāpās uz otro vietu. Hendrikss un Mucenieks ar 151 punktu ir ceturtie, Rupeiks un Kurpnieks ar 122 punktiem seko piektajā vietā, bet savainojumu nomocītie Bakss/Stupelis ar 119 punktiem ieņem sesto vietu. Brāļi Sīļi ar 19 punktiem atrodas 24.pozīcijā, bet Rēsna un Skūltāns ar 11 punktiem ieņem 28.vietu. Kopumā čempionātā ieplānoti 14 posmi, no kuriem desmitais augusta vidū tiks aizvadīts Latvijā.", "link": "https://www.delfi.lv/auto/42826676/motorusports/43409301/hendriksammuceniekam-otra-vieta-pasaules-cempionata-posma-motokrosa-blakusvagiem"},
{"title": "'SAAB' jaunais īpašnieks nedrīkstēs izmantot markas logotipu", "category": "Auto", "body": "Pēc NEVS vadības vārdiem, pirmais \"SAAB\" atjaunotās markas automobilis gaidāms pēc pusotra gada. Jaunums būs izgatavots uz \"SAAB 9-3\" modeļa bāzes, bet kā spēka agregātu izmantos elektromotoru. Jaunos \"SAAB\" automobiļus plānots pārdot Ķīnas tirgū, jo šī valsts investē ievērojamus līdzekļus elektromobiļu industrijā. Atgādinām, ka \"SAAB\" pērn bankrotēja. Pirms tam zviedru autoražotājs centās panākt uzņēmējdarbības restrukturizāciju. Pāris Ķīnas autoražotāji piedāvāja savas investīcijas, tomēr \"SAAB\" bijušais īpašnieks \" General Motors \" bloķēja šādu darījumu iespējamību bailēs savu tehnoloģiju nonākšanai ķīniešu rokās.", "link": "https://www.delfi.lv/auto/42826658/zinas/42643720/saab-jaunais-ipasnieks-nedrikstes-izmantot-markas-logotipu"},
{"title": "Motobraucējam Robertam Justam 26.vieta pasaules čempionāta posmā MX2 klasē", "category": "Auto", "body": "Latvijas motobraucējs Roberts Justs no \"Latvija Elkšņi  Honda \" komandas svētdien ieņēma 26.vietu pasaules čempionāta 12.posmā MX2 klasē - Čehijas \"Grand Prix\". R.Justs abos brauciens ieņēma 23.vietu, netiekot pie kopvērtējuma punktiem. Vēl viens Latvijas pārstāvis MX2 klasē Dāvis Ivanovs (\"Riga Motocross Team\") braucienos finišēja attiecīgi 24. un 26.pozīcijā, kas posma kopējā ieskaitē deva 29.pozīciju. Tikmēr prestižākajā MX1 klasē Augusts Justs (\"Latvija Elkšņi Honda\") ieņēma 27.vietu, braucienos ierindojoties attiecīgi 28. un 25.vietā un arī netiekot pie ieskaites punktiem. MX1 klasē par posma uzvarētāju kļuva slavenais itālis Antonio Kairoli, kurš bija ātrākais abos braucienos. Kā ziņots, Latvijas labākais motobraucējs  Matīss Karro  pirms piecām nedēļām aizvadītajā posmā Zviedrijā piedzīvoja smagu kritienu un nestartēs vēl aptuveni mēnesi. Pasaules čempionāta kopvērtējumā pēc 12 posmiem MX1 klasē Karro ar 112 punktiem ieņem 16.vietu, A.Justs ar 30 punktiem atrodas 27.pozīcijā, Toms Macuks (\"Rodeo\") ar trim punktiem ieņem 50.vietu, bet Dāvis Līvs (\"MX Moduls\") ticis pie diviem punktiem, kad šobrīd dod 55.vietu. Savukārt MX2 klasē pašlaik Ivanovs ar 13 punktiem ieņem 31.vietu, bet R.Justs ar deviņiem punktiem atrodas 37.vietā.", "link": "https://www.delfi.lv/auto/42826676/motorusports/42567102/motobraucejam-robertam-justam-26vieta-pasaules-cempionata-posma-mx2-klase"},
{"title": "Motobraucējam A.Justam 21.vieta priekšpēdējā pasaules čempionāta posmā MX1 klasē", "category": "Auto", "body": "Pirmajā braucienā A.Justs finišēja 18.vietā, tiekot pie trim kopvērtējuma punktiem, bet otrajā braucienā latvietis izstājās pēc septiņiem veiktiem apļiem un tika klasificēts pēdējā, 25.pozīcijā. Par posma uzvarētāju kļuva slavenais itālis Antonio Kairoli, kurš uzvarēja abos braucienos un priekšlaicīgi kļuva par pasaules čempionu. Kā ziņots, Latvijas labākais motobraucējs Matīss Karro (STR KTM) jūlija sākumā pasaules čempionāta posmā Zviedrijā piedzīvoja smagu kritienu un šosezon vairs nestartēs. Tāpat traumu ārstē arī Ivo Šteinbergs (\"Riga Motocross Team\"). Tikmēr MX2 klases sacensībās 23.vietā ierindojās Roberts Justs (\"Latvija Elkšņi Honda\"), bet Dāvis Ivanovs (\"Riga Motocross Team\") 31 braucēja konkurencē ieņēma 29.pozīciju. Pirmajā braucienā R.Justs un Ivanovs ieņēma attiecīgi 21. un 29.vietu, bet otrajā R.Justs finišēja 19.pozīcijā, nopelnot divus kopvērtējuma punktus, kamēr Ivanovs ierindojās 27.vietā. Pasaules čempionāta kopvērtējumā pēc 15 posmiem MX1 klasē Karro ar 112 punktiem joprojām saglabā 16.vietu, A.Justs ar 37 punktiem atrodas 26.pozīcijā, Dāvis Līvs (\"MX Moduls\") ticis pie septiņiem punktiem, kas dod 42.vietu, bet Toms Macuks (\"Rodeo\"), kurš arī traumas dēļ šosezon vairs nevarēs braukt, ar trim punktiem ieņem 55.vietu. Savukārt MX2 klasē pašlaik Ivanovs un R.Justs ar 13 punktiem ieņem attiecīgi 33. un 34.vietu.", "link": "https://www.delfi.lv/auto/42826676/motorusports/42656948/motobraucejam-ajustam-21vieta-priekspedeja-pasaules-cempionata-posma-mx1-klase"},
{"title": "Jonasam daudzsološs sniegums un devītā vieta pasaules čempionāta MX2 klases posmā", "category": "Auto", "body": "KTM rūpnīcas satelītkomandā \"KTM Marchetti\" startējošais Jonass pirmajā braucienā bija izcils, iegūstot piekto vietu. Viņš 18 apļu summā par 54,482 sekundēm zaudēja uzvaru izcīnījušajam britam Maksam Enstijam, bet savu tuvāko sekotāju prata apsteigt par mazā kā divām sekundēm. Otrajā braucienā Jonasam vairs tika labi nesekmējās, jo tika ieņemta 12.pozīcija minūti un 40,665 sekundes aiz uzvarējušā francūža Žerdī Tiksjē. Teicams Jonass bija jau sestdienas kvalifikācijas sacensībās, kad ierindojās piektajā vietā, bet abu svētdienas braucienu summā viņš tika pie 25 punktiem, kas deva devīto vietu. Kā ziņots, Jonass šonedēļ uz pieciem gadiem pagarinājis līgumu ar KTM rūpnīcu un no nākamās sezonas startēs MX2 čempionāta spēcīgākajā vienībā \"Red Bull Factory\". Paredzams, ka nākamajā sezonā viņš būs komandas biedrs divkārtējam MX2 klases čempionam Džefrijam Herlingsam no Nīderlandes. Otrs Latvijas sportists MX2 klasē Roberts Justs svētdien pirmajā braucienā ierindojās 13.vietā, uzvarētājam piekāpjoties par apli, bet otrajā braucienā viņam 14.pozīcija teju divas minūtes aiz uzvarētāja. Posma kopvērtējumā viņš ar 15 punktiem ierindojās 14.vietā. Paralēli prestižākās MXGP klases sacīkstes aizvada \"Wilvo Forkrent KTM\" komandu pārstāvošais latvietis Matīss Karro, kurš sestdien kvalifikācija ieņēma 16.vietu. Šis ir pēdējais pasaules čempionāta posms Eiropā pirms septembrī plānotajām sacīkstēm Brazīlijā un Meksikā, bet sezona noslēgsies ar septembra beigās Ķeguma trasē \"Zelta zirgs\" plānoto prestižo pasaules Nāciju kausu motokrosā. Pasaules čempionāta kopvērtējumā pašlaik MXGP klasē pēc 14 posmiem līderpozīcijā ar 619 punktiem atrodas septiņkārtējais pasaules čempions itālis Antonio Kairoli. Tikmēr Karro ar 187 punktiem ieņem 13.pozīciju, kamēr Augusts Justs, kurš pārtraucis savu karjeru, sešos posmos tika pie desmit punktiem un ir 38.pozīcijā. Savukārt divos posmos startējušais Dāvis Ivanovs ir iekrājis trīs punktus, kas dod 47.vietu. Tikmēr MX2 klases kopvērtējumā R.Justs ar 78 punktiem ieņem 23.vietu, kamēr septiņos posmos startējušais Jonass ar 77 punktiem ir vienu vietu aiz viņa.", "link": "https://www.delfi.lv/auto/42826676/motorusports/44800082/jonasam-daudzsoloss-sniegums-un-devita-vieta-pasaules-cempionata-mx2-klases-posma"},
{"title": "Latvija pēdējā brīdī atsakās no dalības Eiropas Nāciju kausa izcīņā motokrosā", "category": "Auto", "body": "\"Pirmdien tika izlemts nestartēt, jo sestdien, Baltijas čempionāta laikā divi sportisti guva mikrotraumas, sasitumus, kuri liedz braukt un šonedēļ uzsākt treniņus. Tādēļ izlēmām, ka labākais variants ir atteikties no sacīkstēm,\" atklāja izlases vadītājs Fīlips Kempelis.  Kā ziņojām, Latvijas izlasē startam Eiropas Nāciju kausā tika iekļauti Rainers Žuks, Artjoms Trofimovs, Tomass Šileika un Kristers Drevinskis. Eiropas Nāciju kausa izcīņa kopš 2012. gada uzvarētāji tiek noskaidroti jauniešu un junioru klašu ieskaitē. Katru valsti pārstāv četri sportisti - divi 85 kubikcentimetru klasē, viens 125 kubikcentimetru klasē un viens MX2 klasē.", "link": "https://www.delfi.lv/auto/42826676/motorusports/44861602/latvija-pedeja-bridi-atsakas-no-dalibas-eiropas-naciju-kausa-izcina-motokrosa"},
{"title": "Trīs auto pirmizrādes 'Latvijas Gada auto' stendā Ķīpsalā", "category": "Auto", "body": "No šā gada 11. līdz 13. aprīlim \" Latvijas Gada auto \" stendā starptautiskās autoizstādes \"Auto 2014\" ietvaros Ķīpsalā būs redzamas veselas trīs pirmizrādes. Jaunā \"Jeep Cherokee\" prezentācijai šo vietu izvēlējies \"Auto Brava\", kuram vienlaikus izstādē ir arī pašam savs stends. Zem \"Latvijas Gada auto\" karogiem Latvijai pirmo reizi parādīsies \"Mini Cooper S\", kura dīleris \"Inchape BM Auto\" ar citiem saviem produktiem izstādē nepiedalīsies. Un būšot vēl viens pārsteigums, kuru pat dienu iepriekš konkursa organizators Māris Ozoliņš nevēlas atklāt. Šogad Ķīpsalā tikai \"Latvijas Gada auto\" stendā varēs redzēt \"Škoda\" automobiļus – \"Octavia\" būs kā \"Latvijas Gada auto 2014\" konkursa uzvarētājs, bet \"Rapid Spaceback\" kā jaunā konkursa dalībnieks. Vēl turpat atradīsiet jauno \"Nissan Qashqai\", \"Mazda3\", \"Opel Insignia Tourer\". Kā arī jaunā \"Honda Civic Tourer\", kas ir vienīgais modelis, ko Ķīpsalā šogad rāda \"Nippon Auto\". Pie katra automobiļa stendā būs sastopami arī pārdevēji. Tomēr \"Latvijas Gada auto\" stendā interesenti varēs satikt arī konkursa žūrijas biedrus, kuri, pateicoties ilggadējai jauno auto testēšanas un vērtēšanas pieredzei, iespējams, ir viskompetentākie sarunu biedri. Vislabākais laiks, lai viņus satiktu izstādes ietvaros, būs sestdien.  Pirmo reizi konkursa vēsturē \"Latvijas Gada auto\" organizators ir izdevis žurnālu. Tajā ietverta vērtīga informācija par pērnā konkursa 27 dalībniekiem ar žūrijas biedru vērtējumiem, komentāriem un pārdomām ne tikai par auto izvēli, bet arī par ikdienā noderīgām lietām – degvielu, riepām un riteņiem, apdrošināšanu, mūsu braukšanas stilu un paradumiem, kā arī Latvijas ceļu patieso stāvokli un iespējamos risinājumus nākotnē.  \"Latvijas Gada auto\" savā 220 m2 lielajā stendā ir apvienojuši vairāku ražotāju spilgtākos jaunumus, kuri pieteikti dalībai konkursam. Tā ir lieliska iespēja apmeklētājiem apskatīt pašus jaunākos modeļus vienuviet, kā arī tādas automašīnas, kuras nekur citur izstādē nebūs atrodamas, piemēram, tikai konkursa stendā būs redzami \"MINI\", \"Škoda\", \"Honda\" un \"Mazda\" jaunākie modeļi.", "link": "https://www.delfi.lv/auto/42826658/zinas/44388385/tris-auto-pirmizrades-latvijas-gada-auto-stenda-kipsala"},
{"title": "Izstādes 'Auto 2014' TOP 10 – tas noteikti jāredz!", "category": "Auto", "body": "Izstādes organizatori piedāvā   ar nozīmīgākajiem \"Auto 2014\" pieturas punktiem, kur noteikti jāpiestāj!   Izstādi \"Auto 2014\" organizē Starptautisko izstāžu rīkotājsabiedrība BT 1.", "link": "https://www.delfi.lv/auto/42826658/zinas/44391543/izstades-auto-2014-top-10-tas-noteikti-jaredz"},
{"title": "Nosaukti desmit šāgada labākie auto ar dīzeļdzinēju", "category": "Auto", "body": "Papildus galvenā titula ieguvējam \"DieselCar\" nosaucis arī, pēc savām domām, labākos ar dīzeļdzinēju aprīkotos auto modeļus dažādos tirgus segmentos.  Mazo automobiļu klasē par labāko izvēli ar dīzeļdzinēju briti atzinuši \"Ford Fiesta\" modeli. Šis automobilis pieejams ar \"Duratorq\" turbopūtes dīzeļdzinēju vai nu ar 1,5-, vai 1,6-litru darba tilpumu. Jebkurā no versijām motors tiek sajūgts ar piecpakāpju manuālo pārnesumkārbu. Turklāt 95 ZS jaudīgais 1,6-litru dīzeļdzinējs jau standartā ir aprīkots ar \"Start&Stop\" sistēmu un ir savā klasē līderis zemo CO2 izmešu ziņā – tās ir tikai 87 g/km.   \"Gada dīzeļa auto\" galvenā titula ieguvējs, loģiski, izcīnījis uzvaru arī savā kategorijā – kompakto automobiļu segmetnā. Septītās paaudzes \"VW Golf\" pieejams ar 1,6- līdz divu litru dīzeļdzinēju, kuri attīsta 105 līdz 150 ZS. Tāpat šim modelim pieejama sportiskā versija \"GTD\" ar dīzeļdzinēju. Šajā gadījumā divlitru motors attīsta 184 ZS un 350 Nm, ļaujot hečbekam 7,3 sekundēs paātrināties no vietas līdz 100 km un maksimāli sasniegt 230 km/h.   Vidējā klasē par labāko automobili ar dīzeļdzinēju \"DieselCar\" žurnāls atzinis \"BMW\" 3. sēriju. Šis automobilis pieejams vai nu ar divu, vai trīs litru dīzeļdzinēju. Turklāt divu litru dīzeļa agregāts šeit pieejams dažādās modifikācijās – \"316d\", \"318d\" un \"320d\", kas attiecīgi attīsta 116, 143 un 184 ZS jaudu. Ekonomiskākajā versijā šis modelis vidēji patērē, pēc ražotāja datiem, tikai 4,5 litrus dīzeļa uz 100 km. Jestrākas braukšanas cienītājiem, piemēram, pa Vācijas lielceļiem, labāk piemērots būs trīslitru dīzeļdzinējs ar 258 ZS vai pat tā jaudīgākā versija \"335d\" modifikācijā ar 286 ZS un 580 Nm, kas nodrošina 5,9 sekunžu paātrinājumu līdz 100 km/h un 250 km/h maksimālo braukšanas ātrumu.   Lielās klases balsojumā briti par labāko dīzeļa auto atzinuši \"Jaguar XF\" modeli. Šis automobilis pieejams ar 2,2- un trīs litru dīzeļa dzinēju dažādās modifikācijās ar jaudu no 163 līdz pat 275 zirgspēkiem. Ekonomiskākajā versijā tas, pēc ražotāja datiem, vidēji patērē 5,1 litru uz 100 km, bet sportiskākajā, kas spēj sasniegt līdz pat 250 km/h ātrumu, tikai sešus litrus uz 100 km.   Par labāko universāli ar dīzeļdzinēju žurnāls \"DieselCar\" atzinis dienvidkorejiešu \"KIA Cee'd_SW\". Šis automobilis pieejams ar 1,4- un 1,6-litru dīzeļdzinēju, kas attiecīgi attīsta 100 un 128 zirgspēku jaudu. Turklāt jaudīgākais dīzeļmotors pieejams arī ar sešpakāpju automātisko pārnesumkārbu. Ekonomiskākajā versijā \"KIA\" universālis vidēji patērē 4,5 litrus dīzeļa uz 100 km, bet jaudīgākajā ar manuālo pārnesumkārbu – tieši tik pat. Vienīgi ar automātisko pārnesumkārbu tas būs apetītlīgāks, vidēji patērējot 5,6 litrus uz 100 km, pēc ražotāja datiem.   No kompaktajiem vienapjoma auto labākais ar dīzeļdzinēju atzīts \"Ford B-Max\", kam nav centrālā virsbūves statņa (tas iebūvēts aizmugurējās durvīs), tādējādi nodrošinot ērtu piekļuvi salonam. \"B-Max\" uzvara šajā kategorijā atbalso arī iepriekš minēto \"Ford\" izcīnīto titulu mazo auto klasē ar \"Fiesta\", jo šie abi modeļi pieejami ar vienādiem 1,5- un 1,6-litru \"Duratorq\" motoriem.   \"Range Rover Evoque\" britu \"DieselCar\" konkursā \"Gada dīzeļa auto\" plūc laurus jau otro gadu pēc kārtas. Pērn tas bija absolūtā vērtējuma uzvarētājs. Šis kompaktais luksusa apvidus automobilis pieejams ar 2,2-litru dīzeļdzinēju, kas atkarībā no versijas attīsta 150 vai 190 zirgspēku jaudu. Motors sajūdzams vai nu ar manuālo, vai automātisko pārnesumkārbu. Neskatoties uz to, ka \"Range Rover Evoque\" ir pilnpiedziņas automobilis, tas ir arī ļoti ekonomisks. 150 ZS versijā tas, pēc ražotāja datiem, vidēji patērē tikai piecus litrus uz 100 km.   Arī lielajā apvidus auto klasē laurus plūc \"Land Rover\" marka. Šeit gan ar \"Discovery 4\" modeli, kas pieejams ar trīslitru, sešcilindru dīzeļa dzinēju. Tas attīsta 211 zirgspēku jaudu un 520 ņūtonmetru griezes momentu. \"Land Rover Discovery 4 3.0 TDV6\" līdz 100 km/h paātrinās 10,7 sekundēs un vidēji patērē 8,5 litrus uz 100 km.   Sportisko automobiļu kategorijā briti par labāko izvēli ar dīzeļdzinēju atzinuši \"Peugeot RCZ\". Šī ekstravagantā izskata kupeja pieejama ar divlitru \"HDi\" dīzeļmotoru, kas attīsta 163 zirgspēku jaudu un 340 ņūtonmetru griezes momentu. Komplektācijā ar sešpakāpju manuālo pārnesumkārbu sportiskā dīzeļa kupeja līdz 100 km/h paātrinās 8,2 sekundēs, maksimāli sasniedz 220 km/h un vidēji patērē 5,3 litrus dīzeļa uz 100 km.   Savukārt starp ekoloģiskajiem automobiļiem \"DieselCar\" uzvaru piešķīris \"Renault Zoe\" elektromobilim, kas cenā ir kā alternatīva jaunajam \"Clio\" ar dīzeļdzinēju. \"Renault Zoe\" aprīkots ar 95 ZS elektromotoru un litija jonu akumulatoriem, kas ar pilnu uzlādi ļauj nobraukt līdz pat 200 km distanci. Tomēr tajā pašā laikā \"Renault\" precizē, ka pilsētas braukšanas ciklā auksta klimata apstākļos pilna uzlāde pietiks vien nepilnu 100 km veikšanai, bet mērena klimata apstākļos – līdz 150 km. Eiropā \"Renault Zoe\" elektromobilis maksā no 15 700 eiro. Savukārt akumulatori šim spēkratam ir jāīrē – trīs gadu līgums izmaksās 79 eiro mēnesī.", "link": "https://www.delfi.lv/auto/42826658/zinas/43300273/nosaukti-desmit-sagada-labakie-auto-ar-dizeldzineju"},
{"title": "Video: par ko sapņo sieviete, braucot ar 'BMW Z4'", "category": "Auto", "body": "Kompānija \"BMW\" internetā publicējusi reklāmas video ar jauno \"Z4\" rodsteru. Reklāmas moto ir \"Sapnis kļuvis par realitāti\". Šī video sižetā galantā \"BMW Z4\" autovadītāja iztēlojas sevi meistarīgi braucam ar  sacīkšu \"BMW Z4 GT3\"  pa lietainu trasi. Jau rakstījām, ka \"BMW Z4 GT3\" ir sacīkšu automobilis, kas paredzēts FIA GT3 klases sacensībām. Tas aprīkots ar 4,4-litru V8 dzinēju, kas attīsta 480 ZS jaudu. Tamlīdzīgu spēkratu privātas autosporta komandas var iegādāties par 315 tūkstošiem eiro.", "link": "https://www.delfi.lv/auto/42826658/zinas/40313399/video-par-ko-sapno-sieviete-braucot-ar-bmw-z4"},
{"title": "'VW Beetle' ar elektromotoru uzstāda dragreisa rekordu", "category": "Auto", "body": "Šis rekords tika uzstādīts \"Extreme Street\" klasē un ir par 1,5 sekundēm labāks rādītājs nekā sērijveida sportiskajam elektromobilim \"Tesla\". \"Black Current III\" dragreisa automobilis izgatavots uz klasiskā \"Volkswagen Beetle\" modeļa bāzes. Trīs auto entuziasti šo projektu uzsāka pirms sešiem gadiem, periodiski uzlabojot tā tehnisko izpildījumu. Pašreizējā variantā tas aprīkots ar diviem elektromotoriem no dakškrāvēja un sešdesmit 12 voltu akumulatoriem. Kā norāda izstrādātāji, automobilis no vietas līdz 100 km/h spēj paātrināties aptuveni trīs sekundēs. Piedāvājam noskatīties video ar \"Black Current III\" darbībā. Spiediet peles klikšķi uz tālāk redzamā video, lai aktivizētu video straumējumu!", "link": "https://www.delfi.lv/auto/42826658/zinas/31870459/vw-beetle-ar-elektromotoru-uzstada-dragreisa-rekordu"},
{"title": "Jauno auto testos pie 'Mola' spēkratus izmēģinājuši vairāki simti cilvēku", "category": "Auto", "body": "Aizvadītajā sestdienā, 11. oktobrī, notika \" Latvijas Gada auto  testa diena Molā\". 20 no 24 automobiļiem, kuri pašlaik pieteikti cīņai par \"Latvijas Gada auto 2015\" titulu, šoreiz tika nodoti nevis žūrijas, bet jebkura autovadītāja izmēģināšanai. Un šādu iespēju izmantoja daudzi. Dīleru reģistrācijas lapās bija aizpildītas jau ap dienas vidu, un testa braucieni beidzās tikai vakara krēslā. \"Ļoti labs pasākums, vajadzētu turpināt šo tradīciju arī 2015. gadā. Diena pagāja ļoti ātri, jo gan \"Mazda3\", gan abi \"Ford\" komerctransporta modeli bija ļoti pieprasīti,\" iespaidos dalās Jana Garanča, \"Inchcape Motors Latvia\" tirgvedības pārvaldniece. \"Izmēģinājuma braucienu grafiks bija aizpildīts jau dienas sākumā, un nebija neviena cilvēka, kurš neatnāca uz testu pat pēc vairākām stundām. Tas liecina par patiesu interesi.\" Tāpat savu vērtējumu par pasākuma sniedza arī Zigurds Liepa, \"Opel Blitz\" pārdošanas vadītājs: \"Lieliski! Nepārtraukta kustība un sarunas. Jāsaka – mazliet pat par traku. Šādas intereses apmierināšanai nākamreiz jāplāno lielāku auto un konsultantu skaitu, citādi pat kafijas pauzei laika neatliek.\" Testa braucienos piedalījās vairāki simti autovadītāju, kuri pēc brauciena kā dāvanu saņēma žurnālu - katalogu \"Latvijas Gada auto\". Tomēr interesantu pie \"Mola\" sestdienā bija daudz vairāk. Tiem, kas nepiedalījās testa braucienos vai arī gaidīja savu kārtu, tika piedāvātas divas izglītojošas izklaides. Pirmā no tām notika mazā divvietīgā \"Daihatsu\" kabrioletiņā, kur pareizas stūrēšanas paņēmienus demonstrēja autosporta meistars Ivars Caune. Seminārus komentē Atis Jansons, \"Latvijas Gada auto\" žūrijas priekšsēdētājs: \"Skaidrs – ļaudis ir gluži kā izslāpuši pēc objektīvas informācijas, kuru diemžēl pietiekamā apjomā nespēj sniegt mediji. Tehnikas jomā ir skeptiķi, kuri ne sevišķi uzticas tirgotāju sacītajam. Tādēļ meklē un kāri klausās Cauni, Zvirbuli, Mežuli, mani un citus žūrijas biedrus, kuriem nu nemaz nevajag, lai jūs nopirktu, piemēram, tieši \"Opel\". \"Drošas braukšanas lietās stāvoklis līdzīgs. Lasāmvielas latviešu valodā praktiski nav. Policijas un  CSDD  tiražētie ātruma izvēles un disciplīnas kanoni nepārliecina. Kvalifikācijas celšanas skolas pārāk tālas un dārgas. Bet padoms vajadzīgs. Un te tas ir iegūstams,\" norāda Jansons. Otra izglītojošā izklaide bija slaloma trasītē – objektīvs katra dalībnieka iemaņu salīdzinājums ar citiem. Veiklības brauciens, kurš veidots no ikdienā sastopamiem elementiem – līkločiem, stāvvietas un kases automāta imitācijas. \"Kāpēc man te paiet divas minūtes, bet šis, lūk, paspēj 57 sekundēs?\" \"Mēģinām vēlreiz?\" Šie jautājumi izskanēja bieži. Tādēļ eksperimenti un mēģinājumi uzlabot savus rezultātus turpinājās vēl pēc auto testu laika beigām un noslēdzās ar secinājumu – tā pavingrot vajadzētu biežāk! Ātrākais veiklības sacensību braucējs balvā saņēma \"Mazda6\" uz nedēļas nogali. \"Pasākums lieliski iekļāvās sestdienas lielveikala atmosfērā. Īsti, katram pieejami auto svētki, kādus mums nākotnē vajadzētu vairāk. Un vēlams vēl bagātīgākus, ar lielāku auto skaitu, reālu to pieejamību visiem, kas vēlas,\" komentē Ingus Rūtiņš,  Auto asociācijas  viceprezidents. Secinājums vienprātīgs – līdzīgiem \"tautas auto svētkiem\" jābūt arī nākamā gada pasākumu programmā. Bet šī gada konkurss turpināsies divās žūrijas testu dienās novembra sākumā Ādažos ar bāzes vietu viesnīcā \"Port Hotel\" un noslēgsies ar balsojumu un apbalvošanas ceremoniju viesnīcā \"Avalon Hotel\" 6. decembrī, kurā noteiks \"Latvijas Gada auto 2015\" titula un papildnomināciju ieguvējus. \"Latvijas Gada auto 2015\" ceremoniju tiks raidīta televīzijas un interneta tiešraidē.  Jaunus pretendentus vēl var pieteikt līdz 6. novembrim, taču to var izdarīt ar visjaunākajiem modeļiem, kuru pirmreizējā reģistrācija CSDD nav vecāka par gadu. Piemēram, divi jauni pretendenti tika pieteikti vēl aizvadītajā piektdienā – tieši no globālas debijas Parīzes autosalonā šurp dodas \"Volkswagen Passat\" un \"Audi A6\".", "link": "https://www.delfi.lv/auto/42826658/zinas/45096854/jauno-auto-testos-pie-mola-spekratus-izmeginajusi-vairaki-simti-cilveku"},
{"title": "Zināmi jau gandrīz visi 'Latvijas Gada auto 2015' pretendenti", "category": "Auto", "body": "Vēls rudens konkursam, kurš Latvijā notiek jau 16. reizi, allaž bijis ražens laiks. Tuvojas pieteikumu iesniegšanas galējais termiņš un pirmais balsojums par papildnomināciju uzvarētājiem un tiem astoņiem auto, kuri piedalīsies pēdējā, izšķirošajā balsojumā par galveno titulu \" Latvijas Gada auto  2015\". Pavasara testu sesijā tika pieteikti jau 13 pretendenti uz titulu, no kuriem četri modeļi – \"Jeep Cherokee\", \"Seat Leon ST\", \"Maserati Ghibli\" un \"Mini Cooper S\" – piedzīvoja Latvijas pirmizrādes izstādē \"Auto 2014\". Tikko aizvadītajā \"Latvijas Gada auto testa dienai Molā\" notika vēl trīs automobiļu Latvijas pirmzrādes – \"Nissan Pulsar\", \"Renault Twingo\" un \"Škoda Octavia Scout\". Pievienojušies arī \"Volkswagen\" koncerns, izšķirošajai testu sesijai piesakot veselus divus spilgtus jaunumus no tikko notikušās Parīzes auto izstādes – \"Audi A6\" un \"Volkswagen Passat\". Franču dizaineru spēku un šarmu vēlas pārbaudīt arī jaunais \"Peugeot 508\". \"Subaru WRX STI\" pretendē uz šī gada konkursa sportiskākā dalībnieka pozīciju, kur iepriekš galvenais līderis bija \"MINI Cooper S\". Sagaidāma arī \"Ford Mondeo\" ierašanās, ja tas neaizķersies muitas noliktavās. Līdz 6. novembrim var vēl paspēt pieteikties jaunus dalībnieki. Taču jau nākamajā dienā visi titula pretendenti pulcēsies Ādažos uz pēdējo testu sesiju. Bāzes vieta ir viesnīca \"Port Hotel\", kur pretendentus 7., 8. un 9. novembrī varēs apskatīt arī visi interesenti. Apvidus auto tiks pārbaudīti tur pat netālu esošajā Ādažu poligona smiltājā.  Pēc \"Lielā testa brauciena\" žūrija, kuru šogad veido 29 auto nozares profesionāļi un autožurnālisti, balsos par uzvarētājiem papildus nominācijās – \"Latvijas Eko auto 2015\", \"Latvijas Apvidus Auto 2015\", atjaunotajā nominācijā \"Latvijas Komercauto 2015\", \"Latvijas Premium auto 2015\" u.c., un par fināla astotnieku, kas pretendēs uz prestižo titulu \"Latvijas Gada auto 2015\".  Vērtē ne tikai žūrijas biedri. Šogad publikai ir dotas vēl plašākas iespējas izteikt savu viedokli un atbalstīt savu favorītu balsojot. Turpinot \"Latvijas Gada auto\" konkursa sadarbību ar \"Mols\", tirdzniecības centrā tiks iekārtota konkursa dalībnieku foto izstāde, kur apmeklētāji varēs balsot par savu favorītu. Tāds pats simpātiju balsojums, tikai internetā, sāksies novembrī portālā \"Delfi\", kā arī konkursa mājaslapā Gadaauto.lv un vortālā \"iAuto\".  Konkursa noslēgums un žūrijas fināla balsojums notiks 6. decembrī Vecrīgā, kur būs apskatāmi arī visi astoņi konkursa finālisti. Uzvarētāju godināšana notiks viesnīcā \"Hotel Avalon\", no kurienes notiks arī TV tiešraide \"Re:TV\" un \"SportaCentrs.com\" kanālos, kā arī portālā \"Delfi\".", "link": "https://www.delfi.lv/auto/42826658/zinas/45140522/zinami-jau-gandriz-visi-latvijas-gada-auto-2015-pretendenti"},
{"title": "'VW' pirmais sērijveida elektromobilis – 'e-up!'", "category": "Auto", "body": "Kompānija \" Volkswagen \" (VW) oficiāli prezentējis savu pirmo sērijveida elektromobili – \"e-up!\". Plašākai sabiedrībai tas tiks parādīts rudenī notiekošajā Frankfurtes autoizstādē, pēc kā tas arī nonāks tirdzniecībā. \"VW e-up!\" aprīkots ar elektromotoru, kas attīsta 55 zirgspēku jaudu, bet vajadzības gadījumā tā palielināma līdz 82 ZS. Dzinēja griezes moments ir konstanti 210 ņūtonmetri. Līdz 100 km/h VW pirmais sērijveida elektromobilis paātrinās 14 sekundēs un maksimāli sasniedz 135 km/h. Litija jonu akumulatori novietoti zem automobiļa grīdas. Ar šiem 18,7 kWh akumulatoriem elektromobilis spējīgs nobraukt līdz 150 km distanci. Ar speciālo ātrās uzlādes ierīci akumulatorus par 80% var uzlādēt pusstundas laikā. \"VW e-up!\" maksās aptuveni 19 tūkstošus eiro. Akumulatori tiks izīrēti atsevišķi par 60 eiro mēnesī.", "link": "https://www.delfi.lv/auto/42826674/modelu-jaunumi-testi/43146050/vw-pirmais-serijveida-elektromobilis-e-up"},
{"title": "Nosaukti 'Latvijas Gada auto 2014' titulu ieguvēji", "category": "Auto", "body": "\" Latvijas Gada auto  2014\" titulu ieguvis \"Škoda Octavia\", paziņots sestdienas vakarā notikušajā konkursa svinīgajā noslēguma ceremonijā. Uzvarētājs tika noskaidrots, žūrijai balsojot par astoņiem finālistiem. Kopumā konkursam bija pieteikti 28 jauni auto modeļi, kas pretendēja arī uz tituliem konkursa apakšnominācijās. \"Škoda Octavia\" ieguva 188 punktus, otro vietu ieguva \"Peugeot 308\" ar 110 punktiem, bet cīņa par trešo vietu bija vissīvākā – to ieguva \"Audi A3 Limousine\" ar 91 punktu, tikai par trim punktiem apsteidzot ceturtās vietas ieguvēju \"Renault Clio\". Bez galvenā titula \"Latvijas Gada auto 2014\" tiks apbalvoti arī laureāti papildus nominācijās – \"Latvijas Mazais Auto 2014\" titulu ieguva \"Renault Clio\"; \"Latvijas Premium Auto 2014\" – \"Audi A3 Limousine\"; \"Latvijas Gada Auto Inovācija 2014\" – \"Jāņa sētas\" digitālās kartes; \"Latvijas Sportiskākais Auto 2014\" – \"Nissan Juke Nismo\"; \"Latvijas Gada auto interneta balsojuma simpātija 2014\" – \"Audi A3 Limousine\"; \"Latvijas Skaistākais Auto 2014\" - \"Audi A3 Limousine\"; \"Latvijas Mazais Apvidus Auto 2014\" – \"Chevrolet Trax/Opel Mokka\", \"Latvijas Apvidus Auto 2014\" – \"Jeep Grand Cherokee\"; un \"Latvijas Eko Auto 2014\" – \"Opel Ampera\". Kopumā konkursā bija pieteikti 28 jaunākie auto modeļi Latvijas tirgū no 19 autoražotāju zīmoliem. Finālā iekļuva astoņi pretendenti, kuri saņēma vislielāko žūrijas balsu skaitu pēc \"Lielā testa brauciena\", kas norisinājās Jūrmalā 8. un 9. novembrī. Finālā iekļuva \"Audi A3 Limousine\", \"Honda CR-V\", \"Mazda 6\", \"Opel Ampera\", \"Peugeot 308\", \"Renault Clio\", \"Škoda Octavia\" un \"Volkswagen Golf Variant\". Konkurss \"Latvijas Gada auto\" šogad notiek piecpadsmito reizi kopš 1998. gada. Žūriju veido autožurnālisti, autoeksperti un autosportisti.", "link": "https://www.delfi.lv/auto/42826658/zinas/43880564/nosaukti-latvijas-gada-auto-2014-titulu-ieguveji"},
{"title": "Arī Lietuvā par Gada auto atzīts 'Škoda Octavia'", "category": "Auto", "body": "Pirmdienas vakarā, 9. decembrī, Viļņā notika \"Lietuvas Gada auto 2014\" apbalvošanas ceremonija, kur, tāpat kā  analoģiskā Latvijas konkursā, kas noslēdzās sestdien , 7. decembrī, galveno titulu izcīnīja jaunās paaudzes \"Škoda Octavia\" modelis. \"Škoda Octavia\" uzvarēja ar 54 punktiem, par septiņiem punktiem apsteidzot otrās vietas ieguvēju \"Nissan Note\". Savukārt trešajā vietā ar 37 punktiem palika \"Peugeot 308\". Ceturto pozīciju ieguva \"Lexus IS\", kam seko \"Toyota Corolla\", \"SEAT Leon\" un \"Mazda3\". Lietuvas \"Delfi\" portālā no visiem \"Lietuvas Gada auto 2014\" pretendentiem simpātiju balsojumā uzvarēja \"BMW\" 4. sērijas kupeja. Atgādinām, ka \"Latvijas Gada auto 2014\" konkursa interneta balsojumā tauta savas simpātijas atdeva \"Audi A3 Limousine\". Apvidus auto nominācijā Lietuvā šogad uzvarēja \"BMW X5\", biznesa auto klasē – \"Range Rover Sport\"; par Gada ģimenes auto tika atzīts \"Toyota Auris Touring\", bet par sportiskāko – \"Kia pro_cee'd\" \"Lietuvas Gada auto 2014\" konkursu organizē Lietuvas Autožurnālistu klubs. Konkurss notiek jau 17. gadu.", "link": "https://www.delfi.lv/auto/42826658/zinas/43887756/ari-lietuva-par-gada-auto-atzits-skoda-octavia"},
{"title": "Traumu lāsts: motokrosists Karro atkal iedzīvojas smagā lūzumā, sezonas sākumu izlaidīs", "category": "Auto", "body": "Latvijas spēcīgākais solo motokrosa braucējs  Matīss Karro  pirms sezonas ir guvis smagu rokas traumu, un pirmos pasaules čempionāta posmus, iespējams, izlaidīs, raksta \"Team STR  KTM \" mājas lapa. Aizvadot pirmssezonas treniņus Beļģijā, Karro vienā no tramplīniem neveiksmīgi piezemējies un izlauzis plaukstas locītavu. Pēc pāris stundām veicot medicīnisko pārbaudi, rentgens atklāja sarežģītu lūzumu un būs nepieciešama operācija. \"Nespēju noticēt, ka Matīsam tā neveicas,\" saka komandas menedžeris Stīvs Tērners. \"Viņš ir ļoti sarūgtināts par notikušo, jo ļoti smagi strādāja, lai atgūtos no pagājušās sezonas traumas un gribēja atgriezties [sacensībās].\" ''Neieredzu visu. Nezinu, kāpēc ar mani tā notiek. Nu, kāpēc? Es pat nenokritu un nosēdos aiz lēciena, bet roka... Piektdien būs operācija un tad zināšu, cik ilgi būšu spiests izlaist sacensības. Diemžēl lūzums ir nopietns'', īsā sarunā \"sportacentrs.com\" atklāja 21 gadu vecais Matīss Karro. Šāgada pasaules čempionāts motokrosā MX1 klasē sāksies 2.martā ar posmu Katarā.  Kā zināms,  pērn jūlijā pasaules motokrosa čempionāta posma sacensībās Zviedrijā Karro guva smagu muguras traumu  un bija spiests priekšlaicīgi beigt sezonu.", "link": "https://www.delfi.lv/auto/42826676/motorusports/43077500/traumu-lasts-motokrosists-karro-atkal-iedzivojas-smaga-luzuma-sezonas-sakumu-izlaidis"},
{"title": "Motobraucējs Karro izcīna 14.vietu trešajā pasaules čempionāta posmā Nīderlandē", "category": "Auto", "body": "Latvijas motobraucējs  Matīss Karro  pirmdien izcīnīja 14.vietu Nīderlandē notiekošajā pasaules čempionāta motokrosā trešajā posmā MX1 klasē. Pirmajā braucienā Karro ieņēma 18.vietu kas viņam deva trīs kopvērtējuma punktus. Arī otrajā braucienā Karro nodemonstrēja atzīstamu sniegumu - 14.vieta savā klasē un vēl septiņi kopvērtējuma punkti. Posma kopvērtējumā Karro 14.vieta un iegūti desmit kopvērtējuma punkti. Jāizceļ, ka svētdien notikuši kvalifikācija bija Karro pirmās sacensības pēc smaga plauktas locītavas lūzuma sadziedēšanas. Savukārt otrs Latvijas pārstāvis Augusts Justs kopvērtējumā ierindojās 15.vietā, izcīnot desmit kopvērtējuma punktus. Viens punkts un 20.vieta trešajam Latvijas braucējam Ivo Šteinbergam. Par posma uzvarētāju kļuva slavenais itālis Antonio Kairoli. Šosezon izmainīta pasaules čempionāta aizvadīšanas kārtība. Pēc pirmajiem braucieniem pa 18 labākajiem sportistiem no katras klases kvalificējas superfinālam, bet pārējie sacenšas pēdējās cerības braucienā, no kura superfinālā iekļūst vēl četri braucēji. Tikmēr MX2 klasē vienīgais latvietis Roberts Justs pirmajā braucienā bija 24.vietā 36 dalībnieku konkurencē, bet otrajā braucienā nesasniedza finišu, paliekot bez kopvērtējuma punktiem.", "link": "https://www.delfi.lv/auto/42826676/motorusports/43190076/motobraucejs-karro-izcina-14vietu-tresaja-pasaules-cempionata-posma-niderlande"},
{"title": "Motobraucējam Karro 16.vieta pasaules čempionāta posmā Bulgārijā", "category": "Auto", "body": "Latvijas motobraucējs  Matīss Karro  svētdien izcīnīja 16.vietu Bulgārijā notikušajā pasaules čempionāta motokrosā piektajā posmā prestižākajā MX1 klasē. Pirmajā braucienā Karro ierindojās 13.vietā, tiekot pie astoņiem kopvērtējuma punktiem, bet otrajā braucienā latvietim tikai noslēdzošā 20.pozīcija un viens kopvērtējuma punkts. Tikmēr vēl viens Latvijas sportists Augusts Justs pirmajā braucienā ieņēma 19.vietu, kas deva divus kopvērtējuma punktus, bet ar otrajā braucienā iegūto 16.vietu viņš iekrāja vēl piecus kopējās ieskaites punktus. Tādējādi Karro ar deviņiem izcīnītiem punktiem posma kopvērtējumā ieņēma 16.vietu, bet Justs ar septiņiem punktiem ierindojās pozīciju zemāk. Par posma uzvarētāju šoreiz kļuva Gotjē Polēns no Francijas, kurš spēja apsteigt slaveno itāli Antonio Kairoli. Karro šis bija trešais pasaules čempionāta posms pēc plaukstas lūzuma izārstēšanas. Jau vēstīts, ka kvalifikācijas sacensībās sestdien Karro ierindojās 12.vietā, bet Justs bija 18.ātrākais. Tikmēr MX2 klases ieskaitē Latvijas pārstāvis Roberts Justs, kurš sestdien kvalifikācijā bija 20., sacīkstēs ieņēma attiecīgi 20. un 22.vietu, kas ar vienu ieskaites punktu posma kopvērtējumā ļāva ieņemt 24.pozīciju. R.Justam tas bija pirmais iegūtais kopvērtējuma punkts šosezon. Pasaules čempionāta kopvērtējumā pēc pieciem posmiem MX1 klasē Karro ar 38 punktiem ieņem 19.vietu, bet A.Justs seko 20.pozīcijā ar 33 punktiem. Cits Latvijas pārstāvis Ivo Šteinbergs ar vienu punktu ieņem 34.vietu. Tikmēr MX2 klasē R.Justs ar vienu punktu atrodas 33.vietā.", "link": "https://www.delfi.lv/auto/42826676/motorusports/43249729/motobraucejam-karro-16vieta-pasaules-cempionata-posma-bulgarija"},
{"title": "Matīss Karro uz goda pjedestāla Anglijas MX čempionātā", "category": "Auto", "body": "Latvijas motokrists  Matīss Karro  aizvadītajā nedēļas nogalē ļoti veiksmīgi startējis Anglijas čempionātā, otrajā posmā divu braucienu summā izcīnot trešo vietu, informē komanda. Sezonas pirmajā Anglijas motokrosa čempionāta posmā Karro  rokas savainojuma dē ļ nestartēja, bet otrais posms, kad latviešu sportists joprojām vēl nevarēja startēt sacensībās, slikto laikapstākļu dēļ tika pārcelts uz vālāku laiku, un Matīsam bija iespēja tajā piedalīties pēc atveseļošanās. Kvalifikācijā Karro finišēja ceturtajā vietā, bet \"Superpole\" kvalifikācijā Matīss palika trešais, ātrākajam braucējam, igaunim Tanelam Leokam zaudējot 0,9 sekundes. Pēc kvalifikācijas sekoja trīs 20 minūšu gari braucieni.  Aizvadot stabilu sacīksti, visos trijos braucienos Karro finišēja trešajā vietā, kas arī posma kopvērtējumā deva trešo rezultātu. Uzvaru trīs braucienu summā izcīnīja Tomijs Serle, kurš par trīs punktiem apsteidza Leoku.  \"Lai arī šī nebija mana mīļākā trase, visus braucienus izdevās nobraukt ļoti stabili. Prieks, ka arī starti visos braucienos bija labi, kas man jau ar pirmajiem apļiem ļāva uzsākt cīņu ar vadošajiem braucējiem. Beigās trīs braucienu summā izcīnīju trešo vietu, par ko esmu ļoti priecīgs,\" saka Matīss Karro. \"Protams, sekas atstāj gūtā trauma, jo vēl neesmu pavadījis pietiekami daudz laika uz motocikla. Arī rokas \"piedzinās\", bet tas ir normāli. Šoreiz Serle un Leoks bija par mani ātrāki, lai arī brauciena sākumā spēju ar viņiem braukt kopā un atrauties no pārējiem braucējiem.\" \"Ja runājam par savainoto roku, tā vairs nesāp. Tas ir jāaizmirst. Šobrīd vēl nav pavadītas tās stundas uz motocikla, kas ir jāpavada, lai varētu braukt vēl ātrāk. Mēnesi biju spiests izlaist braukšanu, kas, protams, ir daudz. Bet pagaidām esmu priecīgs par to, kā viss rit un gan jau turpinājumā viss būs kārtībā. Šobrīd pie tā, ko daru, arī vairāk piedomāju ar galvu,\" saka motokrosists. Matīss Karro arī pateicās faniem par atbalstu Anglijā. \"Kārtējo reizi gribētu pateikt lielu paldies faniem, kuri mani atbalstīja gan trases malā, gan arī tiem, kuri par mani turēja īkšķus Latvijā. Arī šoreiz 10-15 latviešu fani trases malā fanoja tā, ka vietējie, kuru bija pāris tūkstoši, varēja \"iet atpūsties\",\" stāsta Karro. \"Tas bija vienreizēji! Latvijas karogi, taurītes, ovācijas – tas viss man palīdzēja un liels paldies viņiem par to. Tas bija super!\"  Šajā nedēļas nogalē Matīsam paredzēts nākamais starts pasaules čempionātā, kad Itālijā notiks ceturtais meistarsacīkšu posms.", "link": "https://www.delfi.lv/auto/42826676/motorusports/43209522/matiss-karro-uz-goda-pjedestala-anglijas-mx-cempionata"},
{"title": "Pirmo reizi izdots 'Latvijas Gada auto' žurnāls", "category": "Auto", "body": "No šodien lielākajās preses izplatīšanas vietās ir nopērkams žurnāls \" Latvijas Gada auto  2014\". Kā jau liecina nosaukums, žurnāls tiks izdots reizi gadā, un tā galvenais temats – automobiļi, kuri piedalījušies konkursā un ir galvenie Latvijas auto tirgus \"spēlētāji\" šogad. Pētot Latvijas auto tirgus jaunumu publicitāti, konkursa organizatori nonāca pie visai paradoksāla secinājuma. Šķietamajā informācijas pārbagātības laikmetā ātri atrast auto izvēlei pietiekamu informāciju nemaz nav tik vienkārši. \"Google\" meklējumu rezultāti gan baro ar citu valstu ekspertu vērtējumiem, bet tajos parasti pietrūkst elementāru, mums svarīgu tehnisku datu – izvēles kritēriji un produktu cenas atšķiras no mūsējām. Cilvēki, kas raksta par Latvijā pieejamiem automobiļiem, ir kļuvuši visai kūtri. Žurnāla ievadā raksta konkursa organizators Māris Ozoliņš: \"Mazliet, tā teikt, par spīti interneta laikmetam, ejam pie lasītāja klasiskā, drukātā, taustāmā formātā.\" Izdevuma saturs tapis žūrijas biedru kopīgiem spēkiem. Viņi raksta ne tikai par konkursu un automobiļiem, bet arī par drošu ātrumu, pareizu riteņu un riepu izvēli, Latvijas ceļu problēmām un citām mums visiem aktuālām tēmām. Žurnālā \"Latvijas Gada auto 2014\" vesela atvēruma apjomā ir raksti par: \"Audi A3 Limousine\", \"Fiat Panda 4x4\", \"Ford Kuga\", \"Honda CR-V\", \"Hyundai Santa Fe\", \"Jeep Grand Cherokee\", \"Lexus IS\", \"Mazda 6\", \"Nissan Juke Nismo\", \"Nissan Note\", \"Opel Mokka\" / \"Chevrolet Trax\", \"Opel Adam\", \"Opel Ampera\", \"Peugeot 308\", \"Peugeot 2008\", \"Renault Captur\", \"Renault Clio\", \"Subaru Forester\", \"Suzuki SX4 S-Cross\", \"Škoda Octavia\", \"Toyota Auris\" / \"Toyota Auris Touring Sport\", \"Toyota Corolla\", \"Toyota RAV4\", \"Volkswagen Golf Variant\" un \"Volkswagen Jetta Hybrid\".", "link": "https://www.delfi.lv/auto/42826658/zinas/44410895/pirmo-reizi-izdots-latvijas-gada-auto-zurnals"},
{"title": "'VW' sērijveida elektromobiļi uz 'up!' un 'Golf' bāzes", "category": "Auto", "body": "Kompānija \" Volkswagen \" (VW) septembrī notiekošajā Frankfurtes autoizstādē prezentēs divu elektromobiļu sērijveida versiju: viens no tiem būs \"e-up!\", bet otrs – \"e-Golf\". \"VW e-Golf\" hečbeks būs aprīkots ar 115 zirgspēku jaudīgu elektromotoru un 24,2 kWh akumulatoru komplektu. Sērijveida elektromobilis uz \"VW Golf\" bāzes līdz 100 km/h paātrināsies 10,4 sekundēs, bet tā maksimālais braukšanas ātrums būs ierobežots pie 140 km/h atzīmes. Ar pilnu akumulatoru uzlādi \"e-Golf\" būs spējīgs nobraukt līdz pat 190 km distanci. Ar speciālu ātrās uzlādes ierīci akumulatorus par 80 procentiem iespējams uzlādēt pusstundas laikā. VW aprēķinājis, ka Vācijā, kur elektroenerģija maksā 0,258 eiro (0,18 lati) par kilovatstundu, 100 km brauciens ar \"e-up!\" izmaksās 3,02 eiro (2,12 lati), bet ar \"e-Golf\" – 3,30 eiro (2,32 lati). Pēc provizoriskas informācijas, \"VW e-up!\" maksās no aptuveni 19 tūkstoš eiro (plus 60 eiro mēnesī par akumulatoru nomu), bet \"e-Golf\" maksāšot no aptuveni 40 tūkstošiem eiro.", "link": "https://www.delfi.lv/auto/42826674/modelu-jaunumi-testi/43593879/vw-serijveida-elektromobili-uz-up-un-golf-bazes"},
{"title": "Video: ar vistām demonstrē 'Mercedes-Benz' gaitas komfortu", "category": "Auto", "body": "\" Mercedes-Benz \" publicējis reklāmas video, kurā demonstrē savas markas automobiļu \"Magnetic Ride Control\" balstiekārtas gaitas komfortu. Šajā reklāmā salīdzinājumam izmantotas vistas, kuru galva saglabā līdzsvaru kā žiroskops pat tad, ja to ķermenis tiek kustināts dažādos virzienos. \"Magnetic Ride Control\", kas tiek izmantota, piemēram, \"Mercedes-Benz\" jaunajā S-klases modelī, izmanto divas kameras, kuras ceļa virsmu skenē trijās dimensijās un pielāgo balstiekārtas darbību atbilstoši priekšā esošajam ceļa segumam. Rezultātā braukšana ar jauno S-klasi būšot, pēc ražotāja apgalvojuma, kā lidojums uz burvju paklāja. Jāatzīmē, ka \"Mercedes-Benz\" nav pirmais, kurš šo putnu fizioloģisko īpašību izmanto savā reklāmā. Šāgada pavasarī \"Fuji\" reklamēja savas fotokameras attēlu stabilizāciju tādā pašā veidā.", "link": "https://www.delfi.lv/auto/42826658/zinas/43681505/video-ar-vistam-demonstre-mercedes-benz-gaitas-komfortu"},
{"title": "'Volkswagen Passat' svin 40 gadu jubileju", "category": "Auto", "body": "Kompānija \" Volkswagen \" (VW) svin \"Passat\" modeļa 40 gadu jubileju. Šo četru desmitgažu laikā autoražotājs pārdevis 20 miljonus \"Passat\" automobiļu. Tirdzniecībā \"VW Passat\" nonāca tā paša gada jūlijā un ātri kļuva par vienu no Vācijas auto tirgus dižpārdokļiem. Līdz tā ražošanas beigām 1980. gadā tika realizēti 2,5 miljoni eksemplāru. Otrās paaudzes \"VW Passat\" modelī tika ieviesti dažādi jauninājumi – piecu cilindru benzīna dzinējs, turbopūtes dīzeļmotors un visu riteņu piedziņa. Šīs paaudzes modelis kļuva jau par starptautisku zvaigzni un tāpēc tika ražots dažādās valstīs – Beļģijā, Spānijā, Brazīlijā, Meksikā, Dienvidāfrikā un Japānā. Ar katru nākamo \"VW Passat\" paaudzi autoražotājs turpināja tā uzlabošanu. Piemēram, piektās paaudzes modelis bija galvastiesu pārāks par saviem konkurentiem kaut vai ar galvanizēto virsbūvi, augstākas kvalitātes interjeru un četru līdz astoņu cilindru motoru piedāvājumu.", "link": "https://www.delfi.lv/auto/42826658/zinas/43514085/volkswagen-passat-svin-40-gadu-jubileju"},
{"title": "Nosaukti šāgada labākie automobiļu dzinēji", "category": "Auto", "body": "Ikgadējā konkursa \"International Engine of the Year\" organizētāji nosaukuši šāgada labākos automobiļu dzinējus dažādās kategorijās. Konkursā, kurā pretendentus vērtē žūrija, kurā ietilpst 87 autožurnālisti no 35 pasaules valstīm, absolūtajā vērtējumā otro gadu pēc kārtas uzvarējis \" Ford \" viena litra \"EcoBoost\" dzinējs. Piedāvājam sarakstu ar šāgada \"International Engine of the Year\" konkursa uzvarētājiem dažādās dzinēju tilpumu kategorijās un nominācijās.  Par labāko šāgada jauno dzinēju nosaukts \" Volkswagen \" koncerna 1,4-litru turbopūtes agregāts, kam vienmērīgas slodzes gadījumā automātiski atslēdzas divi no četriem cilindriem, tādējādi taupot degvielu un rūpējoties par ekoloģiju. Šis jaunais motors tiek uzstādīts septītās paaudzes \"VW Golf\", kā arī jaunās paaudzes \" Audi  A3\" modelī. Šis 140 ZS jaudīgais dzinējs vidēji patērē 5,2 litrus benzīna uz 100 km. Šāgada \"International Engine of the Year\" konkurss ir pirmais kur \"zaļo\" (ekoloģiski tīrāko) dzinēju kategorijā uzvarējis motors, kas darbojas ar kādu no alternatīvajām degvielām. Par šāgada labāko \"zaļo\" dzinēju atzīts \" Fiat \" 875 kubikcentimetru divcilindru motors, kas darbojas ar sašķidrinātu dabasgāzi. Šāds dzinējs vidēji patērē 3,1 litru uz 100 km un izplūdē CO2 daudzums ir tikai 86 g/km. Vairāki nozares eksperti uzskata, ka V12 atmosfērisko dzinēju dienas ir skaitītas. Tomēr tas, pēc žūrijas vērtējuma, nav atturējis \" Ferrari \" no uzvaras sportisko auto dzinēju kategorijā ar 6,3-litru V12 agregātu. Šis dzinējs attīsta 740 zirgspēku jaudu un ļauj \"F12 Berlinetta\" superauto līdz 100 km/h paātrināties nieka 3,1 sekundē. Tomēr šis \"Ferrari\" V12 motors ir arī samērā ekonomisks, jo vidēji patērē 15 litrus uz 100 km un izplūdē CO2 daudzums ir 350 g/km, kas ir uzlabojums par 30% salīdzinājumā ar priekšteci. Labākais dzinējs ar darba tilpumu līdz vienam litram atbalso absolūtā vērtējuma uzvarētāju – tas ir \"Ford\" 999 kubikcentimetru, trīscilindru turbopūtes \"EcoBoost\" benzīna motors. Ar uzvaru šajā kategorijā \"Ford\" pārtrauca \" Toyota \" dominanci šī konkursa līdz viena litra dzinēju vērtējumā kopš 2008. gada. Šo mazo dzinēju \"Ford\" uzstāda modeļos, sākot ar \"Fiesta\" un beidzot pat ar samērā lielo \"Mondeo\". Tas attīsta 125 ZS jaudu un 170 Nm griezes momentu, kā arī vidēji patērē piecus litrus uz 100 km. Kategorijā no viena līdz 1,4 litriem par labāko dzinēju šogad atzīts \"Volkswagen\" 1,4-litru turbopūtes benzīna agregāts \"TSI Twincharger\". Šajā kategorijā \"VW\" uzvarējis jau astoņas gadus, un šogad koncerns bijis īpaši spēcīgs, jo šajā nominācijā žūrijas vērtējumā pirmās četras vietas ieņem tieši \"VW\" – gan ar jau minēto 1,4-litru agregātu trīs dažādās variācijās (\"TSI\", \"TSI ACT\" un \"TSI Twincharger\"), gan arī 1,2-litru turbopūtes agregātu. Par labāko dzinēju 1,4 līdz 1,8 litru kategorijā šogad atzīts \" BMW \" un \"PSA  Peugeot   Citroen \" kopīgi radītais 1,6 litru turbopūtes dzinējs, kas šajā nominācijā uzvarējis jau septiņus gadus pēc kārtas. Šo motoru ar līdz pat 211 zirgspēku jaudu uzstāda dažādos franču markas automobiļos, kā arī \" MINI \" spēkratos. Tāpat kā pērn, arī šogad līdz divu litru dzinēju kategorijā uzvarējis \"BMW\" četrcilindru turbopūtes agregāts, kas attīsta 245 ZS jaudu un 350 Nm griezes momentu. Piemēram, \"BMW Z4\" rodsterā šis divlitru dzinējs vidēji patērē 6,8 litrus benzīna uz 100 km. Šo motoru \"BMW\" uzstāda dažādos savas markas modeļos, tostarp arī lielās klases 5. sērijā. Šī kategorija ir viena no neprognozējamākām, jo tajā konkursa 11 pastāvēšanas gados uzvarējuši astoņi dažādi autoražotāji. Tomēr pēdējo gadu laikā tajā biežāk veicas \"Audi RS\" modeļu motoriem. Šogad kategorijā dzinējiem ar tilpumu no diviem līdz 2,5 litriem uzvarējis \"Audi\" pieccilindru turbopūtes benzīna dzinējs ar 2,5-litru tilpumu, kas tiek uzstādīts \"Audi TT-RS\", \"Audi RS3\" un \"Q3 RS\" modifikācijas spēkratos. Tas attīsta 340 zirgspēku jaudu un, piemēram, \"TT-RS\" modelī vidēji patērē 9,2 litrus uz 100 km. Šajā kategorijā astoņus gadus dominēja \"BMW\" ar kādu no saviem trīslitru agregātiem, bet šogad to pārtrauca \" Porsche \", kā 2,7-litru sešcilindru atmosfērisko benzīna dzinēju konkursa žūrija atzina par labāko. Ar šo motoru tiek komplektēts \"Boxster\" un \"Cayman\" modelis. Tas attīsta 275 ZS jaudu un vidēji patērē 8,2 litrus uz 100 km. Šogad par labāko dzinēju kategorijā līdz četriem litriem atzīts \" McLaren \" 3,8-litru V8 biturbo agregāts, kas attīsta 625 ZS jaudu un 600 Nm griezes momentu. Tāpat šis motors izceļas ar salīdzinoši nelielo svaru – 199 kg. Tāpat šis agregāts, kas tiek uzstādīts \"McLaren MP4-12C\" superauto, ir salīdzinoši ekonomisks – tas vidēji patērē 11,6 litrus benzīna uz 100 km. Uzvarētājs motoru kategorijā ar tilpumu virs četriem litriem atbalso labākā sportiskā auto dzinēja žūrijas vērtējumu – arī šajā nominācijā uzvarējis \"Ferrari\" 6,3-litru V12 atmosfēriskais dzinējs, kas tiek uzstādīts \"F12 Berlinetta\" modelī. Kā atzīmējis viens \"International Engine of the Year\" konkursa žūrijas loceklis no Francijas, tad \"120 ZS uz katru dzinēja tilpuma litru un apgriezieni līdz pat 8700 apgr./min šo \"Ferrari\" dzinēju padara par meistardarbu\".", "link": "https://www.delfi.lv/auto/42826658/zinas/43382819/nosaukti-sagada-labakie-automobilu-dzineji"},
{"title": "Stupeļa un Mucenieka ekipāžas pasaules čempionāta posmā Igaunijā kāpj uz goda pjedestāla", "category": "Auto", "body": "Pirmajā braucienā Beļģijas braucējs Jans Hendrikss ar Mucenieku izcīnīja otro vietu, bet uzreiz aiz viņiem sekoja Nīderlandes braucēja Etjēna Baksa un Stupeļa ekipāža. Tikmēr Modris Štelle un Artūrs Linters finišā apsteidza četras ekipāžas, kas deva 26.vietu. Otrajā braucienā Baksa un Stupeļa ekipāža palika nepārspēta, bet Hendrikss ar Mucenieku ierindojās trešajā vietā. Tikmēr Štelle/Linters otrajā braucienā uz starta vairs neizgāja. Posma kopvērtējumā ar 47 punktiem uzvarēja beļģa Bena Adriansena ekipāža, Bakss/Stupelis sekoja ar 45 punktiem, bet Hendrikss/Mucenieks ar 42 punktiem ieņēma trešo vietu. Štelle/Linters pie kopvērtējuma punktiem netika, tiekot klasificēti 30.vietā. Pirms tam sestdien B grupas kvalifikācijas sacensībās uzvarēja leģendārais Nīderlandes pilots  Daniels Vilemsens , kurš karjeras laikā par pasaules čempionu kļuvis desmit reižu, otro vietu ieņēma Baksa un Stupeļa ekipāža, bet trešie bija Hendrikss ar Mucenieku. Tikmēr A grupā startēja Štelle un Linters, kuri nefinišēja. Līdz ar to viņiem vajadzēja startēt pēdējās cerības braucienā, kurā tika sasniegts trešais labākais apļa laiks un nodrošināta vieta pamatsacensībās. Igaunijā norisinājās sestais šīs sezonas posms. Līdz šim nav notikuši divi no paredzētajiem čempionāta posmiem - sezonas nomināli trešās sacīkstes Ukrainā tika atceltas valstī valdošās politiskās situācijas dēļ, bet nomināli sestais posms pagājušā mēnesī Beļģijā nenotika lietavu dēļ. Pasaules čempionāta kopvērtējumā pašlaik līdere ar 271 punktu ir Adriansena ekipāža, bet Stupeļa kantētā ekipāža izcīnījusi 235 punktus, kas ļauj atrasties otrajā vietā. Savukārt Hendrikss/Mucenieks ar 212 punktiem ir ceturtie, no trešās vietas atpaliekot vien par četriem punktiem. Šī sezona aizrit bez līdz šim labākajiem Latvijas pilotiem. Kā ziņots, Māris Rupeiks pagājušās sezonas izskaņā notikušajā Nāciju kausā pēc kritiena guva ļoti smagas traumas un pagaidām par atgriešanos sportā vēl nedomā, bet brāļu Jāņa un Laura Daideru ekipāža izjuka, kad kantētājs Lauris tika pieķerts dopinga lietošanā. Tāpat ļoti smagu galvas traumu pagājušās sezonas vidū guva Latvijas pilots Arnolds Sīlis, kurš sacensībās brauca ar savu brāli Gintu. Pēc negadījuma Arnolds Sīlis divus mēnešus pavadīja komas stāvoklī un arī šobrīd turpina rehabilitāciju. Čempionāta turpinājumā notiks vēl četras sacīkstes, bet nākamajā nedēļas nogalē posms tiks aizvadīts Ķeguma trasē \"Zelta zirgs\". Nākamās sezonas čempionātā Latvija pēc ilga pārtraukuma gatavojas uzņemts divus pasaules čempionāta posmus.", "link": "https://www.delfi.lv/auto/42826676/motorusports/44800362/stupela-un-mucenieka-ekipazas-pasaules-cempionata-posma-igaunija-kapj-uz-goda-pjedestala"},
{"title": "Jonasam piektā vieta pasaules čempionāta posma kvalifikācijā MX2 klasē", "category": "Auto", "body": "KTM rūpnīcas satelītkomandā \"KTM Marchetti\" startējošais Jonass 13 apļu distancē uzvaru izcīnījušajam britam Maksam Enstijam zaudēja 45 sekundes. Kā ziņots, iepriekš šonedēļ tika paziņots, ka Jonass uz pieciem gadiem pagarinājis līgumu ar KTM rūpnīcu un no nākamās sezonas startēs MX2 čempionāta spēcīgākajā vienībā \"Red Bull Factory\". Paredzams, ka nākamajā sezonā viņš būs komandas biedrs divkārtējam MX2 klases čempionam Džefrijam Herlingsam no Nīderlandes. Tāpat sestdien sekmīgi MX2 klasē nobrauca arī otrs Latvijas sportists Roberts Justs, kurš 29 sportistu konkurencē izcīnīja 12.vietu. Tikmēr prestižākajā MXGP klasē sestdien kvalifikācijā \"Wilvo Forkrent KTM\" komandu pārstāvošais latvietis Matīss Karro izcīnīja 16.vietu. Sacīkstes plānotas svētdien. Šis ir pēdējais pasaules čempionāta posms Eiropā pirms septembrī plānotajām sacīkstēm Brazīlijā un Meksikā, bet sezona noslēgsies ar septembra beigās Ķeguma trasē \"Zelta zirgs\" plānoto prestižo pasaules Nāciju kausu motokrosā. Pasaules čempionāta kopvērtējumā pašlaik MXGP klasē pēc 14 posmiem līderpozīcijā ar 619 punktiem atrodas septiņkārtējais pasaules čempions itālis Antonio Kairoli. Tikmēr Karro ar 187 punktiem ieņem 13.pozīciju, kamēr Augusts Justs, kurš pārtraucis savu karjeru, sešos posmos tika pie desmit punktiem un ir 38.pozīcijā. Savukārt divos posmos startējušais Dāvis Ivanovs ir iekrājis trīs punktus, kas dod 47.vietu. Tikmēr MX2 klases kopvērtējumā R.Justs ar 64 punktiem ieņem 24.vietu, kamēr sešos posmos startējušais Jonass ar 52 punktiem ir divas vietas aiz viņa.", "link": "https://www.delfi.lv/auto/42826676/motorusports/44799070/jonasam-piekta-vieta-pasaules-cempionata-posma-kvalifikacija-mx2-klase"},
{"title": "Jauni attēli ar agrāk plānoto 'SAAB 9-3' pēcteci", "category": "Auto", "body": "Uzdevumu izstrādāt jaunu \"SAAB\" dizaina stilu \"Stile Bertone\" un \"Pininfarina\" dizainers Kastriota saņēma 2010. gada septembrī. Viņa pirmais radītais \"SAAB\" prototips – \" Phoenix \" – bija gatavs 2011. gada pavasarī Ženēvas autoizstādei un demonstrēja, kā izskatītos \"SAAB\" nākotnes modeļi. Vienlaicīgi ar \"Phoenix\" konceptu \"SAAB\" izgatavoja nākamās paaudzes \"9-3\" maketu. Jauno \"SAAB 9-3\" bija plānots prezentēt 2012. gada Ženēvas autoizstādē, tomēr 2011. gada nogalē autoražotājs bankrotēja. Jaunais \"SAAB 9-3\" būtu izgatavots uz jaunas modulārās platformas un tiktu aprīkots ar 1,6- līdz divu litru tilpuma \"BMW\" dzinējiem. Jau ziņots, ka 2012. gada rudenī \"SAAB\" kompāniju iegādājās jaunizveidots zviedru uzņēmums \"National Electric Vehicle Sweden\", kas spēkratu ražošanu atjaunos šogad. Pirmais tā modelis būs elektromobilis uz līdzšinējā \"SAAB 9-3\" bāzes.", "link": "https://www.delfi.lv/auto/42826674/modelu-jaunumi-testi/43174042/jauni-atteli-ar-agrak-planoto-saab-9-3-pecteci"},
{"title": "Foto: Ķīpsalā ar ielu vingrotājiem prezentē šonedēļ gaidāmo izstādi 'Auto 2014'", "category": "Auto", "body": "Tāpat kā līdz šim, arī šogad starptautiskā autoindustrijas izstāde \"Auto 2014\" apvienos četras tematiskās sadaļas plašam interešu lokam – \"Auto\", \"Transporta tehnika\", \"Auto mehānika\" un \"Auto Exotica\". Šobrīd dalību \"Auto\" izstādē jau ir apstiprinājušas tādas auto markas kā \"Alfa Romeo\", \"Cadillac\", \"Chevrolet\", \"Dacia\", \"Fiat\", \"Ford\", \"Hyundai\", \"Isuzu\", \"Jeep\", \"Kia\", \"Lancia\", \"Mazda\", \"Nissan\", \"Opel\", \"Peugeot\", \"Renault\" \"SEAT\" un \"Suzuki\". Tomēr plašāko rezonansi kā allaž rada autotūninga šovs \"Auto Exotica\". Apmeklētājus priecēs Latvijā vēl neredzēti tūninga projekti, no kuriem dažs jaudā vai braukšanas ātrumā pārspēj pat pasaulē visiespaidīgāko sērijveida superauto – \"Bugatti Veyron\". Viena no Austrumeiropas lielākā autotūninga šova \"Auto Exotica\" zvaigznēm būs \"Nissan Juke R\", kas ir vilks jēra ādā, – šis Krievijā pārbūvētais mazais apvidus automobilis ceturtdaļjūdzes (402 m) dragreisā izrādījies ātrāks pat par pasaulē visātrāko sērijveida automobili \"Bugatti Veyron\"! Noslēpums ir apstāklī, ka šajā \"Nissan Juke R\" no oriģinālā apvidnieka palikusi vairs tikai virsbūve, jo pārējās komponentes ir aizgūtas no \"Nissan GT-R\" superauto. Rezultātā šis \"Nissan Juke R\" ar V6 biturbo motoru attīsta 800 zirgspēku jaudu un no vietas līdz 100 km/h paātrinās 2,9 sekundēs. Otra spilgtākā \"Auto Exotica\" zvaigzne ieradīsies no Somijas. Tas ir pārbūvētais \"Dodge Challenger\", kas no konveijera noripoja 1970. gadā. Tomēr arī šim spēkratam maz kā palicis no oriģināla: tā V8 motoram ir uzstādīts kompresors, kā rezultātā jauda ir palielināta līdz 1011 zirgspēkiem, bet griezes moments – līdz iespaidīgiem 1500 ņūtonmetriem. Kā jau šādiem amerikāņu muskuļauto pienākas, daļa tā motora sniedzas ārpus pārsega izgriezumam. No ārzemēm, īpaši kuplā skaitā no kaimiņvalstīm, uz šovu \"Auto Exotica\" būs ieradušies vēl neredzēti un ne mazāk krāšņi spēkrati – to šogad izstādē būs vairāk nekā iepriekšējos gadus. Izstādi \"Auto 2014\" organizē Starptautisko izstāžu rīkotājsabiedrība \"BT 1\".", "link": "https://www.delfi.lv/auto/42826658/zinas/44373731/foto-kipsala-ar-ielu-vingrotajiem-prezente-sonedel-gaidamo-izstadi-auto-2014"},
{"title": "'Auto Exotica' auto pārspēj pat 'Bugatti Veyron'", "category": "Auto", "body": "Viena no Austrumeiropas lielākā autotūninga šova \"Auto Exotica\" zvaigznēm būs \"Nissan Juke R\", kas ir vilks jēra ādā, – šis Krievijā pārbūvētais mazais apvidus automobilis ceturtdaļjūdzes (402 m) dragreisā izrādījies ātrāks pat par pasaulē visātrāko sērijveida automobili \"Bugatti Veyron\"! Kā apgalvo izstrādātājs \"SV Engineering\", mierīgi braucot, šis \"Nissan Juke R\" vidēji patērē 11,8 litrus benzīna uz 100 km ceļa, kas šādam ātruma pavēlniekam ir gana ekonomisks raksturlielums. Tā kā šim pārbūvētajam spēkratam ir arī atbilstības sertifikāts Eiropas standartiem (TÜV), ar to var legāli braukt pa koplietošanas ceļiem. Jāatzīmē, ka šis \"Nissan Juke R\" ir dažādu pasākumu uzvarētājs, piemēram, \"Open Russia Race\" un \"Moscow Unlim 500+\" dragreisā, kur tas apsteidzis tādus superauto kā \"Bugatti Veyron\", \"Lamborghini Gallardo LP 570-4 Superleggera\" un arī 1100 ZS jaudīgo \"Jeep Grand Cherokee SRT-8 Custom Supercharged\". Interjers šim spēkratam ir pāršūts ar jaunu ādu un alkantaru, bet dekoratīvajā apdarē izmantots modernais materiāls – oglekļa šķiedra. Kā norāda projekta autors, šajā automobilī nav nevienas detaļas, kura nebūtu nomainīta ar jaunu vai aizstāta ar modernāku komponenti. Kopumā šī automobiļa pārbūvē ieguldīts 5000 cilvēkstundu darba.  No ārzemēm, īpaši kuplā skaitā no kaimiņvalstīm, uz šovu \"Auto Exotica\" būs ieradušies vēl neredzēti un ne mazāk krāšņi spēkrati – to šogad izstādē būs vairāk nekā iepriekšējos gadus. Protams, neiztrūks arī vietējie autoentuziasti – kā privātpersonas un autoklubu pārstāvji, tā arī profesionāli autotūninga uzņēmumi. Tāpat \"Auto Exotica\" ekspozīcijā varēs aplūkot vietējos dragreisa un drifta sacīkšu automobiļus. Kā ziņots, starptautiskajā auto industrijas izstādē \"Auto 2014\" vēl būs tādas tematiskās sadaļas kā \"Auto\" – jauni vieglie un apvidus auto; \"Transports un tehnika\" – komerctransports un industriālā tehnika, aprīkojums tranzīta un loģistikas nozaru uzņēmējiem; \"Auto mehānika\" – autoservisu aprīkojums, automobiļu remonta instrumenti un auto piederumi. Izstādi \"Auto 2014\" organizē Starptautisko izstāžu rīkotājsabiedrība \"BT 1\".", "link": "https://www.delfi.lv/auto/42826658/zinas/44358097/auto-exotica-auto-parspej-pat-bugatti-veyron"},
{"title": "Latvijas mēroga auto pirmizrādes izstādē 'Auto 2014'", "category": "Auto", "body": "Jaunais \"Jeep Cherokee\" apvidus auto modelis sekos tā lielākā brāļa \"Grand Cherokee\" veiksmīgās tirgus debijas pēdās. \"Jeep Cherokee\" ir interesants ar to, ka šim markas vēsturē zīmīgajam modelim šoreiz ir izaicinošs dizains. Līdzīgi kā savulaik \"Nissan Juke\" gadījumā, tas neatstāj vienaldzīgu - vai nu mīli to, vai nīsti. Tomēr pats autoražotājs no tā ir tikai ieguvis, jo pieprasījums pēc šī modeļa pasaulē pārsniedz plānoto. Savukārt no Spānijas pie mums atceļos \"SEAT\" veiksmīgās \"Leon\" modeļu saimes jaunākais papildinājums - universālis \"ST\", kam izstādē \"Auto 2014\" tā būs Latvijas mēroga debija. Līdz ar izstādi \"Auto\" startē arī ikgadējais konkurss \"Latvijas Gada auto\", kurā autožurnālisti un nozares profesionāļi testa braucienos vērtē jaunākos Lavijas tirgū nonākušos spēkratus. \"Gada auto\" īpašajā stendā varēs aplūkot ne tikai iepriekšējā gada galvenā titula ieguvēju \"Škoda Octavia\", bet arī novērtēt jau šobrīd jaunajam konkursam pieteiktos pretendentus - \"Honda Civic Tourer\", \"Jeep Cherokee\", \"Mazda3\", \"Nissan Qashqai\", \"Opel Insignia Country Tourer\" un \"Škoda Rapid Spaceback\". Jau ziņots, ka \"Auto\" izstādē tiks pārstāvētas šādas auto markas: \"Alfa Romeo\", \"Cadillac\", \"Chevrolet\", \"Dacia\", \"Fiat\", \"Ford\", \"Hyundai\", \"Isuzu\", \"Jeep\", \"Kia\", \"Lancia\", \"Mazda\", \"Nissan\", \"Opel\", \"Peugeot\", \"Renault\", \"SEAT\" un \"Suzuki\". Kā zināms, starptautiskajā auto industrijas izstādē \"Auto 2014\" vēl būs tādas tematiskās sadaļas kā \"Transports un tehnika\" - komerctransports un industriālā tehnika, aprīkojums tranzīta un loģistikas nozaru uzņēmējiem; \"Auto mehānika\" - autoservisu aprīkojums, automobiļu remonta instrumenti un auto piederumi; \"Auto Exotica\" - Austrumeiropas lielākais autotūninga šovs un tikšanās vieta autoklubiem. Izstādi \"Auto 2014\" organizē Starptautisko izstāžu rīkotājsabiedrība \"BT 1\".", "link": "https://www.delfi.lv/auto/42826658/zinas/44377552/latvijas-meroga-auto-pirmizrades-izstade-auto-2014"},
{"title": "'Auto Exotica' izstādes klasiskie auto muzeja putekļus nekrāj", "category": "Auto", "body": "Austrumeiropas lielākajā autotūninga šovā \"Auto Exotica\" Latvijas Antīko automobiļu klubs savā stendā izstādīs \"Youngtimer Rally\" sacensību spēkratus. Īpaša pērle šajā stendā būs Latvijas un Krievijas sacīkšu komandas \"Russo Baltic Racing\" spēkrats - 1964. gada \"Jaguar Mark II\", kas 2012. un 2014. gadā piedalījies \"Monte Carlo\" klasiskajā rallijā. Neskatoties uz cienījamo 50 gadu vecumu, šī klasiskā britu sedana dinamika ir sportiska arī pēc mūsdienu standartiem, ļaujot braukt ar ātrumu vairāk nekā 200 km/h. Vēl no \"Youngtimer Rally\" dalībniekiem būs 1972. gada \"SAAB 99\", 1979. gada \"Volkswagen Golf GTI\" un 1974. gada \"VAZ 2103\" jeb \"trešais žigulis\", kas ieguvis labākās restaurācijas titulu savā klasē un ir biežs viesis arī Padomju Tehnikas sekcijas salidojumos. Savukārt patiesu padomju nostaļģiju uzjundīs \"ZAZ kluba\" stends, kur varēs aplūkot zaporožecus - gan vabolīti \"ZAZ 965a\", gan tautā par \"ausaino\" saukto \"ZAZ 968a\" divos eksemplāros. Viens no tiem pērn pabija ļoti garā ceļojumā, nobraucot vairāk nekā 5000 kilometru pa dzejnieka Raiņa dzīves takām - no Jelgavas līdz Kirovai (Krievija), kur Rainis trimdā dzīvoja četrus gadus, un atpakaļ. No ārzemēm, īpaši kuplā skaitā no kaimiņvalstīm, uz šovu \"Auto Exotica\" ieradīsies vēl neredzēti un krāšņi spēkrati - to šogad izstādē būs vairāk nekā iepriekšējos gadus. Galvenās šova zvaigznes būs 800 zirgspēku jaudīgais \"Nissan Juke R\" un 1011 ZS jaudīgais 70. gadu amerikāņu muskuļauto \"Dodge Challenger\". Protams, neiztrūks arī vietējie autoentuziasti - kā privātpersonas un autoklubu pārstāvji, tā arī profesionāli autotūninga uzņēmumi. Tāpat \"AutoExotica\" ekspozīcijā varēs aplūkot vietējos dragreisa un drifta sacīkšu automobiļus. Kā ziņots, starptautiskajā autoindustrijas izstādē \"Auto 2014\" vēl būs tādas tematiskās sadaļas kā \"Auto\" - jauni vieglie un apvidus auto; \"Transports un tehnika\" - komerctransports un industriālā tehnika, aprīkojums tranzīta un loģistikas nozaru uzņēmējiem; \"Auto mehānika\" - autoservisu aprīkojums, automobiļu remonta instrumenti un auto piederumi. Izstādi \"Auto 2014\" organizē Starptautisko izstāžu rīkotājsabiedrība BT 1.", "link": "https://www.delfi.lv/auto/42826658/zinas/44386345/auto-exotica-izstades-klasiskie-auto-muzeja-puteklus-nekraj"},
{"title": "Foto: Ar četrām Latvijas pirmizrādēm noslēdzies 'Latvijas Gada auto 2016' rudens testa brauciens", "category": "Auto", "body": "Aizvadītajā sestdienā norisinājās jaunāko automobiļu konkursa \" Latvijas Gada auto  2016\" rudens mediju testa brauciens, kurā piedalījās 12 automobiļi – titula pretendenti –, kurus vērtēja žūrija un mediju pārstāvji. Šajā pasākumā piedalījās \"Škoda Superb\", \"Subaru Forester\", \"Renault Kadjar\", \"Renault Espace\", \"Mazda 2\", \"Mazda CX-3\", \"Mercedes-Benz Vito\", \"Mercedes-Benz GLE Coupe\", \"Ford S-Max\", \"Ssang Yong Tivoli\", \"Hyundai Tucson\" un \"Nissan e-NV200\". Pavisam šā gada konkursam jau pieteikti 20 automobiļi, bez šā brauciena 12 dalībniekiem arī \"Fiat 500X\", \"Jeep Renegade\", \"Škoda Superb Combi\", \"Subaru Outback\", \"Honda HR-V\", \"Opel Corsa\", \"Suzuki Vitara\" un \"BMW X6\". Pretendentu pieteikšanās vēl turpinās līdz 5. novembrim.  Pirmais \"Mediju testa brauciens\", kuru mērķis ir dot iespēju mediju pārstāvjiem un konkursa žūrijai iepazīties ar jaunākajiem automobiļiem un konkursa pretendentiem vienkopus, notika jau maijā. Šajā otrajā izbraucienā pretendentu kolonna no Rīgas devās uz Tukumu, tālāk uz Roju. Vakarā visi testa dalībnieki pa organizatora veidotu Kurzemes skaistāko ceļu līkloču maršrutu (ieskaitot īsu atpūtas un neparastu foto kadru brīdi Milzkalnes apkārtnes mežos) atgriezās Rīgā. Raimonds Zandovskis, \"Delfi Auto\" redaktors: \"Interesanti bija salīdzināt tiešos konkurentus – minivenus \"Renault Espace\" un \"Ford S-Max\". Abi automobiļi bija bagātīgā aprīkojumā, gandrīz maksimālajā komplektācijā. \"Espace\" pārsteidza ne tikai ar eksterjera dizainu, bet arī ar interjera noformējumu un augsto tehnoloģisko izpildījumu. Vienīgi radās jautājums, vai skārienjutīgo ekrānu ar diezgan komplicētajām izvēlnēm būs ērti lietot ikdienā. \"Ford S-Max\" izskatās vienkāršāks, taču tādas pašas funkcijas piedāvā tradicionālā veidā. Konservatīvākiem lietotājiem šāda pieeja ilgtermiņā patiks labāk. \"Mercedes-Benz GLE Coupe\" ir tiešais konkurents \"BMW X6\" un paši pārstāvji to nemaz neslēpj. Tagad arī \"Mercedes-Benz\" markas cienītājiem ir alternatīva pie mums tik populārajam sportiskajam krosoveram \"X6\". Jāteic, ka \"Mercedes-Benz GLE Coupe\" nekas nav jāpierāda, jo tas jau esot gana pieprasīts. Jāatzīmē, ka salīdzinot ar \"BMW X6\", tas piedāvā vairāk telpas aizmugures pasažieriem. Abi \"Mazda\" modeļi izskatās pievilcīgi un eleganti, taču, ņemot vērā piedāvātās komplektācijas un aprīkojuma līmeni, šiem auto mūsu tirgū cena ir par augstu. Tā pēdējā laikā ir problēma visiem no Japānas importētajiem automobiļiem. Mazais kosovers \"Mazda CX-3\" no ārpuses izskatās lielāks, taču salona izmēru ziņā ir ļoti līdzīgs \"Nissan Juke\". Savukārt cena tam ir gandrīz kā \"Nissan Qashqai\". \"Mazda 2\" jāizceļ ar to, ka šādai mazās klases mašīnai ir pieejama kārtīga tradicionālā automātiskā pārnesumkārba, nevis robots vai variators, kā parasti pieņemts.  \"Ssang Yong\" marka uzskatāma par jaunpienācēju Latvijas tirgū. Korejiešu mazais krosovers \"Tivoli\" izceļas ar savdabīgu dizainu, kā jau šīs markas spēkratiem pieņemts. Salons iekārtots, kā apvidus automobilim, nevis mazās klases auto, kā tas mūsdienās pieņemts. Cena un tehnoloģiskais izpildījums liek aizdomāties par šā automobiļa vietu tirgū. Taču jāatzīmē, ka tas ir viens no lētākajiem krosoveriem, kam pieejams komplekts ar pilnpiedziņu un automātisko pārnesumkārbu.\" Atis Jansons, \"Latvijas Avīze\" autožurnālists, konkursa žūrijas priekšsēdētājs: \"Šis nebija ne priekšbalsojuma, ne balsojuma tuvuma \"stresots\" brauciens. Pagaidām mēģinām apjaust gada prioritātes, galīgajiem lēmumiem sagatavoties. Lielākā konkurence gan tirgū, gan konkursā, protams, būs \"krosoveru\" segmentā. Un te ir intriga. Gan vizuāla, gan tehniska. \"Mazda CX-3\" ar jauneklīgu un, manuprāt, sievišķīgu šarmu (un aizdomīgi mazu klīrensu, kurš it kā būtu pretrunā \"apvidus auto\" obligātu ekipējumu), \"Ssang Yong Tivoli\", izskatā krietni skarbāks, puiciskāks, bet ar Latvijā diemžēl sabojātiem \"ciltsrakstiem\". Kas tas tāds – \"Ssang Yong\"? Un līdzās pārbaudītas vērtības – jaunais \"Subaru Forester\", piemēram. Galīgs lēmums par gada spilgtāko jaunumu noteikti nebūs ne viegls, ne iespējams līdz pēdējai testu sesijai novembrī, kad ceram šo pretendentu grupu iedzīt arī mežā un kādā smiltājā. \" Konkursa dalībnieka automobilim ir jāpiedalās vienā obligātajā konkursa \"Latvijas Gada auto\" pasākumā, lai kvalificētos balsojumam un tas būs \"Lielais testa brauciens\", kurā trīs dienu garumā, no 6-8. novembrim, žūrija veiks izmēģinājuma braucienus. Pēc \"Lielā testa brauciena\" žūrija veiks balsojumu par septiņiem automobiļiem, kuri iekļūs finālā un turpinās cīņu par prestižo \"Latvijas Gada auto 2016\" titulu un uzvarētājiem papildus nominācijās.  Auto nozares gada notikums Latvijā, konkurss \"Latvijas Gada auto\" notiek jau septiņpadsmito reizi kopš 1998. gada un tajā drīkst pieteikt tikai jaunākos automobiļus Latvijas tirgū.", "link": "https://www.delfi.lv/auto/42826658/zinas/46495457/foto-ar-cetram-latvijas-pirmizradem-nosledzies-latvijas-gada-auto-2016-rudens-testa-brauciens"},
{"title": "'Latvijas Gada auto 2016' pieteikts rekordliels dalībnieku skaits", "category": "Auto", "body": "No 6. līdz 8. novembrim norisinās konkursa \" Latvijas Gada auto  2016\" noslēdzošais lielais testa brauciens, kurā piedalās visi žūrijas biedri un visi automobiļi – titula pretendenti. Vērienīgais pasākums notiek Ādažu apkārtnē ar bāzes vietu viesnīcā \"Port Hotel\". Konkursā ir pieteikts rekordliels automobiļu skaits – 34, kuri pārstāv 21 autoražotāja zīmolus. 30 automobiļi pretendē uz galveno titulu \"Latvijas Gada auto 2016\" un četri automobiļi – uz \"Latvijas Komercauto 2016\" titulu. 6. novembrī visus pretendentu automobiļus no plkst. 9:00 līdz 11:00 varēs redzēt uz AB dambja, Rīgā. Pēc lielā testa brauciena žūrija balsos par septiņiem automobiļiem, kuri iekļūs finālā un turpinās cīņu par \"Latvijas Gada auto 2016\" titulu un uzvarētājiem papildus nominācijās. Konkursa \"Latvijas Gada auto 2016\" fināla balsojums un svinīgā apbalvošanas ceremonija notiks 5. decembrī viesnīcā \"Avalon Hotel\" un to varēs vērot TV un interneta tiešraidē. Konkursam \"Latvijgas Gada auto 2016\" ir pieteikts \"Fiat 500X\", \"Fiat 500\", \"Jeep Renegade\", \"Škoda Superb\", \"Škoda Superb Combi\", \"Subaru Outback\", \"Subaru Forester\", \"Subaru Levorg\", \"Honda HR-V\", \"Honda Civic Type R\", \"Honda Jazz\", \"Renault Kadjar\", \"Renault Espace\", \"Opel Corsa\", \"Suzuki Vitara\", \"Mazda2\", \"Mazda CX-3\", \"Mercedes-Benz GLE Coupe\", \"BMW X6\", \"Ford S-Max\", \"Ssang Yong Tivoli\", \"Hyundai Tucson\", \"Hyundai i20\", \"KIA Sorento\", \"Audi A4\",\" Audi Q7\", \"Volkswagen Golf GTE\", \"Peugeot 208\", \"Mitsubishi Outlander\", \"Volvo V60 Cross Country\". Četri automobiļi pretendē uz \"Latvijas Komercauto 2016\" titulu – \"Mercedes-Benz Vito\", \"Nissan e-NV200\", \"Volkswagen Caddy\", \"Volkswagen T6\". Pērn par \"Latvijas Gada auto 2015\" tika atzīts \"Ford Mondeo\".", "link": "https://www.delfi.lv/auto/42826658/zinas/46683943/latvijas-gada-auto-2016-pieteikts-rekordliels-dalibnieku-skaits"},
{"title": "Amerikāņu 'Playboy' gada modele saņem 'Jaguar F-Type'", "category": "Auto", "body": "Par amerikāņu žurnāla \" Playboy \" gada modeli \"Playmate of the Year 2013\" atzīta 25 gadus vecā meksikāniete Rakele Pompluna. Kā balvu viņa saņēma ne tikai 100 tūkstoš ASV dolāru, bet arī \"Jaguar\" jauno rodsteru \"F-Type\".", "link": "https://www.delfi.lv/auto/42826658/zinas/43310607/amerikanu-playboy-gada-modele-sanem-jaguar-f-type"},
{"title": "'DELFI Auto' izmēģina 'Volkswagen up!'", "category": "Auto", "body": "\"Volkswagen up!\" ir šīs vācu markas vismazākais un arī vislētākais modelis. Tomēr mazais cinītis jau ir paspējis pierādīt, ka gāzīs lielus vezumus, piemēram, šogad  uzvarot Pasaules Gada auto konkursā . Kādu laiku – pēc tam, kad 2005. gadā pārtrauca ražot \"Lupo\" – Eiropas tirgū kā mazākais \"Volkswagen\" (VW) modelis palika gabarītos lielākais \"Polo\". Tiesa, šajā starpposmā formāli mazākais VW modelis bija \"Fox\", ko bija izgatavojusi autoražotāja nodaļa Brazīlijā speciāli Latīņamerikas tirgum, tomēr Eiropā tas tika importēts tikai atsevišķās valstīs un īpašu popularitāti neiemantoja. Tā kā mazauto niša pieaugošo degvielas cenu un satiksmes intensitātes dēļ tikai palielinās, bet šajā auto segmentā pamatā dominē japāņi, itālieši un dienvidkorejieši, tad Eiropā atzītā marka nolēma veikt savu šāvienu – uz jaunas platformas un ar jaunu dzinēju gammu radīt savu dižpārdokli. Pirmais šī automobiļa prototips tika prezentēts 2007. gadā, kamēr sērijveida veidolā modelis tika prezentēts tikai aizvadītā gada rudenī Frankfurtē. Turklāt tas pieejams uzreiz triju VW koncerna marku izpildījumā – \"VW up!\", \"Škoda Citigo\" un \"SEAT Mii\", kuri savstarpēji atšķiras pamatā ar dizainu. Markas mazākajā modelī VW saglabā sev raksturīgo konservatīvismu, neskatoties, piemēram, uz Austrumu ražotāju tendenci šādu gabarītu modeļus padarīt vizuāli \"kosmiskus\". Tāpat mazo automobili VW centies padarīt pēc iespējas ietilpīgāku – riteņi tam novietoti virsbūves stūros, tādējādi 3,54 metru garajam spēkratam nodrošinot 2,42 metru riteņu garenbāzi. Lai arī pilnīgi vertikālā aizmugurējā virsbūves daļa par \"up!\" rada iespaidu kā par kasti, šāds vienkāršotais risinājums papildus pozitīvi ietekmējis bagāžas nodalījuma ietilpību – ar nolaistām aizmugurējo sēdekļu atzveltnēm vietas pietiks 951 litram kravas, kas ir tieši tikpat cik gabarītos lielākajā \"Polo\" modelī. Tāpat kā iestādes, arī automobilis sākas ar durvīm. Tās atverot, redzams, ka \"VW up!\" gatavots ar nolūku patērētājam piedāvāt pēc iespējas pievilcīgāku cenu. Durvju apšuvums ir tikai tā centrālajā daļā, pārējo atstājot virsbūves krāsas metālā. Tāpat par ražošanas izmaksu taupību liecina tas, ka pogas nav izkaisītas pa dažādām vietām salonā, bet gan atrodas vienuviet – blokā priekšējā paneļa centrā. Lukturu vadība gan saglabāta VW ierastajā vietā – paneļa kreisajā pusē. Tomēr šo askēzi kliedējošs elements ir virsbūves krāsas dekoratīvā uzlika visa priekšējā paneļa garumā. Neskatoties uz funkcionāli vienkāršo risinājumu, apdares materiāli un montāžas kvalitāte ir VW zīmolam atbilstoši augstā līmenī. Ne velti \"up!\" modelim VW emblēmas uz virsbūves un riteņu diskiem ir īpaši lielas, tādējādi it kā uzsverot automobiļa kvalitatīvo izcelsmi. \"Volkswagen up!\" pagaidām tiek piedāvāts ar jaunu viena litra trīscilindru benzīna dzinēju, kas atkarībā no versijas attīsta 60 vai 75 zirgspēku jaudu. Spriežot pēc VW prezentētajiem dažādajiem \"up!\" konceptiem, drīzumā šim modelim arī sērijveidā gaidāmi dažādi jauni spēka agregāti, tostarp versija ar elektromotoru. \"DELFI Auto\" izmēģināja jaudīgāko no pašlaik pieejamajām modifikācijām. Kaut arī 75 ZS īsti nerīmējas ar \"jaudīgākais\", jāņem vērā, ka šis automobilis sver tikai 929 kilogramus. Tas gan nenozīmē, ka mazais kumeļš būs sacīkšu auļotājs. Paātrinājumu līdz 100 km/h tas uzņem 13,2 sekundēs, tomēr ne velti VW atsevišķi norāda tā paātrinājumu no vietas līdz 80 km/h – 8,3 sekundes, tādējādi uzsverot, ka pilsētas satiksmē, kur vairāk par 70 km/h parasti ātrāk nav atļauts braukt, \"up!\" būs gana ašs. Jāatzīst, ka arī uz šosejas \"VW up!\" nav nemaz tāds nīkulis – apdzīt, domājams, no fotoradariem bailīgos, kuri velkas ar aptuveni 10 km/h zem atļautā braukšanas ātruma, nebūs problēmu – trešais pārnesums un akseleratora pedālis grīdā. Ērtākai un, galvenais, ekonomiskai braukšanai pa šoseju būtu vēlams vēl arī transmisijas sestais pārnesums, jo \"VW up!\" vienlitra dzinējs augstus apgriezienus nemīl un ir paskaļš tarkšķēšanā. Izmēģinājuma dienu laikā, braucot gan pilsētas, gan šosejas satiksmē, ar \"VW up!\" izdevās iekļauties piecu litru vidējā patēriņā, kas ir ļoti tuvu ražotāja tehniskajā specifikācijā norādītajiem 4,7 litriem. To palīdz panākt ne tikai standarta komplektācijā pieejamā dzinēja \"Start&Stop\" sistēma, kas to noslāpē un atkal iedarbina, piemēram, stāvot sastrēgumos, bet arī mērinstrumentu panelī mirgojošais indikators, kas rekomendē piemērotu pārnesumkārbas pārslēgšanas brīdi ekonomiskas braukšanas nolūkā. Tas iemāca autovadītāju pārslēgties pie zemākiem dzinēja apgriezieniem un attiecīgi degvielu patērēt efektīvi. Pagaidām \"VW up!\" pieejams trīsdurvju versijā, tomēr jau drīzumā tirdzniecībā nonāks arī tā piecdurvju modifikācija. Esošajā versijā tam durvis ir ļoti garas, tāpēc, izmantojot automobiļa gabarītu priekšrocības un novietojot to stāvēšanai kādā šaurākā vietā, durvju pilnīgai atvēršanai, lai ērti izkāptu, var arī nepietikt vietas. \"VW up!\" priekšējos sēdekļos ērti jutīsies arī samērā gara auguma cilvēki – telpas ir pietiekami. Tomēr aizmugurē šajā trīsdurvju versijā jau iekļūšana drīzāk ir iemīcīšanās. Lai arī uz aizmugurējiem sēdekļiem gara auguma cilvēks īsākiem pārbraucieniem var kaut cik ciešami iekārtoties, apbēdina, ka priekšējo sēdekļu pagalvji, kas ir lieli un saiet kopā ar atzveltni, aizsedz aizmugurējiem pasažieriem skatu uz priekšu. Latvijas apstākļiem \"VW up!\" gaita ir komfortabla, kur sava daļa artavas ir standartā pieejamajiem 15 collu riteņiem ar samērā augsta profila riepām, kas mūsdienu jaunajiem automobiļiem jau ir uzskatāms par retumu. \"VW up!\" ir izteikts pilsētas satiksmes auto, ar kuru sēņot mežā īsti neaizbrauksi. Tā kā Latvijā metropoļu nav, tad uz šosejas ar \"up!\" tā vai citādi sanāks nokļūt, kur piemērotāka būs 75 ZS versija. Mazāk jaudīgās versijas virzienā drīzāk lūkosies uzņēmumi, kuri to izmantos tikai darba vajadzībām pilsētas satiksmē. Būtisks ieguvums šī automobiļa praktiskumā noteikti būs papildus durvju pāris – piecdurvju versijā \"VW up!\" maksā tikai par 421 eiro dārgāk. \"Volkswagen up!\" cena ir no 8 707 eiro (ieskaitot PVN), bet versijā ar 75 ZS – no 10 288 eiro. Dārgākā komplektācija \"high up!\" maksā 11 143 eiro.", "link": "https://www.delfi.lv/auto/42826674/modelu-jaunumi-testi/42382256/delfi-auto-izmegina-volkswagen-up"},
{"title": "Dabasgāzes 'VW eco Up!' – divi lati uz 100 km", "category": "Auto", "body": "Kompānija \" Volkswagen \" (VW) ieviesusi \"Up!\" modeļa versiju \"eco\", kas darbojas ar dabasgāzi. Šajā modifikācijā automobilis būs pieejams gan trīs, gan piecu durvju versijā. \"VW eco Up!\" aprīkots ar viena litra trīscilindru dzinēju, kas attīsta 68 zirgspēku jaudu un 90 ņūtonmetru griezes momentu. Ar gāzes iekārtu aprīkotais mazauto līdz 100 km/h paātrinās 16,3 sekundēs un maksimāli sasniedz 164 km/h. Lai vēl vairāk ekonomētu degvielu, automobilis aprīkots ar dzinēja \"Start&Stop\" sistēmu, bremžu enerģijas rekuperācijas sistēmu un pazeminātas rites pretestības riepām. \"VW eco Up!\" uz 100 kilometriem vidēji patērē 2,9 kilogramus dabasgāzes, bet izplūdē CO2 izmešu daudzums sasniedz 79 g/km. Pēc Vācijas cenām, šī auto vidējais patēriņš uz 100 km ir trīs eiro (ap diviem latiem). Interesanti, ka šim spēkratam ir trīs degvielas tvertnes – divas dabasgāzei un viena benzīnam. Ar dabasgāzi automobilis spējīgs nobraukt 380 km distanci, bet ar degvielas rezervēm – vēl 220 km. Vācijā \"VW eco Up!\" maksās 12 950 eiro, bet tā pircēji no valsts saņems vēl tūkstoš eiro subsīdiju.", "link": "https://www.delfi.lv/auto/42826674/modelu-jaunumi-testi/42884700/dabasgazes-vw-eco-up-divi-lati-uz-100-km"},
{"title": "Fotoreportāža: Kurzemē vērtē 'Latvijas Gada auto 2014' pretendentus", "category": "Auto", "body": "Sieksātē, \"Piena muižas\" apkārtnē, žūrijas locekļiem un pieaicinātajiem mediju pārstāvjiem bija iespēja izmēģināt automobiļus, braucot pa dažāda seguma un konfigurācijas ceļiem, kā arī uzzināt interesējošo informāciju no dīleru pārstāvjiem. Arī, dodoties uz pasākuma bāzes vietu \"Piena muižā\" un braucot atpakaļ uz Rīgu, notika intensīvs žūrijas darbs. Pa ceļam, organizatora izraudzītos pieturas punktos, notika mainīšanās ar automobiļiem. \" Latvijas Gada auto \" žūrijas un mediju pārstāvji varēja braukt ar: \"Mazda 6\", \"Ford Kuga\", \"Honda CR-V\", \"Renault Clio\", \"Renault Captur\", \"Nissan Juke Nismo\", \"Toyota Auris\", \"Toyota RAV4\", \"Peugeot 2008\", \"Peugeot 308\", \"Hyundai Santa Fe\", \"Chevrolet Trax\", \"Jeep Grand Cherokee\", \"Opel Adam\", \"Opel Ampera\", \"Opel Mokka\", \"Volkswagen Golf Variant\", \"Volkswagen Jetta Hybrid\" un \"Audi A3 Limousine\". Dalībnieki šādā pasākuma formātā īpaši izcēla lielisko iespēju vienas dienas laikā salīdzināt dažādus automobiļus. Latvijas tirgū šādu plašu un dažādu konkurējošu jaunu auto salīdzināšanu nodrošina tikai konkurss \"Latvijas Gada auto\". Guntars Pulss, autožurnālists, žūrijas loceklis: \"Vienas dienas laikā, protams, pienācīgi iepazīt tik daudz automobiļus nav iespējams. Tāds arī nav pasākuma mērķis. Šāds kopīgs izbrauciens, manuprāt, žūrijas locekļiem lieliski noder tiešo konkurentu salīdzināšanai.\"  Māris Ozoliņš, konkursa organizators: \"Gada auto formāts turpina pilnveidoties un augt. Testa brauciena laikā konkursam tika pieteikts vēl viens jauns titula pretendents \"Toyota Corolla\". Paldies visiem mediju testa brauciena 44 dalībniekiem, kas varēja baudīt \"Piena muižas\" apkārtnes ceļus.\"  Ivars Caune, autosportists: \"Paldies par perfekti noorganizēto Gada auto pasākumu. Jāuzteic arī visi dalībnieki par disciplinētību un grafika ievērošanu. Vieta ir vislabākā – gluds asfalts, bedrains asfalts, interesanti līkumi, daudz krustojumu un iespēja izbraukt arī pa labu, gludu grunts ceļu.\" Pavisam šī gada konkursam ir pieteikti 25 jaunākie automobiļi, kas ir par pieciem pretendentiem vairāk nekā pagājušajā gadā. Bez sestdienas mediju brauciena 19 dalībniekiem uz \"Latvijas Gada auto 2014\" titulu pretendē arī \"Škoda Octavia\", \"Fiat Panda 4x4\", \"KIA pro'ceed\", \"Nissan Note\", \"Subaru Forester\" un \"Toyota Corolla\". Konkursam pieteikt drīkst tikai jaunākos auto modeļus, kuru pārdošana Latvijā ir uzsākta ne agrāk kā 2012. gada 1. novembrī. Lielais \"Latvijas Gada auto 2014\" testa brauciens notiks divas dienas (8. un 9. novembrī), pēc kura notiks balsošana par astoņiem finālistiem un papildus nomināciju uzvarētājiem. Fināls notiks 7. decembrī viesnīcā \"Avalon Hotel\".", "link": "https://www.delfi.lv/auto/42826658/zinas/43700219/fotoreportaza-kurzeme-verte-latvijas-gada-auto-2014-pretendentus"},
{"title": "Karro pēc piedzīvotā kritiena desmit minūtes atradies bezsamaņā", "category": "Auto", "body": "Sākotnējās pārbaudēs sportistam uzrādīts kompresijas lūzums muguras astotajam skriemelim, bet viņa tuvinieki cer, ka tas uzrādījies no agrāk gūtas traumas. Karro treniņbraucienos kādā tramplīnā uzlēca virsū neveiksmīgāk startējošam konkurentam un smagi krita. Pēc tam viņš bezsamaņā atradies nākamās desmit minūtes. Pilnīgi skaidrs, ka Karro nepiedalīsies svētdien paredzētajā Zviedrijas posmā, bet pagaidām vēl nav zināms vai viņš varēs stāties uz starta Latvijas \"Grand Prix\", kas pēc divām nedēļām risināsies Ķegumā. Kā ziņots, MX1 klases kopvērtējumā pēc astoņiem posmiem Karro ticis pie 114 punktiem, kas ļauj ieņemt 14.vietu. Šī sezona Karro atkal izvērtusies traumām ļoti bagāta, tomēr līdz šim sportists bija spējis stāties uz starta visos posmos. Kā ziņots, traumām bagāta sezona šī ir arī citiem pasaules čempionātā startējošajiem latviešu motobraucējiem. Roberts Justs cer pēc traumas sacensībās atgriezties uz Ķeguma posmu, visticamāk, šosezon vairs nevarēs startēt Ivo Šteinbergs un veselības problēmas pēdējā laikā piemeklējušas arī Kristeru Teko.", "link": "https://www.delfi.lv/auto/42826676/motorusports/42476304/karro-pec-piedzivota-kritiena-desmit-minutes-atradies-bezsamana"},
{"title": "Karro sacensībās varēs atgriezties pēc aptuveni pusotra mēneša", "category": "Auto", "body": "Latvijas labākais motokrosa braucējs  Matīss Karro  sacensībās varēs atgriezties pēc aptuveni pusotra mēneša, kas nozīmē, ka viņam nāksies izlaist vismaz pirmos trīs pasaules čempionāta posmus. Pagājušajā nedēļā Karro treniņa laikā Beļģijā guva smagu plaukstas locītavas lūzumu, un viņam tika veikta operācija. Pirmdien sportists devies pie ārsta uz pārbaudēm, kurš atzinis, ka atveseļošanās prasīs 5-6 nedēļas, Karro pavēstīja savā tvitera kontā. \"Darīšu visu, ko varu, un cerams, ka tā sadzīs labi,\" atzina sportists. Kā ziņots, vien februāra vidū Karro Francijā aizvadīja pirmās sacensības kopš pagājušā gada vidus, kad 30.jūnijā treniņā piedzīvoja smagu kritienu pirms pasaules čempionāta Zviedrijas posma. Toreiz Latvijas sportists guva smadzeņu satricinājumu, kā arī kompresijas lūzumu mugurkaula astotajam skriemelim un pēc kritiena Karro neko neatcerējās no sestdienas vakara līdz nākamajai ceturtdienai. Neskatoties uz ilgstošo nestartēšanu, Karro tika atzīts par pagājušā gada Latvijas labāko tehnisko sporta veidu sportistu. Pasaules čempionāta motokrosā jaunās sezonas pirmais posms plānots jau šajā sestdienā Dohā. Arī šosezon Karro startēs Anglijas komandas STR KTM sastāvā.", "link": "https://www.delfi.lv/auto/42826676/motorusports/43094842/karro-sacensibas-vares-atgriezties-pec-aptuveni-pusotra-menesa"},
{"title": "Motobraucējam Karro 12.vieta pasaules čempionāta piektā posma kvalifikācijā", "category": "Auto", "body": "Latvijas motobraucējs  Matīss Karro  sestdien izcīnīja 12.vietu Bulgārijā notiekošā pasaules čempionāta motokrosā piektā posma kvalifikācijā prestižākajā MX1 klasē. 13 apļus garajā kvalifikācijas braucienā Karro, kuram šis ir trešais pasaules čempionāta posms pēc plaukstas lūzuma izārstēšanas, finišā par 48 sekundēm atpalika no uzvaru izcīnījušā Francijas sportista Gotjē Polēna. Tikmēr vēl viens Latvijas sportists Augusts Justs palika 18.vietā 20 dalībnieku konkurencē. Savukārt MX2 klases kvalifikācijas sacensībās Latvijas pārstāvis Roberts Justs finišēja 20.vietā Pamatsacensības risināsies svētdien. Pasaules čempionāta kopvērtējumā pēc četriem posmiem MX1 klasē Karro ar 29 punktiem ieņem 19.vietu, bet A.Justs seko 20.pozīcijā ar 26 punktiem. Cits Latvijas pārstāvis Ivo Šteinbergs ar vienu punktu ieņem 34.vietu. Tikmēr MX2 klasē R.Justs vēl nav spējis tikt pie kopvērtējuma ieskaites punktiem.", "link": "https://www.delfi.lv/auto/42826676/motorusports/43248381/motobraucejam-karro-12vieta-pasaules-cempionata-piekta-posma-kvalifikacija"},
{"title": "Matīsam Karro ārsts atļauj atsākt motokrosa treniņus", "category": "Auto", "body": "Latviešu motosportists  Matīss Karro  pēdējā vizītē pie ārsta saņēmis ļoti pozitīvas ziņas – sportistam atļauts atsākt treniņus un braukt ar motociklu, informē komandas preses dienests. Kā zināms,  īsi pirms sezonas sākuma Karro treniņā pēc viena no piezemējumiem savainoja plaukstu . Ārsti sportistam konstatēja iekšējās locītavas lūzumu. Karro tika veikta operācija, rokā ievietojot metāla plāksni un uzlikot 15 šuves. Ceturtdien Karro atkārtoti devās pie ārsta, kurš, apskatot roku, secināja, ka viss ir sadzijis un sportists drīkst atsākt treniņus.  Matīss ar humoru atklāja, kāpēc roka tik ātri un galvenais labi sadzija. \"Lai arī man ar ģipsi bija jāstaigā visu laiku, noņēmu nost, jo tas man apnika. Bija grūti uzvilkt džemperi un jaku,\" jokojot saka Matīss. \"Protams, pakonsultējos ar fizioterapeitu, kurš to atļāva, tikai bija jāievēro lietas, kuras nedrīkstēju darīt, piemēram, braukt ar riteni. Kad gāju pie ārsta, uzliku ģipsi, lai viņš redz, ka tas nav nekur pazudis. Biju patīkami pārsteigts, ka ārsts pēc pārbaudēm bija izbrīnīts par to, cik labi man roka ir sadzijusi.\" \"Pēc vizītes ārsts, kurš ir ārstējis daudzus motobraucējus, man atļāva atsākt treniņus. Protams, rīt jau nesēdīšos uz mocīša, bet nedēļas nogalē varbūt jau izbraukšu. Tagad man rokai jāiegādājas speciāls sargs, kas vēl sākumā roku noturēs stingri,\" skaidro Karro. Pagaidām Matīss vēl nezina, vai startēs nākamajā pasaules čempionāta posmā. \"Jā, tagad esmu vairāk motivēts, gribasspēks ir lielāks, bet es braukšu ar galvu… Apzinos, ka tagad būs ļoti vienkārši atkal gūt traumu, tāpēc sākumā treniņos braukšu lēni un ar izjūtām,\" atzīst sportists. \"Lai arī ļoti gribas braukt jau nākamajā posmā, ir jāpadomā ar vēsu galvu un jāizvērtē savas spējas. Ja roka nesāpēs un viss būs kārtībā, tad braukšu, bet, ja kaut kas traucēs, tad neriskēšu un gatavošos nākamajiem posmiem. Šoreiz neskriešu pa galvu un pa kaklu, bet vadīšos pēc sajūtām.\"", "link": "https://www.delfi.lv/auto/42826676/motorusports/43167938/matisam-karro-arsts-atlauj-atsakt-motokrosa-treninus"},
{"title": "Motobraucējs Karro šosezon vairs nestartēs", "category": "Auto", "body": "Kā ziņots, Karro 30.jūnijā piedzīvoja smagu  kritienu treniņos pirms pasaules čempionāta  devītā posma MX1 klasē - Zviedrijas \"Grand Prix\" - kvalifikācijas sacensībām. Kritienā  Latvijas sportists guva smadzeņu satricinājumu , kā arī guva kompresijas lūzums mugurkaula astotajam skriemelim. Sākotnēji tika ziņots, ka Karro nevarēs startēt vismaz divus mēnešus, bet tagad latvietis atzina, ka neko nedrīkst darīt četrus mēnešus, tāpēc šī sezona viņam ir beigusies. \"Trauma ir nopietna, jo salauzu muguras skriemeli. Šī sezona man ir beigusies,\" teica Karro, kurš tikai tagad lēnām sāk atgriezties sabiedrībā. \"Tā, piemēram, pirmdien bija pirmā diena kopš notikušā, kad lietoju internetu.\" Pēc kritiena Karro neko neatcerējās no sestdienas vakara līdz nākamajai ceturtdienai. Kā ziņots, Karro smadzeņu satricinājumu guva arī aprīlī notikušā Bulgārijas \"Grand Prix\" laikā, tomēr toreiz viņš trasē atgriezās jau nākamajā nedēļas nogalē. Šī sezona Karro atkal izvērtusies traumām ļoti bagāta, tomēr līdz šai traumai sportists bija spējis stāties uz starta visos pasaules čempionāta posmos. Kaut Karro nav piedalījies pēdējos četros pasaules čempionāta posmos, kopvērtējumā viņš līdz šim zaudējis vien vienu vietu un pašlaik ar 112 punktiem atrodas 16.pozīcijā. Turklāt šo vietu latvietis ieņem tik pārliecinoši, ka pilnīgi iespējams saglabās līdz pat sezonas beigām.", "link": "https://www.delfi.lv/auto/42826676/motorusports/42571204/motobraucejs-karro-sosezon-vairs-nestartes"},
{"title": "Vienvietīgais 'VW' elektromobilis 'Nils'", "category": "Auto", "body": "\"VW Nils\" kopgarums ir tikai 3,04 metri, platums – 1,39 metri, bet augstums – 1,2 metri. Elektromobilim ir alumīnija rāmis, caurspīdīgas durvis un 17 collu riteņu diski ar šaurām riepiņām – 115/80 izmēra priekšā un 125/80 izmēra aizmugurē. Šis automobilis sver tikai 460 kilogramu. Vienvietīgā elektromobiļa kustību nodrošina 15 kW (īslaicīgi 25 kW) elektromotors ar konstantu 130 Nm griezes momentu. Motors enerģiju iegūst no 5,3 kWh litija jonu akumulatoru komplekta, kas atrodas uz aizmugurējās riteņu ass. No tradicionālās elektrorozetes akumulatori uzlādējami divās stundās. \"VW Nils\" pēc pilnas uzlādes spējīgs nobraukt aptuveni 65 km distanci. Līdz 100 km/h tas paātrinās 11 sekundēs un maksimāli sasniedz 130 km/h.", "link": "https://www.delfi.lv/auto/42826674/modelu-jaunumi-testi/40435573/vienvietigais-vw-elektromobilis-nils"},
{"title": "Elektriskais 'Volkwagen up!' debitēs rudenī", "category": "Auto", "body": "Kompānija \" Volkswagen \" (VW) sava mazākā modeļa \"up!\" sērijveida elektromobiļa versiju prezentēs šoruden Frankfurtes autoizstādē, vēsta izdevums \"LeftLane News\". 82 zirgspēku jaudīgais elektromotors būs novietots \"VW up!\" priekšdaļā, bet litija jonu akumulatoru komplekts – aizmugurējā daļā zem sēdekļa. No vietas līdz 100 km/h mazais elektromobilis paātrināsies 13 sekundēs un maksimāli sasniegs 130 km/h. Ar pilnu akumulatoru uzlādi elektriskais \"VW up!\" būs spējīgs nobraukt līdz pat 130 km distanci. No tradicionālās mājsaimniecības elektroligzdas akumulatoru būs uzlādējami aptuveni sešās stundās. Savukārt ātrās uzlādēšanas stacijās šis process aizņems aptuveni 40 minūtes. \"VW up!\" elektriskā versija būs pieejama kā trīs, tā arī piecu durvju versijā. Tirdzniecībā tas nonāks vēl līdz šāgada beigām. Eiropā šis elektromobilis maksās aptuveni 19 tūkstošus eiro, bet akumulatori tiks izīrēti par 60 eiro mēnesī. Tāpat šogad gaidāma \"VW up!\" sportiskā modifikācija \"GT\", kā izlaidi autoražotājs apstiprināja pērnā gada nogalē. Šī modifikācija būs aprīkota ar 110 ZS benzīna dzinēju, kas ļaus mazajam hečbekam līdz 100 km/h paātrināties 8,5 sekundēs.", "link": "https://www.delfi.lv/auto/42826674/modelu-jaunumi-testi/42999372/elektriskais-volkwagen-up-debites-rudeni"},
{"title": "'VW Passat TDI' ar vienu bāku degvielas nobrauc 2617 km", "category": "Auto", "body": "Amerikāņi Džons un Helēna Teilori uzstādījuši jaunu rekordu nobrauktajam attālumam ar vienu degvielas tvertni. Braucot ar standarta \" Volkswagen  Passat TDI\", viņiem izdevies ar pilnu dīzeļa tvertni nobraukt 2 616,9 kilometru attālumu, tādējādi par 160 km pārspējot līdzšinējo rekordu. Trīs dienu ceļojumā Teilori \"reālos braukšanas apstākļos\" līdzi ņēma vien 54 kilogramu bagāžu. Brauciena laikā vidējais degvielas patēriņš bija 2,8 litri uz 100 km. Automobilis ir aprīkots 140 zirgspēku jaudīgu divlitru dīzeļdzinēju un sešpakāpju mehānisko pārnesumkārbu. Pēc ražotāja datiem, tas vidēji patērē 4,6 litrus dīzeļa uz 100 km. Atgādinām, ka  iepriekšējais rekords  – 2 456,9 kilometri ar vienu degvielas tvertni – tika uzstādīts ar Eiropas specifikācijas \"VW Passat 1.6 BlueMotion\".", "link": "https://www.delfi.lv/auto/42826658/zinas/42341580/vw-passat-tdi-ar-vienu-baku-degvielas-nobrauc-2617-km"},
{"title": "Latvijā uzsāk 'VW Passat Alltrack' tirdzniecību", "category": "Auto", "body": "Vizuāli \"Passat Alltrack\" modifikācija no standarta modeļa atšķiras ar 17 collu \"Valley\" vieglmetāla diskiem. To izceļ arī matēta hroma logu līstes, ārējo atpakaļskata spoguļu korpusi un radiatora dekoratīvais režģis. Sudrabkrāsas jumta reliņi, apakšdaļas aizsargs, miglas lukturi, kā arī \"Alltrack\" logo priekšā un aizmugurē skaidri norāda, ka šī ir \"Passat\" modeļa paaugstinātās pārgājības versija.  Atšķiras arī automobiļa dizains. Pateicoties palielinātiem rampas pārbraukšanas un uzbraukšanas leņķiem un par 30 mm lielākam klīrensam, \"Passat Alltrack\" tagad piedāvā arī uzlabotu braukšanu apvidus apstākļos. Dzinēju aizsargā izturīga tērauda apakšdaļas aizsargplāksne.  Šī automobiļa dzinēju klāstā ietilpst viens TSI benzīna turbodzinējs ar 210 ZS jaudu un divi TDI dzinēji, kas attīsta 140 ZS jaudu (ar manuālu transmisiju) un 170 ZS jaudu (ar DSG transmisiju). Abi TDI agregāti ir \"BlueMotion\" tehnoloģiju versijā ar \"Stop & Start\" sistēmu un bremžu enerģijas rekuperācijas sistēmu. Visi modeļi aprīkoti ar pastāvīgo \"4Motion\" visu riteņu piedziņu. Latvijā \"VW Passat Alltrack\" maksā, sākot no 32 812 eiro.", "link": "https://www.delfi.lv/auto/42826658/zinas/42354024/latvija-uzsak-vw-passat-alltrack-tirdzniecibu"},
{"title": "Septiņi padomi lietota 'VW Passat B6' izvēlē", "category": "Auto", "body": "Jau vairāk nekā 20 gadu Latvijas automobilisti iecienījuši \" Volkswagen \" (VW) produkciju labās kvalitātes un cenas attiecības dēļ. Šīs markas spēkratiem detaļas ir samērīgā cenā un gaitas kvalitātes ir labas. VW automobiļi saskaņā ar statistiku ir vispopulārākie Latvijā jau vairākus gadus. VW dižpārdokļi Latvijā ir \"Golf\" un \"Passat\". Portāls \"Delfi\", konsultējoties ar auto jomas ekspertu un pieredzējušo automehāniķi Vladimiru Petrovu, pastāstīs par vieno no populārākajiem modeļiem lietoto auto tirgū – sestās paaudzes \"Passsat\" (B6 – rūpnīcas indekss), kas tika ražots periodā no 2005. līdz 2010. gadam. Zināšanas par raksturīgākajām problēmām, ar kurām saskaras šī modeļa īpašnieki, var noderēt, izvēloties tamlīdzīgu auto.  Par ko tiešām nevajadzētu raizēties, izvēloties lietotu \"VW Passat\" (B6), ir rūsa. Antikorozijas noturība \"Passat\" modelim ir lieliska. Tomēr, ja noskatītajam automobilim izdodas pamanīt rūsu, speciālisti iesaka no šāda automobiļa bēgt kā no uguns – tas nozīmē, ka spēkrats ir bijis avārijā un pēc tam nekvalitatīvi saremontēts. Visā savā ražošanas cikla periodā \"VW Passat\" (B6) ir ticis aprīkots ar 13 dažādiem dzinējiem vai to modifikācijām. Astoņi no tiem ir benzīna, pieci – dīzeļa. Izvēlēties labāko no tiem ir grūti – katram no tiem ir savi trūkumi. Par visneveiksmīgāko varētu atzīt 1,6-litru atmosfērisko benzīna motoru ar 102 zirgspēku jaudu, ar kuru \"Passat\" modeli aprīkoja pirmajos ražošanas gados. Šis spēka agregāts ir par vāju, lai kustinātu tik smagnēju automobili. Turklāt šis dzinējs ir visai apetītlīgs – tas var patērēt līdz pat 12 litrus benzīna uz 100 km. Par veiksmīgu nenosauksi arī 3,2-litru benzīna motoru. Pirmkārt, tā reālais degvielas patēriņš ir 15-16 litri uz 100 km, otrkārt, tam nav tik vienkārši uzlikt gāzes sistēmu. Arī 1,8-litru turbopūtes benzīna motors nav no tiem labākajiem – servisa darbinieki apstiprina, ka šim dzinējam mēdz būt problēmas ar gāzu sadales mehānisma ķēdi. Turklāt ir bijuši pat gadījumi, kad tā pārplīst, un automobiļa īpašniekam radīto seku remonts var izmaksāt divus līdz trīs tūkstošus eiro. Jāatzīmē, ka 1,6- un divu litru benzīna motoriem ar degvielas tiešo iesmidzināšanas sistēmu var būt problēmas ar iedarbināšanu sala laikā. Arī viennozīmīgi rekomendējama dīzeļdzinēja nav. Jaudas un ekonomijas attiecības ziņā vislabākais ir divu litru agregāts (tie pieejami dažādās versijās ar jaudu no 140 līdz 170 ZS; šīs modifikācijas atšķiras vienīgi ar dzinēja elektronisko vadības programmu). Tomēr tas var radīt galvassāpes, ja ir jāremontē. Piemēram, pie aptuveni 200 tūkstoš kilometru nobraukuma nodilst eļļas sūkņa vārpsta. Ja laicīgi nepamana nepietiekamo eļļas spiedienu, jāmaina būs ne tikai eļļas sūknis… Pēc 150 tūkstošiem kilometru jāuzmana spararats, kas var radīt klaudzienus, un tā nomaiņa izmaksās ap 300 latu. Tā nomaiņu nedrīkst atlikt, jo pārplīšanas gadījumā tas var līdzi paraut starteri (250 latu), sajūgu (200 latu), kā arī pārsist pārnesumkārbas eļļas karteri (450 latu). Daudz vienkāršāki apkopē ir vecais 1,9-litru dīzeļdzinējs. Ar to problēmu ir mazāk, un arī degvielas patēriņš ir mazāks. Tiesa, 105 ZS jaudīgais agregāts automobili īpaši jestru nepadara. Toties priecēs tā uzticamība un ekonomija: vidējais patēriņš būs ap 5,5 litriem uz 100 km. \"Passat\" piedāvājumā ir vēl viens īpaši ekonomisks dīzeļmotors – 1,6-litru \"Bluemotion\". Par tā tipiskākajām kaitēm informācijas pagaidām ir maz, jo šo dzinēju sāka uzstādīt B6 paaudzes modelī tikai tā pēdējos ražošanas gados. Sestās paaudzes \"VW Passat\" tiek komplektēts ar kādu no trim pārnesumkārbām – klasisko manuālo (piecu vai sešu pārnesumu), sešpakāpju automātisko \"Tiptronic\" un divsajūgu sekvenciālo \"DSG\". Uzreiz jāatzīmē, ka manuālajām pārnesumkārbām problēmu praktiski nav – pēc aptuveni 80 tūkstošiem kilometru pievilt var vienīgi blīvslēgi. Tomēr tas ir sīkums, salīdzinot uz pārējo divu tipu pārnesumkārbām. Labākais no sliktākajiem, ja tā varētu teikt, ir sešpakāpju automātiskais \"Tiptronic\", ko ražojusi kompānija \"Asin\". Šī transmisija mēdz pārkarst, un pirmais no tā cieš pārnesumkārbas elektroniskais vadības bloks. Tiklīdz pārnesumi sāk pārslēgties ar sitienu, ziniet, ka pienācis remonta laiks. Varianti ir divi – vai nu kvalitatīva atjaunināšana (ap 350 latu), vai pilnīgi jauns hidrotransformatora bloks (no 700 līdz 1000 latu). Visbeidzot, sliktākā izvēle, pēc automehāniķu atsauksmēm, ir robotizētā divsajūgu pārnesumkārba \"DSG\". Šis agregāts, ko savulaik VW koncerns prezentēja kā kaut ko revolucionāru, vēlāk izrādījies visai kaprīzs ekspluatācijā. Sekvenciālās pārnesumkārbas vājās vietas ir tādas pašas kā \"automātam\" – hidrauliskais vadības bloks. Problēmas ar pirmo divu pārnesumu pārslēgšanos var rasties jau pie 20 līdz 30 tūkstoš kilometru nobraukuma. Tiesa, tas nenozīmē, ka ar šādu transmisiju automobilis nevarētu nobraukt bez problēmām pat desmitkārt lielāku attālumu. Iepriekšminēto problēmu atrisina hidrauliskā bloka maiņa. Izmaksas – 1000 līdz 1400 latu. Tas vēl nav viss. 2008. gadā \"Passat\" sāka aprīkot ar \"DSG\" pārnesumkārbu, kurai ir sausais sajūgs. Tomēr problēmu no tā nekļuva mazāk. Jāatzīmē, ka visu šo pārnesumkārbu nomainīt kopumā, izmaksā 7000 eiro. Priecē, ka problēmu ar sestās paaudzes \"Passat\" modeļa balstiekārtu nav daudz. Viss ir vācu labākajās tradīcijās – kvalitatīvi, uzticami un prognozējami. Nav mazsvarīgi, ka balstiekārtas remonts šim modelim nav dārgs. Vājākās vietas balstiekārtā – priekšējās balstiekārtas sailentbloki un stabilizatoru bukses. Šīs detaļas nav dārgas, tāpēc kopējo iespaidu par automobili nebojā. Interesanti, ka atsevišķu detaļu cenas var patīkami pārsteigt. Piemēram, visi četri amortizatori – neoriģinālie, bet atpazīstamas firmas – maksā ap 100 latu. Neskaitot iepriekšminēto, \"VW Passat\" var sagādāt ne mazums raižu, ja salūst kāds no mezgliem, kurš citkārt nav pirmās nepieciešamības. Piemēram, gadās, ka pārstāj darboties salona apsilde vai sēdekļu elektriskā regulēšana, kļūdīgi darbojas elektroniskā stāvbremze, durvju un bagāžnieka slēdzenes, kā arī pārdeg aizmugurējo lukturu diodes. It kā tie visi ir sīkumi, kas braukšanas kvalitāti neietekmē. Tomēr, kas tā ir par automobiļa ekspluatāciju, kurā nedarbojas bezmaz trešdaļa opciju? To remonts, protams, maksā – vidēji 40 līdz 50 latu par katras iepriekšminētās problēmas atrisināšanu. Ir arī daudz dārgāki \"sīkumi\", piemēram, elektronsikā stūresrata bloķēšanas sistēma \"ELV\", kura, iedarbinot dzinēju, stūri var vairs neatbloķēt. Iemesls – attiecīgā vadības bloka atteikums. Šāds remonts izmaksās ap 300 latu. Acīmredzot ceļā no \"tautas auto\" markas gandrīz līdz \"premium\" klasei VW kaut kur daļēji zaudējis savu kvalitāti, uzticamību un ilgmūžību. Ja par piemēru ņem 90. gadu \"Passat\", tad tas ir tanks salīdzinājumā ar skaisto un noapaļoto sestās paaudzes modeli. Visticamāk tā ir tirgus tendence – automobiļi kļūst jaudīgāki, skaistāki, bagātīgāk aprīkoti, bet… zemākas kvalitātes. Nevar teikt, ka \"Passat\" (B6) ir slikts automobilis (īpaši uz dažu tā konkurentu fona), bet nepatīkamu pārsteigumu tas var sarūpēt ne mazums. Tādēļ lietota auto iegādē ieteicams rūpīgi izpētīt tā tehnisko stāvokli, ekspluatācijas un remontu vēsturi. Tāpat nevajag zaudēt modrību un jāatceras, ka reālajā dzīvē praktiski nav iespējams lēti iegādāties svaigu auto ar mazu nobraukumu. \"VW Passat\" (B6) modifikācija ar vismazāk iespējamām problēmām būs komplektācijā ar manuālo pārnesumkārbu un dīzeļdzinēju – vai nu \"veco\" 1.9 TDI, vai jaunāko 2.0 TDI (pēdējos ražošanas izlaides gados – augstāka varbūtība, ka būs rūpnieciski novērstas iepriekš fiksētās problēmas).", "link": "https://www.delfi.lv/auto/42826658/zinas/43347333/septini-padomi-lietota-vw-passat-b6-izvele"},
{"title": "Motobraucējs Karro pagarinājis līgumu ar STR KTM komandu", "category": "Auto", "body": "Jaunais līgums paredz labākus nosacījumus, no kuriem pats būtiskākais - Karro saņems daļēju KTM rūpnīcas komandas atbalstu. Kā ziņots, Karro 30.jūnijā piedzīvoja smagu kritienu treniņos pirms pasaules čempionāta devītā posma MX1 klasē - Zviedrijas \"Grand Prix\" - kvalifikācijas sacensībām. Kritienā Latvijas sportists guva smadzeņu satricinājumu, kā arī guva kompresijas lūzums mugurkaula astotajam skriemelim. Šīs pietiekami nopietnas traumas dēļ Karro šosezon vairs nestartēs. \"Iepriekšējais līgums man bija noslēgts uz vienu gadu, jo šis komandai bija pirmais gads pasaules čempionātā, tāpēc viņiem bija daudz kas jauns,\" izteicās Karro. \"Sezonas sākums bija ļoti labs, jo bija labi rezultāti starptautiskā mēroga sacensībās un Anglijas čempionātā, bet pasaules čempionātā turējos ap pirmo divpadsmitnieku.\" \"Viss bija labi - komanda priecīga un arī pats biju apmierināts ar visu, kā gāja, taču tad ne savas vainas pēc Zviedrijā piedzīvoju nopietnu kritienu un guvu smagu savainojumu, pēc kura ārsti pateica, ka trauma būs jādziedē trīs līdz četri mēneši. Tas diemžēl nozīmēja to, ka šī sezona man priekšlaicīgi beigusies,\" nepatīkamos Zviedrijas notikumus atcerējās Karro. \"Nesen komanda mani uzaicināja uz pasaules čempionāta posmu Anglijā, kur arī apsēdāmies pie sarunu galda. Mūsu tikšanās beidzās ar ļoti labiem jaunumiem - komanda man izteica piedāvājumu pagarināt līgumu, ko arī, protams, pieņēmu,\" atzina Karro. \"Jāsaka, ka parasti šādus līgumus komandas ar braucējiem paraksta īsi pirms sezonas beigām, taču šī komanda vēlējās to izdarīt ātrāk, ko arī izdarījām. Jāatzīmē, ka pirmo reizi mūžā man izdevies tik ātri parakstīt līgumu.\" \"Šoreiz jāsaka, ka līgumā noteikumi ir ļoti labvēlīgi. Pats galvenais, ka KTM rūpnīca nolēma šogad daļēji mani atbalstīt, kas noteikti nāks tikai par labu. Piemēram, mēs varēsim tikt pie dažām motora rūpnīcas daļām, kas jau ir daudz,\" prieku par noslēgto līgumu neslēpa Karro. \"Ja turpināšu uzrādīt labus rezultātus, iespējams, sezonas laikā varēšu tikt pie vēl kāda atbalsta no KTM. Tad vēl nākamajā gadā jau no pašas sezonas sākuma braukšu ar \"Dunlop\" rūpnīcas riepām, ar kurām šogad brauca tikai paši labākie.\" \"Nobeigumā gribētu pateikt lielu paldies Kristera Serģa moto veikalam, kas mani atbalstīja, kā arī trenerim Andrim Barbalim. Liels paldies visiem faniem, kuri mani atbalstīja gan trasē, gan pie televizora ekrāniem,\" teica Karro. \"Paldies arī tiem dažiem desmitiem latviešu fanu, kas mani regulāri atbalstīja Anglijā, jo viņi spēja pārbļaut vairākus tūkstošus angļu fanu.\" \"Izmantojot iespēju, gribētu pateikt, ka šobrīd meklēju Latvijas atbalstītājus, kuri varētu man palīdzēt, lai es varētu turpināt strādāt ar 100% un uzrādīt vēl labākus rezultātus,\" piebilda Karro. Kā ziņots, Karro smadzeņu satricinājumu guva arī aprīlī notikušā Bulgārijas \"Grand Prix\" laikā, tomēr toreiz viņš trasē atgriezās jau nākamajā nedēļas nogalē. Šī sezona Karro atkal izvērtusies traumām ļoti bagāta, tomēr līdz pēdējai traumai sportists bija spējis stāties uz starta visos pasaules čempionāta posmos.", "link": "https://www.delfi.lv/auto/42826676/motorusports/42619176/motobraucejs-karro-pagarinajis-ligumu-ar-str-ktm-komandu"},
{"title": "Video: Matīsa Karro nedienas pasaules motokrosa čempionāta Bulgārijas pormā", "category": "Auto", "body": "Latvijas motokrosists  Matīss Karro , kurš startē prestižākajā pasaules čempionāta klasē MX1, Lieldienās Bulgārijā aizvadījis ne pārāk veimsmīgu sacīksti. Divus apļus pirms finiša Karro bija ticis līdz sestajai vietai, taču neveiksmīgā apdzīšanas manevrā kritis kopā ar konkurentu, zaudējot pozīcijas. Tad sekojušas arī problēmas ar priekšējām bremzēm, un rezultātā Bulgārijas pormā Karro 14. un 17. vieta braucienos. \"Nepaveicās,\" savā \"Facebook\" profilā atzina Latvijas sportists. \"Pēc pirmā kritiena vēl saglabāju cerības uz iekļūšanu TOP10, bet tad iesprūda bremzes un sekoja vēl divi kritieni. Bet es netaisos nolaist rokas un padoties.\"", "link": "https://www.delfi.lv/auto/42826676/motorusports/44416813/video-matisa-karro-nedienas-pasaules-motokrosa-cempionata-bulgarijas-porma"},
{"title": "'SAAB' kļūs par elektromobiļu ražotāju", "category": "Auto", "body": "NEVS īpašnieki ir Japānas investīciju kompānija \"Sun Investment\" un Honkongā bāzētais atjaunojamās enerģijas uzņēmums \"National Modern Energy Holdings\". \"SAAB\" iegādes cena netiek atklāta. Pirmais jauno īpašnieku radītais elektromobilis būs uz \"SAAB 9-3\" modeļa bāzes un ražošanā nonāks 2014. gada sākumā. Jau ziņots, ka parādu dēļ \"SAAB\" ražošana  ir dīkstāvē  vairāk nekā gadu, un  par bankrotējušu  uzņēmums tika atzīts pērnā gada decembrī. Aizvadītajā gadā \"SAAB\" pasaulē pārdevis aptuveni 10 līdz 15 tūkstoš automobiļu. \"SAAB\" autoražotāju 1937. gadā nodibināja lidaparātu ražotājs \"Svenska Aeroplan AB\", kas sērijveida automobiļu ražošanu uzsāka 1947. gadā. Pirms bankrota kompānijā strādāja trīsarpus tūkstoši cilvēku.", "link": "https://www.delfi.lv/auto/42826658/zinas/42431190/saab-klus-par-elektromobilu-razotaju"},
{"title": "Aprīlī Rīgā notiks ikgadējā starptautiskā izstāde 'Auto 2014'", "category": "Auto", "body": "Jauno automobiļu potenciālie pircēji vai vienkārši interesenti starptautiskajā izstādē vienkopus varēs aplūkot un salīdzināt dažādu marku jaunākos modeļus. Šobrīd dalību \"Auto\" izstādē jau ir apstiprinājuši \"Alfa Romeo\", \"Cadillac\", \"Chevrolet\", \"Dacia\", \"Fiat\", \"Ford\", \"Hyundai\", \"Isuzu\", \"Jeep\", \"Kia\", \"Lancia\", \"Mazda\", \"Nissan\", \"Opel\", \"Peugeot\", \"Renault\" \"SEAT\" un \"Suzuki\". Plašajā jauno automobiļu plejādē ne viens vien potenciālais pircējs var apmaldīties, tādēļ pirms lēmuma pieņemšanas lieti noder ieklausīties profesionāļu vērtējumā. Līdz ar izstādi \"Auto\" startēs arī ikgadējais konkurss \"Latvijas Gada auto\", kurā autožurnālisti un nozares profesionāļi testa braucienos vērtē jaunākos Latvijas tirgū nonākušos spēkratus. \"Gada auto\" īpašajā izstādes stendā varēs aplūkot konkursam pieteiktos jaunos modeļus, kas cīnīsies par titulu \"Latvijas Gada auto 2015\", kā arī uzzināt žūrijas viedokli par iepriekšējo gadu pretendentiem. Neskaitot jaunos vieglos un apvidus automobiļus, starptautiskās izstādes \"Auto 2014\" tematiskajā sadaļā \"Transporta tehnika\" būs aplūkojams arī jaunākais komerctransports un industriālā tehnika, kā arī aprīkojums tranzīta un loģistikas nozaru uzņēmumiem. Savukārt tematiskajā sadaļā \"Auto mehānika\", kas būs interesanta ne tikai nozares profesionāļiem, bet arī ikdienas auto entuziastiem, tiks izstādīts autoservisu aprīkojums, automobiļu remonta instrumenti un auto piederumi. Šeit apmeklētāji varēs nolūkot, piemēram, skaistākos riepu diskus, ar kuriem aplaimot savu spēkratu vasaras sezonas sākumā. Tomēr Rīgas starptautiskās autoizstādes tradicionālā odziņa, kas apmeklētājos rada visplašāko rezonansi, ir \"Auto Exotica\" ekspozīcija – viens no Austrumeiropas lielākajiem autotūninga šoviem un tikšanās vieta autoklubiem. Arī šogad eksotisko spēkratu sadaļā varēs aplūkot ne tikai vietējos pārveidotos auto, bet arī tūninga šedevrus no ārvalstīm. Gan pēc ekspozīcijas lieluma un kvalitātes, gan apmeklētāju un dalībnieku skaita pēdējos gados izstāde ir pārliecinoši kļuvusi par lielāko Baltijā. Pērn izstādi \"Auto 2013\" trijās dienās Rīgā apmeklēja pavisam 31 977 cilvēki, kas ir par aptuveni 10 % vairāk nekā gadu iepriekš. Vairāk:  bt1.lv/auto Izstādi \"Auto 2014\" organizē Starptautisko izstāžu rīkotājsabiedrība BT 1.", "link": "https://www.delfi.lv/auto/42826658/zinas/44324851/aprili-riga-notiks-ikgadeja-starptautiska-izstade-auto-2014"},
{"title": "Šādi būtu izskatījies 'SAAB 9-3' pēctecis", "category": "Auto", "body": "Pēc provizoriskas informācijas, \"SAAB 9-3\" tiktu komplektēts ar \"BMW\" un \"Peugeot\" kopīgi izstrādātiem dzinējiem. Piemēram, 1,6-litru turbomotoru ar 200 līdz 220 zirgspēku jaudu, kas pieejams arī \"MINI\" modeļos. Tāpat tiktu piedāvāti \"BMW\" divu litru benzīna un dīzeļa motori. Atgādinām, ka \"SAAB\" bankrotēja 2011. gada nogalē milzīgo parādu dēļ. Autoražotāju vēlējās iegādāties ķīnieši, tomēr \"SAAB\" iepriekšējais īpašnieks \" General Motors \" šo iespēju bloķēja, vēloties aizsargāt savas tehnoloģijas. Rezultātā to iegādājās jaunizveidota zviedru kompānija, kas  \"SAAB\" nākotni saista ar elektromobiļiem .", "link": "https://www.delfi.lv/auto/42826658/zinas/43082564/sadi-butu-izskatijies-saab-9-3-pectecis"},
{"title": "Par Latvijas 'Gada motociklu' kļūst BMW jaunpienācējs", "category": "Auto", "body": "Konkursā \"Latvijas Gada motocikls 2015\" uzvaras laurus plūcis jaunums no vācu motociklu un automobiļu ražotāja  BMW  modeļu klāsta – piedzīvojumu un sporta motocikla krustojumu \"S1000XR\", aiz sevis atstājot vēl vienu BMW modeli \"R1200GS\" un \" Yamaha  MT09 Tracer\", apbalvošanas ceremonijā tirdzniecības centrā \"Mols\" trešdien paziņoja konkursa rīkotāji. \"S1000XR\"  ir pirmais BMW \"piedzīvojumu sporta\" motocikls. Tajā apvienota tūrisma motocikla stāvā vadītāja sēdpozīcija ar jaudīgu četrcilindru rindas dzinēju, kurš attīsta 160 zirgspēku jaudu. Uzvarētāja dīlera pārstāvjiem pasniegta no sudraba darinātā ceļojošā balva.  Otrajā vietā konkursā ierindojies universālais  ceļojumu motocikls ar boksera jeb opozītdzinēju BMW \"R1200GS\" , kurš reizē uzvarējis arī konkursa apakškategorijā \"Latvijas Piedzīvojumu motocikls 2015\".  Trešajā vietā – ielas un piedzīvojumu motocikls  \"Yamaha MT09 Tracer\" , kurš arī kļuvis par labāko apakškategorijā \"Latvijas Ielas motocikls 2015\", turklāt uzvarējis arī interneta balsojumā un saņēmis titulu \"Tautas balsojuma uzvarētājs 2015\".  Tikmēr apakškategorijā \"Latvijas Paaugstināta komforta motocikls 2015\" par labāko atzīts  \"lielceļu kuģis\" \"Harley-Davidson Road Glide\".  Par titulu \"Latvijas Gada motocikls 2015\"  sacentās 11 jauni spēkrati  no BMW, \"Harley-Davidson\", \"Yamaha\", KTM, \"CAN-AM\", \"Honda\". Vēl viens pieteiktais kandidāts   \" MV Agusta Stradale 800 \"   Latvijā būs tikai augusta beigās, tāpēc ir pārcelts uz 2016. gada konkursu. Motociklus izmēģināja un tos vērtēja žurnālisti un moto speciālisti, apskatot virkni kritēriju, kas ietver gan tehniskos risinājumus (tehniskās novitātes), gan motocikla lietošanas īpatnības (manevrētspēja, stabilitāte, transmisijas darbība, dinamika, dizains, ergonomika, piemērotība Latvijas apstākļiem). Vērtēšana notika, ņemot vērā katra motocikla uzdevumu un specifiku, nevis tieši salīdzinot savā starpā dažādas jaudas un veida spēkratus.  Žūrijas balsojums par labākajiem jaunajiem braucamrīkiem notika vairākās kategorijās: Galvenā balva \"Latvijas Gada motocikls 2015\", \"Latvijas Piedzīvojumu motocikls 2015\", \"Latvijas Paaugstināta komforta motocikls 2015\", \"Latvijas Ielas motocikls 2015\", kā arī \"Tautas balsojuma uzvarētājs 2015\". Par spilgtākajiem 2015. gada konkursa dalībniekiem \"Delfi\" skatījumā var lasīt  šeit . Visus konkursam pieteiktos motociklus var redzēt  te . Piedāvājam ielūkoties arī  motociklu testu gaitā . Pērn titulu \"Latvijas Gada motocikls 2014\"  saņēma \"KTM 1190 Adventure\" , aiz sevis otrajā un trešajā vietā atstājot \"MV Agusta Brutale 800 Dragster\" un BMW \"S1000R\".   Nominācijā \"Labākais tūrisma motocikls\" 2014. gadā uzvarēja BMW \"K1600GT\"; \"Labākais piedzīvojumu motocikls\" - BMW \"R1200GS Adventure\"; \"Labākais paaugstināta komforta motocikls\" - \"Honda CTX 1300\"; \"Labākais Sporta motocikls\" - \"MV Agusta F4 1000\"; \"Labākais Ielas motocikls\" - BMW \"S1000R\"; \"Latvijas Gada motocikls\" interneta balsojumā - \"Suzuki V-Strom DL1000\"  2014. gada testu norisē var ielūkoties  šeit . Pērnā gada konkursantus var redzēt  šeit . Visa informācija par konkursu atrodama oficiālajā tīmekļa vietnē \" gadamotocikls.lv \".", "link": "https://www.delfi.lv/auto/42826674/modelu-jaunumi-testi/46299563/par-latvijas-gada-motociklu-klust-bmw-jaunpienacejs"},
{"title": "Foto: 'Latvijas Gada auto 2014' kandidāti pulcējas pludmalē", "category": "Auto", "body": "Šajos testa braucienos piedalījās 27 jauni automobiļi no 28 konkursam pieteiktajiem. Tos izmēģināja 28 no 30 žūrijas biedriem. \"Latvijas Gada auto 2014\" pasākumu Jūrmalā ar savu klātbūtni pagodināja arī satiksmes ministrs Anrijs Matīss. \"Šogad konkursam pieteikts pēdējos gados vislielākais dalībnieku skaits – 28 automobiļi no 19 autoražotājiem. Jāatzīst, ka konkursa dalībnieku varēja būt arī vairāk, tomēr dažiem bija jāatsaka, jo atjauninātajiem modeļiem bija tikai kosmētiskas izmaiņas,\" informē \"Latvijas Gada auto 2014\" konkursa organizators Māris Ozoliņš. Konkursam \"Latvijas Gada auto 2014\" drīkstēja pieteikt tikai jaunus modeļus, kas tirdzniecībā Latvijā nonākuši pēc 2012. gada 1. novembra. Konkursa \"Latvijas Gada auto 2014\" oficiālajā testa braucienā piedalījās 27 automobiļi (uzskaitīti pieteikšanas hronoloģiskajā kārtībā): \"Mazda 6\", \"Ford Kuga\", \"Honda CR-V\", \"Renault Clio\", \"Renault Captur\", \"Nissan Note\", \"Nissan Juke Nismo\", \"Škoda Octavia\", \"Toyota Auris\", \"Toyota Auris Touring Sports\", \"Toyota RAV4\", \"Toyota Corolla\", \"Fiat Panda 4x4\", \"Peugeot 2008\", \"Peugeot 308\", \"Hyundai Santa Fe\", \"Jeep Grand Cherokee\", \"Chevrolet Trax\", \"Opel Mokka\", \"Opel Adam\", \"Opel Ampera\", \"Volkswagen Golf Variant\", \"Volkswagen Jetta Hybrid\", \"Audi A3 Limousine\", \"Subaru Forester\", \"Lexus IS\" un \"Suzuki SX4 S-Cross\". Fināls un svinīgā ceremonija notiks 7. decembrī Vecrīgas viesnīcā \"Avalon Hotel\". Jauno automobiļu vērtēšanas konkurss Latvijā notiek 15. reizi no 1998. gada. Žūriju veido autožurnālisti, automobiļu un autotehnikas eksperti, kā arī uzaicinātie goda biedri. Iepriekšējo piecu Latvijas Gada auto galvenā titula ieguvēji ir \"Volkswagen Golf\" (2012), \"Volkswagen Jetta\" (2011), \"Opel Astra\" (2010), \"Volkswagen Golf\" (2009) un \"Škoda Superb\" (2008). Vairāk informācijas par \"Latvijas Gada auto 2013\" konkursu pieejama interneta mājaslapā Gadaauto.lv.", "link": "https://www.delfi.lv/auto/42826658/zinas/43809614/foto-latvijas-gada-auto-2014-kandidati-pulcejas-pludmale"},
{"title": "'Jaguar' jau pārdevis trešdaļu nākamajam gadam plānoto 'F-Type' rodsteru", "category": "Auto", "body": "” Jaguar ” jaunais rodsters ”F-Type” jau pasūtināts vairāk nekā divos tūkstošos vienību, neskatoties uz to, ka tas pie markas izplatītājiem nonāks tikai nākamā gada sākumā. Šāds iepriekšpārdošanas realizācijas apjoms ir trešā daļa no ”Jaguar” plānotā ”F-Type” tirdzniecības apjoma 2013. gadam. Vairums šābrīža ”Jaguar F-Type” pasūtinājumu ir no Eiropas, kamēr pats ražotājs plāno, ka rodstera lielākais noieta tirgus būšot ASV. No 2014. gada ”Jaguar” plāno realizēt 10 tūkstoš ”F-Type” rodsteru gadā. Jau rakstījām , ka septembrī notikušajā Parīzes autoizstādē ”Jaguar” prezentēja ”F-Type” rodsteru, kas būs pieejams vai nu ar trīslitru, sešcilindru kompresormotoru (atkarībā no versijas attīsta 340 vai 380 ZS), vai pieclitru V8 kompresormotoru (495 ZS). ”Jaguar” rodsters maksās no 73 tūkstošiem eiro.", "link": "https://www.delfi.lv/auto/42826658/zinas/42807640/jaguar-jau-pardevis-tresdalu-nakamajam-gadam-planoto-f-type-rodsteru"},
{"title": "'Arden' pārveidotais 'Jaguar F-Type' ar 550 ZS", "category": "Auto", "body": "Kompānija \"Arden\", kas specializējas \" Jaguar \" un \"Land Rover\" automobiļu tūningā, izstrādājusi savus pārveidojumus \"Jaguar\" jaunākajam modelim \"F-Type\". Šim tirdzniecībā vēl nenonākušajam rodsteram \"Arden\" piedāvā jaudu palielināt līdz pat 550 zirgspēkiem. \"Arden\" piedāvā \"Jaguar F-Type\" rodsteru krāsot leģendārajā britu sportisko automobiļu zaļajā tonī \"British Racing Green\", uzstādīt oriģināla dizaina 20 collu riteņu diskus un spēcīgākas bremzes. Jaudas palielinājumu par 55 zirgspēkiem \"Arden\" sākotnēji piedāvās tikai jaudīgākajai modifikācijai ar pieclitru V8 kompresormotoru, kas standartā attīsta 495 ZS jaudu. Tūninga kompānija norāda, ka arī V6 modifikācijas rodsteram tehniskie pārveidojumi pašlaik ir izstrādes stadijā. Atgādinām, ka \"Jaguar F-Type\" tika prezentēts septembrī notikušajā Parīzes autoizstādē. Jaudīgākajā versijā tas līdz 100 km/h paātrinās 4,3 sekundēs un maksimāli sasniedz 300 km/h. \"Jaguar\" rodstera cena Vācijā ir no 73 tūkstošiem eiro. Galerija ar standarta \"Jaguar F-Type\":", "link": "https://www.delfi.lv/auto/42826674/modelu-jaunumi-testi/42992928/arden-parveidotais-jaguar-f-type-ar-550-zs"},
{"title": "Bez pārmērībām: 12 lētākie jaunie auto Latvijā", "category": "Auto", "body": "Automašīnas cena apskatītajos piemēros ir auto bāzes cena. Gadījumā ja ir vēlme automašīnu uzlabot ar papildus aprīkojumu, tās cena var ne tikai pieaugt, bet pat dubultoties. Šeit apkopotas tās automašīnas, kuru cena Latvijā ir zem 10 000 eiro. Cena minēta eiro, jo tā to publiski norāda lielākā daļa auto tirgotāju.   Amerikāņu zīmols \"Chevrolet\" jau labu laiku no jeņķiem tik tipisko lielo vai jaudīgo auto ražošanas galvenokārt pārmeties uz taupīgu mazauto ražošanu. Viens no tādiem ir \"Chevrolet Aveo\". Pārmantojis sava priekšteča \"Daewoo Kalos\" izmērus un nelielo degvielas patēriņu, \"Aveo\" tiek piedāvāts jau savā otrajā paaudzē. Kopš 2011. gada prezentācijas modelis cenšas iekarot latviešu simpātijas, reklamējot sevi kā ”spilgts pilsētnieka aksesuārs\". Auto hečbeka versijas bāzes cena Latvijā maksā 9670 eiro, bet sedana - 9700 eiro. Latvijā nopērkams arī \"Aveo\" vēl mazākais brālis - \"Spark\". Auto modelis, kas reiz bija pazīstams kā \"Daewoo Matiz\", tiek piedāvāts par 7895 eiro. Pagājušās desmitgades sākumā franču \"Renault\" un rumāņu \"Dacia\" apvienoja spēkus, lai radītu pašu lētāko mazauto, vienlaikus cenšoties saglabāt Eiropas līmeņa kvalitātes standartus. Šāda auto radīšana šķita veiksmes atslēga plašā, taču ne tik maksātspējīgā Austrumeiropas tirgus iekarošanai. Rezultāts gan ir pavisam citādāks - kopš pirmā \"Dacia Logan\" 2004. gadā noripoja no konveijera, modeļa cena jau gandrīz dubultojusi pašu ražotāju noteiktos 5000 eiro cenas griestus, bet tā galvenie auto pircēji izrādījušies rietumeiropieši. Lai gan auto nav uzskatāms par lētāko tirgū, tas tāpat Eiropā iekarojis lielu popularitāti. \"Dacia Logan\" sedana versija Latvijā maksā 7442 eiro, \"Logan MCV\" - 8601 eiro, bet pats mazākais uz \"Logan\" bāzes būvētais modelis \"Dacia Sandero\" - 7930 eiro. Līdzīgi kā rumāņu \"Dacia\", arī visi Krievijas autoražotāja \"Lada\" modeļi ir pieejami zem 10 000 eiro. Neskatoties uz to, ka savulaik \"Lada\" regulāri saņēma kritiku par zemo kvalitāti, mūsdienu žiguļu inkarnācijas izturējušas Eiropas Savienības augstos drošības prasību testus, un ir populāras arī tādās zemēs kā Vācija un Zviedrija. Vidējā Latvijā pārdoto jauno \"Lada\" cena tikai nedaudz pārkāpj 8000 eiro slieksni. Vislētākais auto ir \"Lada Niva\", ko var iegādāties sākot no 8200 eiro, bet dārgākais ir \"Lada Priora 2171\", kas iegādājams no 8860 eiro. \"Volkswagen\" lētākais un mazākais auto modelis \"Up!\" patiešām atbilst uzņēmuma zīmola nosaukumam - to var atļauties lielākā daļa autobraucēju. Vienīgi bažas rada tas, vai viņi arī vēlas iegādāties šādu mazauto - tā cena tomēr pārsniedz konkurentu cenas, turklāt salonā bez šofera un viena pasažiera praktiski nekas cits ietilpt nespēj. \"Volkswagen Up!\" par labu gan runā stilīgais dizains, pilsētas apstākļiem piemērotais izmērs un izslavētā vācu auto kvalitāte. Latvijā tas pieejams no 8636 eiro. Uzņēmums \"Kia\" acīmredzami gadu laikā ir atklājis vairākus noslēpumus, lai spētu noturēties Eiropas tirgū. Ražotāji ir pārliecināti, ka viņu galvenais knifs ir spēja apvienot kvalitāti ar labu dizainu un tam piešķirt pieņemamu cenu. \"Kia Picanto\" Latvijā pieejams par 9490 eiro, turklāt tam ir septiņu gadu garantija.", "link": "https://www.delfi.lv/auto/42826658/zinas/42605874/bez-parmeribam-12-letakie-jaunie-auto-latvija"},
{"title": "'VW up!' ieguvis 'apvidus' versiju 'cross'", "category": "Auto", "body": "Kompānija \" Volkswagen \" (VW) paplašinājusi \"up!\" modeļa saimi ar \"apvidus\" versiju \"cross\", kas būs pieejama tikai piecdurvju modifikācijā. Plašākai sabiedrībai automobilis tiks parādīts martā notiekošajā Ženēvas autoizstādē. No standarta \"VW up!\" jaunā \"cross\" modifikācija ieguvusi dažādas atšķirīgas eksterjera detaļas. Piemēram, automobilim pa virsbūves perimetru ir nekrāsotas plastmasas aizsargi. Vēl spēkratam ir sudraba toņa jumta reliņi un tāda paša toņa sānskata spoguļu korpusi un daļa buferu. Interjerā \"VW cross up!\" modifikācijai ir jaunas krāsu kombinācijas. Priekšējā paneļa uzlika pieejama melnā, sarkanā vai tumši pelēkā tonī. Vēl šim automobilim ir ar ādu apvilkts stūresrats un stāvbremzes vadības sviras uzgalis. \"Cross\" modifikācijai interjerā ir arī vairāk hromētu detaļu, piemēram, ap ventilācijas atverēm un ap mērinstrumentu skalām. \"VW cross up!\" jau standartā būs aprīkots ar miglas lukturiem, priekšējo durvju elektriskajiem logiem, elektriski regulējamiem un apsildāmiem sānskata spoguļiem, elektronisko braukšanas stabilitātes sistēmu un 16 collu diskiem ar 185/50 izmēra riepām. \"VW up!\" \"apvidus\" modifikācija tiks komplektēta ar 75 zirgspēku jaudīgo trīscilindru benzīna dzinēju un piecpakāpju mehānisko pārnesumkārbu. Tirdzniecībā Vācijā automobilis nonāks šāgada vasarā un maksās no 13 925 eiro. VW šogad plāno prezentēt vēl divas \"up!\" modifikācijas – sportisko un elektrisko. Pirmā no tām ražošanā nonāks rudenī, bet otrā tiks prezentēta Frankfurtes autoizstādē septembrī.", "link": "https://www.delfi.lv/auto/42826674/modelu-jaunumi-testi/43048082/vw-up-ieguvis-apvidus-versiju-cross"},
{"title": "Latvijas motokrosa braucēji gandarīti par komandas veikumu daudzo savainojumu ēnā", "category": "Auto", "body": "Kā ziņots, Latvijas motokrosa braucēji  Matīss Karro , Pauls Jonass un Roberts Justs svētdien Ķegumā notikušajās prestižajās sacensībās  izcīnīja 12.vietu, kas ir viens no labākajiem latviešu veikumiem vēsturē . Latvijas motokrosa lielā cerība Jonass trasē devās pēc sestdien kvalifikācijā piedzīvota smaga kritiena, kurā tika sasista galva. Tika apsvērta iespēja viņam atteikties no starta, tomēr fakts, ka sacensības notika savu līdzjutēju priekšā, tā rīkoties neļāva. \"Pēc kritiena sāpēja galva, tomēr paldies fizioterapeitam Marekam Osovskim, ka saveda mani kārtībā. Pirmajā braucienā neizdevās starts, tāpēc nācās iedzīt., Otrajā tas bija labāks, tāpēc jutos ļoti labi. Kopumā parādīju pietiekoši labu sniegumu,\" aģentūrai LETA pauda Jonass, kurš izteica apmierinātību ar to, ka abus savus braucienus aizvadīja pēc kārtas. \"Vakardienas kritiens nebija smags, tomēr ļoti neveiksmīgi iedzinu galvu zemē un saspiedu kaklu. Trešdien jau dodas uz Beļģiju, lai gatavotos nākamajai sezonai.\" Jonass neslēpa, ka viņa šīs sezonas mērķis bija uzvara Eiropas čempionātā 250 kubikcentimetru ieskaitē, tomēr pēc neveiksmīgā sezonas sākuma vēlme startēt šajās sacensībās zudusi. Vēlāk viņš noslēdza piecu gadu līgumu ar augsti attīstītās  KTM  rūpnīcas pasaules čempionāta MX2 klases komandu \"Red Bull Factory\" \"Labi, ka tagad pēc līguma noslēgšanas ar KTM nekas vairs nav jāpierāda un esmu drošās rokās,\" izcēla Jonass, kurš turpmāk dzīvos praktiski tikai Beļģijā, taču viņam šajā situācijā palīdzēs gan latviešu mehāniķis, gan skolas vadība, kas nāk pretī situācijā, kad daudzas mācības Rīgā ir iekavētas. \"Šī ir mana lielā iespēja sportā, kas man ir jāizmato.\" Tikmēr izlases pašreizējais līderis Karro nevēlējās salīdzināt izcīnīto 12.vietu ar 1992.gadā Latvijas braucēju iegūto 11.vietu, kas tolaik tika sasniegta vien 16 vienību konkurencē. \"Visu cieņu tam sastāvam, taču mums joprojām ir, uz ko tiekties, jo esam ļoti jauna komanda.\" Pats Karro svētdienas pirmajā braucienā krita, bet vēlāk viņam noslāpa motocikls, kas lika zaudēt vairāk par desmit vietām. Otrajā braucienā viņš slidenajā trasē ātri saguris. \"Esmu ļoti priecīgs, ka sezona ir beigusies bez traumām,\" izcēla 34 sacīkstes šosezon aizvadījušais Karro, kurš šīgada pasaules čempionāta MXGP klases kopvērtējumā ieņēma rekordaugsto 13.vietu. Ar traumu svētdien startēja arī Justs, kurš krita sestdienas brīvajā treniņā, iespējams, laužot potīti. \"Abos startos stāvēju ārmalā, dodot iekšmalas Matīsam un Paulam, tomēr salīdzinoši labi aizgāja. Pirmajā braucienā sāpēja kāja, kuru vēl papildus sasitu, tāpēc bija grūti koncentrēties, savukārt otrajā braucienā uzņēmu labu ritmu, turēju līdzenu tempu. Kopumā brauciens bija labāks,\" izteicās Justs. Justs priecājās par otrajā braucienā uzvarēto cīņu ar Portugāles braucēju, jo neveiksme tajā Latvijas komandai liktu kopvērtējumā noslīdēt uz 13.pozīciju. \"Kopumā rezultāts ir labs, tomēr varēja vēl labāk, ja visiem nebūtu papildus problēmu.\" \"Šis ir lielākais sporta notikums Latvijā, kas noorganizēts ļoti labi,\" izcēla latvietis, kurš nākamo sezonu aizvadīs Nīderlandes komandā \"HSF Logistics\". \"Sezona iesākās ļoti labi, tomēr rezultāti sāka uzlaboties tās otrajā pusē. Tad parādījās arī traumas,\" piebilda Justs, atgādinot par lauzto roku sešas nedēļas pirms atbildīgajām sacensībām. Čempionu titulu Ķegumā pārliecinoši izcīnīja Francija, kurai labāko trijniekā sekoja Beļģija un ASV. Sacensībās startēja sportisti no 34 valstīm, bet notikumus trasē atspoguļoja 170 pasaules valstīs. Latvijas pārstāvis par Nāciju kausa izcīņas čempionu vienīgo reizi kļuvis 1968.gadā, kad to PSRS izlases sastāvā spēja Arnis Angers. Neatkarības gados Latvija labāko rezultātu sasniedza 1992.gadā, kad salīdzinoši mazā konkurencē izcīnīja 11.vietu, bet pēc tam sekmīgākais bijis 2012.gads, kad izcīnīta 14.vieta. Pērn Latviju Nāciju kausā pārstāvēja Karro (\"Open\"), Dāvis Ivanovs (MX2) un Augusts Justs (MX1), kuri uzvarēja B finālā un vēlāk izcīnīja 16.vietu.", "link": "https://www.delfi.lv/auto/42826676/motorusports/45029158/latvijas-motokrosa-brauceji-gandariti-par-komandas-veikumu-daudzo-savainojumu-ena"},
{"title": "Ivanovs garantējis pirmo Latvijas čempiona titulu motokrosa MX1 klasē", "category": "Auto", "body": "Pirmajā braucienā Ivanovs finišēja trešais, piekāpjoties Augustam Justam un Ivo Šteinbergam. Pēdējais gan pēc finiša saņēma 30 sekunžu sodu par dzelteno karogu neievērošanu, tāpēc Ivanovs pacēlās uz otro, bet Šteinbergs noslīdēja uz trešo pozīciju. Vēl viens Ivanova konkurents par Latvijas čempiona titulu Lauris Freibergs bija ceturtais. Otrajā braucienā Ivanovs neatstāja konkurentiem nekādas cerības, finišā pārspējot otrās vietas īpašnieku A.Justu par 14 sekundēm. Šteinbergs un Freibergs tāpat kā pirmajā braucienā ieņēma attiecīgi trešo un ceturto vietu. Tādējādi Ivanovs izcīnīja uzvaru jau otrajā Latvijas čempionāta posmā pēc kārtas. Tagad kopvērtējumā viņš Šteinbergu apsteidz par 42 punktiem, bet Freibergu - par 44 punktiem. Tomēr tā kā MX1 un MX2 klasēs tiek skaitīti rezultāti vien desmit labākajos sezonas braucienos, Ivanovs nodrošinājis titulu jau pirms pēdējā, sestā, posma, kas 22.septembrī risināsies Ķegumā. Ivanovs kāpis uz goda pjedestāla visos desmit līdz šim aizvadītajos braucienos un tuvākie sekotāji viņu vairs nevar apsteigt. \"Pirmajā braucienā nekādi netiku garām Ivo. Visādi mēģināju, bet šoreiz nesanāca. Bet Ivo saņēma 30 sekunžu sodu un es veiksmīgi tiku pie otrās vietas. Otrajā braucienā es izcēlu startu un aizbraucu visiem pa priekšu. Kamēr tiku garām atpalicējiem, A.Justs pāris reizes pienāca tuvāk, bet vēlāk atkal atrāvos un uzvarēju diezgan pārliecinoši,\" citēts Ivanovs. Tikmēr MX2 klasē svētdien abos braucienos ātrākais bija Pauls Jonass, kurš šogad kļuva par Eiropas čempionu 125 kubikcentimetru klasē. Otrais aiz viņa šoreiz bija Roberts Justs, taču čempiona titulu priekšlaicīgi spēja nodrošināt Andis Valts. Savukārt kvadru konkurencē par Latvijas čempionu priekšlaicīgi kļuva Edgars Meņģelis, 125 kubikcentimetru konkurencē triumfējis Kristers Drevinskis, sieviešu grupā nepārspēta palikusi Inga Pīlādze, bet blakusvāģu konkurencē uzvarējuši igauņi Margo Sons un Tanels Koivs.", "link": "https://www.delfi.lv/auto/42826676/motorusports/43607655/ivanovs-garantejis-pirmo-latvijas-cempiona-titulu-motokrosa-mx1-klase"},
{"title": "'BMW M5' un 'M6' pieejami ar papildus 'M Performance' pakotni", "category": "Auto", "body": "Kompānija \" BMW \" oficiāli atklājusi sportisko aksesuāru piedāvājumu \"M Performance\" jau tā sportiskajiem modeļiem \"M5\" un \"M6\". Ja klientam ar standarta \"BMW M5\" un \"M6\" aprīkojumu ir par maz, \"M Performance\" programmas ietvaros autoražotājs piedāvās titāna sakausējuma izplūdes sistēmu \"Akrapovič\", kura ir par 10 kilogramiem vieglāka nekā \"M\" modeļu standarta izpūtējs. Vēl šis programmas piedāvājumā ir dekoratīvas uzlīmes automobiļa virsbūvei, metāla uzlikas pedāļiem, oglekļa šķiedras interjera dekoratīvā apdare, dažādas stūresrata variācijas, kā arī virsbūves aerodinamiskie elementi no oglekļa šķiedras, ieskaitot sānskata spoguļu korpusus, aizmugurējo spoileri un difuzoru. Atgādinām, ka \"BMW M5\" un \"M6\" tiek komplektēts ar 4,4 litru V8 biturbo motoru, kas attīsta 560 zirgspēku jaudu. No šāgada pavasara šiem modeļiem tiek piedāvāta arī  \"Competition\" pakotne , kuras ietvaros dzinēja jauda tiek palielināta līdz 575 zirgspēkiem, bet balstiekārtai un braukšanas elektroniskajai stabilizācijas sistēmai ir citāds regulējums.", "link": "https://www.delfi.lv/auto/42826674/modelu-jaunumi-testi/43737374/bmw-m5-un-m6-pieejami-ar-papildus-m-performance-pakotni"},
{"title": "Visdārgākā BMW 7. sērijas versija 'Sterling' – ar 10 kilogramiem sudraba", "category": "Auto", "body": "Kompānija \" BMW \" izstrādājusi 7. sērijas limuzīna visdārgāko modifikāciju \"760Li Sterling\". Šīs versijas automobilis izgatavots sadarbībā ar vācu kompāniju \"Robbe & Berking\", kas nodarbojas ar sudraba galda piederumu ražošanu jau nepilnus 140 gadus. \"Sterling\" modifikācijas \"BMW\" limuzīnā izmantoti 10 kilogrami augstākās proves sudraba. No sudraba izgatavots \"BMW 760Li Sterling\" radiatora dekoratīvais režģis, durvju rokturu uzlikas, dekoratīvās līstīte uz bagāžnieka vāka un modeļa nosaukuma plāksnītes. Tāpat no šī dārgmetāla izgatavoti dažādi dekoratīvie elementi automobiļa interjerā. Šādas modifikācijas \"BMW\" 7. sērijas sedans maksās aptuveni 330 tūkstošus eiro. Salīdzinājumam – standarta \"BMW 760Li\" maksā no 148 tūkstošiem eiro.", "link": "https://www.delfi.lv/auto/42826674/modelu-jaunumi-testi/43754650/visdargaka-bmw-7-serijas-versija-sterling-ar-10-kilogramiem-sudraba"},
{"title": "Motobraucējam Karro 13.vieta pasaules čempionāta posmā MX1 klasē", "category": "Auto", "body": "Latvijas motobraucējs  Matīss Karro  svētdien izcīnīja 13.vietu Somijā notikušajā pasaules čempionāta motokrosā 12.posmā prestižākajā MX1 klasē. Pirmajā braucienā Karro ierindojās 14.vietā, tiekot pie septiņiem kopvērtējuma punktiem, bet otrajā braucienā viņam 12.pozīcija un vēl deviņi punkti. Tikmēr cits Latvijas sportists Augtusts Justs braucienos ieņēma attiecīgi 20. un 18.vietu, kas viņam deva kopumā četrus kopvērtējuma punktus un 20.pozīciju posma kopējā ieskaitē. Uzvarot abos braucienos, par posma uzvarētāju kļuva itālis Antonio Kairoli, kurš ir pēdējo četru pasaules čempionātu uzvarētājs. Savukārt MX2 klases sacensībās Latvijas pārstāvis Roberts Justs braucienos ieņēma attiecīgi 19. un 16.vietu, kas ar septiņiem punktiem viņam posmā atvēlēja 19.pozīciju. Jāizceļ, ka Justa iekrātie septiņi kopvērtējuma punkti ir dubultojuši viņa šosezon izcīnīto punktu ražu. Pasaules čempionāta kopvērtējumā pēc 12 posmiem MX1 klasē Karro, kurš piedalījies deviņos etapos, ar 101 punktu atrodas 18.vietā, A.Justs ar 51 punktu ieņem 20.vietu, bet divos posmos startējušais Dāvis Ivanovs ar 11 punktiem ir 33.vietā. Savukārt Ivo Šteinbergs ar diviem izcīnītiem punktiem trīs posmos ir 52.pozīcijā. Savukārt R.Justs MX2 kopvērtējumā ar izcīnītiem 14 punktiem ieņem 30.vietu.", "link": "https://www.delfi.lv/auto/42826676/motorusports/43481049/motobraucejam-karro-13vieta-pasaules-cempionata-posma-mx1-klase"},
{"title": "Septiņi piemērotākie auto suņa pārvadāšanai", "category": "Auto", "body": "Pēc speciālistu domām, viens no būtiskākajiem kritērijiem komfortablai suņu pārvadāšanai ir lielas aizmugurējās durvis, kuras bez apgrūtinājumiem ļaus kustoņiem nokļūt auto salonā. Tāpat šādiem nolūkiem piemērotam spēkratam jābūt nolokāmām aizmugurējo sēdekļu atzveltnēm, kas atvieglos arī salona tīrīšanu no suņa spalvām. Vēl šādam automobilim jābūt ar plašu salonu un stiprinājumiem bagāžas fiksācijai vai papildus nodalījumam zem bagāžnieka grīdas. Tāpat amerikāņu izdevums iesaka uzstādīt sietu starp sēdekļu rindām, kas neļaus sunim pārlēkt kabīnes priekšdaļā braukšanas laikā. Tāpat speciālisti iesaka izvēlēties automobiļus ar atsevišķu klimata kontroli aizmugurējai sēdekļu rindai vai vismaz jumta lūku, kas nodrošinās svaigu gaisu salonā un liegs sunim izbāzt galvu ārā pa logu.   \"Subaru\" pastāvīgā simetriskā pilnpiedziņa ir viena no spējīgākajam pašlaik jaunajos automobiļos izmantotajām. Ziemā šāds auto būs lieti noderīgs, ja jūsu sunim patīk garas pastaigas. \"Subaru Outback\" pārgājības spējas ļaus nokļūt jebkurā šim nolūkam iecienītajā vietā arī bargas ziemas apstākļos. Tāpat \"Subaru Outback\" izceļas ar plašu bagāžas nodalījuma telpu. Salīdzinājumā ar apvidus automobiļiem šim universālim ir zemāka grīda un attiecīgi vieglāka piekļuve salonam un bagāžniekam. \"Subaru\" piedāvā arī dažādus dzīvnieku pārvadāšanai noderīgus aksesuārus. \"Nissan Juke\" izskatās pēc apvidus automobiļa, tomēr tam ir tradicionāla hečbeka gabarīti, tostarp samērā zema grīda. Tas atvieglina suņu piekļuvi salonam. Maza un vidēja izmēra suņiem šī automobiļa salona ietilpība ir pilnībā pietiekama. Lieliski piemērots auto tiem, kuri pamatā brauc pa pilsētu, bet brīvdienās izbrauc ārpus tās kopā ar savu suni. \"Tiguan\" nosaukums tapis, apvienojot tīģera un iguānas vārdus, tā kā šis automobilis jau saknē ir draudzīgs dzīvniekiem. \"VW Tiguan\" var paslavēt līdzīgi \"Nissan Juke\" – tas ir kompakts gabarītos, bet ar samērā plašu salonu. Aizmugurējo sēdekļu atzveltnes nolokāmas, veidojot līdzenu grīdu, tādējādi šajā apvidniekā var pārvadāt arī lielos suņus. Šim automobilim var pasūtināt arī norobežojošo sietu. \"BMW X3\" būs piemērots švītīgiem suņu saimniekiem. Šajā auto būs pieejamas \"ekstras\" arī jūsu sunim – apsildāmi aizmugurējie sēdekļi, panorāmas stikla jumts un atsevišķi aizmugurē regulējama klimata kontroles sistēma. Bagāžas nodalījums būs piemērots maza un vidēja izmēra suņiem. Ar \"BMW X3\" arī ziemā varēs pārliecinoši nokļūt praktiski jebkurā vietā, pateicoties \"xDrive\" pilnpiedziņas sistēmai. Ja drošība ir galvenais nosacījums, tad \"Volvo V60\" būs pareizā izvēle. Tam ir ne tikai gana plašs bagāžas nodalījums, bet arī bagātīgas salona funkcionalitātes iespējas, tostarp atsevišķa klimata kontrole interjera aizmugurējai daļai. \"Volvo\" piedāvā arī speciālas drošības siksnas suņu pārvadāšanai, kā arī sietu starp bagāžnieku un pasažieru kabīni. Šis stilīgais pilsētas auto ir samērā bagātīgi aprīkojams – tam pieejams ne tikai milzīgs panorāmas stikla jumts, bet arī aizmugurējo sēdekļu apsilde. Tā kantainā forma nodrošina gana daudz telpas salonā. Tā kā šis auto būs piemērots arī gana lielu suņu pārvadāšanai, kā arī piekļuve salonam ir viegla. ASV tirgū pieejamais \"Honda Odyssey\" ir īsts suņu draugs. Tam ir ne tikai plašs salons, bet pat iebūvēts putekļu sūcējs, kas pēc uzreiz brauciena ļaus atbrīvot salonu no suņa spalvām. Tāpat šim vienapjoma automobilim ir vēdlodziņi aizmugurē, kas neļaus sunim pārkarst salonā pat tad, kad netiek izmantots gaisa kondicionētājs.", "link": "https://www.delfi.lv/auto/42826658/zinas/44968832/septini-piemerotakie-auto-suna-parvadasanai"},
{"title": "'Volvo V60' sportiskajā 'Polestar' versijā ar 350 ZS", "category": "Auto", "body": "Kompānija \" Volvo \" publicējusi oficiālo informāciju un attēlus ar \"V60\" universāļa sērijveida sportisko modifikāciju, ko izstrādājis autoražotāja partneris autosportā – zviedru kompānija \"Polestar\". \"Volvo V60 Polestar\", tāpat kā šovasar prezentētais analoģiskās modifikācijas \"S60\" sedans, aprīkots ar rindas sešcilindru trīslitru benzīna turbomotoru, kas attīsta 350 zirgspēku jaudu un 500 ņūtonmetru griezes momentu (pieejams diapazonā no 2800 līdz 4750 apgr./min). No vietas līdz 100 km/h pilnpiedziņas universālis \"Volvo V60 Polestar\" paātrinās 4,9 sekundēs, bet līdz 200 km/h – 17,7 s. Automobiļa maksimālais braukšanas ātrums elektroniski ierobežots pie 250 km/h atzīmes. Spēkrats sver 1822 kilogramus, kas ir par 130 kg vairāk nekā standarta jaudīgākais \"V60\". Neskaitot jaudīgo motoru, \"Volvo V60 Polestar\" atšķiras vēl ar agresīvāka veidola virsbūves aerodinamisko komplektu, sportiskāka profila sēdekļiem, cietāku balstiekārtu ar \"Öhlins\" amortizatoriem, sešcilindru bremžu skavām, pārprogrammētu braukšanas elektronisko stabilizācijas sistēmu darbības algoritmu, kā arī 20 collu riteņu diskiem ar 245/35 izmēra \"Michelin\" riepām. \"Polestar\" modifikācijas \"Volvo S60\" sedana un \"V60\" universāļa tirdzniecību uzsāks nākamā gada jūnijā. Sākotnēji šo automobili varēs iegādāties interesenti Kanādā, Nīderlandē, Japānā, Šveicē, Zviedrijā, Lielbritānijā un ASV. Par pieejamību citos tirgos informācijas pagaidām nav.", "link": "https://www.delfi.lv/auto/42826674/modelu-jaunumi-testi/43848734/volvo-v60-sportiskaja-polestar-versija-ar-350-zs"},
{"title": "Tuvojas motokrosa sezonas kulminācija Ķegumā - Latvijas 'Grand Prix' posms blakusvāģiem", "category": "Auto", "body": "10. un 11. augustā Ķegumā jau 18.gadu pulcēsies labākās pasaules blakusvāģu ekipāžas, lai cīnītos par Latvijas \" Grand Prix \" un ieskaites punktiem kopvērtējuma tabulā, kur pašlaik pirmajā desmitniekā ir seši latvieši. Latvijas \"Grand Prix\" startam ir pieteikušās 48 ekipāžas, kas sestdien radīs īpašu spriedzi kvalifikācijas braucienos, jo finālā iekļūst tikai 30. Blakusvāģu klasē jau pierasts, ka tradicionāli Latvijas ekipāžas daudzu gadu garumā piedalās cīņā par vietu uz pjedestāla, un izņēmums noteikti nebūs arī šis gads. Brāļi Jānis un Lauris Daideri, kas pašlaik pasaules čempionāta kopvērtējuma tabulā atrodas augstajā otrajā vietā un ir izcīnījuši Vācijas čempionu titulu šajā sezonā, viennozīmīgi būs vieni no pretendentiem uz Latvijas \"Lielo Balvu\".  Par vietu uz goda pjedestāla noteikti cīnīsies arī otra Latvijas vadošā ekipāža – Māris Rupeiks un Haralds Kurpnieks. Tā kā pēdējos gados Latvija ir kļuvusi par blakusvāģu ekipāžu līdzbraucēju jeb kantētāju \"eksportētājvalsti\", arī citi latvieši – Kaspars Stupelis un Elvijs Mucenieks, kantējot citu valstu pilotētiem blakusvāģiem, centīsies iekļūt labāko trijniekā.  Paralēli pasaules čempionātam blakusvāģu krosā norisināsies arī Eiropas čempionāts kvadracikliem, kuru arī ir pamats cerībām, ka uz goda pjedestāla savā māja ssacīkstē beidzot stāvēs kāds no Latvijas sportistiem. Lai arī pašlaik kopvērtējumā uz doto brīdi Kārlis Bole juniors ir 10.vietā, bet E.Meņģelis – 12.vietā, mūsu sportistiem potenciāls ir krietni augstāks tādēļ, ka šie abi sportisti nav piedalījušies visos čempionāta posmos.  E.Meņģelim gan Vācijā, gan Nīderlandē Eiropas čempionāta sacensību posmos vienā no braucieniem ir izdevies finišēt trešajā pozīcijā. Turpinot tradīciju, pēc kvalifikācijas braucieniem motokrosā, sadarbībā ar Latvijas Futbola federāciju norisināsies tradicionālais līdzjutēju minifutbola zibensturnīrs. Turnīrā varēs piedalīties visi, izņemot Latvijas 1.līgas un virslīgas futbolistus, bet sestdienas vakara turpinājumā būs tradicionālā \"Zelta Zirga\" nakts balle ar DJ un dzīvo mūziku.", "link": "https://www.delfi.lv/auto/42826676/motorusports/43529901/tuvojas-motokrosa-sezonas-kulminacija-keguma-latvijas-grand-prix-posms-blakusvagiem"},
{"title": "Matīss Karro pēc Taizemes PČ posma: šī neveiksmju ķēde ir jāaptur!", "category": "Auto", "body": "Brīvajos treniņos Karro uzrādīja trešo ātrāko laiku; arī kvalifikācijā starts Matīsam izdevās ļoti labs, taču nedaudz vēlāk pievīla motocikls un latviešu braucējam nācās izstāties. Diemžēl arī pirmajā braucienā Karro neizdevās finišēt, jo kāds no konkurentiem kritienā \"paķēra līdzi\" arī Karro... Otrajā braucienā Matīss finišēja 13.pozīcijā, kas divu braucienu summā deva 17.vietu. \"Trase patika, un sajūtas bija labas,\" par pirmajiem iespaidiem stāsta  Matīss Karro . \"Lai arī sestdien bija ļoti karsts, treniņos uzrādīju labus laikus. Kvalifikācijā atkal izdevās fantastisks starts, kas ļāva vienu brīdi atrasties trešajā vietā. Nedaudz vēlāk atkritu uz piekto pozīciju, taču otrā apļa beigās motociklam nokrita sēdeklis. Zaudēju pāris vietas, bet tāpat turējos pirmajā astotniekā. Diemžēl brauciena vidū atkal neizturēja tehnika un man nācās izstāties.\" \"Svētdien pirmo braucienu sāku no 26.starta vietas, kas, protams, nav labi. Taču starts izdevās un vairākas vietas atguvu, līdz pirmajā līkumā kāds no līderiem krita un paķēra mani līdzi. Kritiena rezultātā salocīju motociklu, tāpēc biju spiests braukt boksos. Kamēr motocikls tika kaut cik salabots, tika pazaudēts daudz laika, tāpēc nācās izstāties,\" pirmā brauciena notikumus komentē Karro. \"Otrā brauciena laikā aizcīnījos līdz 13.vietai. Lielais karstums šo braucienu padarīja par tīrāko izdzīvošanu. Beigās arī finišēju 13.pozīcijā, ar ko biju apmierināts.\"  \"Protams, mans mērķis joprojām ir Top 10, jo starti ir ļoti labi, kas noteikti ļauj cīnīties ar līderiem. Tikai šobrīd jāaptur šī neveiksmju ķēde,\" nobeidz Karro, kurš pēc diviem posmiem kopvērtējumā ieņem 19.vietu. Nākamais pasaules čempionāta posms 30. martā notiks Brazīlijā.", "link": "https://www.delfi.lv/auto/42826676/motorusports/44285143/matiss-karro-pec-taizemes-pc-posma-si-neveiksmju-kede-ir-jaaptur"},
{"title": "Karro veiksmīgs otrais brauciens dod 15.vietu pasaules čempionāta posmā Brazīlijā", "category": "Auto", "body": "Latvijas sportists  Matīss Karro  svētdien izcīnīja 15.vietu Brazīlijā notikušajā pasaules čempionāta motokrosā trešajā posmā prestižākajā MXGP klasē. Pirmajā finālbraucienā uzvarēja septiņkārtējais pasaules čempions Antonio Kairoli no Itālijas, bet Karro no ''Wilvo Forkrent  KTM \" komandas atpalika par apli un ierindojās necilajā 20.vietā, tiekot pie viena kopvērtējuma punkta. Savukārt otrajā braucienā, kurā atkal uzvarēja Kairoli, Latvijas pārstāvis demonstrēja lielisku sniegumu, finišējot astotajā vietā 50,317 sekundes aiz uzvarētāja un nopelnot 13 kopvērtējuma punktus. Tikmēr \"Latvia Husqvarna Racing\" komandu pārstāvošais Augusts Justs pirmajā braucienā izstājās jau pirmajā aplī, tiekot klasificēts noslēdzošajā, 30.vietā, bet otrajā braucienā viņam 19.vieta un divi kopvērtējuma punkti. Posma kopvērtējumā Karro ar 14 punktiem ierindojās 15.vietā, bet A.Justs ar diviem punktiem ieņēma 22.pozīciju. Savukārt MX2 klasē latvietis Roberts Justs (\"Latvia Husqvarna Racing\") abos braucienos finišēja 16.vietā, kas viņam deva desmit kopvērtējuma punktus un 17.vietu posma kopvērtējumā. Pasaules čempionāta kopvērtējumā pēc trim posmiem līderis ar 142 punktiem ir Kairoli, Karro ar 28 punktiem atrodas 19.pozīcijā, bet A.Justs ticis pie desmit punktiem, kas dod 21.vietu. MX2 klases kopvērtējumā R.Justs ar 20 punktiem atrodas 20.pozīcijā. No sezonas ceturtā posma R.Justam MX2 klasē pievienosies arī Pauls Jonass. Sezona līdz septembrim risināsies 18 posmu garumā. Pēc sezonas septembra beigās Ķeguma trasē \"Zelta zirgs\" risināsies prestižais pasaules Nāciju kauss motokrosā.", "link": "https://www.delfi.lv/auto/42826658/zinas/44351893/karro-veiksmigs-otrais-brauciens-dod-15vietu-pasaules-cempionata-posma-brazilija"},
{"title": "Izstāde 'Auto 2103' ieskandinās Latvijas autotirgus pavasara atmodu", "category": "Auto", "body": "Ar katru gadu arvien plašāka kļūst izstādes sadaļa \"Auto\". Jau pašlaik pārstāvniecību apstiprinājis diezgan prāvs skaits automobiļu marku: \"Alfa Romeo\", \"Chevrolet\", \"Chrysler\", \"Dacia\", \"Dodge\", \"FIAT\", \"Hyundai\", \"Isuzu\", \"Jeep\", \"KIA\", \"Nissan\", \"Opel\", \"Peugeot\", \"Renault\", \"SEAT\", \"Suzuki\" un \"Volvo\". Līdztekus jaunāko modeļu ekspozīcijai notiks arī konkurss \"Latvijas Gada auto 2014\", un būs stends, kurā apmeklētāji varēs aplūkot pirmos pretendentus, kas pieteikušies sacensties par titulu \"Gada auto\". Izstādē aktīvi piedalīsies arī CSDD. Šogad īpaša uzmanība tiks veltīta autobraucēju izglītošanai par satiksmes drošību. Plānots, ka CSDD stendā katram interesentam būs iespēja izmērīt noguruma pakāpi un uzzināt, kā tas ietekmē vadītāja spēju reaģēt dažādās situācijās uz ceļa. Izstādes sadaļā \"Auto mehānika\" būs aplūkojams plašs automobiļu piederumu, apkopes līdzekļu, autoservisa aprīkojuma un remonta instrumentu klāsts, kas paredzēts gan nozares profesionāļiem, gan ikvienam entuziastam, kam patīk remontdarbus veikt pašam. Šajā izstādes sadaļā piedalās tādi vadošie nozares uzņēmumi kā \"ADS Serviss\", \"Autofavorīts\", \"Animo\", \"Ari-Ko Ari-vi\", \"Inter Cars\", \"KEMI Service\", \"Robert Bosch\", \"Tehnofavorīts\", \"Kumho\" pārstāvniecība, \"Statoil Latvija\", \"Latvijas Nafta\" u. c., kā arī uzņēmumi no Igaunijas, Lietuvas un Polijas. Izstādē notiks arī starptautiskā profesionālās izglītības iestāžu audzēkņu profesionālās meistarības konkursa \"Auto mehānika 2013\" fināls, kur tiks noskaidroti prasmīgākie jaunie automobiļu remonta meistari, kas strādās ar modernākajām iekārtām un aprīkojumu. Izstādes sadaļas \"Transporta tehnika\" ekspozīcijā būs aplūkojami jaunumi lielgabarīta spēkratu sektorā – komerctransports, autobusi, dažādas funkcionalitātes piekabes, kā arī speciālā tehnika un aprīkojums –, kas varētu interesēt tranzīta un loģistikas nozares uzņēmējus. Savu dalību ir apstiprinājuši tādas pazīstamas markas kā \"MAN\", \"MAZ\", \"Mercedes-Benz\", \"Otokar\", \"Setra\", \"Unimog\", \"Viseon Bus\" un \"Volvo Truck\". Sadaļa \"Auto Exotica\" parasti ir kā saldais krējums, kas pārsteidz apmeklētājus ar ekstravaganci un krāsainību, ar braucamrīkiem, kas reti redzami uz ielas ikdienas satiksmē. Arī šogad speciāli uz izstādi no ārvalstīm tiek vestas līdz šim Latvijā neredzētas autotūninga pērles, par kurām organizatori sabiedrību informēs vēlāk. Iepriekšējo izstādi \"Auto 2012\" kopumā apmeklēja 29 123 interesenti, tai skaitā 5 200 īpaši aicināti nozares profesionāļi un uzņēmēji. Ekspozīcijā, ietverot visas tematiskās sadaļas, bija pārstāvēti 193 uzņēmumi no Latvijas, Beļģijas, Igaunijas, Krievijas, Lietuvas, Polijas, Slovākijas, Somijas un Zviedrijas.", "link": "https://www.delfi.lv/auto/42826658/zinas/43177580/izstade-auto-2103-ieskandinas-latvijas-autotirgus-pavasara-atmodu"},
{"title": "Ķīpsalas izstādē 'Auto' būs arī jaunumi no Ženēvas autoizstādes", "category": "Auto", "body": "Ikgadējā auto industrijas izstādē \"Auto 2013\", kas norisināsies Ķīpsalā no 26. līdz 28. aprīlim, būs apskatāmi arī jaunākie auto modeļi, kas vēl pirms mēneša debitēja Ženēvas autoizstādē. No jaunākajiem modeļiem tirgū izstādes organizatori min \" KIA pro_cee'd \", \" Volvo V40 Cross Country \", \" Renault Captur \" un \" Peugeot 2008 \". Jau tradicionāli aktuālākie modeļu jaunumi uz izstādi Ķīpsalā ierodas tieši no Eiropas spožākā pavasara autošova, no Ženēvas. Šoreiz būšot četri īpašie jaunumi. Interesanti, ka trīs no tiem startē strauji augošajā kompakto apvidnieku kategorijā. Tostarp divi francūži – \"Peugeot 2008\" un \"Renault Captur\" – gatavojas mest izaicinājumu teju visos Eiropas valstu tirgos apskaužamu popularitāti ieguvušajam \"Nissan Juke\". Savukārt klasi lielākais \"Volvo V40 Cross Country\" adresēts izsmalcinātākiem \"lauku ceļotājiem\", kas ir gatavi un spējīgi maksāt par \"premium\" komfortu. Kā ceturtā karsto jaunumu plejādē Latvijas pirmizrādi piedzīvos \"KIA\" kompaktklases hečbeka \"cee'd\" sportiskā trīsdurvju versija \"pro_cee'd\".  Pēdējā laikā adekvāti pieprasījumam strauji audzis autoražotāju piedāvājums t.s. budžeta jeb zemo cenu kategorijā. Izstādē \"Aauto\" visu savu jaunumu gammu piedāvās šīs kategorijas pamatlicēja, rumāņu kompānija \"Dacia\", kam, starp citu, ir atjaunināts modelis pilsētas neceļiem – \"Sandero StepWay\".  \"Opel\" gatavojas iepazīstināt Latvijas publiku ar stilīgo mazauto \"Adam\", kura neticami plašās individualizācijas iespējas (vairāk nekā 80 000 variācijas) ļauj tam pielāgoties ikviena lietotāja gaumei, stilam un dzīvesveidam. Bet itāliešu ražotājs \"FIAT\" ir gājis vēl soli tālāk – tiem, kas mazo šķelmīgo vabolīti ar modeļa numuru \"500\" iepriekš uzskatīja par pārāk nepraktisku, tagad ir iespēja izvēlēties ekstravagantu palielinātas ietilpības mikrovenu \"Fiat 500L\".  Apvidus automobiļu cienītāji varēs novērtēt, cik vizuāli un kvalitatīvi pieaudzis ir jaunais \"Hyundai Santa Fe\". Savukārt spāņu autoražotāja \"SEAT\" pārstāvis centīsies pārliecināt izstādes apmeklētājus, ka hečbeks \"Leon\" būtībā ir tas pats, kas \"VW Golf\", tikai par pievilcīgāku cenu.  Arī smagās tehnikas sadaļa \"Transporta tehnika\" piedāvās interesentiem vairākus Latvijā līdz šim neredzētus jaunumus. Šeit pirmo reizi plašākai publikai tiks prezentēta jaunā \"Volvo FH\" sērija, savukārt \"Mercedes-Benz\" ļaus novērtēt vieglo kravas un pasažieru furgonu \"Citan\", kas tapis sadarbībā ar \"Renault\".  Starptautiskā autoindustrijas izstāde \"Auto 2013\" Starptautiskajā izstāžu centrā Ķīpsalā notiks no 26. līdz 28. aprīlim, un to rīko Starptautisko izstāžu rīkotājsabiedrība \"BT 1\" sadarbībā ar Auto asociāciju un autopārvadātāju asociāciju \"Latvijas Auto\". Izstādes \"Auto 2013\" tematiskās sadaļas: \"Auto\" – jaunu vieglo automobiļu un vieglā komerctransporta gadatirgus izstāde; \"Transporta tehnika\" – kravas komerctransports, transporta infrastruktūra un telemātika; \"Auto mehānika\" – autoservisu aprīkojums un autopiederumi, automehāniķu sacensības; \"Auto Exotica\" – autotūninga šovs, sporta automobiļi, antīkie un klasiskie automobiļi.", "link": "https://www.delfi.lv/auto/42826658/zinas/43214144/kipsalas-izstade-auto-bus-ari-jaunumi-no-zenevas-autoizstades"},
{"title": "Bijušais 'SAAB' īpašnieks no 'General Motors' pieprasa trīs miljardus dolāru", "category": "Auto", "body": "Holandiešu kompānija \"Spyker\" iesūdzējusi tiesā amerikāņu koncernu \" General Motors \" (GM), vainojot to apzinātā \"SAAB\" novešanā līdz bankrotam, jo GM bloķēja zviedru autoražotāja pārdošanu Ķīnas investoriem. \"Spyker\" tiesā no GM vēlas piedzīt trīs miljardus ASV dolāru. Kā norādīts \"Spyker\" oficiālajā preses paziņojumā, kompānija apsūdz GM nelikumīgās darbībās, kuras amerikāņu koncerns veicis bailēs no konkurences ar \"SAAB\" Ķīnas tirgū. \"Visas GM darbības tika veiktas ar apzinātu mērķi novest \"SAAB Automobile\" līdz bankrotam. Tāds arī bija rezultāts pēc koncerna iejaukšanās darījumā ar \"SAAB\". \"Spyker\" un Ķīnas investors \"Youngman\" ļautu veikt \"SAAB\" restrukturizāciju, saglabāt tā maksātspēju un turpināt tā darbību,\" rakstīts \"Spyker\" paziņojumā. Savukārt GM pārstāvji paziņojuši, ka noraida šādu prasību un nesniegs nekādus komentārus līdz tam, kamēr neredzēs tamlīdzīgu dokumentu savām acīm. Kompānija \" Spyker Cars  N.V.\" laikā, kad tai piederēja \"SAAB\", nosaukumu nomainīja uz \"Swedish Automobile N.V.\" Sākotnēji tas bija nepieciešams, lai noslēgtu vienošanos ar Ķīnas kompāniju \"Pang Da\" par automobiļu izplatīšanu un kopīgu \"SAAB\" ražošanu. Tomēr attiecīgs darījums beigās netika noslēgts. Rezultātā \"SAAB\" ilgu laiku cieta finanšu grūtības, nespējot atrast sev partneri. Bijušais \"SAAB\" īpašnieks – koncerns GM – bailēs no tā, ka ķīnieši varētu iegūt piekļuvi tās intelektuālajam īpašumam, bloķēja \"SAAB\" pārdošanu jebkādam Ķīnas investoram. Pērnā gada nogalē tiesa Zviedrijā atzina \"SAAB\" bankrotu. Pēc provizoriskas informācijas, \"SAAB\" parāds sasniedza divus miljardus ASV dolāru, kas ir aptuveni četrkārt vairāk nekā tās aktīvu vērtība. Šovasar \"SAAB\" autoražotāju iegādājās koncerns \"National Electric Vehicle Sweden\", kas pagaidām nav ieguvis tiesības izmantot markas logotipu. Jaunais ražotājs plāno koncentrēties uz elektromobiļu izlaidi.", "link": "https://www.delfi.lv/auto/42826658/zinas/42572728/bijusais-saab-ipasnieks-no-general-motors-pieprasa-tris-miljardus-dolaru"},
{"title": "Kosmisks dizains, klasika un trīs riteņi – kurš būs Latvijas 'Gada motocikls'?", "category": "Auto", "body": "Visi 12 vietējo izplatītāju pieteiktie jaunie motociklu modeļi cīnās par galveno balvu – titulu \"Latvijas Gada motocikls 2015\" un ceļojošo sudraba kausu. Papildu visi braucamrīki tiek vērtēti apakškategorijās: \"Piedzīvojumu motocikls\", \"Paaugstināta komforta motocikls\" un \"Ielas motocikls\". Motociklus vērtēs 24 cilvēku žūrija ( 12 žurnālisti un 12 tehniskie speciālisti; pilns saraksts un cita ar konkursu saistīta informācija  šeit ) pēc virknes kritēriju kas ietver gan tehniskos risinājumus (tehniskās novitātes), gan motocikla lietošanas īpatnības (manevrētspēja, stabilitāte, transmisijas darbība, dinamika, dizains, ergonomika, piemērotība Latvijas apstākļiem). Žūrijas priekšsēdētājs ir Latvijas Motoklubu asociācijas (MCA) prezidents Aivars Freimanis, konkursa padomes priekšsēdētājs – sertificēts satiksmes negadījumu tieslietu eksperts Oskars Irbītis. Padomē darbojas konkursa organizators Arnis Blodons, zvērināts advokāts Juris Močuļskis un MCA pārstāvis Nils Freivalds. Braucamrīkus praksē žūrija vērtēs vairāku dienu izbraukuma sesijā Kurzemē. Uzvarētāji tiks paziņoti augusta sākumā. Līdz 26. aprīlim – motosezonas atklāšanai – \"Latvijas Gada motocikls 2015\" pretendenti apskatāmi tirdzniecības centrā \"Mols\". Pērnā gada konkursantus var redzēt  šeit . Balvu \"Latvijas Gada motocikls 2014\"  saņēma \"KTM 1190 Adventure\" . 2014. gada testu norisē var ielūkoties  šeit .     Ielas motocikli  2 cilindru, četrtaktu, šķidrumdzese  798 cm³  66 kW (90zs)  86 Nm pie 5800 apgr/min  ķēde : 6 pārnesumu  202 kg  15 litri  9290 eiro  Paaugstināta komforta motocikli  2 cilindru, četrtaktu, šķidrumdzese  745 cm³  40 kW  68 Nm pie 4750 apgr/min  ķēde  6 pārnesumu  245 kg  11,6 litri  11 596 eiro  Piedzīvojumu motocikli  2 cilindru opozītmotors, četrtaktu, gaisa/šķidrumdzese  1170 cm³  92 kW (125zs) : 125 Nm pie 6500 apgr/min  kardāns  6 pārnesumu  238 kg  20 litri  15 190 eiro  Piedzīvojumu motocikli; Ielas motocikls  3 cilindru, četrtaktu, šķidrumdzese  798 cm³  85 kW (115zs)  79 Nm pie 9000 apgr/min  ķēde  6 pārnesumu  181 kg  16 litri  13 900 eiro  Ielas motocikli; piedzīvojumu motocikls  4 cilindru, četrtaktu, šķidrumdzese  999 cm³  118 kW (160zs)  112 Nm pie 9250 apgr/min  ķēde  6 pārnesumu  228 kg  20 litri  15 490 eiro  Piedzīvojumu motocikli; Ielas motocikli  3 cilindru, četrtaktu, šķidrumdzese  847 cm³  85 kW (115zs)  88 Nm pie 8500 apgr/min  ķēde : 6 pārnesumu  210 kg  18 litri    Ielas motocikli  4 cilindru, četrtaktu, šķidrumdzese  999 cm³  146 kW (198zs)  113 Nm pie 10 500 apgr/min  ķēde  6 pārnesumu  204 kg  17,5 litri  17 490 eiro  Paaugstināta komforta motocikli  3 cilindru, četrtaktu, šķidrumdzese  1330 cm³  86 kW (115zs)  130 Nm pie 5000 apgr/min  siksna  6 pārnesumu ar atpakaļgaitu  386 kg  27 litri  18 999 eiro  Ielas motocikli  2 cilindru opozītmotors, četrtaktu, gaisa/šķidrumdzese  1170 cm³  92 kW (125zs)  125 Nm pie 6500 apgr/min  kardāns  6 pārnesumu  231 kg  18 litri  13 090 eiro  Ielas motocikli  2 cilindru, četrtaktu, šķidrumdzese  749 cm³  59 Nm pie 4000 apgr/min  siksna  6 pārnesumu  206 kg  13,1 litri  8000 eiro  Piedzīvojumu motocikli : 2 cilindru, četrtaktu, šķidrumdzese  1301 cm³  118 kW (160zs)  ķēde  6 pārnesumu  229 kg  30 litri  17 890 eiro  Paaugstināta komforta motocikli  2 cilindru, četrtaktu, gaisa/šķidrumdzese  1690 cm³  138 Nm pie 3500 apgr/min  siksna  6 pārnesumu  369 kg  22,7 litri  26 100 eiro", "link": "https://www.delfi.lv/auto/42826674/modelu-jaunumi-testi/45830517/kosmisks-dizains-klasika-un-tris-riteni-kurs-bus-latvijas-gada-motocikls"},
{"title": "Aizvadīts 'Latvijas Gada auto 2014' pirmais testa brauciens", "category": "Auto", "body": "Aizvadītajā nedēļas nogalē notika konkursa \" Latvijas Gada auto  2014\" pretendentu pirmais testa brauciens. 16 žūrijas locekļi un četri mediju pārstāvji ar jaunajiem automobiļiem pulcējās Rīgā pie Biķernieku kompleksās sporta bāzes un devās tālāk uz Raganu, kur par bāzes vietu kalpoja atpūtas komplekss \"Raganas ligzda\". Pirmajā testu braucienā piedalījās 12 jaunākie automobiļi: \"Mazda 6\", \"Ford Kuga\", \"Honda CR-V\", \"Renault Clio\", \"Renault Captur\", \"Nissan Juke Nismo\", \"Škoda Octavia\", \"Toyota Auris\", \"Toyota RAV4\", \"Opel Mokka\" divās versijās, \"Peugeot 2008\" un \"Hyundai Santa Fe\". Pirms pusdienām vairāki dīleru pārstāvji bija sagatavojuši prezentācijas par saviem automobiļiem, bet nobeigumā pasākuma dalībnieki izteica pozitīvas atsauksmes par testu norisi. Ivars Caune, autosportists, žūrijas loceklis: \"Paldies par perfekti noorganizēto pasākumu. Jāuzteic arī visi žūrijas locekļi par disciplinētību un grafika ievērošanu. Pastrādājām ļoti produktīvi, lieki neizšķiežot laiku. Arī vieta ir ļoti piemērota – gluds asfalts, bedrains asfalts, interesanti līkumi, daudz krustojumu un iespēja izbraukt arī pa labu, gludu grunts ceļu.\" Boriss Sebjakins, autožurnālists, žūrijas loceklis: \"Bija interesanti izmēģināt vienu pēc otra tiešos konkurentus, piemēram, \"Renault Captur\" un \"Nissan Juke Nismo\". Individuālajos testos šādas salīdzināšanas iespējas nav.\" Raimonds Zandovskis, autožurnālists, žūrijas loceklis: \"Zīmīgi, ka no 12 pretendentiem tikai trīs nebija krosoveri. Taču arī tie bija visai atšķirīgi un nebūt ne visi konkurēja savā starpā. Interesanta tendence krosoveriem ir tā, ka tagad dažiem modeļiem pilnpiedziņa nemaz netiek piedāvāta.\" Nākamais testa brauciens plānots 28. septembrī, bet fināls notiks 7. decembrī viesnīcā \"Avalon Hotel\". Jaunu pretendentu auto pieteikumu pieņemšana turpinās līdz 6. novembrim, bet jau tagad konkursā ir pieteikti 17 pretendenti (papildus jau iepriekš minētajiem – \"Nissan Note\", \"Fiat Panda 4x4\", \"Opel Adam\", \"Peugeot 308\" un \"Kia Pro Cee'd\"), no kuriem daži Latvijā būs tikai rudenī. Konkurss \"Latvijas Gada auto\" šogad norit piecpadsmito reizi kopš 1998. gada. Gada auto titula ieguvējam nav jābūt pirktākajam auto Latvijā, bet gan auto profesionāļu vērtējumā atbilstošākajam auto Latvijas situācijai, vadoties pēc virsbūves, braukšanas, izmaksām un atbilstības Latvijas tirgum. Atgādinām, ka pērn par \"Latvijas Gada auto 2013\" tika atzīts jaunās paaudzes \"Volkswagen Golf\".", "link": "https://www.delfi.lv/auto/42826658/zinas/43364605/aizvadits-latvijas-gada-auto-2014-pirmais-testa-brauciens"},
{"title": "Piedalies balsojumā par 'Latvijas Gada auto 2014' simpātiju!", "category": "Auto", "body": "Konkursa \" Latvijas Gada auto  2014\" organizatori sadarbībā ar portālu \"Delfi\" ieviesuši īpašu nomināciju \"Latvijas Gada auto Interneta balsojuma simpātija 2014\", kurā ikviens interesents aicināts piedalīties konkursā \"Latvijas Gada auto 2014\" un balsot par savuprāt atbilstošāko titula pretendentu. Interneta balsojums ilgs līdz 5. decembrim; konkursa fināls un rezultātu paziņošana notiks 7. decembrī, kad tiks apbalvota arī \"Latvijas Gada auto interneta balsojuma simpātija 2014\". Konkursam \"Latvijas Gada auto 2014\" šobrīd pieteikti 28 automobiļi (uzskaitīti pieteikšanas hronoloģiskajā kārtībā): \"Mazda 6\", \"Ford Kuga\", \"Honda CR-V\", \"Renault Clio\", \"Renault Captur\", \"Nissan Note\", \"Nissan Juke Nismo\", \"Škoda Octavia\", \"Toyota Auris\", \"Toyota Auris Touring Sports\", \"Toyota RAV4\", \"Toyota Corolla\", \"Fiat Panda 4x4\", \"Peugeot 2008\", \"Peugeot 308\", \"Kia Pro Cee'd\", \"Hyundai Santa Fe\", \"Jeep Grand Cherokee\", \"Chevrolet Trax\", \"Opel Mokka\", \"Opel Adam\", \"Opel Ampera\", \"Volkswagen Golf Variant\", \"Volkswagen Jetta Hybrid\", \"Audi A3 Limousine\", \"Subaru Forester\", \"Lexus IS\" un \"Suzuki SX4 S-Cross\". Jauno automobiļu vērtēšanas konkurss Latvijā notiek 15. reizi no 1998. gada. Žūriju veido autožurnālisti, automobiļu un autotehnikas eksperti, kā arī uzaicinātie goda biedri.  Iepriekšējo piecu Latvijas Gada auto galvenā titula ieguvēji ir \"Volkswagen Golf\" (2012.), \"Volkswagen Jetta\" (2011.), \"Opel Astra\" (2010.), \"Volkswagen Golf\" (2009.) un \"Škoda Superb\" (2008.). Vairāk informācijas par \"Latvijas Gada auto 2013\" konkursu pieejama interneta mājaslapā Gadaauto.lv.", "link": "https://www.delfi.lv/auto/42826658/zinas/43789838/piedalies-balsojuma-par-latvijas-gada-auto-2014-simpatiju"},
{"title": "Foto: Kurzemē ducina jaudīgie Latvijas 'Gada motocikla' pretendenti", "category": "Auto", "body": "Pasākuma dalībnieki no Rīgas izbrauca ar 11 no pavisam 12 konkursam pieteiktajiem motocikliem (\" MV Agusta Stradale 800 \" pagaidām nebija pieejama) un sešiem dīleru piedāvātiem papildu motocikliem, kuri konkursā nepiedalās. Tādā veidā jau pa ceļam uz testu vietu Jūrkalnes pusē, savstarpēji mainoties, žūrijas locekļi varēja sākt izmēģināt jaunos ducinātājus.  Pēc intensīviem testiem līdz dienas beigām Jūrkalnē, sestdien izmēģinājumi turpinājās maršrutā Ventspils, Kolka, Rīga. Pērn, kad konkurss Latvijā un visā Baltijā notika pirmo reizi, kopējie testi notika vienā dienā – sporta kompleksā \"333\" un apkārtnes ceļos, turklāt testējamo motociklu skaits bija divas reizes lielāks.  \"Es domāju, ka divu dienu variants ir labāks, jo cilvēki pēc tam apspriež un viedoklis veidojas savādāks. Pagājušo gadu bija vienas dienas pasākums un tāda īsta apspriešana izpalika. Varbūt tagad vērtējums būs vēl objektīvāks un vēl pilnīgāks,\" stāsta konkursa padomes priekšsēdētājs – sertificēts satiksmes negadījumu tieslietu eksperts Oskars Irbītis.  Viņš norāda, ka brauciens uz un no testa vietas deva iespēju izmēģināt braucamrīkus garākos gabalos un reālos apstākļos, atzinīgi vērtējot arī nokrišņus, kas žūriju mērcēja uzreiz pēc izbraukšanas no Rīgas. \"Tas, ka bija lietus, no motociklu vērtēšanas viedokļa ir pozitīvi,\" uzskata Irbītis, paskaidrojot, ka slapjā laikā var atklāties nianses, kas nekad nebūs novērojamas uz sausa ceļa.  Aptuveni 20 cilvēku žūrija braucamrīkus vērtē pēc virknes kritēriju kas ietver gan tehniskos risinājumus (tehniskās novitātes), gan motocikla lietošanas īpatnības (manevrētspēja, stabilitāte, transmisijas darbība, dinamika, dizains, ergonomika, piemērotība Latvijas apstākļiem). Radio balss Valdis Melderis domā, ka vērtēšanas anketas ir tik ļoti niansētas (katram kritērijam ir Osguda skala ar iedaļām no -5 līdz +5), ka izprast visas atšķirības motociklu gaitā un vadāmībā ir pa spēkam tikai tehniskiem speciālistiem un motosportistiem. \"Vienkāršāk būtu nosaukt savu Top-3 vai Top-5 un sakārtot pēc piemērotības Latvijas apstākļiem, tad būtu tas Latvijas Gada motocikls,\" stāsta Melderis. Bažas kliedē konkursa organizators Arnis Blodons. No žūrijas 24 locekļiem puse ir žurnālisti ar motobraucēja pieredzi un otra puse tehniskie speciālisti un motosportisti (pilns saraksts  šeit ), viņš norāda. Tas ļauj izvairīties no subjektivitātes un panākt līdzsvaru, viņš skaidro. \"Saprotami cilvēkam un nezaudē kvalitāti,\" uzsver Blodons, atzīmējot, ka uz to norāda arī  2014. gada konkursa rezultāti , kas sakrituši ar pasaules motociklu reitingiem.  Visi 12 vietējo izplatītāju pieteiktie jaunie motociklu modeļi cīnās par galveno balvu - titulu \"Latvijas Gada motocikls 2015\" un ceļojošo sudraba kausu. Papildu visi braucamrīki tiek vērtēti apakškategorijās: \"Piedzīvojumu motocikls\", \"Paaugstināta komforta motocikls\" un \"Ielas motocikls\". Uzvarētāji tiks paziņoti augusta sākumā.  Konkursam pieteiktos motociklus var redzēt  šeit .  Pērnā gada konkursantus var redzēt  šeit . Balvu \"Latvijas Gada motocikls 2014\"  saņēma \"KTM 1190 Adventure\" . 2014. gada testu norisē var ielūkoties  šeit .", "link": "https://www.delfi.lv/auto/42826674/modelu-jaunumi-testi/45976815/foto-kurzeme-ducina-jaudigie-latvijas-gada-motocikla-pretendenti"},
{"title": "Jauda un stils: Latvijas 'Gada motocikla' spilgtākie kandidāti", "category": "Auto", "body": "Vēsā maija vidus nedēļas nogalē gan lietū, gan saulē un vējā žūrijas dalībnieki \"Latvijas Gada motocikla 2015\" pretendentus varēja izmēģināt reālos apstākļos  braucienā pa Kurzemes ceļiem. Testos piedalījās arī portāls \"Delfi\". Šajā rakstā atskatāmies uz mūsuprāt spilgtākajiem konkursantiem. Visus \"Latvijas Gada motocikls\" konkursam pietiktos braucamrīkus var apskatīt  šeit .   \"Tumsas valdnieks ir klāt!\" dobji caur ķiveres stiklu skan žurnālista un avīzes \"Autoinfo\" redaktora Kaspara Bergmaņa balss, piebraucot žūrijas satikšanās vietā ar  \"Honda Vultus NM4\" . Viscaur melnā motocikla futūristiskais dizains raisa asociācijas ar fantastikas filmām, kosmosu, Džordža Lūkasa \"Zvaigžņu kariem\" un  filmas personāžu Dārtu Veideru . Pateicoties sēdpozīcijai ar uz priekšu izvirzītām kājām un \"kosmiskajā\" stilā ieturētajam vadības panelim, kā arī pasažiera sēdeklim, kurš pārveidojams par atzveltni, vadot motociklu patiešām rodas sajūta kā pie kāda \"Zvaigžņu karu\" lidaparāta stūres. Vēl vairāk lidojuma sajūtu pastiprina nepieciešamība vadīšanā daudz izmantot svēršanos ar visu motociklu. Tiesa, kosmiskus ātrumus ar nelielo 750 kubikcentimetru motoru, kas attīsta 40 kilovatu (aptuveni 54 zirgspēki) jaudu, sasniegt neizdosies. Toties sešpakāpju automātiskā ātrumkārba nodrošinās līganu un netraucētu \"dreifēšanu visumā\". To var iestatīt standarta un dinamiskajā režīmā, kā arī jebkurā brīdī pārnesumus var mainīt manuāli ar slēdžiem kreisajā stūres pusē. Motocikla neparastais dizains gan nenodrošina efektīvu aizsardzību no vēja. Braucot radās sajūta, ka slīpais vējstikls visu pretim plūstošā gaisa masu novada tieši uz vadītāja (augumā nedaudz virs 180 centimetriem) seju. Savukārt lielākā ātrumā vējš pūš kājas nost no citādi ērtajām platformām. Lai to novērstu, nākas kājas maksimāli blīvi piespiest motociklam, kā jājot ar zirgu. \"Vultus NM4\" izceļas ar samērā mazu degvielas tvertni - 11,6 litru tilpums. Bet, ja tic tīmeklī atrodamajiem datiem, ka degvielas patēriņš šim motociklam ir aptuveni 3,5 litri uz 100 kilometriem, tad ar vienu pilnu bāku var nobraukt virs 300 kilometriem, kas ir pieņemams rādītājs. Dizaina funkcionalitāti uzlabo jau minētais pasažiera sēdeklis, kas paceļams un izmantojams par atzveltni, kā arī priekšējā \"būra\" izvirzījumos izveidotās kastītes - vienā pusē ietilps puslitra ūdens pudele un cimdi, otrā pie USB kontaktligzdas varēs lādēt kabatas tālruni. Tā kā motociklam ir automātiskā ātrumkārba, tas aprīkots ar stāvbremzi, kas iedarbināma ar rokas vadības sviru kreisajā pusē. Motobraukšanas Instruktors Ģirts Vilnis stāsta, ka motocikla vadīšana pa šoseju šķiet laba, bet dzinējs gan būtu derējis jaudīgāks. Savukārt muguras atbalsts dodot iespēju motocikla vadīšanā vairāk izmantot visu ķermeni. Tikmēr pilsētā liela auguma cilvēkam var traucēt spoguļu zemais izvietojums. Aptuveni 190 centimetru garais instruktors norāda, ka viņš tajos redzējis tikai savus elkoņus. Neparastā dizaina motociklu par ērtu un labi vadāmu braucamo atzīst žurnālists Kaspars Bergmanis, turklāt sēdēšanas komfortu slavējusi arī viņa vizināta pasažiere. NM4 dizains gan izrādījies ne visai veiksmīgs lietainam laikam - viss nokrišņu ūdens brauciena laikā pa bāku notek tieši uz vadītāja sēdvietu, atzīmē Bergmanis. \"Es viņu neuzskatu par motociklu, tas ir motorollers,\" pauž žurnālists. Toties veidols tam ir tāds, ka cilvēki \"spieto apkārt\", viņš secina. Viens no iespaidīgākajiem \"Latvijas Gada motocikls 2015\" konkursa dalībniekiem ir leģendārā amerikāņu ražotāja \"Harley-Davidson\" \"Road Glide\" modelis. Ja citi lielie \"Harley-Davidson\" modeļi, piemēram,  \"Electra Glide Ultra Classic\"  sava dizaina un apaļā luktura dēļ var šķist vecišķi, tad jaunais \"Road Glide\" izskatās krietni jauneklīgāks, tajā pašā laikā daudz neatkāpjoties no klasikas. Motocikla sausais svars tuvojas 400 kilogramiem, bet \"V\" veida dzinēja tilpums ir 1690 kubikcentimetri. Pamatīguma sajūtu papildina masīvo stūres ragu satveršana un milzīgā priekša, kas paveras no braucēja sēdvietas. Ja, braucot ar BMW \"R1200GS\", rodas sajūta, ka tiek vadīts kaut kas neliels, tad salīdzinoši pie \"Harley-Davidson\" stūres, veroties uz vadības paneli, nepamet ilūzija par atrašanos smagajā automašīnā. Braukt ar \"Raod Glide\" ir augstākajā mērā komfortabli. Plats un mīksts sēdeklis, ērts pedāļu izvietojums. Bubinoša skaņa un pieklājīgs paātrinājums, kura laikā saglabājas līgana gaita un nenotiek strauja svārstīšanās piekarē. Grūti gan iedomāties, ka motocikls, kura cena pārsniedz 26 000 eiro, varētu atļauties būt neērts. Toties dārgā \"Harley-Davidson\" konstruktorus nav mulsinājis fakts, ka neitrālais ātrums šim motociklam ir samērā grūti atrodams. Ir krietni jāpiepūlas, lai spētu ar pēdu sajust niecīgo brīdi, kad parslēdzējs sasniedz vajadzīgo pozīciju starp pirmo un otro pārnesumu. Šajā ziņā netipisks ir izdevies mazais \"Harley-Davidson  Street 750\" , kuram neitrālais ātrums ieslēdzams viegli un ar pirmo mēģinājumu. Par to, cik liela nozīme vēja novadīšanā ir brangajai \"Road Glyde\" priekšai ar vējstiklu, ilustrē vienkāršs novērojums, kas bija sevišķi skaudri izjūtams, raugoties pilnīgi kailā un sportiskā \"MV Agusta Brutale 1078 RR\" (konkursā nepiedalās) vadītāja acīm. Lai gan \"Brutale\" paātrināšanās spēja ir visai iespaidīga, ar katru mirkli pieaug pretvēja spiediens, kas raitu braukšanu pa šoseju padara visumā mokošu, sevišķi jau gaisa temperatūra ir zem 10 grādiem. Cīnoties ar pretvēju, tā šņākoņu gar ķiveri un spiedienu uz bungādiņām, ceļa posmā Ventspils-Kolka spoguļos pēkšņi parādījās divi spoži zilganbalti lukturi. Pēc īsa mirkļa garām patraucas \"Road Glide\", kura vadītājs sēž tikpat stalti un relaksēti, it kā brauktu pilsētas ātrumā. Uzskatāms piemērs, ka ar labu \"būri\" nav jāliec mugura vēja priekšā un ka vadītājs var braukt netraucēti spoguļojoties hromētajā degvielas tvertnes vāciņā. Motocikla ērtības braucienā pa šoseju atzīst žurnālists Bergmanis, toties viņš ir skeptiski noskaņots pret braukšanu pilsētā, norādot uz \"Road Glide\" svaru un izmēru, kā arī grūti atrodamo neitrālo pārnesumu. Motoinstruktors Ģirts Vilnis uzslavē motocikla bremzes un ērtību, kā arī stabilitāti - pie 100 kilometru stundā liela ātruma varot brīvi noņemt rokas no stūres. Tikmēr par \"Road Glide\" ārējo izskatu jauno motobraucēju apmācītājs nav sajūsmā. \"Dizains likās nekāds,\" viņš paziņo. BMW universālo ceļošanas motociklu GS sērija ir zināma jau vairāk nekā 30 gadus. Viena no BMW motociklu ikonām ir boksera jeb opozītdzinējs. Kamēr daudziem tas patīk, citiem šķiet nejēdzīgs cilindru izvietojuma dēļ. Tāpat neviennozīmīgi tiek vērtēts BMW GS sērijas motociklu dizains ar \"knābīti\" zem priekšējā luktura. Jaunajam BMW \"R1200GS\" ir pilnībā no jauna radīts 1170 kubikcentimetru spēka agregāts ar kombinēto gaisa un šķidruma dzesēšanu, saglabājot klasisko opozītmotora izskatu. Motociklam ir elektroniski regulējama piekare, stabilitātes kontrole un atslēdzama ABS. Vadītājs var izvēlēties piemērotāko braukšanas režīmu starp piedāvātajiem \"Rain\", \"Road\", \"Dynamic\", \"Enduro\" un \"Enduro Pro\". Motocikla dinamika nerada nekādus jautājumus. 125 Nm griezes moments to pārliecinoši izkustina no vietas un strauji paātrina. Braucot ar \"R1200GS\" pa meža ceļu, pārsteidza, cik viegli vadāms izrādās pēc skata milzīgais motocikls. Nevienā brīdī nerodas sajūta, ka motocikls ir par lielu vai smagu. BMW stabilitātes kontrole strādā pat pārāk cītīgi - \"Rain\" un \"Road\" režīmā uz zemes seguma ceļa izspolēt aizmugures riteni nav iespējams. Motors vienkārši neļauj tik strauji pacelt apgriezienus un ar pukšķi izpūtējā aptur kāpumu, radot neizpratni vadītājā. Lai braukšana pa meža ceļu nebūtu galīgi garlaicīga, vadības bloks jāpārslēdz uz \"Enduro\" režīmu. Jāatzīst, ka šai ziņā pārliecinošāks ir BMW ceļojumu motociklu galvenais konkurents  KTM 1290 \"Super Adventure\" . Šī 160 zirgspēku motocikla vilkmes kontrole strādā nemanāmāk un nerada slāpstoša motora sajūtu uz zemes ceļa arī \"lietus\" režīmā. Uz šosejas var izbaudīt \"R1200GS\" paātrināšanos un stabilitāti. Turklāt nelielais vējstikls apbrīnojami labi pasargā vadītāju no pretvēja pat salīdzinoši lielos ātrumos. Tāpat kā citi BMW modeļi, arī šis izceļas ar spēcīgām bremzēm. Jutībā tās gan nevar sacensties ar neticami asajām  BMW \"S1000RR \" bremzēm, bet tas jau arī ir pilnīgi citas kategorijas motocikls. BMW \"R1200GS\" par labāko no visiem konkursantiem uzskata mototriku meistars no \"Stuntfighters\" komandas Jānis Rozītis. \"Ar viņu var izdarīt visu - braukt ātri, braukt lēni, manevrēt pa taciņām, braukt \"ratā\", ar \"stopijiem\",\" stāsta sportists, kurš pirms sēšanās uz motocikla izslēdzis automātisko vilkmes kontroli un ABS. Kā otru favorītu Rozītis nosauc \" Yamaha MT09 Tracer \". \"Viņš ir lēts, viegls, manevrētspējīgs un jaudīgs,\" secina motobraucējs, papildinot, ka tas ir Latvijas apstākļiem piemērots braucamrīks. Mīnusi šim motociklam parādoties vien pie liela ātruma - virs 160 kilometriem stundā, kad uz nelīdzenumiem motociklu viegli sāk \"mētāt\", kas nepieredzējušam braucējam var beigties bēdīgi, brīdina Cimoška. Šai ziņā nedaudz stabilāks viņam licies BMW galvenais konkurents KTM \"Super Adventure\". Tikmēr vispatīkamāko pārsteigumu pieredzējušajam braucējam sagādājis cits BMW modelis -  \"S1000XR \". Jaudīgā motocikla piekare esot tik veiksmīga, ka novērš iepriekš minētās stabilitātes problēmas un ceļa defektiem. \"Vai tur būtu kādi ceļa ielāpi, bedrītes, motocikls nevazājas pa ceļu, bet griež to trajektoriju kā mikroķirurga skalpelis,\" sajūsminās Cimoška. Viens no konkursa braucamrīkiem, kurš gandrīz garantēti liek atskatīties garāmgājējiem un autovadītājiem, ir kanādiešu ražotāja \"CAN-AM\" tricikls \"Spyder F3\". Braucamrīka koncepts kļūst saprotamāks, ja ņem vērā faktu, ka \"CAN-AM\" pieder kompānijai \"Bombardier\", kas bez vilcieniem un lidmašīnām ražo arī ūdens un sniega motociklus. Savā ziņā \"Spyder\" sērijas braucamie līdzinās sniega močiem uz riteņiem. Var diskutēt, vai aptuveni 19 000 eiro vērtais iespaidīgā izskata transportlīdzeklis ir vairāk motocikls, vai automašīna. No vienas puses, vadītājs tajā sēž kā uz motocikla, ir pakļauts vēja un nokrišņu iedarbībai un vada braucamo ar stūres stieni un gāzes roktura grozīšanu. No otras -, lai brauktu ar \"Spyder\", nav nepieciešama motocikla vadītāja atļauja (pietiek ar autovadītāja \"B\" kategoriju). Gluži kā automašīnai, triciklam ir tikai viens bremžu pedālis un gabarīti neļauj izbraukt cauri šaurām vietām. Turklāt vadīšanas īpatnības ievērojami atšķiras no braukšanas ar motociklu uz diviem riteņiem. \"Motocikla un kabrioleta savienojums. Tīrs mocis tas nav,\" \"Spyder F3\" raksturo motobraukšanas instruktors Ģirts Vilnis. Šis ir piemērots braucamais cilvēkiem, kuri vēlas baudīt motobraukšanas priekus, bet dažādu iemeslu dēļ nevēlas kārtot motociklista vadīšanas tiesības un grib kaut ko stabilāku par klasisko motociklu, norāda \"Spyder F3\" tirgotāji. Nenoliedzami, ir patīkami iesēsties mīkstajā sēdeklī un apstāšanās vietās nedomāt par kāju likšanu pie zemes, bet gan komfortabli relaksēties. Nepieciešamības gadījumā var izmantot atpakaļgaitu, nevis izmisīgi stumdīties. Tikmēr uz šosejas lielākos ātrumos un līkumos tricikls nemaz nešķiet stabilāks par parasto motocikli, drīzāk pat otrādi. 1,3 litru dzinējs nodrošina labu dinamiku, bet vējstikls pasargā no pretvēja, samazinot nosalšanas iespējamību un palielinot komfortu. Priekšgalā izveidotajā bagāžniekā var ievietot somu vai citas mantas. Sešpakāpju ātrumkārba motociklam ir daļēji automātiska - lielāks pārnesums jāpārslēdz manuāli ar slēdzi pie kreisās puses roktura, bet uz zemāku \"robu\" elektronika pārslēgsies pati, protams, jebkurā brīdī vadītājs to var darīt arī manuāli. Būtiskas atšķirības no klasiskā motocikla jūtamas \"Spyder\" vadīšanā. Ja ar parasto motociklu liela nozīme stūrēšanā un līkumu izbraukšanā ir braucamā sagāšanai, tad ar trīsriteņu braucamo tas nav iespējams. Attiecīgi līkumu pārvarēšanas ātrums nedaudz sarūk un ir jākantē ar ķermeni (līdzīgi kā motociklam ar blakusvāģi). \"Spyder\" stūre jāgroza ar apdomu - katra sīkākā tās kustība uzreiz jūtama uz ceļa un maina braucamrīka virzienu un līdzsvaru. Šai ziņā klasiskā motocikla stūrēšana ir daudz laidenāka. Jāatzīst gan, ka būtiski pārstrādātā F3 vadāmība un stabilitāte šķiet ievērojami pārāka un patīkamāka, salīdzinot ar pērnā gada  modeli \"Spyder\" RT  un SE. Vilnis norāda, ka ar F3 bija interesanti braukt pa grants seguma ceļu, uz kura piekare darbojusies labāk, nekā uz asfalta. Uz cietā seguma braucamais instruktoram šķitis pat nedaudz nestabils.", "link": "https://www.delfi.lv/auto/42826674/modelu-jaunumi-testi/46013005/jauda-un-stils-latvijas-gada-motocikla-spilgtakie-kandidati"},
{"title": "Motobraucējam Karro augstā desmitā vieta pasaules čempionāta posma kvalifikācijā", "category": "Auto", "body": "Latvijas motobraucējs  Matīss Karro  sestdien izcīnīja augsto desmito vietu Beļģijā notiekošā pasaules čempionāta motokrosā 15.posma kvalifikācijā prestižākajā MX1 klasē. Kvalifikācijā uzvarēja slavenais itālis Antonio Kairoli, bet Karro viņam 12 apļu summā zaudēja 35,866 sekundes. Savukārt cits Latvijas sportists Augusts Justs kvalifikācijā ierindojās 18.pozīcijā. Pirms pēdējiem trim pasaules čempionāta posmiem Kairoli tuvāko sekotāju Klemānu Desaiju no  Beļģijas  apsteidz par 90 punktiem, līdz ar to jau šajā etapā viņš var garantēt septīto pasaules čempiona titulu. Tikmēr Roberts Justs MX2 klases kvalifikācijā palika 28.vietā. Pamatsacensības risināsies svētdien. Pasaules čempionāta kopvērtējumā pēc 14 posmiem MX1 klasē Karro ar 138 punktiem atrodas 17.vietā, A.Justs ar nopelnītiem 72 punktiem ir 29.pozīcijā, bet divos posmos startējušais Dāvis Ivanovs ar 11 punktiem ir 36.vietā. Savukārt Ivo Šteinbergs ar diviem izcīnītiem punktiem trīs posmos ir 56.pozīcijā. R.Justs MX2 kopvērtējumā ar izcīnītiem 14 punktiem ieņem 30.vietu.", "link": "https://www.delfi.lv/auto/42826676/motorusports/43568235/motobraucejam-karro-augsta-desmita-vieta-pasaules-cempionata-posma-kvalifikacija"},
{"title": "'BMW' atjauninājis 7. sērijas limuzīnu", "category": "Auto", "body": "Modernizēto \"BMW\" 7. sērijas sedanu varēs atpazīt pēc jauna priekšējā bufera un lukturiem (par papildus samaksu – pilnībā diožu), kā arī radiatora dekoratīvā režģa, kurā vairs ir tikai deviņas vertikālās redeles agrāko 12 vietā. Salonā uzstādīti jauni priekšējie sēdekļi, bet aizmugurējiem pasažieriem būs pieejama jauna multimediju sistēma ar 9,2 collu ekrānu, kas piestiprināts pie priekšējā sēdekļa atzveltnes. Vēl par papildus samaksu varēs pasūtināt 1 200 vatu \"Bang & Olufsen\" audio sistēmu. Būtiskākie jauninājumi autovadītāja sēdpozīcijā – pilnībā digitāls mērinstrumentu panelis, kas tiek attēlots uz 10,2 collu ekrāna. Analogās tahometra un spidometra skalas aizstātas ar digitālām. Mērinstrumenta paneļa grafika mainās atkarībā no braukšanas režīma. Visas 7. sērijas modifikācijas jau standartā būs komplektētas ar aizmugurējo pneimatisko balstiekārtu. Savukārt stūres sistēmai tagad ir elektrohidrauliskais pastiprinātājs, bet šasijai būs četri darbības režīmi – \"Eco Pro\", \"Comfort\", \"Sport\" un \"Sport+\". Savukārt modifikācijā ar aktīvo stūres sistēmu, kas maina pārnesuma attiecību atkarībā no braukšanas režīma, šasija iegūs papildus režīmu \"Comfort+\". Modernizētā \"BMW\" limuzīna piedāvājumu papildina jauns trīslitru dīzeļdzinējs ar 381 zirgspēka jaudu (740 Nm), kuram ir trīs turbīnas un ir pieejams tikai komplektācijā ar pilnpiedziņas sistēmu. Šāds \"BMW 750d xDrive\" līdz 100 km/h paātrinās 4,9 sekundēs. Atgādinām, ka šis motors pieejams arī 5. sērijas modelim, \"X5\" un \"X6\". Tāpat pieejamas mazāk jaudīgas modifikācijas ar trīslitru dīzeļdzinēju – \"740d\" (313 ZS) un \"730d\" (258 ZS). Atjaunināts arī benzīna dzinēja piedāvājums. \"BMW 750i\" 4,4-litru V8 biturbo motors tūrpmāk attīstīs 450 ZS un ļaus limuzīnam līdz 100 km/h paātrināties 4,8 sekundēs, bet \"740i\" ar trīslitru sešcilindru turbomotoru attīsta 320 ZS. Jaudīgākajā modifikācijā \"760i\" joprojām tiks uzstādīts tas pats V12 dzinējs ar 544 ZS, kas sedanu līdz 100 km/h paātrina 4,6 sekundēs. \"BMW ActiveHybrid 7\" hibrīda spēka agregātā līdzšinējais V8 dzinējs aizstāts ar 320 ZS sešcilindru benzīna motoru, kas sistēmā strādā komponējumā ar 55 ZS elektromotoru. Līdz 100 km/h hibrīds paātrinās 5,7 sekundēs un vidēji patērē 6,8 litrus benzīna uz 100 km – tas ir par 14% mazāk nekā līdzšinējam hibrīdam ar V8 dzinēju. Tikai ar elektroenerģiju tas spējīgs nobraukt aptuveni četrus kilometrus. Visi dzinēji tiek sajūgti ar astoņpakāpju automātisko pārnesumkārbu. Pilnpiedziņas sistēma par papildus samaksu pieejama modifikācijām \"750i\", \"740d\" un \"730d\".", "link": "https://www.delfi.lv/auto/42826674/modelu-jaunumi-testi/42383520/bmw-atjauninajis-7-serijas-limuzinu"},
{"title": "Indonēzijas dizainera ekskluzīvais 'BMW' 7.sērijas 'Individual'", "category": "Auto", "body": "Kompānijas \" BMW \" individuālo pasūtinājumu nodaļa \"Individual\" prezentējusi ekskluzīvu 7. sērijas limuzīna modifikāciju, kuru radījis Indonēzijas izcelsmes modes dizaineris Didits Hediprasetio. Šī versija tiks izgatavota piecās vienībās ierobežotā sērijā. Kā norāda ražotājs preses paziņojumā, dizaineris šīs modifikācijas tapšanā iedvesmojies no \"debesu ainavas saullēkta laikā tuksnesī\", tāpēc šī automobiļa eksterjera un interjera apdarē izmantoti pasteļtoni. Virsbūve krāsota \"Frozen Diamond\" metāliskajā tonī, bet salons pāršūts ar \"Merino Silk\" pelēko ādu. Dekoratīvie paneļi pārklāti ar klavierlaku. Automobiļa ekskluzivitāti pasvītro izšūtais dizainera logotips sēdekļu galvasbalstos, komplektācijā iekļautie divi ādas spilveni, ledusskapis šampanietim, divas glāzes un ar ādu apvilkti atvāžamie galdiņi. Turklāt šis automobilis ieguvis bagātīgu rūpnīcas aprīkojumu. Ekskluzīvā \"BMW\" limuzīna cena netiek atklāta.", "link": "https://www.delfi.lv/auto/42826674/modelu-jaunumi-testi/42426036/indonezijas-dizainera-ekskluzivais-bmw-7serijas-individual"},
{"title": "'BMW' saviem V12 dzinējiem svin 25 gadu jubileju", "category": "Auto", "body": "Kompānija ” BMW ” saviem V12 dzinējiem svin 25 gadu jubileju. Par godu šim notikumam autoražotājs izgatavojis ”760i” modifikācijas speciālo versiju ”25 Years Anniversary Edition”. ”BMW” savulaik bija pirmais vācu autoražotājs, kas atsāka V12 dzinēju izmantošanu automobiļos pēc Otrā pasaules kara. 1987. gada vasarā ”BMW” tirdzniecībā ieviesa luksusa limuzīna modifikāciju ”750i” – līdz tam vācu autoražotāji V12 konfigurācijas dzinējus nebija izmantojuši gandrīz pusi gadsimta. Savukārt ”Mercedes-Benz” savos modeļos V12 motoru atsāka izmantot četrus gadus vēlāk pēc ”BMW”, bet ”Audi” – tikai 21. gadsimtā. ”BMW” V12 dzinējs bija konstruēts, sastiķējot divus rindas sešcilindru motorus. ”BMW 750i” prezentācijā autoražotājs uzsvēra, ka pat gadījumā, ja puse no V12 cilindriem kādas kļūmes dēļ nedarbosies, limuzīns tāpat būs spējīgs braukt ar ātrumu virs 200 km/h. Tā laika pieclitru V12 motors attīstīja 300 zirgspēku jaudu. Mūsdienās ”BMW” 7. sērijas modifikācija ar V12 dzinēju attīsta 544 zirgspēku jaudu. Motoram ir sešu litru darba tilpums un divas turbīnas.", "link": "https://www.delfi.lv/auto/42826658/zinas/42787880/bmw-saviem-v12-dzinejiem-svin-25-gadu-jubileju"},
{"title": "'Volvo S60' sacīkšu versijā", "category": "Auto", "body": "\"Volvo S60\" sacīkšu versija aprīkota ar 420 zirgspēku jaudīgu sešcilindru benzīna dzinēju, sešpakāpju sekvenciālo pārnesumkārbu, kinētiskās enerģijas rekuperācijas sistēmu KERS, kā arī 1,6 metrus platu oglekļa šķiedras virsbūvi ar milzīgu antispārnu. Tāpat tam ir 18 collu riteņi un četrcilindru bremžu skavas ar 370 mm diskiem. Sacensībās piedalīsies četri šādi \"Volvo S60\" divās komandās – \"Volvo Polestar Racing\" un \"Volvo Polestar Performance\".", "link": "https://www.delfi.lv/auto/42826674/modelu-jaunumi-testi/42150150/volvo-s60-saciksu-versija"},
{"title": "Vilemsens pārī ar Lauri Daideru kļūst par desmitkārtēju pasaules čempionu motokrosā blakusvāģiem", "category": "Auto", "body": "Sezonas noslēgumā Vilemsens startēja pārī ar Lauri Daideru, bet pirms tam viņš šosezon paspēja braukt arī ar vēl vienu latvieti Haraldu Kurpnieku un savu tautieti Keniju van Gālenu, kuri abi sezonas laikā guva smagas traumas. Pirms pēdējā posma Vilemsenam/L.Daideram bija 24 punktu pārsvars pār Nīderlandes sportistu Etjēnu Baksu ar latvieti Kasparu Stupeli. Šajā posmā Bakss/Stupelis uzvarēja abos braucienos, bet Vilemsens/L.Daiders ieņēma vien ceturto un astoto vietu, kas summā deva ceturto vietu. Tomēr ar to bija pietiekoši, lai triumfētu kopvērtējumā. Pasaules čempionāta noslēguma kopvērtējumā Vilemsena ekipāža tika pie 452 punktiem un vien par pieciem punktiem apsteidza Baksu/Stupeli. Savukārt trešo vietu ar 385 punktiem ieņēma beļģu pilots Bens Andriasens. No pārējām Latvijas kantētāju pārstāvētajām ekipāžām pēdējā posmā septīto vietu summā ieņēma beļģis Jans Hendrikss, kurš arī šajā posmā startēja kopā ar līdzšinējo Māra Rupeika kantētāju Elviju Mucenieku (devītā un piektā vieta braucienos), bet cits beļģis Joriss Hendrikss ar latviešu kantētāju Kasparu Liepiņu ieņēma 11.vietu - viņi pirmajā braucienā izstājās pēc avārijas startā, bet otrajā finišēja trešie. Savukārt Rupeiks pārī ar šveicieti Mariusu Štrausu ieņēma 14.vietu summā - 13. un 15.vieta braucienos. Tāpat šajā posmā startēja lietuvietis Litaurs Varjokojs ar latviešu kantētāju Ilvaru Skūltānu, kuri nespēja kvalificēties pamatsacensībām. Joriss Hendrikss/Liepiņš tika pie 369 punktiem, kas ļāva ieņemt ceturto pozīciju, Rupeiks ar 194 punktiem ieņēma devīto vietu, bet Jāņa Daidera ekipāža, kurš sezonas pirmajā pusē brauca ar savu brāļi Lauri, ar 170 punktiem ieņēma 11.pozīciju. Pēc nedēļas notiks Nāciju kausa sacensības, kurās atkal apvienosies brāļu Daideru ekipāža, tāpat Rupeika un Mucenieks, kā arī startēs Arnolds Sīlis pārī ar šveiciešu kantētāju Bruno Kelinu.", "link": "https://www.delfi.lv/auto/42826676/motorusports/42674250/vilemsens-pari-ar-lauri-daideru-klust-par-desmitkarteju-pasaules-cempionu-motokrosa-blakusvagiem"},
{"title": "Latvijas kantētājs Stupelis PČ posmā Čehijā guvis trīs ribu plīsumus un smadzeņu satricinājumu", "category": "Auto", "body": "Latvijas motokrosa braucējs  Kaspars Stupelis  svētdien piedzīvotajā kritienā pasaules čempionāta posma laikā motokrosā blakusvāģiem guvis trīs ribu plīsumus un smadzeņu satricinājumu, vēsta Latvijas Motosporta federācijas (LaMSF) Motokrosa komisija. Tāpat Stupelis guvis lielus muguras nobrāzumus un traumējis kreiso ceļgalu. Incidents notika pasaules čempionāta ceturtā posma -  Čehijas  \" Grand Prix \" - pirmā brauciena laikā. Cīnoties par pirmo trijnieku beļģu pilots Etjēns Bakss, kura kantētājs ir Stupelis, piedzīvoja kritienu un latviešu sportistam virsū uzbrauca viņa tautiešu brāļu Jāņa un Laura Daideru motocikls. Kā aprakstīts Daideru ekipāžas mājaslapā, spēcīgā lietū Bakss vienā no tramplīniem kļūdījies un sekojis kūlenis, kā rezultātā Stupelis palicis guļot nekustīgs. Redzot notikušo, Jānis Daiders strauji bremzējis un noslāpis motocikls, tomēr no kontakta ar Stupeli nav izdevies izvairīties. \"Darīšu visu, lai pēc iespējas ātrāk varētu atgriezties trasē, pagaidām viss ir atkarīgs no tā, cik lielas sāpes spēšu paciest,\" izteicies Stupelis, kurš savu šī brīža pašsajūtu nosaucis par \"pašvaku\". Šī nav pirmā Baksa un Stupeļa ekipāžas trauma šosezon. Vēl pirms pasaules čempionāta pirmā posma kritienā Bakss guva ļoti smagas traumas un divas nedēļas pat pavadīja reanimācijā, tomēr, tā kā starp pirmo un otro sezonas posmu bija vairāk nekā pusotrs mēnesis, ekipāža varēja atgriezties uz starta un pamanījās jau uzvarēt divos šīs sezonas posmos. Savukārt tagad pasaules čempionātā sācies saspringtākais periods, un arī nākamajās divās nedēļas nogalēs gaidāmi sacensību posmi. Stabilā pasaules čempionāta kopvērtējumā līderpozīcijā pēc četriem posmiem ar 180 punktiem atrodas beļģu sportista Bena Andriasena ekipāža, brāļi Daideri ar 145 punktiem ieņem trešo vietu, beļģis Jans Hendrikss un latviešu kantētājs Elvijs Mucenieks ar 113 punktiem ir ceturtie, Māris Rupeiks un  Haralds Kurpnieks  ar 101 punktu ieņem piekto vietu, bet Bakss/Stupelis, kuri divos no četriem posmiem palikuši bez punktiem, ar 97 punktiem atrodas sestajā vietā. Kopumā čempionātā ieplānoti 14 posmi, no kuriem desmitais augusta vidū tiks aizvadīts Latvijā.", "link": "https://www.delfi.lv/auto/42826676/motorusports/43393161/latvijas-kantetajs-stupelis-pc-posma-cehija-guvis-tris-ribu-plisumus-un-smadzenu-satricinajumu"},
{"title": "Pasaules čempionāta posmā Francijā dominē latviešu blakusvāģu ekipāžas", "category": "Auto", "body": "Baksa un Stupeļa ekipāžai pārliecinošas uzvaras abos  Francijas  \" Grand Prix \" braucienos, bet augstas vietas šajās sacensībās izcīnīja arī citi latviešu pārstāvētie blakusvāģu dueti. Pirmajā braucienā trešā vieta beļģa Jana Hendriksa un latviešu kantētāja Elvija Mucenieka ekipāžai, bet ceturtā - brāļiem Jānim un Laurim Daideriem. Savukārt otrajā braucienā otrā vieta Hendriksam un Muceniekam, ceturtā vēlreiz brāļiem Daideriem, bet piektā - Mārim Rupeikam ar Haraldu Kurpnieku, kuri pirmajā braucienā izstājās. Tādējādi Francijas sacensībās abu braucienu kopsummā triumfēja Bakss ar Stupeli, otrā vieta Hendriksam ar Mucenieku, bet trešā - brāļiem Daideriem. Sezonas kopvērtējuma līdera beļģa Bena Andriasena ekipāžai šajā posmā braucienos izdevās sasniegt vien attiecīgi otro un septīto vietu. Andriasena ekipāža čempionāta kopvērtējuma līderpozīcijā pēc septiņiem posmiem atrodas ar 311 punktiem, bet brāļi Daideri ar 239 punktiem tagad pakāpušies uz otro vietu. Hendrikss un Mucenieks ar 216 punktiem ir ceturtie, savainojumu nomocītie Bakss/Stupelis ar 204 punktiem seko piektajā vietā, bet Rupeiks un Kurpnieks ar 170 punktiem ieņem septīto vietu. Brāļi Arnolds un Gints Sīļi ar 32 punktiem atrodas 21.pozīcijā, bet igaunis Tanels Rēsna un latviešu kantētājs Ilvars Skūltāns ar 11 punktiem ieņem 29.vietu. Kopumā čempionātā ieplānoti 14 posmi, no kuriem desmitais augusta vidū tiks aizvadīts Latvijā.", "link": "https://www.delfi.lv/auto/42826676/motorusports/43464379/pasaules-cempionata-posma-francija-domine-latviesu-blakusvagu-ekipazas"},
{"title": "515 ZS jaudīgais 'Volvo S60 Polestar' maksā 300 tūkstošus dolāru", "category": "Auto", "body": "Vienīgajā eksemplārā izgatavotais \" Volvo  S60 Polestar\" kādam klientam no ASV izmaksājis 300 tūkstošus ASV dolāru (167 tūkstoši latu), vēsta britu izdevums \"Pistonheads\". Jau ziņots, ka unikālo spēkratu izgatavojusi kompānija \"Volvo\" sadarbībā ar sacīkšu komandu \"Polestar\", kura ar šīs zviedru markas automobiļiem piedalās nacionālajā salonauto čempionātā. \"Volvo S60 Polestar\" aprīkots ar 515 zirgspēku jaudīgu trīslitru sešcilindru turbomotoru, mehānisko pārnesumkārbu, pilnpiedziņas sistēmu, pazeminātu sportisko balstiekārtu, spēcīgākām bremzēm un agresīvāka veidola virsbūves aerodinamisko komplektu. Šāds spēkrats līdz 100 km/h paātrinās 3,9 sekundēs un maksimāli sasniedz 300 km/h. Autoražotājs paziņojis, ka gadījumā, ja pēc tamlīdzīgas modifikācijas būs pieprasījums, to varētu ieviest arī sērijveida ražošanā.", "link": "https://www.delfi.lv/auto/42826658/zinas/42449076/515-zs-jaudigais-volvo-s60-polestar-maksa-300-tukstosus-dolaru"},
{"title": "Latvijas motokrosistiem Karro un A.Justam lielisks sniegums Lielbritānijas MX1 posmā", "category": "Auto", "body": "Latvijas motobraucēji  Matīss Karro  un Augusts Justs svētdien izcīnīja augstas vietas Lielbritānijā  notiekošā pasaules čempionāta motokrosā 16.posmā prestižākajā MX1 klasē. Kā zināms, Karro kvalifikācijas sacensībās sestdien ierindojās pieticīgajā 18.vietā 26 dalībnieku konkurencē, taču spēja savu sniegumu uzlabot sacensībās. Pirmajā braucienā latvietis ierindojās 11.vietā, uzvarētājam un jaunkronētajam pasaules čempionam itālim Antonio Kairoli zaudējot minūti un 54,970 sekundes. Tikmēr cits latviešu motokrosists Augusts Justs bija 17.vietā. Otrajā braucienā Karro izdevās rezultātu uzlabot, finišējot desmitajā vietā, kamēr A.Justs arī bija augstāk - viņam 13.pozīcija. Posma kopvērtējumā Karro tika pie 21 punkta, kas kopsummā deva 11.labāko rezultātu, bet A.Justs izcīnīja 12 punktus un 14.vietu, kas ir viņa šīs sezonas labākais rezultāts. Tikmēr Kairoli ar uzvaru pirmajā braucienā un iegūtiem 25 punktiem jau vienu posmu pirms čempionāta beigām nodrošinājis sev septīto čempiona titulu. Tuvāko sekotāju Klemānu Desaiju no  Beļģijas  itālis apsteidz par 71 punktu, bet vairs nav konkurentam aizsniedzams, jo pēdējā posmā Nīderlandē sportistiem jāveic divi braucieni, kuros kopā maksimāli iegūstamais punktu skaits ir 50. Tikmēr MX2 klases pirmajā un otrajā braucienā latvietis Roberts Justs ierindojās attiecīgi 21. un 27.vietā, noslēgumā ieņemot pēdējo 29.pozīciju, netiekot pie kopvērtējuma ieskaites punktiem. Kopvērtējumā Karro ar sakrātiem 171 punktu, saglabājis 17.vietu. Savukārt A.Justs ar nopelnītiem 88 punktiem ir 19.pozīcijā, bet divos posmos startējušais Dāvis Ivanovs ar 11 punktiem ir 38.vietā. Savukārt Ivo Šteinbergs ar diviem izcīnītiem punktiem trīs posmos ir 62.pozīcijā. Kā jau minēts, pārliecinošs kopvērtējuma līderis ir Kairoli. R.Justs MX2 kopvērtējumā ar izcīnītiem 14 punktiem ieņem 31.vietu.", "link": "https://www.delfi.lv/auto/42826676/motorusports/43587533/latvijas-motokrosistiem-karro-un-ajustam-lielisks-sniegums-lielbritanijas-mx1-posma"},
{"title": "'SAAB Phoenix' hibrīda koncepts", "category": "Auto", "body": "\"SAAB PhoeniX\" aprīkots ar 1,6-litru turbopūtes benzīna dzinēju, kas attīsta 200 zirgspēku jaudu un 250 Nm griezes momentu. Savukārt uz aizmugurējo riteņu ass tam ir elektromotors ar 34 ZS jaudu, tādējādi spēkratam nodrošinot pilnpiedziņu \"eXWD\". Rezultātā \"SAAB PhoeniX\" no vietas līdz 100 km/h paātrinās 5,9 sekundēs un maksimāli spēj sasniegt 250 km/h. Ražotājs norāda, ka šāds prototips vidēji patērē piecus litrus benzīna uz 100 km, bet CO2 izmešu daudzums izplūdē ir 119 g/km. Gaidāms, ka tamlīdzīgs hibrīda spēka agregāta komponējums varētu drīzumā būt gaidāms arī \"SAAB\" sērijveida modeļiem. Piedāvājam noskatīties video ar \"SAAB PhoeniX\" konceptu. Spiediet peles klikšķi uz tālāk redzamā attēla, lai aktivizētu video straumējumu!", "link": "https://www.delfi.lv/auto/42826674/modelu-jaunumi-testi/37137989/saab-phoenix-hibrida-koncepts"},
{"title": "Izstāde 'Auto 2013' notiks jaunā kvalitātē", "category": "Auto", "body": "Kā norāda izstādes organizatori, atgriešanās pie vēsturiskās sadarbības ar LPAA ļaus veidot plašāku vieglo automobiļu un komerctransporta automobiļu marku pārstāvniecību, kā arī interesantāku ekspozīciju un plašāku izglītojošo semināru programmu. Izstādē \"Auto 2013\" būs četras tematiskās sadaļas: * \"Auto\" – jaunu vieglo automobiļu un vieglā komerctransporta gadatirgus izstāde; * \"Transporta tehnika\" – kravas komerctransports, transporta infrastruktūra un telemātika;  * \"Auto mehānika\" – autoservisu aprīkojums un autopiederumi, automehāniķu sacensības; * \"Auto Exotica\" – autotūninga šovs, sporta automobiļi, antīkie un klasiskie automobiļi. Atgādinām, ka autoizstādes Ķīpsalā notika arī ekonomikas recesijas laikā no 2008. līdz 2011. gadam, kad jauno automašīnu tirgus divos gados samazinājās par 83% un sadarbība ar LPAA nebija tik cieša kā iepriekš. Atbilstoši tā brīža tirgus situācijai auto nozarē izstādēm galvenokārt bija izklaidējošs raksturs, kas orientējās uz dažādiem šoviem un sacensībām. Savukārt 2012. gadā izstādei tika mainīta koncepcija un tā atgriezās pie vēsturiskā nosaukuma \"Auto\". Izstādes rīkošanas partneris LPAA ir profesionāla oficiālo autotirgotāju, importētāju un servisa pakalpojumu sniedzēju apvienība. Pašlaik LPAA ir 40 biedri, kuri pārstāv 45 mehānisko transportlīdzekļu ražotāju zīmolus. No 2003. gada LPAA ir Eiropas Autoražotāju asociācijas (ACEA) biedrs, savukārt jau kopš 1994. gada sadarbojas ar \"BT 1\" autoizstāžu rīkošanā Rīgā.", "link": "https://www.delfi.lv/auto/42826658/zinas/42954370/izstade-auto-2013-notiks-jauna-kvalitate"},
{"title": "Ķīpsalas izstādē 'Auto 2013' tiks pārstāvētas 24 auto markas", "category": "Auto", "body": "\"Šāgada izstādi esam plānojuši ne tikai kā jauno auto modeļu parādi, bet galvenokārt kā auto tirdzniecību veicinošu pasākumu ar apjomīgu un kvalitatīvu piedāvājumu klāstu,\" norāda asociācijas prezidents Andris Kulbergs. \"Ikviens jaunu automobiļu tirdzniecības un apkalpošanas uzņēmums izstādē iegūst iespēju gan izstādīt piedāvātos automobiļus, gan testa braucienos iepazīstināt apmeklētājus ar auto funkcionalitāti un priekšrocībām, kā arī uzrunāt tos auto lietotājus, kuri dažādu maldīgu pieņēmumu iespaidā nemaz nenonāk līdz autorizētajiem servisiem,\" apmeklētājus izmantot izstādē piedāvātās iespējas mudina Ģirts Zemītis, SIA \"Auto Blitz\" vadītājs. Kā ierasts, izstāde \"Auto 2013\" apvienos visus auto industrijas virzienus ar tās tematiskajām sadaļām: \"Auto\", \"Transporta tehnika\", \"Auto mehānika\" un \"Auto Exotica\". Izstādes sadaļā \"Auto\" būs eksponētas šādas automobiļu markas: \"Alfa Romeo\", \"Chevrolet\", \"Chrysler\", \"Dacia\", \"Dodge\", \"Fiat\", \"Hyundai\", \"Isuzu\", \"Jeep\", \"KIA\", \"Nissan\", \"Opel\", \"Peugeot\", \"Renault\", \"Seat\", \"Suzuki\" un \"Volvo\", savukārt no kravas automobiļiem – \"MAN\", \"Maz\", \"Mercedes-Benz\", \"Scania\", \"Setra\", \"Unimog\" un \"Volvo Truck\". Tiek plānota arī konkursa \"Latvijas Gada auto 2014\" kandidātu ekspozīcija, kurā apmeklētāji varēs aplūkot jaunākos automobiļus, kuri konkursā cīnīsies par Gada auto titulu. Iepriekšējo izstādi \"Auto 2012\" kopumā apmeklēja 29 123 apmeklētāji, tai skaitā 5 200 īpaši aicināti nozares profesionāļi un uzņēmēji. Tajā, ietverot visas tematiskās sadaļas, piedalījās 193 uzņēmumi no Latvijas, Beļģijas, Igaunijas, Krievijas, Lietuvas, Polijas, Slovākijas, Somijas un Zviedrijas.", "link": "https://www.delfi.lv/auto/42826658/zinas/43155446/kipsalas-izstade-auto-2013-tiks-parstavetas-24-auto-markas"},
{"title": "Nīderlandes blakusvāģu braucējs Vilemsens sacensību avārijā guvis 11 kaulu lūzumus", "category": "Auto", "body": "Desmitkārtējais pasaules čempions motokrosā blakusvāģiem, nīderlandietis  Daniels Vilemsens  jaunās sezonas pirmajā pasaules meistarsacīkšu posmā Šveicē piedzīvoja kritienu, kurā guvis 11 kaulu lūzumus, vēsta portāls \"Motocrossplanet.nl\". Vilemsena un kantētāja Robija Baksa ekipāža smago kritienu piedzīvoja jau pirmajā braucienā. Uzreiz pēc kritiena Vilemsens tika nogādāts slimnīcā, kur viņam nekavējoties tika veikta operācija. Holandietis lauzis piecas ribas, katru divās vietās, un atslēgas kaulu. Vilemsena kantētājs Bakss kritienā traumas neguva. Tuvākās piecas dienas 37 gadus vecajam Vilemsenam būs jāpavada slimnīcā, bet viņa atkopšanās ilgums netiek prognozēts. Nav izslēgts, ka šosezon viņš sacensībās vairs neatgriezīsies. Šveices \"Grand Prix\" sacensībās trešo vietu izcīnīja Latvijas duets brāļi Lauris un Jānis Daideri. Pirmo reizi par pasaules čempionu Vilemsens kļuva 1999.gadā, pārtraucot Latvijas ekipāžas Kristera Serģa/Arta Rasmaņa divu panākumu sēriju. Nākamajās trīs sezonās par pasaules čempioniem atkal kļuva Serģis/Rasmanis, bet pēc tam sešus gadus pēc kārtas nepārspēts palika Vilemsens.", "link": "https://www.delfi.lv/auto/42826676/motorusports/43192292/niderlandes-blakusvagu-braucejs-vilemsens-sacensibu-avarija-guvis-11-kaulu-luzumus"},
{"title": "Septiņas Latvijas motobraucēju ekipāžas kvalificējas PČ otrajam posmam blakusvāģiem", "category": "Auto", "body": "Kvalifikācijas A grupā labāko laiku uzrādīja Nīderlandes sportists Etjēns Bakss, kura kantētājs ir latvietis Kaspars Stupelis, trešie bija Latvijas duets brāļi Lauris un Jānis Daideri, bet ceturtajā vietā ierindojās beļģis Jans Hendrikss, kurš startē kopā ar latvieti Elviju Mucenieku. Ar pēdējo, 12.rezultātu, sacensībām no šī brauciena spēja kvalificēties lietuvietis Litaurs Varjokojs, kura kantētājs ir latvietis Mārtiņš Antons. Savukārt kvalifikācijas B grupa trešo labāko laiku uzrādīja Latvijas ekipāža Māris Rupeiks un Haralds Kurpnieks. Šī brauciena devītajā vietā ierindojās Arnolds Sīlis/Gints Sīlis, kuriem desmitajā pozīcijā sekoja Mārtiņš un Kaspars Krievi. Sezonas pirmajā posmā aprīļa sākumā desmitkārtējais pasaules čempions Daniels Vilemsens no Nīderlandes kritienā guva 11 kaulu lūzumus, tomēr tas viņam nav liedzis atgriezties sacensībās jau uz otro posmu, kur B kvalifikācijas grupā izcīnīta otrā vieta. \"Grand Prix\" sacīkstes tiks aizvadītas svētdien. Kopumā čempionātā šosezon ieplānoti 14 posmi, no kuriem desmitais augusta vidū risināsies Latvijā.", "link": "https://www.delfi.lv/auto/42826676/motorusports/43326277/septinas-latvijas-motobrauceju-ekipazas-kvalificejas-pc-otrajam-posmam-blakusvagiem"},
{"title": "Baksam/Stupelim uzvara pasaules čempionāta blakusvāģiem otrajā posmā", "category": "Auto", "body": "Latvijas un Nīderlandes duets pirmajā braucienā ieņēma otro vietu, bet otrajā izdevās finiša līniju šķērsot pirmajiem, uzvarot arī sacensību kopvērtējumā. Vēl pirms pasaules čempionāta pirmā posma kritienā Bakss guva ļoti smagas traumas un divas nedēļas pat pavadīja reanimācijā, tomēr tā kā starp pirmo un otro sezonas posmu bija vairāk nekā pusotrs mēnesis, šoreiz ekipāža varēja atgriezties uz starta. Latviešu duets brāļi Lauris un Jānis Daideri posmā izcīnīja augsto ceturto vietu. Pirmajā braucienā viņi bija piektie ātrākie, taču labāku rezultātu izdevās izcīnīt otrajā braucienā - trešā pozīcija, kas kopsummā deva ceturto vietu. Beļģa Jana Hendriksa un latvieša Elvija Mucenieka duets summā ierindojās piektajā vietā, cita Latvijas ekipāža Māris Rupeiks un Haralds Kurpnieks ierindojās devītajā vietā, bet Arnolds un Gints Sīļi divu braucienu summā ieņēma 16.pozīciju. Sacensībās piedalījās arī Mārtiņa un Kaspara Krievu ekipāža, kā arī lietuviešu braucējs Litauris Varjokojs ar latviešu kantētāju Mārtiņu Antonu, tomēr šie dueti nevienā no braucieniem nespēja tikt pie kopvērtējuma punktiem. Tāpat šajā posmā sacensībās atgriezās desmitkārtējais pasaules čempions Daniels Vilemsens no Nīderlandes, kurš sezonas pirmajā posmā kritienā guva 11 kaulu lūzumus, tomēr viņa ekipāža spēja finišēt vien otrajā braucienā, kurā izcīnīja piekto vietu. Pasaules čempionāta kopvērtējumā līderpozīcijā pēc diviem posmiem ar 92 punktiem atrodas beļģa Bena Andriasena ekipāža, brāļi Daideri ar 74 punktiem ieņem trešo vietu, bet Rupeiks un Kurpnieks ar 57 punktiem ir ceturtie. Viņiem seko Hendrikss un Mucenieks, kuru ekipāžai 53 punkti. Stupelis ar Baksu, startējot vienā posmā, ar 47 punktiem atrodas septītajā vietā, bet Sīļi ir 22.pozīcijā ar otrajā posmā nopelnītajiem 12 punktiem. Nākamās sacensības norisināsies 26.maijā Vācijā, bet kopumā čempionātā ieplānoti 14 posmi, no kuriem desmitais augusta vidū risināsies Latvijā.", "link": "https://www.delfi.lv/auto/42826676/motorusports/43327483/baksamstupelim-uzvara-pasaules-cempionata-blakusvagiem-otraja-posma"},
{"title": "Karro mazskaitlīgā konkurencē ieņem 12.vietu PČ posmā Čehijā", "category": "Auto", "body": "Latvijas motobraucējs  Matīss Karro  svētdien ierindojās 12.vietā Čehijā notikušajā pasaules čempionāta motokrosā 14.posmā prestižākajā MX1 klasē. Šajā posmā gan MX1 klasē pamatsacensībās piedalījās vien 20 sportisti. Abos braucienos Karro finišēja 12.vietā, katrā no tiem tiekot pie deviņiem kopvērtējuma punktiem un ar 18 iekrātiem punktiem šādu pozīciju ieņemot arī posma kopējā ieskaitē. Savukārt cits Latvijas sportists Augusts Justs braucienos ieņēma attiecīgi 15. un 14.vietu, kas ar 13 punktiem viņam posma ieskaitē deva 14.pozīciju. Par posma uzvarētāju kļuva Klements Dezāls no Beļģijas, kurš uzvarēja abos braucienos un tika pie 50 punktiem. Tikmer Roberts Justs MX2 klasē pirmajā braucienā netika pie ieskaitīta rezultāta, bet otrajā viņam 21.vieta 29 sportistu konkurencē, kas posmā atvēlēja 24.pozīciju, gan nedodot kopvērtējuma punktus. R.Justs pēc piedzīvotā smagā kritiena \"Monster Energy\" Superkausa sacensībās Tartu bija izlaidis iepriekšējo pasaules čempionāta posmu. Pasaules čempionāta kopvērtējumā pēc 14 posmiem MX1 klasē Karro ar 138 punktiem pakāpies uz 17.vietu, A.Justs ar nopelnītiem 72 punktiem ir 29.pozīcijā, bet divos posmos startējušais Dāvis Ivanovs ar 11 punktiem ir 36.vietā. Savukārt Ivo Šteinbergs ar diviem izcīnītiem punktiem trīs posmos ir 56.pozīcijā. R.Justs MX2 kopvērtējumā ar izcīnītiem 14 punktiem ieņem 30.vietu.", "link": "https://www.delfi.lv/auto/42826676/motorusports/43535587/karro-mazskaitliga-konkurence-ienem-12vietu-pc-posma-cehija"},
{"title": "Fotoreportāža: 'Auto Exotica 2012' Ķīpsalā", "category": "Auto", "body": "Izstādē aplūkojamas dažādu gadagājumu un oriģinālu tūningu automašīnas, kā arī igauņu ražojuma \"Dartz\" bruņumašīnu, kas jau paspējusi nofilmēties filmā \"Diktators\". Starp eksponātiem tāpat ir kravas automašīnas un rets \"RAF Latvija\" modelis.", "link": "https://www.delfi.lv/auto/42826678/celu-reportieris/42315238/fotoreportaza-auto-exotica-2012-kipsala"},
{"title": "Autotūninga šovā 'Auto Exotica' Ķīpsalā valdīs košums un zirgspēki", "category": "Auto", "body": "\"Auto Exotica\" – tie ir ne tikai jaudīgi auto, ekstremāls tūnings un sporta mašīnas, bet arī reti vai pat Latvijas ceļos nekad neredzēti spēkrati, kā arī auto klubu burziņš.  Vairākas krāšņas tūninga pērles uz Rīgu atkal ceļo no Zviedrijas. Atgādināsim, ka jau pērn interesentiem bija iespēja aplūkot Lūkasa Kosa (KOOZ.se) meistardarbu kolekciju. Šoreiz viņš gatavojas prezentēt savu \"Zelini\" – gandrīz līdz nepazīšanai pārbūvētu 2002. gada \"Toyota Celica T-Sport\". Savukārt \"Oskarsson Custom\" sola nodemonstrēt, kā tik ģimenisku automobili kā \"Volvo V70\" iespējams pārvērst par absolūti nepraktisku \"louraideru\". Tas ir tik zems, ka diez vai spētu savā gaitā pārvietoties pa Latvijas ceļiem, toties, pateicoties speciālam hidrauliskajam aprīkojumam, tas spēj izpildīt dažādus vingrinājumus un pat lēkāt \"kā ievainots jenots\". Apņēmības pilni uz Rīgu brauc arī lietuviešu tūneri. Viņi ar savu veikumu vēlas pierādīt, ka spēj būt ne mazāk radoši un meistarīgi par izdaudzinātajiem skandināviem.  Līdztekus allaž tik ārišķīgajiem dažādu laikmetu \"muskuļauto\", aizvien nozīmīgāku vietu izstādes eksotikas sadaļā ieņem kvalitatīvi atjaunoti un pilnībā funkcionāli tautas klases retro automobiļi, piemēram, tādi jauniešu vidū iecienīti nesenās pagātnes kulta auto kā \"VW Scirroco\" un \"BMW\" 3. sērija (E36), kam, nonākot entuziastu gādīgajās rokās, tiek iedvesta \"otrā elpa\". Turklāt pamazām, bet neapturami par eksotiku tiek padarīti arī vēl nesen tik ikdienišķie padomju autobūves produkti, ko šodien vairs pavisam reti gadās ieraudzīt ikdienas satiksmē. Autosporta novirzienu izstādē pārstāvēs beidzamo gadu populārākās disciplīnas – dragreiss un drifts. Apmeklētājiem būs iespēja pirmo reizi tuvumā apskatīt vairākas jaunajai sacīkšu sezonai sagatavotas mašīnas. Tostarp nedēļu pirms pirmajām sacensībām \"muskuļus\" demonstrēs divi no pagājušā gada dragreisa Latvijas čempionāta favorītiem – Māris Ozoliņš un Normunds Lācis. Viņu sagatavoto \"Unlimited\" klases \"Mitsubishi Lancer Evo\" motoru jauda pārsniedz 1000 zirgspēkus. Neiztrūkstoša \"Auto Exotica 2013\" sastāvdaļa būs autoklubu ekspozīcija – pārstāvēti būs \"BMW\" klubs, \"Jap Car\", \"VW Motion\" u.c., kur tūninga izstādēm raksturīgā ballītes atmosfērā satikties ar draugiem un domubiedriem, pavadīt laiku radošā gaisotnē, daloties ar svaigām idejām automobiļu uzlabošanai. Kā zināms, starptautiskā autoindustrijas izstāde \"Auto 2013\" Starptautiskajā izstāžu centrā Ķīpsalā notiks no 26. līdz 28. aprīlim, un to rīko Starptautisko izstāžu rīkotājsabiedrība \"BT 1\" sadarbībā ar Auto asociāciju un autopārvadātāju asociāciju \"Latvijas Auto\". Izstādes \"Auto 2013\" tematiskās sadaļas: \"Auto\" – jaunu vieglo automobiļu un vieglā komerctransporta gadatirgus izstāde; \"Transporta tehnika\" – kravas komerctransports, transporta infrastruktūra un telemātika; \"Auto mehānika\" – autoservisu aprīkojums un autopiederumi, automehāniķu sacensības; \"Auto Exotica\" – autotūninga šovs, sporta automobiļi, antīkie un klasiskie automobiļi.", "link": "https://www.delfi.lv/auto/42826658/zinas/43259047/autotuninga-sova-auto-exotica-kipsala-valdis-kosums-un-zirgspeki"},
{"title": "'Manhart' pārveidotais 'BMW M6' ar 700 ZS", "category": "Auto", "body": "\"MH6 700\" modifikācija no standarta \"BMW M6\" vizuāli atšķiras ar priekšējā bufera oglekļa šķiedras uzliku, papildus ventilācijas atverēm motora pārsegā, aizmugurējo spoileri un difuzoru. \"BMW M6\" standarta 4,4 litru V8 biturbo motora jauda palielināta līdz 700 ZS (+140 ZS), bet griezes moments – līdz 953 Nm (+273 Nm). Šāds dzinēja veiktspējas pieaugums panākts, pārprogrammējot motora elektronisko vadības bloku, kā arī pārveidojot ieplūdes un izplūdes sistēmu. Rezultātā \"MH6 700\" modifikācija līdz 100 km/h paātirnās 3,8 sekundēs, bet no 100 km/h līdz 200 km/h – 6,3 sekundēs. \"Manhart\" apgalvo, ka paātrinājums no 80 km/h līdz 250 km/h aizņems 12,4 sekundes, bet spēkrata maksimālais braukšanas ātrums sasniedz 320 km/h.", "link": "https://www.delfi.lv/auto/42826674/modelu-jaunumi-testi/43978456/manhart-parveidotais-bmw-m6-ar-700-zs"},
{"title": "'AC Schnitzer' pārveidotais 'BMW 428i' policijai", "category": "Auto", "body": "\"AC Schnitzer ACS4 2.8i Coupe\" no standarta \"BMW 428i\" atšķiras ne tikai ar šīs kompānijas tradicionāli piedāvātajiem tūninga elementiem, bet arī policijas marķējumu un bākugunīm. Tāpat spēkratam ir sportiskāka skanējuma \"Evo Racing\" izplūdes sistēma un oriģināla dizaina 21 collas riteņu diski.", "link": "https://www.delfi.lv/auto/42826674/modelu-jaunumi-testi/43875386/ac-schnitzer-parveidotais-bmw-428i-policijai"},
{"title": "Ķīnieši prezentē ambiciozus plānus 'Volvo' attīstībai", "category": "Auto", "body": "Ķīnas autoražotājs \"Volvo Cars\" iegādi no ASV koncerna \"Ford Motor Co.\" pabeidza pagājušajā mēnesī, un tagad kompānijas priekšsēdētājs Lī Šufu vēlas gūt peļņu no savām investīcijām, pārdodot līdz pat 300 000 automašīnu gadā Ķīnas tirgū vien. \"Mūsu uzdevums ir dabūt \"Volvo Cars\" ārā no grūtībām,\" intervijā laikrakstam \"Wall Street Journal\" sacīja Lī Šufu. \"Es uzskatu, ka \"Volvo Cars\" produkti jau tiek ļoti labi pieprasīti, un kompānija ir rentabla. Mūsu patiesais izaicinājums ir paplašināt un attīstīt \"Volvo Cars\" zīmolu tālāk.\" \"Geely\" par Zviedrijas kompānijas iegādi samaksāja 1,5 miljardus dolāru (823,5 miljonus latu) un pagājušajā mēnesī paziņoja, ka tajā investēs 900 miljonus dolāru (494,1 miljonu latu). Lī Šufu pauda cerības Ķīnā uzbūvēt trīs \"Volvo Cars\" rūpnīcas, kuras gadā varētu saražot līdz pat 300 000 automašīnu, kas tiktu pārdotas iekšzemes tirgū, kas pagājušajā gadā apsteidza ASV un kļuva par pasaulē lielāko automašīnu tirgu. \"Volvo Cars\" pērn kopumā visā pasaulē pārdeva 335 000 automašīnu, tādējādi Lī Šufu prezentētais plāns nozīmē, ka kompānijas realizācijas apjoms tiks gandrīz divkāršots. Savukārt Ķīnā kompānija pagājušajā gadā pārdeva vien 24 000 automobiļu, un Lī Šufu uzsvēra, ka būs nepieciešams palielināt zīmola izsmalcinātību, lai tas spētu konkurēt ar \"Mercedes-Benz\" un \"BMW\", iespējams, izstrādājot jaunus luksusa klases modeļus. \"Geely\" ir kļuvis par vienu no Ķīnas lielākajiem privātajiem autoražotājiem kopš darbības uzsākšanas 1997.gadā. Kompānija gadā saražo 300 000 automašīnu, taču līdz 2015.gadam plāno palielināt pārdošanas apjomu līdz diviem miljoniem vienību.", "link": "https://www.delfi.lv/auto/42826658/zinas/34074645/kiniesi-prezente-ambiciozus-planus-volvo-attistibai"},
{"title": "Pašreizējo 'Volvo XC90' modeli atdos ķīniešiem", "category": "Auto", "body": "Kompānija \" Volvo \" pašreizējās paaudzes \"XC90\" modeļa šasiju nodevusi Ķīnas autoražotājam \"Geely\", vēsta \"ChinaCarTimes\" ar atsauci uz vietējo laikrakstu \"National Business Daily\". Atgādinām, ka \"Geely\" pirms diviem gadiem kļuva par šīs zviedru markas īpašnieku. \"Volvo XC90\" šasiju \"Geely\" izmantos sava apvidus automobiļa radīšanai, kas, visticamāk, Ķīnas tirgū tiks piedāvāts ar vietējo marku. \"Volvo XC90\" platforma pirmo reizi tika izmantota 1999. gadā un tā tika izgatavota vēl pirms \"Volvo\" marku iegādājās \"Ford\" koncerns. Uz tās pašas platformas izgatavots \"Volvo S80\", \"Ford Taurus\" un \"Linkoln MKS\". Pašlaik \"Volvo\" strādā pie jaunās paaudzes \"XC90\" modeļa, ko ražotājs publiski atzina vēl pērnā gada rudenī. Gaidāms, ka topošā modeļa pamatā tiks izmantota jauna modulārā platforma. Ražošanā jaunais \"Volvo XC90\" gaidāms 2014. gadā. Atgādinām, ka \"Volvo XC90\" tiek ražots no 2002. gada.", "link": "https://www.delfi.lv/auto/42826658/zinas/42366830/pasreizejo-volvo-xc90-modeli-atdos-kiniesiem"},
{"title": "Latvijas blakusvāģu braucējiem vietas uz visiem pasaules čempionāta Ķeguma posma goda pjedestāla pakāpieniem", "category": "Auto", "body": "Par posma uzvarētājiem kļuva Nīderlandes sportists Etjēns Bakss ar latvieti Kasparu Stupeli, kuri pirmajā braucienā bija otrie, bet otrajā braucienā svinēja uzvaru. Otrajā vietā ierindojās deviņkārtējais pasaules čempions Daniels Vilemsens no Nīderlandes, kurš šobrīd startē pārī ar latvieti Lauri Daideru. Viņi bija labākie pirmajā braucienā, bet otrajā ierindojās otrajā pozīcijā. Savukārt trešie kopvērtējumā bija beļģis Joriss Hendrikss ar citu latviešu kantētāju Kasparu Liepiņu, kuriem abos braucienos trešā vieta. Līdz šim nevienā no Latvijas posmiem 17 gadu garumā latvieši vienlaicīgi nebija stājušies uz vairāk kā diviem goda pjedestāla pakāpieniem. Citviet devītajā pozīcijā ierindojās Māris Rupeiks un Elvijs Mucenieks, kuriem braucienos attiecīgi desmitā un devītā vieta, 18.vietā ierindojās latvietis Arnolds Sīlis kopā ar šveiciešu kantētāju Bruno Kelinu, nopelnot pirmos septiņus pasaules čempionāta kopvērtējuma punktus, bet 26.pozīciju ieņēma latviešu kantētājs Mārtiņš Antons kopā ar lietuvieti Ļutauru Varokoju, netiekot pie kopvērtējuma punktiem. Kopumā sacensībās piedalījās 31 ekipāža. Sestdien notikušajās kvalifikācijas sacensībās savos braucienos uzvaru izcīnīja Bakss/Stupelis, kā arī Vilemsens/L.Daiders. Kvalifikācijas sacensības tikmēr nespēja pārvarēt Latvijas ekipāža Gints Kaktiņš un Gints Harju. Latvijas \"Grand Prix\" sacensības blakusvāģiem notika jau 17.reizi. Kā ziņots, finansiālu grūtību dēļ pajukusi pagājušā gada pasaules čempionāta otrā spēcīgākā ekipāža, kuru veidoja Jānis un Lauris Daideri. Brāļi pieņēmuši lēmumu šosezon vairs nestartēt pasaules čempionāta posmos, bet L.Daiders tagad sezonu turpina kā Vilemsena kantētājs. Vilemsens sezonu sāka ar citu latviešu kantētāju Haraldu Kurpnieku, bet pēc latvieša gūtās traumas startēja pārī ar savu tautieti Keniju van Gālenu, kurš pasaules čempionāta sestajā posmā iedzīvojās kājas krustenisko saišu savainojumā.", "link": "https://www.delfi.lv/auto/42826676/motorusports/42586632/latvijas-blakusvagu-braucejiem-vietas-uz-visiem-pasaules-cempionata-keguma-posma-goda-pjedestala-pakapieniem"},
{"title": "'Porsche Cayenne' apvidnieks 'Platinum' versijā", "category": "Auto", "body": "Kompānija \" Porsche \" prezentējusi \"Cayenne\" apvidus automobiļa speciālo versiju \"Platinum Edition\". No standarta automobiļa tā atšķiras ar īpašu eksterjera noformējumu un bagātīgāku standarta aprīkojumu. \"Porsche Cayenne Platinum Edition\" no standarta modeļa vizuāli atšķiras ar platīna toņa līstītēm radiatora dekoratīvajā režģī un gaisa tvērējos, kā arī tāda paša toņa aizmugurējo spoileri. \"Porsche Cayenne Platinum Edition\" standarta aprīkojumā būs iekļauti biksenona lukturi, multimediju sistēma ar 11 skaļruņiem un septiņcollu ekrānu, tonētie logi un 19 collu riteņi. Šīs versijas apvidus automobili varēs pasūtināt ar 300 zirgspēku jaudīgo 3,6 litru benzīna motoru vai arī 245 ZS jaudīgo trīslitru dīzeļdzinēju. Tirdzniecībā \"Porsche Cayenne Platinum Edition\" nonāks nākamā gada janvārī. Vācijā tā cena būs no 66 379 eiro, bet versijā ar dīzeļmotoru – no 67 212 eiro.", "link": "https://www.delfi.lv/auto/42826674/modelu-jaunumi-testi/43863942/porsche-cayenne-apvidnieks-platinum-versija"},
{"title": "'Peugeot' oficiāli atklāj '2008' modeli", "category": "Auto", "body": "Kompānija \" Peugeot \" šodien oficiāli atklājusi modeli \"2008\", kā  attēli internetā bija nonākuši jau nedēļas nogalē . Šobrīd kļuvusi zināma arī oficiālā informācija par franču konkurentu šobrīd tirgū populārajiem \"Nissan Juke\" un \"Opel Mokka\". Kā jau bija gaidāms, \"Peugeot 2008\" tapis uz \"208\" hečbeka bāzes. Tā kopgarums ir 4,16 metri, kas ir par 25 cm vairāk nekā \"Nissan Juke\". Lai arī vizuāli \"2008\" un \"208\" ir līdzīgi, mazā apvidus automobiļa gadījumā autovadītāja sēdpozīcija ir augstāka, bet virsbūvē izmantoti arī nekrāsotas plastmasas paneļi pa perimetru, lai uzsvērtu tā \"apvidnieciskumu\". \"Peugeot 2008\" būs pieejams tikai un vienīgi ar priekšējo riteņu piedziņu. Tomēr vismaz kaut kādas apvidus pārgājības spējas tam nodrošinās ne tikai augstāks klīrenss, bet arī \"Grip Control\" vilkmes kontroles sistēma, kas aizgūta no gabarītos lielākā apvidus automobiļa \"3008\". Dzinēji mazajam apvidus automobilim būs aizgūti no \"208\" hečbeka, ieskaitot arī jauno 1,2-litru trīscilindru turbopūtes benzīna dzinēju. Tāpat būs pieejams arī 1,4- un 1,6-litru dīzeļmotori. Detalizētāka informācija tiks publicēta līdz ar \"Peugeot 2008\" debiju martā notiekošajā Ženēvas autoizstādē.", "link": "https://www.delfi.lv/auto/42826674/modelu-jaunumi-testi/42951384/peugeot-oficiali-atklaj-2008-modeli"},
{"title": "Serģis: Jonass pierādīja, ka šobrīd ir labākais pasaulē", "category": "Auto", "body": "Latvijas jaunais motokrosa talants Pauls Jonass ar uzvaru pasaules čempionāta 125 kubikcentimetru klasē pierādījis, ka šobrīd ir pasaules labākais braucējs šajā vecuma grupā, uzskata sportista menedžeris  Kristers Serģis . Kā ziņots, svētdien  Čehijā notikušajās sacensībās pirmajā finālbraucienā Jonass izcīnīja uzvaru,  par nieka 0,239 sekundēm apsteidzot Nikolā Derkūru no Francijas. Savukārt otrajā finālbraucienā latvietim otrā vieta 9,574 sekundes aiz Kalvina Flānderena no Nīderlandes. Pirms gada Jonass šajā pašā klasē pasaules čempionātā izcīnīja trešo vietu, bet vēl gadu iepriekš viņš kļuva par čempionu 85 kubikcentimetru klasē. Sarunā ar  Red Bull  Jonass neslēpj, ka ir apmierināts ar izcīnīto uzvaru: \"Pirmajā braucienā nostartēju labi, bet, tā kā tajā apsteidzu Derkūru, otrajā braucu jau piesardzīgāk.\" \"Tagad vēl atlikuši divi posmi Eiropas čempionātā, pēc kā jau varēs nedaudz atpūsties un pēc tam sākt gatavošanos jaunajai sezonai,\" savus tuvākos nākotnes plānus atklājis Jonass, kurš šobrīd ir arī ļoti pārliecinošs Eiropas čempionāta kopvērtējuma līderis. Pirms pēdējiem trim Eiropas čempionāta posmiem Jonass tuvāko sekotāju Flānderenu apsteidz par 29 punktiem un sekmīga snieguma gadījumā jau šajā svētdienā Beļģijā var garantēt vēl vienu čempiona titulu. Iepriekš Jonass izteicās, ka ja divus posmus pirms beigām kļūs par Eiropas čempionu, jau sezonas beigās viņš varētu izmēģināt savus spēkus 250 kubikcentimetru klases sacensībās. \"Cīņa bija spraiga, tomēr Pauls pierādīja, ka uz doto brīdi ir labākais un parādīja raksturu,\" atklājis Jonasa menedžeris Serģis, kurš pats ir pieckārtējais čempions motokrosā ar blakusvāģiem. \"Šajās sacensībās mērķis bija parādīt stabilitāti, nevis radīt labvēlīgu situāciju uzvarai, un tas izdevās.\"", "link": "https://www.delfi.lv/auto/42826676/motorusports/43554429/sergis-jonass-pieradija-ka-sobrid-ir-labakais-pasaule"},
{"title": "'Renault Captur' maksās no 15 tūkstošiem eiro", "category": "Auto", "body": "Kompānija \" Renault \" paziņojusi oficiālās cenas mazajam apvidus automobilim \"Captur\", kas tapis uz \"Clio\" hečbeka bāzes. Francijā šis modelis maksās no 15 500 eiro, kas šajā valstī ir par 500 eiro mazāk nekā tā tiešajam konkurentam \"Nissan Juke\". \"Renault Captur\" būs pieejmas četros komplektācijas līmeņos, no kuriem dārgākais maksās 22 700 eiro. Šajā versijā ar \"Intens\" komplektāciju automobilis būs aprīkots ar 90 zirgspēku jaudīgu dīzeļdzinēju un sešpakāpju sekvenciālo pārnesumkārbu. Pilnpiedziņas sistēma automobilim nav paredzēta vispār. \"Renault Captur\" pieejams ar 90 zirgspēku benzīna un dīzeļa dzinēju, kā arī 120 ZS jaudīgu benzīna motoru no \"Clio GT\". Atkarībā no versijas dzinējs tiek sajūgts ar piecu vai sešu pakāpju manuālo pārnesumkārbu vai arī divsajūgu sekvenciālo sešpakāpju transmisiju. Par papildus samaksu automobilim pieejama klimata kontrole, \"R-Link\" multimediju sistēma ar skārienjutīgo ekrānu, atpakaļskata kamera u.c.", "link": "https://www.delfi.lv/auto/42826658/zinas/43156184/renault-captur-maksas-no-15-tukstosiem-eiro"},
{"title": "Matīss Karro kļūst par Anglijas MX čempionāta bronzas medaļnieku", "category": "Auto", "body": "Pēdējā Anglijas motokrosa čempionāta posmā trīs braucienu summā izcīnot 9.vietu MX1 klasē, Latvijas motokrosists  Matīss Karro  sezonas kopvērtējumā nodrošināja sev augsto trešo vietu un bronzas medaļu, informē sportista preses dieness. Diemžēl šis posms Matīsam neizvērtās tā, kā gribētos. Ja kvalifikācijā sanāca uzrādīt ātrāko laiku, tad braucienos sportists sasniedza attiecīgi piekto un otro vietu, bet trešajā braucienā pēc kritiena bija spiests izstāties. \"Trase man ļoti nepatika, jo atradās tādā kā pļavas vidū, taču, neskatoties uz to, kvalifikācijā izdevās uzrādīt ātrāko laiku, ar ko pats biju ļoti pārsteigts,\" iesāk Matīss Karro. \"Pirmā brauciena starts bija ļoti slikts, biju ceturtajā vietā. Turpinājumā nevarēju atbrīvoties un atkritu uz piekto pozīciju, kurā arī beigās finišēju.\"  \"Otrajā braucienā starts bija nedaudz labāks. Biju otrais, taču pirmo vietu noķert nevarēju, jo tas braucējs bija ātrāks par mani. Trešajā brauciena startā ļoti daudzi krita, tai skaitā arī es. Jāsaka, ka kritiens bija smags, jo mocis man uzkrita virsū, kā rezultātā guvu dažus sasitumus. Pēc kritiena uzreiz devos uz boksiem, lai iztaisnotu motociklu, taču tas nebija iespējams, tāpēc izstājos,\" brauciena notikumus komentē Karro. Lai arī sportists nav apmierināts ar rezultātu posmā, kopvērtējumā Karro izdevās saglabāt trešo vietu, par ko Matīsam ir prieks. \"Protams, biju ļoti vīlies, jo sanāca sabojāt savu statistiku, jo līdz šim visu laiku Anglijas čempionāta posmos biju kāpis uz goda pjedestāla. Jāsaka, paldies Dievam, jo galveno uzdevumu izpildīju – Anglijas čempionāta kopvērtējumā nosargāju savu trešo vietu MX1 klasē. Šis ir mans labākais rezultāts Anglijas čempionātā. Jāatzīmē, ka ceturtās vietas ieguvējs man beigās zaudēja tikai vienu punktu,\" turpina Matīss. \"Taču kopumā uz šo rezultātu jāskatās pozitīvi, jo traumu dēļ divus posmus izlaidu. Arī komanda ar šo rezultātu ir ļoti priecīga, jo abi komandas piloti čempionāta kopvērtējumā kāpa uz goda pjedestāla.\" Lai arī sezona beigusies, Matīss ilgi neplāno atpūsties, jo drīz jāsāk gatavoties jaunajai sezonai. \"Prieks, ka sezonu pēc divu trīs gadu pārtraukuma izdevies pabeigt bez savainojumiem, tāpēc tagad varēšu jaunajai sezonai gatavoties ar pilnu jaudu. Šobrīd gribas atslēgties no ceļošanas, jo tā prasa daudz spēkus un emocijas. Taču atpūta nebūs ilga - nedēļu atpūtīšos un tad jau sākšu strādāt un likt pamatus jaunajai sezonai,\" nobeidz Karro, kurš nesen pagarināja līgumu ar STR KTM komandu.", "link": "https://www.delfi.lv/auto/42826676/motorusports/43715646/matiss-karro-klust-par-anglijas-mx-cempionata-bronzas-medalnieku"},
{"title": "Matīss Karro treniņsacīkstēs pirms PČ sezonas sākuma izcīna otro vietu", "category": "Auto", "body": "Jau šīs nedēļas beigās startēs šāgada pasaules motokrosa čempionāts, tāpēc daudzi braucēji, lai labāk sagatavotos jaunajai sezonai, izvēlas aizvadīt treniņsacīkstes. Matīss pirms jaunās sezonas bija nolēmis piedalīties sacensībās Anglijā, kurās uz starta stājās diezgan spēcīgs dalībnieku sastāvs. Kopumā šīs sacīkstes Karro aizritēja labi, jo tika izcīnīta otrā vieta MX1 klasē, kā arī otrā vieta lielajā Superfinālā. \"Kvalifikācijā ierindojos trešajā vietā, lai arī, iespējams, varēju finišēt vēl augstāk. Brauciena laikā man vajadzēja iebraukt mehāniķu zonā, kur motociklam tika pieregulēti amortizatori un tika noregulēts pareizāks balanss. Pēc tam viss bija labi, taču nedaudz pietrūka laika, lai uzrādītu vēl labāku apļa laiku,\" iesāk  Matīss Karro . \"Pirmajā braucienā nogulēju starta momentu, taču mans jaunais 350 kubikcentimetru motocikls bija ļoti ātrs, tāpēc pirmajā līkumā iebraucu kā pirmais. Taču nedaudz nokavēju brīdi, kad man bija jāiziet no līkuma, tāpēc atkritu uz trešo vietu. Beigās neizdevās apdzīt konkurentus un finišēju tajā pašā trešajā vietā. Jāteic, ka pusi brauciena cīnījos par pirmo vietu, taču pēc tam, kas pirmajā reizē ir pavisam normāli, man \"piedzinās\" rokas, un es samazināju ātrumu,\" pirmā brauciena notikumus atceras Karro. \"Otrajā braucienā izdevās starts un aizbraucu kā pirmais, taču pēc trīs apļiem pēc viena no maziem tramplīniem izlecu ārpus trases un atkritu uz trešo vietu. Vēlāk noķēru konkurentus un atguvu pirmo vietu, taču tad atkal \"piedzinās\" rokas, tāpēc neriskēju un necentos par katru cenu noturēties vadībā. Esmu mācījies no savām kļūdām, tāpēc negribu vairs tās pieļaut. Beigās finišēju otrajā vietā, kas divu braucienu summā man arī deva otro pozīciju, ar ko biju pilnībā apmierināts,\" turpina Karro. \"Pēc tam sekoja Superfināls, kurā uz starta stājās 20 MX2 braucēji un 20 MX1 sportisti. Vispirms trasē devās MX2 klases braucēji, bet pēc divām sekundēm tika dots starts MX1 braucējiem. Diemžēl npkavēju startu, jo domāju, ka starts būs pēc piecām sekundēm. Kamēr ieliku ātrumā, tikmēr konkurenti jau atrāvās. Taču turpinājumā gandrīz izdevās apdzīt visus braucējus, un beigās aizcīnījos līdz otrajai vietai, ar ko arī biju ļoti priecīgs. Brauciena vidū biju spiests nomest brilles, tāpēc turpinājumā ļoti traki acīs lidoja smiltis, kas man beigās lika nedaudz samazināt ātrumu,\" Superfinālu komentē Matīss. \"Noteikti gribu pateikt lielu paldies latviešu faniem, kuri ļoti kuplā sastāvā atbalstīja mani. Sen tik daudz latviešu fanus Anglijā nebiju redzējis. Paldies viņiem un pārējiem, kas par mani turēja īkšķus,\" saka Matīss. \"Kopumā ar šīm sacensībām esmu apmierināts – trīs stabili braucieni bez neviena kritiena. Tagad uz sezonas pirmo posmu Katarā varēšu doties dzīvs un vesels. Jūtos labi, bet sezonas sākumu braukšu mierīgi, lai varu iebraukties un tad jau kāpināt tempu,\" nobeidz Karro, kurš jau trešdien dosies uz Kataru.", "link": "https://www.delfi.lv/auto/42826676/motorusports/44245147/matiss-karro-treninsacikstes-pirms-pc-sezonas-sakuma-izcina-otro-vietu"},
{"title": "Motokrosists Šileika izcīna trešo vietu Eiropas čempionāta posmā", "category": "Auto", "body": "Šileikam vislabāk veicās pirmajā braucienā, kurā viņš piekāpās tikai tā uzvarētājam Nīderlandes sportistam Davijam Potjesa, bet nākamajā braucienā viņš ierindojās ceturtajā vietā, kas kopējā ieskaitē ļāva stāties uz goda pjedestāla zemākā pakāpiena. Tikmēr par sacensību uzvarētāju kļuva Potjess, kurš nu triumfējis abos šīs sezonas posmos. Šī posma ietvaros Šileika nopelnīja 40 punktus, kas čempionāta kopvērtējumā ar kopsummā nopelnītiem 60 punktiem ļāvis viņam pakāpties uz piekto vietu. Kā zināms, pērn par Eiropas čempionu kļuva Pauls Jonass, kurš šobrīd sacenšas jau spēcīgajā MX2 klasē, bet Šileika kopvērtējumā bija 12.pozīcijā. Šosezon Eiropas čempionātā 125 kubikcentimetru klasē tiks aizvadīti astoņi posmi, bet nākamais maija sākumā norisināsies Nīderlandē. Tikmēr sezonas pirmajā Eiropas čempionāta posmā 300 kubikcentimetru klasē trešajā vietā ierindojās Toms Macuks, kurš abos braucienos bija attiecīgi otrais un ceturtais. Par šī posma uzvarētāju kļuva itālis Samuele Bernardini, kurš bija labākais abos braucienos. Macuks šajā posmā tika pie 40 kopvērtējuma ieskaites punktiem. Pērn Macuks kļuva par Eiropas vicečempionu \"EMX Open\" klasē.", "link": "https://www.delfi.lv/auto/42826676/motorusports/44415655/motokrosists-sileika-izcina-treso-vietu-eiropas-cempionata-posma"},
{"title": "Eiropas Nāciju čempionātā motokrosā Latviju pārstāvēs Žuks, Trofimovs, Šileika un Drevinskis", "category": "Auto", "body": "Kā pavēstījis izlases menedžeris Tomass Cīrulis, šis sastāvs gan vēl var mainīties, ņemot vērā turpmākās sportistu šīs sezonas gaitas. Žuks un Trofimovs startēs 85 kubikcentimetru klasē (līdz 14 gadu vecumam), Šileika spēkosies 125 kubikcentimetru klasē (līdz 17 gadu vecumam), bet Drevinskis - MX2 klasē (līdz 21 gada vecumam). MX2 klasē kā galvenie kandidāti uz vietu izlasē iepriekš tika minēti Pauls Jonass un Roberts Justs. Pirms tam izlases vadība bija paudusi cerību, ka Jonass vai Justs būs tās rīcībā Čehijā. Šileika bija izteikts favorīts uz vietu izlasē 125 kubikcentimetru klasē, savukārt Žuks bija pirmais kandidāts dalībai 85 kubikcentimetru klasē. Otrā pozīcija šajā klasē gan provizoriskajā izlases sastāvā Trofimovam nebija atvēlēta, izlases vadībai sakot, ka par to cīnīsies Ralfs Edgars Ozoliņš, Dmitrijs Goršanovs un Valters Logins. Kopš 2012.gada sezonas Eiropas Nāciju čempionāta formāts ir mainīts - tajā uzvarētāji tiek noskaidroti jauniešu un junioru klašu ieskaitē. Katru valsti pārstāv četri sportisti - divi 85 kubikcentimetru klasē, viens 125 kubikcentimetru klasē un viens MX2 klasē. Sacensībās tiek aizvadīti četri finālbraucieni - divos no tiem sacenšas 85 kubikcentimetru klases sportisti, bet atlikušajos divos apvienotā braucienā startē 125 kubikcentimetru un MX2 klases pārstāvji. Katra valsts četru braucienu summā iegūst astoņas individuālās ieskaites, no kurām gala rezultātu veido septiņi labākie rezultāti.", "link": "https://www.delfi.lv/auto/42826676/motorusports/44757434/eiropas-naciju-cempionata-motokrosa-latviju-parstaves-zuks-trofimovs-sileika-un-drevinskis"},
{"title": "Video: itālietis publiski sašķaida savu grabažu 'BMW M6'", "category": "Auto", "body": "Šādu akciju Hadi sarīkoja, jo nav apmierināts ar vācu autoražotāja servisu. Šo \"BMW M6\" par 120 tūkstošiem eiro itālietis iegādājās 2008. gadā. Sportisko automobili piemeklējusi virkne tehnisko likstu, ieskaitot vibrāciju, troksni motorā, kā arī cirtienus, pārslēdzot transmisiju. Itālijas \"BMW\" servisi, kuros Hadi vērsies, nav spējuši tikt ar šīm problēmām galā. Rezultātu nedeva arī oficiālās sūdzības, kas tika nosūtītas \"BMW\" pārstāvniecībai Itālijā un pat autoražotāja vadībai Minhenē. Abas kompānijas vainu novēla viena uz otru. Ja problēma netiks atrisināta, Hadi apsolījis šo automobili saremontēt sākotnējā vizuālajā stāvoklī un atkal publiski sašķaidīt, tikai šoreiz pie Reihstāga ēkas Berlīnē. Ja video neizdodas noskatīties iegultā veidā, aplūkojiet to  šeit !", "link": "https://www.delfi.lv/auto/42826658/zinas/43658969/video-italietis-publiski-saskaida-savu-grabazu-bmw-m6"},
{"title": "'Volvo' hibrīda kravas auto uzstāda jaunus ātruma rekordus", "category": "Auto", "body": "\" Volvo \" hibrīda kravas automašīna \"Mean Green\" Vendoveras lidlaukā, Jūtas štatā, ASV, uzstādījusi jaunus pasaules ātruma rekordus. \"Mean Green\" uzstādīja šādus pasaules ātruma rekordus: kilometrs ar startu kustībā – 236,577 km/h (147,002 jūdzes stundā); un kilometrs ar startu no vietas – 153,252 km/h (95,245 jūdzes stundā). \"Mēs esam ļoti priecīgi par \"Mean Green\" sniegumu, jo īpaši tik lielā augstumā virs jūras līmeņa,\" saka Boje Ovebrinks, \"Mean Green\" pilots un īpašnieks. \"Mēs zinājām, ka Vendoverā nebūs viegli, jo lidlauks atrodas vairāk nekā 1 280 metru virs jūras līmeņa.\" Ātruma rekorda mēģinājumus apstiprināja ASV Automobiļu klubs, kas pārstāv Starptautisko Automobiļu federāciju (FIA). Ir gaidāms, ka FIA apstiprinās jaunos rekordus 30 līdz 60 dienu laikā. \"Mean Green\" pārspēja savus iepriekšējos rekordus – 218,780 km/h (135,943 jūdzes stundā) kilometra distancē ar startu kustībā un 152,253 km/h (94,605 jūdzes stundā) ar startu no vietas, kas tika uzstādīti pērnā gada jūnijā Hultsfredas lidlaukā, Zviedrijā.  Lai arī \"Mean Green\" aerodinamiski veidotā virsbūve tikai minimāli atgādina seglu vilcēju, tomēr tas gandrīz pilnībā ir veidots no standarta \"Volvo\" detaļām, ieskaitot \"Volvo VN\" kabīni un rāmi. \"Mean Green\" piedziņu nodrošina \"Volvo D16\" dzinējs un modificēta \"I-Shift\" automatizētā pārnesumkārba, kas darbojas kopā ar hibrīda elektrisko motoru. Elektromotors un \"Volvo D16\" dīzeļdzinējs kopā attīsta 2 100 zirgspēku jaudu un gandrīz 6 780 Nm griezes momentu (200 zirgspēku un 1200 Nm nodrošina tieši elektromotors). Ja video neizdodas noskatīties iegultā veidā, aplūkojiet to  šeit !", "link": "https://www.delfi.lv/auto/42826658/zinas/42334466/volvo-hibrida-kravas-auto-uzstada-jaunus-atruma-rekordus"},
{"title": "'Volkswagen' oficiāli atklājis jauno 'Tiguan' apvidnieku", "category": "Auto", "body": "Kompānija \" Volkswagen \" (VW) dienu pirms  Frankfurtes autoizstādes  atvēršanas oficiāli atklājusi jaunās paaudzes \"Tiguan\" apvidus automobili. Salīdzinājumā ar priekšteci jaunais modelis kļuvis gabarītos lielāks, bet tajā pašā laikā par 50 kilogramiem vieglāks. Jaunā \"VW Tiguan\" kopgarums palielināts par 60 milimetriem – līdz 4486 mm; bet platums – par 30 mm (1939 mm). Savukārt augstumā jaunais modelis ir par 33 mm zemāks (1670 mm) salīdzinājumā ar priekšteci. Riteņu garenbāze palielināta par nepilniem astoņiem centimetriem (2681 mm). Bagāžas nodalījuma tilpums ir 615 litru, bet nolaistu aizmugurējo atzveltņu gadījumā – 1665 l. Jaunais \"VW Tiguan\" izgatavots uz koncerna modulārās platformas MQB, kas jau pazīstama no \"Golf\" un \"Passat\" modeļa. Jaunā apvidus automobiļa klīrenss palielināts par 11 milimetriem – līdz kopumā 200 mm. Klientu izvēlei tiks piedāvāti četri benzīna un tik pat daudz dīzeļdzinēju, kuri ir vidēji par 24% ekonomiskāki nekā priekšteča gadījumā. Benzīna motoru jauda atkarībā no versijas ir no 125 līdz 220 zirgspēkiem, bet dīzeļdzinējiem – no 115 līdz 240 ZS. Transmisijas – sešpakāpju manuālā, kā arī sešu vai septiņu pārnesumu sekvenciālā DSG ar diviem sajūgiem. Bāzes versija (kā benzīna, tā arī dīzeļa dzinēja gadījumā) būs pieejama tikai ar priekšpiedziņu, bet visām pārējām modifikācijām būs pilnpiedziņas sistēma ar piektās paaudzes \"Haldex\" viskosajūgu. Pilnpiedziņas sistēmai ir četri regulējami darbības režīmi – \"Onroad\", \"Snow\", \"Offroad\" un \"Offroad Individual\". Tradicionālo mērinstrumentu paneļa pulksteņu vietā ir 12,3 collu ekrāns. Tāpat jaunajam \"VW Tiguan\" pieejams priekšējā vējstikla projekcijas ekrāns, kas šīs markas apvidus automobiļiem tiek piedāvāts pirmo reizi. Vēl spēkratu iespējams aprīkot ar panorāmas stikla jumtu. Papildus aprīkojuma sarakstā vēl ir stūresrata apsilde, sēdekļi ar masāžas funkciju, video novērošanas sistēma pa virsbūves perimetru, adaptīvā kruīza kontrole, kā arī iespēja bagāžnieka vāku atvērt, pavicinot kāju zem automobiļa bufera. Jaunais \"VW Tiguan\" tiks piedāvāta multimediju sistēma ar piecu vai astoņu collu skārienjutīgo ekrānu, kā arī \"Apple CarPlay\" un \"Android Auto\" operētājsistēmu atbalstu. Tirdzniecībā Eiropā jaunais \"VW Tiguan\" nonāks nākamā gada pavasarī.", "link": "https://www.delfi.lv/auto/42826674/modelu-jaunumi-testi/46463017/volkswagen-oficiali-atklajis-jauno-tiguan-apvidnieku"},
{"title": "VW pārtraucis 10 pārnesumu automātiskās transmisijas izstrādi", "category": "Auto", "body": "Koncerns \" Volkswagen \" (VW) apturējis darbu pie 10 pakāpju sekvenciālās pārnesumkārbas DSG izstrādes, vēsta izdevums \"Motoring\" ar atsauci uz avotu ražotājā. \"Šāda transmisija ir pārlieku sarežģīta un dārga. Nonācām pie slēdziena, ka šobrīd ir svarīgāki jautājumi, kas mums būtu jārisina,\" izdevumam skaidro anonīmais avots. Par darbu pie 10 pakāpju pārnesumkārbas VW paziņoja 2013. gada aprīlī Vīnes starptautiskajā mehānikas izstādē. Jaunā transmisija tika izstrādāta uz pašreizējās septiņpakāpju DSG pārnesumkārbas bāzes. 10 pakāpju transmisiju bija plānots uzstādīt VW, \"Seat\", \"Škoda\" un \"Audi\" kompaktajiem modeļiem ar trīs un četru cilindru dzinējiem, lai uzlabotu degvielas ekonomiju.", "link": "https://www.delfi.lv/auto/42826658/zinas/46478771/vw-partraucis-10-parnesumu-automatiskas-transmisijas-izstradi"},
{"title": "'Opel' oficiāli atklājis jauno 'Astra' modeli", "category": "Auto", "body": "Kompānija \" Opel \" publicējusi oficiālo informāciju un attēlus ar jauno \"Astra\" modeli, kas plašākai sabiedrībai pirmo reizi tiks parādīts septembrī notiekošajā Frankfurtes autoizstādē. Jaunā \"Opel Astra\" salīdzinājumā ar priekšteci būs 120 līdz 200 kilogramu vieglāka atkarībā no modifikācijas. Tas panākts, jo automobilis izstrādāts pilnībā no jauna un tajā izmantoti dažādi izturīgi, bet viegli materiāli. \"Opel Astra\" būs pieejama ar autoražotāja jaunākajiem trīs un četru cilindru motoriem, kuru jauda šim modelim būs diapazonā no 95 līdz 200 zirgspēkiem. Šajā modelī debitēs \"Opel\" jaunais 1,4 litru benzīna turbomotors, kas attīsta 145 zirgspēku jaudu un 250 ņūtonmetru griezes momentu. Interesanti, ka jaunā \"Opel Astra\" ir par pieciem centimetriem īsāka (4,37 m) un par 2,6 cm zemāka (1,46 m) nekā līdzšinējais modelis. Neskatoties uz mazākiem gabarītiem, salona ietilpība jaunajam \"Opel Astra\" esot lielāka. Ražotājs apgalvo, ka aizmugurē sēdošo pasažieru kājām salīdzinājumā ar priekšteci būšot par 35 milimetriem vairāk vietas.", "link": "https://www.delfi.lv/auto/42826674/modelu-jaunumi-testi/46046193/opel-oficiali-atklajis-jauno-astra-modeli"},
{"title": "Nosaukti 'Latvijas Gada auto 2016' titulu ieguvēji", "category": "Auto", "body": "\" Latvijas Gada auto  2016\" titulu ieguvis \"Hyundai i20\", paziņots sestdienas vakarā notikušajā konkursa svinīgajā noslēguma ceremonijā. Uzvarētājs tika noskaidrots, žūrijai balsojot par septiņiem finālistiem. Kopumā konkursam bija pieteikti 34 jauni auto modeļi, kas pretendēja arī uz tituliem konkursa apakšnominācijās. Neskaitot galveno \"Latvijas Gada auto 2016\" titulu, apbalvoti arī laureāti papildus nominācijās: \"Latvijas Mazais auto 2016\" – \"Hyundai i20\" \"Latvijas Apvidus auto 2016\" – \"Subaru Forester\" \"Latvijas Premium apvidus auto 2016\" – \"Audi Q7\" \"Latvijas Premium auto 2016\" – \"Audi Q7\" \"Latvijas Komercauto 2016\" – \"Volkswagen Transporter T6\" \"Latvijas Eko auto 2016\" – \"Opel Corsa\" \"Latvijas Sportiskākais auto 2016\" – \"Honda Civic Type-R\" \"Latvijas Skaistākais auto 2016\" – \"Audi A4\" \"Latvijas Ģimenes auto 2016\" – \"Ford S-Max\" \"Latvijas Tautas simpātija 2016\" - \"BMW X6\" Kopumā konkursā bija pieteikti 34 jaunākie auto modeļi, kas Latvijas tirgū nonākuši pēc 2014. gada 1. novembra. Finālā iekļuva septiņi pretendenti, kuri saņēma vislielāko žūrijas balsu skaitu pēc \"Lielā testa brauciena\", kas norisinājās Ādažos novembra sākumā. Finālā iekļuva (alfabētiskā secībā) \"Audi A4\", \"Ford S-Max\", \"Hyundai i20\", \"Mazda CX-3\", \"Opel Corsa\", \"Subaru Outback\" un \"Škoda Superb\" (sedans un universālis \"Combi\"). Konkurss \"Latvijas Gada auto\" šogad notiek 17. reizi kopš 1998. gada. Žūriju veido autožurnālisti, autoeksperti un autosportisti. Iepriekšējo piecu gadu uzvarētāji ir \"Ford Mondeo\" (2014), \"Škoda Octavia\" (2013), \"Volkswagen Golf\" (2012), \"Volkswagen Jetta\" (2011) un \"Opel Astra\" (2010).", "link": "https://www.delfi.lv/auto/42826658/zinas/46802085/nosaukti-latvijas-gada-auto-2016-titulu-ieguveji"},
{"title": "Piedalies balsojumā par 'Latvijas Gada auto 2017' simpātiju", "category": "Auto", "body": "Konkursa \" Latvijas Gada auto \" organizatori sadarbībā ar portālu \"Delfi\" aicina ikvienu interesentu piedalīties \"Latvijas Gada auto 2017\" un balsot par, savuprāt, atbilstošāku titula pretendentu nomināciju \"Latvijas Gada auto tautas simpātija 2017\". Interneta balsojums ilgs līdz 8. decembrim; konkursa fināls un rezultātu paziņošana notiks 9. decembrī, kad tiks apbalvota arī \"Latvijas Gada auto tautas simpātija 2017\". Tāpat interesentiem ir iespēja balsot klātienē tirdzniecības centrā \"Mols\", kur apskatāma arī dalībnieku fotoizstāde. Kopumā konkursam \"Latvijas Gada auto 2017\" pieteikti 24 jaunākie auto modeļi: \"Opel Astra\", \"Opel Astra Sports Tourer\", \"Opel Mokka X\", \"Nissan Navara\", \"Mazda MX-5\", \"Ford Edge\", \"Ford Mustang\", \"BMW X1\", \"Renault Megane\", \"Renault Talisman Grandtour\", \"KIA Sportage\", \"Volkswagen Tiguan\", \"Volvo S90\", \"Volvo V90\", \"Hyundai Ioniq\", \"Mitsubishi L200\", \"Audi Q2\", \"Audi A5 Coupe\", \"Peugeot 3008\", \"Peugeot Traveller\", \"Toyota RAV4 Hybrid\", \"Toyota Hilux\", \"Lexus RX\" un \"Škoda Kodiaq\".", "link": "https://www.delfi.lv/auto/42826658/zinas/48134899/piedalies-balsojuma-par-latvijas-gada-auto-2017-simpatiju"},
{"title": "Latvijas motobraucēji Jonass un Justs pasaules čempionāta posma pirmajā braucienā finišē labāko desmitniekā", "category": "Auto", "body": "Sacensības sekmīgāk iesāka \"HSF Logistics\" komandas braucējs Justs, kurš pēc pirmā apļa bija pat ceturtajā pozīcijā, bet Jonass (\"Red Bull  KTM  Factory Racing\") nebija atrodams labāko desmitniekā. Sacensību turpinājumā Justs sāka atkāpties, bet Jonass uzlaboja savu sniegumu, septīto apli latviešu motobraucējiem noslēdzot līdzās - septītajā un astotajā vietā. Pēc desmitā apļa Jonass jau bija septītais, bet Justs nokritis uz devīto pozīciju, kurā arī finišēja pirmajā braucienā. Tikmēr Jonass spēja pakāpties uz piekto vietu, tomēr pēdējos apļos atkrita uz septīto pozīciju. Par pirmā brauciena uzvarētāju kļuva Jonasa komandas biedrs Džefrijs Herlingss no Nīderlandes, kurš par līderi kļuva vien trīs apļus līdz finišam. Otrajā vietā ierindojās šveicietis Valentīns Gilo, bet trešais bija Žordi Tiksērs no Francijas. Pasaules čempionāta kopvērtējumā pēc septiņiem posmiem pārliecinošs līderis ar 308 punktiem ir Herlingss kuram ar 216 punktiem seko Gilo. Savukārt Jonass ar 213 punktiem atrodams trešajā pozīcijā, par astoņiem punktiem apsteidzot Dilanu Fernandisu no Francijas, kurš traumas dēļ šosezon vairs nestartēs. Tikmēr Justs ar 79 punktiem kopvērtējumā pakāpies uz 15.pozīciju. Savukārt prestižākajā MXGP klasē neviens no Latvijas sportistiem šajā posmā nepiedalās, bet pirmajā braucienā triumfēja itālis Antonio Kairoli, kurš sacīkšu vadībā atradās visu distanci. Kā otrais finišēja kvalifikācijas uzvarētājs francūzis Romēns Febrē, bet trešo vietu ieņēma Krievijas motobraucējs Jevgēņijs Bobriševs. MXGP klasē čempionāta kopvērtējumā pašlaik līderis ar 295 punktiem ir vācietis Maksimiliāns Nagls, kuram četrus punktus zaudē Klemāns Desaijs no Beļģijas. Savukārt Kairoli ar 274 punktiem atrodams trešajā pozīcijā. Tikmēr Latvijas sportists Dāvis Ivanovs (\"MX Moduls\") ar trīs punktiem atrodams 34.pozīcijā. Kopā Ivanovam šosezon plānota dalība septiņās sacensībās. Pasaules čempionātā šosezon plānoti 18 etapi, turklāt 12.jūlijā sportistiem arī plānotas sacensības Ķeguma trasē Latvijā.", "link": "https://www.delfi.lv/auto/42826676/motorusports/46040995/latvijas-motobrauceji-jonass-un-justs-pasaules-cempionata-posma-pirmaja-brauciena-finise-labako-desmitnieka"},
{"title": "Pauls Jonass izcīna ceturto vietu PČ posma kvalifikācijas sacensībās Spānijā", "category": "Auto", "body": "Jonass, kurš šosezon pārstāv  KTM  rūpnīcas komandu \"Red Bull KTM Factory Racing\", kvalifikācijā 12 apļu summā no uzvarētāja, komandas biedra, holandieša Džefrija Herlingsa atpalika par nepilnām sešām sekundēm. Tikmēr vēl viens latvietis Roberts Justs no \"HSF Logistics\" komandas kvalifikācijā ieņēma 18.vietu, Herlingsam zaudējot gandrīz minūti. Pasaules čempionāta kopvērtējumā pēc pieciem posmiem līderis ar 222 punktiem ir Herlingss, kuram ar 185 punktiem seko francūzis Dilans Fernandiss. Savukārt Jonass ar 148 punktiem saglabājis trešo pozīciju. Tikmēr Justs ar 57 punktiem kopvērtējumā atrodams 16.pozīcijā. Sacensības Spānijā norisināsies svētdien. Pasaules čempionātā šosezon plānoti 18 etapi, turklāt 12.jūlijā sportistiem arī plānotas sacensības Ķeguma trasē Latvijā.", "link": "https://www.delfi.lv/auto/42826676/motorusports/45944915/pauls-jonass-izcina-ceturto-vietu-pc-posma-kvalifikacijas-sacensibas-spanija"},
{"title": "'Lyonheart K' – šveiciešu radīts 'īstens britu auto'", "category": "Auto", "body": "\"Lyonheart K\" ir mūsdienu variācija par klasiskā \"Jaguar E-Type\" tēmu. Automobilis tiks komplektēts ar rokām, bet tā virsbūve būs izgatavota no alumīnija. Rodstera auduma jumts būs nolaižams 12 sekundēs, turklāt šo procesu varēs veikt, braucot arī ātrumā līdz 50 km/h. Šveiciešu radītais \"īstais britu sportiskais auto\" tiks aprīkots ar \"Jaguar\" pieclitru V8 kompresormotoru, ko pilnveidojuši \"Cosworth\" speciālisti. Tas attīsta 575 zirgspēku jaudu un 700 ņūtonmetru griezes momentu, kas ir attiecīgi par 65 ZS un 75 Nm vairāk nekā standartā. Dzinējs būs sajūgts ar sešpakāpju automātisko pārnesumkārbu.  \"Lyonheart K\" no vietas līdz 100 km/h paātrinās 3,9 sekundēs un maksimāli sasniedz 300 km/h. Vidējais degvielas patēriņu ražotājs norāda 11,9 litru apmērā uz 100 km, bet CO2 izmešu daudzumu izplūdē – 292 g/km. Tāpat automobilim ir 20 collu riteņi, biksenona lukturi, mērinstrumentu panelis retro stilā, salona ādas un koka apdare, \"Bowers & Wilkins\" audio sistēma ar izbīdāmu septiņu collu ekrānu, kā arī pieslēgt dažādas multimediju ierīces ar \"Bluetooth\" vai USB ligzdas palīdzību. \"Lyonheart K\" tiks izgatavots 250 vienību ierobežotā sērijā. Ražošana tiks uzsākta decembrī. Kupejas versijā automobilis maksās 360 tūkstošus eiro, bet rodstera – 375 tūkstoš eiro.", "link": "https://www.delfi.lv/auto/42826674/modelu-jaunumi-testi/43162378/lyonheart-k-sveiciesu-radits-istens-britu-auto"},
{"title": "Pasaules blakusvāģu čempionāta posmam Stelpē pieteikušās 36 ekipāžas", "category": "Auto", "body": "6. un 7. jūnijā Stelpē, sporta un atpūtas parkā \"Pīlādžu mototrase\" norisināsies pasaules čeempionāta posms blakusvāģiem un Eiropas čempionāta posms kvadracikliem. Paralēli šīm sacensībām norisināsies arī BMA Austrumeiropas čempionāts citās blakusvāģu klasēs: senioriem, veterāniem un blakusvāģiem ar gaisa dzesēšanu. Pasaules čempionāta ieskaitē startēs četri Latvijas pārstāvji - kantētāji Kaspars Stupelis, Elvijs Mucenieks, Haralds Kurpnieks un Ilvars Skultāns. Pašreizējie pasaules čempionāta līderi ir francūži Valentīns Žiro/Nikolā Musē. Etjēna Baksa/Kaspara Stupeļa ekipāža dala otro vietu ar Benu Adriaensenu/Benu van den Bogārtu un turpat netālu ceturtajā pozīcijā ir Jans Hendrikss ar latviešu kantētāju Elviju Mucenieku. Pie punktiem šajā sezonā izdevies tikt ir arī Kerta Varika/Haralda Kurpnieka ekipāžai, kuri pašreiz ieņem 15.vietu un Tanela Rēsnas/Ilvara Skūltāna ekipāžai, kura dala 29. vietu. Eiropas čempionāta posmam kvadraciklu klasē dalību apstiprinājuši 25 sportisti, ieskaitot astoņus Latvijas pārstāvjus, kas centīsies sevi pierādīt pašmāju trasē. Pēc aizvadītajiem trijiem Eiropas čempionāta posmiem, sacensību līderpozīcijā nostiprinājis Edgars Menģelis. Pārējās blakusvāģu klasēs pie starta stāsies 49 ekipāžas.", "link": "https://www.delfi.lv/auto/42826676/motorusports/45993915/pasaules-blakusvagu-cempionata-posmam-stelpe-pieteikusas-36-ekipazas"},
{"title": "Jonasam dalīta trešā vieta MX2 pasaules čempionāta Lielbritānijas posmā", "category": "Auto", "body": "Abos divos sacensību braucienos Jonass ieņēma ceturto vietu, bet vēl viens latvietis Roberts Justs no \"HSF Logistics\" komandas pirmajā braucienā finišēja 14., bet otro braucienu noslēdza 11.vietā. Pirmo braucienu Jonass iesāka īpaši veiksmīgi, pēc pirmā apļa izvirzoties brauciena līderpozīcijā. Tomēr pēc diviem apļiem latvietis bija zaudējis trīs pozīcijas un ieņēma ceturto vietu. Turpmāko 17 apļu distanci Jonass aizvadīja stabili un līdz finišam nosargāja ceturto pozīciju. Tikmēr vēl viens latvietis Roberts Justs no \"HSF Logistics\" komandas pēc pirmā apļa bija 15.pozīcijā, bet, arī aizvadīdams stabilu braucienu, pirmo braucienu noslēdza 14. vietā. Uzvaru pirmajā braucienā izcīnīja Jonasa komandas biedrs Džefrijs Herlingss no Nīderlandes, bet aiz viņa sekoja šveicietis Valentīns Gilo un brits Makss Anstī. Otrajā braucienā Jonass no pirmā līdz pēdējam aplim atradās ceturtajā pozīcijā, bet Justs sāka kā 12., bet finišā ierindojās 11.vietā. Uzvaru braucienā izcīnīja Gilo, aiz sevis atstājot Herlingsu un francūzi Žordi Tiksēru. Posmā uzvaru ar 47 punktiem izcīnīja Gilo un Herlingss, bet dalītu trešo vietu izcīnīja Tiksērs un Jonass, kuriem pa 36 punktiem. Justs ar 17 punktiem ierindojās 12.pozīcijā. Pasaules čempionāta kopvērtējumā pēc sešiem posmiem pārliecinošs līderis ar 308 punktiem ir Herlingss, kuram ar 216 punktiem seko Gilo. Savukārt Jonass ar 213 punktiem atrodams trešajā pozīcijā, par astoņiem punktiem apsteidzot Dilanu Fernandisu, kurš traumas dēļ šosezon vairs nestartēs. Tikmēr Justs ar 79 punktiem kopvērtējumā pakāpies uz 15.pozīciju. Savukārt Latvijas labākais motokrosa braucējs Matīss Karro, kurš sacensību apritē pēc traumas izārstēšanas atgriezās tikai maija sākumā, Eiropas čempionāta (EMX) 250 kubikcentimetru klasē pirmajā braucienā izcīnīja 31.pozīciju. Sacensību pirmo apli Karro beidza kā 12., bet nākamajā aplī jau noslīdēja uz 33.pozīciju. Lai gan septītajā aplī latvietis pakāpās uz 24.vietu, tomēr finišā viņš ieņēma 31.pozīciju, no uzvarētāja amerikāņa Darjana Sanajeja atpaliekot par apli. Otrais brauciens Karro jau veiksmīgāks un finišā desmitā vieta, bet uzvara beļģim Damonam Gralo. Posmā uzvaru izcīnīja brits Ādams Sterijs, kuram 42 punkti, bet Karro ar 13 punktiem ieņēma 14.vietu. Kopvērtējuma līderis ar 150 punktiem ir Ādams, no kura par trim punktiem atpaliek Niks Kūvenbergs. Karro, kurš aizvadījis tikai vienu no četriem posmiem, ieņem 28.pozīciju. Tikmēr prestižākajā MXGP klasē pirmajā braucienā Latvijas sportists Dāvis Ivanovs (\"MX Moduls\") finišēja 18.vietā, tādejādi tikdams pie saviem pirmajiem punktiem. Uzvaru izcīnīja itālis Antonio Karoli, atstājot aiz sevis Klemānu Desaiju un Maksimiliānu Naglu. Otrajā braucienā Ivanovs piektajā aplī izstājās no sacensībām, bet uzvarēja francūzis Romēns Febrē, apsteidzot Desaiju un Karoli, kurš ar 45 punktiem bija labākais posmā. Otrā vieta posmā ar 44 punktiem Desaijam, no kura par pieciem punktiem atpalika Febrē. Ivanovam trīs izcīnīti punkti un 20.vieta posmā. MXGP klasē čempionāta kopvērtējumā pašlaik līderis ar 295 punktiem ir vācietis Nagls, kuram četrus punktus zaudē Desaijs no Beļģijas. Savukārt Kairoli ar 274 punktiem atrodams trešajā pozīcijā. Tikmēr Ivanovs ar trīs punktiem atrodams 34.pozīcijā. Šis Ivanovam bija otrais pasaules čempionāta etaps šosezon, bet kopā latvietim plānota dalība septiņās sacensībās. Pasaules čempionātā šosezon plānoti 18 posmi, turklāt 12.jūlijā sportistiem arī plānotas sacensības Ķeguma trasē Latvijā.", "link": "https://www.delfi.lv/auto/42826676/motorusports/46009459/jonasam-dalita-tresa-vieta-mx2-pasaules-cempionata-lielbritanijas-posma"},
{"title": "'Jaguar Land Rover' plāno rūpnīcu Austrumeiropā", "category": "Auto", "body": "Indijas koprporācijai \"Tata\" piederošais britu luksusa automobiļu ražotājs \" Jaguar   Land Rover \" plāno atvērt jaunu ražotni Austrumeiropā. Kā potenciālās valstis šim mērķim tiek izskatītas  Polija ,  Slovākija ,  Čehija  un  Ungārija , vēsta izdevums \"The Financial Times\" ar atsauci uz procesam pietuvinātu avotu. \"Pagaidām autoražotājs gaida labāko piedāvājumu no Austrumeiropas valstīm,\" pastāstījis \"The Financial Times\" avots. Pašlaik \"Jaguar Land Rover\", neskaitot Lielbritāniju, ir vēl rūpnīcas Ķīnā un Indijā, bet vēl viena tiek būvēta Brazīlijā. Tāpat ir virmojušas runas par iespējamo \"Jaguar Land Rover\" ražotni ASV. Ja \"Jaguar Land Rover\" uzbūvētu rūpnīcu Austrumeriopā, tas būtu jauns solis autoražotāja stratēģijā. Ja līdz šim rūpnīcas Ķīnā, Indijā un Brazīlijā atrodas vienos no lielākajiem \"Jaguar Land Rover\" produkcijas noieta tirgiem, tad Austrumeiropa ir tikai solis izmaksu samazināšanai. \"Austrumeiropā ir lētāks darbaspēks. Tam nav nekāda ģeogrāfiska pamatojuma. Cilvēki Polijā un Ungārijā nemaz tik ļoti nepērk \"Jaguar Land Rover\" automobiļus,\" komentē \"The Financial Times\" avots. \"Jaguar Land Rover\" pašlaik Lielbritānijā ir trīs automobiļu montāžas rūpnīcas un viena rūpnīca jaunajai motoru saimei. Divas no iepriekšminētajām rūpnīcām darbojas ar pilnu jaudu, kamēr trešā saņēmusi vairāk nekā pusmiljarda investīcijas nākamā \"Jaguar XF\" izlaides sagatavošanās darbiem. 2014. gadā \"Jaguar Land Rover\" saražoja 460 tūkstošus automobiļu, bet šogad izlaidi plāno palielināt līdz pusmiljonam vienību. Britu luksusa automobiļu ražotājam šajā ziņā ir vēl tāls ceļš ejams līdz Vācijas lielāko \"premium\" ražotāju (\"Audi\", BMW un \"Mercedes-Benz\") izlaides apjomam, no kuriem katrs gadā saražo ap diviem miljoniem automobiļu. \"Jaguar Land Rover\" rūpnīca Austrumeiropā ļautu izlaides kapacitāti palielināt par vismaz 250 tūkstošiem vienību gadā.", "link": "https://www.delfi.lv/auto/42826658/zinas/46012145/jaguar-land-rover-plano-rupnicu-austrumeiropa"},
{"title": "'Jaguar' modernizējis 'XJ' limuzīnu", "category": "Auto", "body": "Kompānija \" Jaguar \" publicējusi pirmo oficiālo informāciju un attēlus ar atjaunināto \"XJ\" sedanu, kam ir nedaudz modernizēts eksterjera un interjera dizains, tomēr būtiskākās izmaiņas skārušas tehniskos risinājumus. \"Jaguar XJ\" limuzīnam turpmāk būs viscaur diožu priekšējie lukturi, modernizēti arī aizmugurējie diožu lukturi. Savukārt interjerā būtiskākais jaunums ir multimediju sistēma \"InControl Touch Pro\", kas nodrošina ērtu savietojamību ar \"iOS\" un \"Android\" platformas viedierīcēm. Savukārt mērinstrumentu paneļa 12,3 collu ekrāns tagad ļauj navigācijas sistēmas attēlu parādīt pa visu ekrānu. \"Jaguar XJ\" ieguvis jaunu elektrisko stūres pastiprinātāju, kas, pēc ražotāja vārdiem, ļauj samazināt degvielas vidējo patēriņu par līdz pat trim procentiem, jo enerģiju patērē tikai tad, kad autovadītājs griež stūresratu. Trīslitru V6 dīzeļdzinējs līdzšinējo 275 ZS (600 Nm) vietā tagad attīsta 300 ZS (700 Nm), kas ļauj reprezentatīvajam britu sedanam no vietas līdz 100 km/h paātrināties 5,9 sekundēs. Ražotāja norādītais vidējais degvielas patēriņš – 5,7 litri uz 100 km. Tagad \"Jaguar XJ\" piedāvājumu papildinājis arī \"Autobiography\" versija, kas pieejama tikai modifikācijā ar pagarināto riteņu garenbāzi. Šī versija atšķiras ar bagātīgāku hromēto detaļu skaitu eksterjerā, kā arī greznu interjera apdari ar diviem atsevišķiem sēdekļiem aizmugurē un konsoli starp tiem. Vēl viens jaunums ir \"R-Sport\" pakotne, kas atšķiras ar agresīvāka veidola virsbūves aerodinamiskajiem elementiem, sportiskāka profila sēdekļiem un ar melno klavierlaku pārklātu koka apdari. Bāzes versijā \"Jaguar XJ\" tiek komplektēts ar divlitru turbopūtes benzīna četrcilindru motoru, kas attīsta 240 ZS (340 Nm) un ļauj sedanam līdz 100 km/h paātrināties 7,5 sekundēs. Ražotāja norādītais vidējais degvielas patēriņš – 8,4 litri uz 100 km. Savukārt jaudīgākā modifikācija tiek aprīkota ar pieclitru V8 kompersormotoru, kas attīsta 470 ZS (575 Nm). Vēl automobilim atkarībā no versijas ir pieejama arī pilnpiedziņas sistēma.", "link": "https://www.delfi.lv/auto/42826674/modelu-jaunumi-testi/46107191/jaguar-modernizejis-xj-limuzinu"},
{"title": "Īru 'Onyx' tūnings 'Porsche Cayenne' apvidniekam", "category": "Auto", "body": "Īrijas tūninga kompānija \"Onyx Concept\" izstrādājusi \"OTS Edition\" modifikāciju apvidus automobilim \" Porsche  Cayenne\". Šīs versijas spēkratam paredzētas vien vizuālas pārmaiņas. Īru pārveidojumi paredz divu līmeņu programmu. Pirmajā no tām klients saņem jaunu priekšējo buferi, dekoratīvās sliekšņu uzlikas un paplašinātas riteņu arkas. Aizmugurē – spoileris un buferis ar difuzoru. Tāpat jau lētākajā pakotnē klienta spēkratam tiks uzstādīti diožu dienas gaitas lukturi, oglekļa šķiedras dekoratīvā apdare salonā un izplūdes sistēma ar izejām centrā. Vēl sportiskākam veidolam klients var izvēlēties otrā līmeņa tūninga programmu, kurā papildus pirmajai klāt nāk motora pārsegs ar ventilācijas atverēm, jumta spoileris, oglekļa šķiedras sānskata spoguļu korpusi, individuāls virsbūves krāsojums un 22 collu riteņi. Salonu īru \"Onyx Concept\" piedāvā pāršūt ar ādu īpašā manierē, kā arī aitas vilnas paklājiņus. Tehniski \"OTS Edition\" modifikācija palikusi rūpnīcas izpildījumā.", "link": "https://www.delfi.lv/auto/42826674/modelu-jaunumi-testi/42846186/iru-onyx-tunings-porsche-cayenne-apvidniekam"},
{"title": "'Renault Captur' – kompakta apvidnieka koncepts", "category": "Auto", "body": "Automobilis ieturēs \"Renault\" jauno dizaina vēsmu stilā, kas tika aizsāktas vēl ar pērno konceptu \"DeZir\" – abiem spēkratiem ir līdzīga virsbūves priekšdaļa. Iespējams, tamlīdzīgā veidolā tiks ieturēti arī tuvākajā nākotnē gaidāmie \"Renault\" sērijveida modeļi. \"Renault Captur\" ir 4,2 metrus garš un tā virsbūve pilnībā izgatavota no oglekļa šķiedras (auto pašmasa – 1300 kilogramu). Turklāt jumts ir pilnībā noņemams, tādējādi šo četrvietīgo automobili pārvēršot kabrioletā. Tam ir divas durvis, kas atveras, paceļoties uz augšu. Samērā nelielais automobilis aprīkots ar 22 collu riteņiem. Koncepts aprīkots ar 1,6-litru biturbo dīzeļdzinēju, kas attīsta 160 zirgspēku jaudu un 380 Nm griezes momentu. Motors sajūgts ar sekvenciālo divsajūgu pārnesumkārbu. Rezultātā \"Renault Captur\" līdz 100 km/h paātrinās astoņās sekundēs un maksimāli sasniedz 210 km/h; CO2 izmešu daudzums izplūdē – 99 g/km. Piedāvājam noskatīties video ar \"Renault Captur\". Spiediet peles klikšķi uz tālāk redzamā attēla, lai aktivizētu video straumējumu!", "link": "https://www.delfi.lv/auto/42826674/modelu-jaunumi-testi/36778027/renault-captur-kompakta-apvidnieka-koncepts"},
{"title": "Latvijas motokrosa izlase izcīna 16. vietu Nāciju kausā", "category": "Auto", "body": "Skaitot piecus no sešiem labākajiem rezultātiem, Latvijas kontā bija 129 punkti, par vienu punktu apsteidzot Portugāli. Savukārt 15.vietā esošajai Čehijai jau bija par astoņiem punktiem vairāk. Fināla pirmajā braucienā uz starta stājās MX1 un MX2 klašu braucēji. Šeit no Latvijas sportistiem 24.vietu izcīnīja Dāvis Ivanovs, bet Augusts Justs palika 37.pozīcijā. Otrajā braucienā sacentās MX2 un \"Open\" klases. Tajā Matīss Karro spēja izcīnīt 13.vietu, bet Ivanovs, kuram tas bija jau trešais brauciens pēc kārtas, palika 28.vietā. Pēc diviem braucieniem Latvija summā ieņēma 14.vietu. Savukārt trešais brauciens ar MX1 un \"Open\" klases braucējiem Latvijai izvērtās neveiksmīgs. Lielāko daļu distances Karro atradās ap desmito vietu, tomēr pāris apļus pirms finiša viņš izstājās un noslēgumā tika klasificēts 35.vietā. Savukārt Justs izcīnīja 29.vietu. Ja Karro būtu finišējis aptuveni 25.vietas augstāk, kur atradās pirms izstāšanās, Latvija kopvērtējumā būtu izcīnījusi 12.vietu, kas komandai būtu augstākais panākums kopš 1992.gada, kad tika izcīnīta rekordaugstā 11.pozīcija. Kā ziņots, pēc sestdienas kvalifikācijas Latvija nespēja automātiski iekļūt A finālā, tāpēc svētdienas rītā sacentās B finālā, kurā ļoti dramatiski pēdējā aplī izrāva uzvaru kopvērtējumā un tika pie pēdējās ceļazīmes uz spēcīgāko komandu klasi. Par Nāciju kausa uzvarētāju ar 27 punktiem kļuva Beļģija, kas par trim punktiem apsteidza ASV komandu. Savukārt trešo vietu ar 33 punktiem izcīnīja Itālija. Pirms gada Latvijas izlase pasaules Nāciju kausā ieņēma 14.vietu, kas bija ievērojams uzlabojums salīdzinājumā ar 2011.gadā izcīnīto 22.pozīciju. Vietu A finālā Latvijas motokrosa braucēji izcīnīja sesto reizi pēdējo septiņu gadu laikā. 2014.gadā prestižais pasaules Nāciju kauss motokrosā risināsies Ķeguma trasē \"Zelta zirgs\".", "link": "https://www.delfi.lv/auto/42826676/motorusports/43693497/latvijas-motokrosa-izlase-izcina-16-vietu-naciju-kausa"},
{"title": "Karro pagarinājis līgumu ar STR KTM komandu", "category": "Auto", "body": "Viens no labākajiem Latvijas motokrosa braucējiem  Matīss Karro  pagarinājis līgumu ar līdzšinējo Anglijas komandu STR  KTM  un atklāja, ka nākamajā sezonā vēlas stabili iebraukt pirmajā desmitniekā kopvērtējumā pasaules čempionāta prestižākajā MX1 klasē. Kā zināms, šajā sezonā MX1 pasaules čempionātā Karro kopvērtējumā izcīnīja 16.vietu, tomēr atkal vairākus posmus izlaida traumu dēļ. \"Šogad cīnījos. Centos parādīt labākos rezultātus,\" atklāja Karro. \"Komanda redzēja, ka strādāju, līdz ar to deva man iespējami labāko tehniku. Tieši viņi mani izlēma paturēt - piedāvāja līgumu, es to izskatīju un pieņēmu.\" Šobrīd 21 gadu vecais Latvijas motokrosists atzina, ka vienmēr var vēlēties labākus rezultātus, bet līgums ar komandu noslēgts uz nākamo sezonu. \"Pēc tam lūkosim, vai sadarbību turpināt. Sezonas sākums neizdevās, kā iecerēts, pēc tam jau bija labāk, bet sezonas izskaņā centos atkārtot tos rezultātus, kas bija pirms tam.\" \"Pēc noslēgtā līguma vismaz vairs nav uztraukuma, kur aizvadīšu nākamo sezonu. Varēšu mierīgi gatavoties nākamajai sezonai. Ir, ko pastrādāt, un cerams, ka nākamā sezona būs laba. STR KTM ir augsta līmeņa komanda. Šobrīd vēl nav to iespēju, lai tiktu rūpnīcas komandā,\" pauda sportists, kurš izteica prieku, ka sezona ir gandrīz noslēgusies. \"Vēl jāaizvada tikai viens posms Anglijas čempionātā, kur kopvērtējumā šobrīd esmu trešajā vietā, lai gan veselības likstu dēļ nācās izlaist divus posmus,\" sacīja Karro. \"Nākamo sezonu vēlos aizvadīt bez traumām un stabili iebraukt MX1 pasaules čempionāta pirmajā desmitniekā. Tā, lai skatoties kopvērtējuma tabulā pēc sezonas noslēguma, es būtu starp labākajiem desmit. Vēlos labi startēt arī Anglijas čempionātā.\" Jaunajā sezonā Karro komandas biedrs būs šobrīd 23 gadus vecais Džeiks Nikolss. Latvietis atminas, ka ir startējuši kopā sacensībās, taču neko vairāk par šo sportistu nezina. Karro STR KTM vienībai pievienojās 2011.gada rudenī.", "link": "https://www.delfi.lv/auto/42826676/motorusports/43700247/karro-pagarinajis-ligumu-ar-str-ktm-komandu"},
{"title": "'Renault' oficiāli atklājis jauno 'Clio' modeli", "category": "Auto", "body": "Kompānija \" Renault \" oficiāli atklājusi jaunās, ceturtās paaudzes \"Clio\" modeli. Jaunais hečbeks plašākai publikai pirmo reizi tiks parādīts septembrī notiekošajā Parīzes autoizstādē. \"Renault Clio\" kļuvis par pirmo modeli, kura veidolu radījis jaunais markas dizaineris Lorencs van den Akers, kurš pirms diviem gadiem uz \"Renault\" pārnāca no \"Mazda\". Jaunajam \"Renault Clio\" hečbekam redzamas iezīmes no \"Captur\", \"Frendzy\" un \"DeZir\" koncepta automobiļiem. Vēl viena šī modeļa īpatnība – vizuāli paslēptie aizmugurējo durvju rokturi, kas novietoti pie loga. Bāzes versijā automobilis iegūs 899 kubikcentimetru trīscilindru benzīna turbomotoru, kas attīsta 90 zirgspēku jaudu un 135 ņūtonmetru griezes momentu. Šim dzinējam ir arī \"Start&Stop\" sistēma un tas vidēji patērē 4,3 litrus uz 100 km. Tāpat pieejams 1,2-litru četrcilindru benzīna turbomotors ar 120 ZS un 190 Nm. Par papildus samaksu šis dzinējs ir sajūdzams ar sešpakāpju sekvenciālo \"Efficient Dual Clutch\" pārnesumkārbu. No dīzeļdzinējiem pieejams 1,5-litru agregāts, kas attīsta 90 ZS un 220 Nm. Vidēji tas patērē 3,2 litrus uz 100 km.", "link": "https://www.delfi.lv/auto/42826674/modelu-jaunumi-testi/42482536/renault-oficiali-atklajis-jauno-clio-modeli"},
{"title": "Apzināts Latvijas motokrosa izlases kandidātu loks startam Eiropas Nāciju motokrosā", "category": "Auto", "body": "Šogad šim pasākumam ir pievērsta pastiprināta uzmanība no LaMSF Motokrosa komisijas puses un apstiprinātā izlases menedžera Tomasa Cīruļa vadībā noris sagatavošanas darbi, lai izlase uz Čehiju dotos maksimāli labākajā sastāvā un sportiskajā kondīcijā. Kā atzīst Cīrulis, ja izdodas nokomplektēt spēcīgāko sastāvu, Latvijas izlasei ir reālas iespējas pacīnīties par visaugstākajām vietām. \"Esmu pārliecināts, ka, startējot labākajā sastāvā Eiropas Nāciju motokrosā Latvijas izlasei ir reālas iespējas cīnīties par vietu labāko trijniekā, bet veiksmes gadījumā arī par uzvaru, tāpēc gaidīšu atbalstu no uzrunātajiem sportistiem, viņu pārstāvjiem, Latvijas Motosporta Federācijas un sponsoriem,\" saka Tomass Cīrulis. \" Ceru, ka atsauksies arī pietiekami daudz līdzjutēju, lai uz Čehiju dotos fanu autobuss.\" Jau sezonas sākumā bija zināms, ka potenciālie izlases kandidāti  MX2 klasē būs Pauls Jonass, Roberts Justs un Kārlis Sabulis. Šobrīd no kandidātu saraksta ir izsvītrots Kārlis Sabulis, kuram sezona ir galā, jo nesen tika veikta pleca operācija. Tiek izskatītas arī tālāku rezervistu kandidatūras, starp kurām tiek minēti Kristers Drevinskis, Uldis Spulle un Gints Filipsons.  125cm3 klasē izteikts favorīts uz vietu izlasē ir Tomass Šileika, kurš šogad pārstāv profesionālo Beļģijas motokrosa komandu \"Diga Racing\" un šosezon divas reizes kāpis uz goda pjedestāla Eiropas čempionāta posmos un ir neapstrīdams šīs klases līderis Latvijā. Šileika. Kā otrā \"opcija\" aiz Šileikas varētu būt Kristers Drevinskis, kurš, lai arī šajā sezonā brauc ar MX2 klases motociklu, tomēr ir nolēmis piedalīties pasaules čempionātā 125cm3 klasē. Kā tālākos kandidātus izlases menedžeris nosauc Rihardu Bāreni, Elgaru Jonasu, Ingaru Asmu, Arnoldu Sniķeru un Kārli Kalēju.  85cm3 klasē kā galvenais kandidāts noteikti jāmin šī brīža Latvijas čempionāta līderis Rainers Žuks, bet par atlikušo otro vietu izlases sastāvā, visticamāk, cīnīsies Ralfs Edgars Ozoliņš, Dmitrijs Goršanovs un Valters Logins.  Kopš 2012.gada Eiropas Nāciju motokrosa formāts ir mainīts un tajā uzvarētāji tiek noskaidroti jauniešu un junioru klašu ieskaitē. Katru valsti parstāv četri sportisti - divi 85cm3 klasē (līdz 14 gadu vecumam), viens 125cm3 klasē (līdz 17 gadu vecumam)  un viens MX2 klasē (līdz 21 gada vecumam). Sacensībās tiek aizvadīti četri finālbraucieni - divos no tiem sacenšas 85cm3 klases sportisti, bet atlikušajos divos apvienotā braucienā startē 125cm3 un MX2 klases. Katra valsts četru braucienu summā iegūst astoņas individuālās ieskaites, no kurām gala rezultātu veido septiņi labākie rezultāti.", "link": "https://www.delfi.lv/auto/42826676/motorusports/44707864/apzinats-latvijas-motokrosa-izlases-kandidatu-loks-startam-eiropas-naciju-motokrosa"},
{"title": "'Renault' pilnībā atklājis 'Captur' apvidnieku", "category": "Auto", "body": "Kompānija \" Renault \" oficiāli atklājusi savu sērijveida mazo apvidus automobili \"Captur\", kas plašākai publikai pirmo reizi tiks parādīts martā notiekošajā Ženēvas autoizstādē. \"Renault Captur\" izgatavots uz ceturtās paaudzes \"Clio\" hečbeka platformas. Tā kopgarums ir 4,12 metri (par 1,5 centimetru īsāks nekā \"Nissan Juke\"). \"Renault\" gan norāda, ka \"Captur\" salona ietilpību var salīdzināt ar vienapjoma automobili. \"Renault\" pagaidām neatklāj informāciju par \"Captur\" tehniskajiem risinājumiem. Gaidāms, ka apvidniekam būs pieejami tādi paši dzinēji kā \"Clio\" hečbekam. Jau standarta aprīkojumā \"Renault Captur\" būs pieejams ar bezatslēgas piekļuves sistēmu, kalnā uzbraukšanas asistentu, kā arī aizmugurējos novietnes sensorus. Par papildus samaksu pieejama multimediju sistēma \"R-Link\" ar skārienjutīgu ekrānu, \"Bluetooth\" saskarni un sešiem \"Arkamys\" skaļruņiem. Automobilis tiks montēts \"Renault\" rūpnīcā Spānijā. Tirgū tas konkurēs ar \"Nissan Juke\", \"Opel Mokka\" un \"Peugeot 2008\".", "link": "https://www.delfi.lv/auto/42826674/modelu-jaunumi-testi/42964534/renault-pilniba-atklajis-captur-apvidnieku"},
{"title": "Jonass ceturtais pasaules čempionāta posma MX2 klasē kvalifikācijas sacensībās", "category": "Auto", "body": "Jonass, kurš pārstāv  KTM  rūpnīcas komandu \"Red Bull KTM Factory Racing\", kvalifikācijā 13 apļu summā no uzvaru guvušā brita Maksa Enstija atpalika par 12 sekundēm. Sekmīgi kvalifikāciju veica arī vēl viens latvietis Roberts Justs no \"HSF Logistics\" komandas, kurš Enstijam zaudēja vien 19 sekundes, ierindojoties devītajā vietā. Tikmēr kopvērtējuma līderis Džefrijs Herlingss, kurš pirms divām nedēļām Latvijā notikušo iepriekšējo posmu izlaida, kvalifikācijā nefinišēja. Sacensības norisināsies svētdien. Neraugoties uz vairākām neveiksmēm pēdējos posmos, pārliecinošs kopvērtējuma līderis ar 423 punktiem joprojām ir Herlingss, kuram ar 377 punktiem seko slovēnis Tims Gajsers. Tikmēr 352 punkti ir šveicietis Valentīnam Gilo, bet viņam punktu zaudē Jonass. Savukārt Justs ar 162 punktiem atrodas 15.pozīcijā, turklāt ir vienīgais sportists, kurš pie punktiem ticis visos šīs sezonas braucienos. Pasaules čempionātā šosezon plānoti 18 etapi.", "link": "https://www.delfi.lv/auto/42826676/motorusports/46258121/jonass-ceturtais-pasaules-cempionata-posma-mx2-klase-kvalifikacijas-sacensibas"},
{"title": "Pasaules MXGP vicečempions van Horebēks: jauki, ka Nāciju kross notiks Latvijā", "category": "Auto", "body": "\"Tas ir jauki, ka \"Nācijas\" norisināsies Latvijā. Šī valsts ir diezgan tālu no citām Eiropas valstīm un daudziem nāksies lidot ar lidmašīnu, bet es tik un tā domāju, ka ieradīsies varens skaits atbalstītāju,\" saka beļģu motokrosists. \"Arī pati trase ir ļoti jauka un noteikti būs kupls skaits latviešu fanu, vismaz man tā šķiet.\" Startējot MXGP pasaules čempionātā, van Horebēks \"Zelta Zirga\" trasi Ķegumā iemēģinājis ne vienu reizi vien un uzskata, ka tā ir ļoti laba un piemērota šādam pasākumam – segums un trases sagatavotība vienmēr esot augstā līmenī. \"Ķeguma trasē esmu bijis nu jau vairākus gadus pēc kārtas. Tā ir nedaudz smilšaina, kas mums, Beļģijas braucējiem šķiet perfekta,\" viņš saka. \"Tā vienmēr ir ļoti labā stāvoklī un es ceru, ka mūsu valsts izlasei izdosies uzvarēt arī šogad!\"  Pērn tieši Beļģijas izlase triumfēja Nāciju krosā. Kā zināms, Nāciju kausa izcīņa solomotocikliem šogad risināsies Latvijā, uz \"Zelta Zirga\" trasi atvedot visas pasaules motokrosa \"karaļus\". Sacensības risināsies šajā nedēļas nogalē, 27. un 28.septembrī, un bez aizraujošām cīņām trasē līdzjutējiem tiek solīta arī plaša izklaides programma.", "link": "https://www.delfi.lv/auto/42826676/motorusports/45007134/pasaules-mxgp-vicecempions-van-horebeks-jauki-ka-naciju-kross-notiks-latvija"},
{"title": "Tirdzniecībā Latvijā nonācis jaunais 'VW Passat Alltrack'", "category": "Auto", "body": "Tirdzniecībā Latvijā nonācis jaunās paaudzes \" Volkswagen  Passat\" modeļa paaugstinātās pārgājības versija \"Alltrack\". Šis pilnpiedziņas universālis Latvijā maksā no 35 210 eiro (ieskaitot PVN). Kā jau līdz šim \"Alltrack\" modifikācijām, arī jaunajam \"Passat Alltrack\" ir platsmasas aizsargi pa virsbūves perimetru un paaugstināts klīrenss – līdz kopumā 174 mm. Savukārt \"4Motion\" pilnpiedziņas sistēmai ir arī speciāls \"bezceļu braukšanas\" režīms. \"VW Passat Alltrack\" pircēju izvēlei tiek piedāvāts benzīna turbodzinēju un trīs dīzeļdzinēji ar turbokompresoru, kas visi atbilst \"Euro 6\" izmešu standartam. TSI dzinēja jauda ir 220 ZS (350 Nm). TDI dzinēju jauda sākas ar 150 ZS (340 Nm); abu pārējo dzinēju jauda ir 190 ZS (400 Nm) un 240 ZS (500 Nm). Katra \"Passat Alltrack\" standarta specifikācijā iekļauta \"Start&Stop\" sistēma un akumulatora reģenerācijas sistēma. TDI dzinējs ar 150 ZS jaudu tiek piedāvāts ar sešpakāpju manuālo pārnesumkārbu, savukārt citas versijas aprīkotas ar automātisko divsajūgu pārnesumkārbu DSG. Ražotāja norādītais vidējais degvielas patēriņš \"VW Passat Alltrack\" modelim atkarībā no versijas ir 4,3 līdz 4,9 litri degvielas uz 100 km. Normālos apstākļos \"4Motion\" visu riteņu piedziņai vilkme tiek nogādāta tikai uz priekšējiem riteņiem, lai taupītu degvielu. Tiklīdz rodas vilkmes zuduma risks, acumirklīgi tiek pieslēgti aizmugurējās ass riteņi. \"VW Passat Alltrack\" ir arī piemērots vilkšanai: 8% un 12% slīpumā tā vilktspēja ir 2200 kg, izmantojot elektriski paceļamo vilkšanas āķi. Turklāt piekabes vilkšanas palīgsistēma \"Trailer Assist\" atvieglo manevrēšanu ar piekabi, automātiski stūrējot automobili, tam braucot atpakaļgaitā.", "link": "https://www.delfi.lv/auto/42826674/modelu-jaunumi-testi/46421277/tirdznieciba-latvija-nonacis-jaunais-vw-passat-alltrack"},
{"title": "'Chrysler' pirmais iegūs deviņpakāpju pārnesumkārbu", "category": "Auto", "body": "Deviņpakāpju automātiskā pārnesumkārba paredzēta priekšpiedziņas automobiļiem ar šķērseniski novietotu dzinēju. Kā norāda izstrādātājs, salīdzinājumā ar sešpakāpju automātisko transmisiju jaunā uzlabos braukšanas dinamiku un degvielas ekonomiju, kā arī ļaus mazināt CO2 izmešu daudzumu dzinēja izplūdē. Kā apgalvo izstrādātājs, pārnesumu pārslēgšanās notiks absolūti nemanāmi pat tad, ja pārnesumkārba \"pārleks\" uzreiz pa vairākiem pārnesumiem. Par vienu no pirmajiem un lielākajiem klientiem, kas iegūs deviņpakāpju automātiskās pārnesumkārbas, būs \"Chrysler\" grupa. Jaunās transmisijas ražošana tiks uzsākta 2012.gadā.", "link": "https://www.delfi.lv/auto/42826674/modelu-jaunumi-testi/36206110/chrysler-pirmais-iegus-devinpakapju-parnesumkarbu"},
{"title": "'Opel' šefs parāda savu personīgo automobili", "category": "Auto", "body": "Ar ko brauc autoražotāja \" Opel \" priekšnieks? Lepnākais auto šīs markas laicīgajā piedāvājumā ir \"Insignia\" modelis. Iespējams, tieši šis modelis ir doktora Karla Tomasa Noimana dienesta auto. Tomēr viņa personīgajā īpašumā ir kas daudz interesantāks, kas tiks parādīts arī plašākai auditorijai. Nākamajā nedēļā notiekošajā klasisko automobiļu izstādē Austrijā \"Opel\" cita starpā eksponēs arī 1967. gada izlaiduma \"Diplomat A V8 Coupe\", kas pieder autoražotāja valdes priekšsēdētājam Noimanam. Šis \"Opel\" markai savulaik bija ļoti ekskluzīvs automobilis, kas no 1964. līdz 1967. gadam tika izgatavots tikai 347 vienībās. Turklāt autoražotāja šefa spēkrats ir pēdējais šīs modeļa eksemplārs, kas noripoja no \"Karmann\" rūpnīcas konveijera. \"Opel Diplomat A V8 Coupe\" ir aprīkots ar 5,4 litru V8 motoru, kas attīsta 230 zirgspēku jaudu. Savulaik šis ekskluzīvais spēkrats maksāja 25 tūkstošus vācu marku – par tādu naudu varēja nopirkt septiņus \"Volkswagen Beetle\" automobiļus.", "link": "https://www.delfi.lv/auto/42826658/zinas/45912185/opel-sefs-parada-savu-personigo-automobili"},
{"title": "Nosaukti septiņi 'Latvijas Gada auto 2016' finālisti", "category": "Auto", "body": "Ir palikušas mazāk nekā divas nedēļas līdz finālistu balsojumam, un konkursa žūrija tikusi galā ar visai sarežģīto uzdevumu – no 34 dalībniekiem atlasīti septiņi prestižā \" Latvijas Gada auto  2016\" titula finālistus. Uzvarētājs tiks noskaidrots 5. decembrī un paziņots vakarā svinīgajā \"Latvijas gada auto 2016\" apbalvošanas ceremonijā un TV tiešraidē. Septiņi \"Latvijas Gada auto 2016\" finālisti (alfabētiskā secībā) ir \"Audi A4\", \"Ford S-Max\", \"Hyundai i20\", \"Mazda CX-3\", \"Opel Corsa\", \"Subaru Outback\" un \"Škoda Superb\" (sedans un universālis \"Combi\"). Lai iekļūtu finālā bija nepieciešamas vismaz deviņas no 25 žūrijas biedru balsīm. Šo robežu pārvarēja arī \"Mazda2\", kura ieguva 11 balsis, taču konkursa nolikums neļauj finālā būt divām vienas markas automašīnām. Žūrijas padome lēma par labu \"Mazda CX-3\". Tāpat tuvu finālam bija \"Kia Sorento\", \"Fiat 500X\" un \"Renault Kadjar\" ar astoņām balsīm, kā arī \"Hyundai Tucson\" ar sešām balsīm. Tomēr pavisam bez punktiem nepalika neviens no pretendentiem. Ivars Caune: \"Es biju viens no tiem, kas finālā iebalsoja \"Subaru Outback\". Manuprāt šis ir izcils labu un sliktu ceļu (pat \"bezceļu\"), sportiskuma un praktiskuma kompromiss. Protams, dārgāks nekā šogad ļoti labi pārstāvētā mazā klase, taču iegūto iespēju (un arī baudas) komplekts šķiet šādas investīcijas vērts. \" Jānis Mežulis: \"Etalons, atvainojos, ir un paliek – \"Audi\". Kā viņi to māk? Pat ar visiem izmešu un kvēpu briesmu stāstiem – tas ir un paliek etalons. Tas, pēc kā pārējiem mērīties, pievilkties, mēģināt tiekties. Vienmēr esmu runājis par perfektajām detaļām līdz pat milimetra desmitdaļām noslīpētām. \"A4\" un \"Q7\" to ir pacēluši vēl augstākā līmenī.\" \"Auto gaita. Nezinu, vai tie bija speciālie amortizatori vai bāzes balstiekārta – vienalga. Tā darbojas tā, ka pēkšņi Latvijā vairs nav sliktu ceļu. Vienīgais trūkums – cena...,\" uzskata Mežulis. \"Tādēļ jo tīkamāka ir divu (faktiski pat trīs) mazākā un lētākā segmenta auto iekļūšana finālā. Ar interesi vēroju žūrijas kolēģu sejas pēc mazā \"i20\" testa. Patiess apmulsums un neizpratne. Kā tā var būt, ka šāds sīks auto arī var būt tik labs, ka nav pat kur piekasīties. Nekur. Salons – 10. Pedāļi -10, vadītāja vieta - 10, ārpuse - 10, gaita – 10.. Viss nostrādāts gandrīz kā \"Audi\". Bet cena palikusi darba cilvēkam sasniedzamā līmenī. Nē, nevis sapņos sasniedzamā, bet ņemamā līmenī ap 14 000 eiro,\" norāda žūrijas biedrs Mežulis. Evija Kukuvasa: \"Balstoties uz \"Latvijas Gada auto 2016\" vērtēšanas kritērijiem – manā skatījumā šogad īpaši izcēlās divas automašīnas, kuras ir ļoti atbilstošas \"Latvijas Gada auto\" titulam, un tās ir –\"Hyundai i20\" un \"Mazda CX3\" – piemērotas Latvijas apstākļiem, pirktspējai un ikdienas lietošanas izmaksām.\" \"Šis gads arī priecēja ar 3 dažādiem \"Subaru\" modeļiem: \"Outback\", \"Levorg\" un \"Forester\". Finālistos izvirzījās \"Subaru Outback\" – interesants modelis, paaugstināts, labs Latvijas ceļiem. Žēl, ka dažu punktu pietrūka \"Subaru Levorg\", kas, manuprāt, ir ļoti laba un izdevusies mašīna, kura ieņem vietu starp kompakto \"Impreza\" hečbeku un paaugstinātas pārgājības universāli \"Outback\",\" norāda Kukuvasa. \"Šis konkursa gads un pieteikto automašīnu spektrs bija ļoti dažāds no pirktspējas un pārvietošanās vajadzības skatu punkta. Mazas, ekonomiskas, sportiskas, bezceļu, ikdienas, komercklases un luksusa klases. Automašīnas, kuras rosīsies Latvijas ielās un tādas, kas paliks vairuma sapņos,\" rezumē žūrijas biedre Kukuvasa. Uldis Rolis: \"Pirmais secinājums – fantastiski ir izaugusi \"Mazda\". Izaugusi tieši šajā mazāko un lētāko (relatīvi, turklāt \"CX-3\" par lētu saukt nevar) auto segmentā. Balsojuma tabula to apliecina. Katrs vērtētājs ir devis punktu vismaz vienai no tām. \"Škoda\" vieta septītniekā, savukārt, nebija pārsteigums, lai gan, pats par \"Superb\" arī nobalsojis, tomēr šaubos, vai dzīvē būšu tik \"praktisks latvietis\". Ja jau taupīgs, kā saka, līdz galam, tad te jums ir \"Hyundai i20\". Tehnika (dzinēji, kārbas) varbūt nav vēl gluži Eiropas līmenis, bet kopējais iespaids tomēr izcils.\" Atis Jansons, žūrijas priekšsēdētājs: \"Situācijai atbilstoša žūrijas izvēle. Pietiekami piezemēta un mūsu dzīves līmenim atbilstoša. Pats pat vēl vairāk vilku, kā saka, uz lēto galu, finālā liku tikai \"mazos\", arī no krosoveriem vieglākos un lētākos, no lielajiem tikai vienu - arī demokrātiskāko – \"Superb\". Centos rādīt alternatīvu tiem līdzpilsoņiem, kuri par līdzīgu cenu joprojām pērk lielākus, smagākus, bet lietotus auto. Bet bez jauna 60 000 eiro vērta \"Audi\", kā redzat, tomēr neiztikām. Pārāk stiprs ir šī savdabīgā tehniskā perfekcionisma valdzinājums, lai \"tāds nieks\" kā cena to uzvarētu. Līdzīgi ir arī ar \"Subaru\" – vārds, ralliju un izturības aura liek tomēr tiekties pēc \"kaut kā vairāk\" nekā \"Opel Corsa\" vai \"Mazda2\".\" \"Tātad – priekšbalsojums beidzies. Pārdomas turpinās ap šaurāku pretendentu loku, kurā gan izvēles labirinti paliek tie paši – kāds tad ir \"Latvijas Gada auto\"? Liels, mazs, pilnpiedziņas? Tuvākais reālajām iespējām vai tomēr perfekts kā sapnis, kuru jāpiepilda? Atbildi tātad saņemsim decembra pirmajā sestdienā. Un arī kopvērtējuma laureātos neiekļuvušie saglabā izredzes uz balvām veselā virknē papildnomināciju,\" rezumē Jansons. Joprojām ikviens interesents var  internetā nobalsot par savu \"Latvijas Gada auto 2016\" simpātiju . Tāpat nobalsot var klātienē tirdzniecības centrā \"Mols\". Konkursa apbalvošanas ceremoniju varēs vērot 5. decembrī, plkst. 19, TV tiešraidē kanālos \"Rīga 24\" un\"SportaCentrs.com\", kā arī interneta tiešraidē portālā.", "link": "https://www.delfi.lv/auto/42826658/zinas/46761755/nosaukti-septini-latvijas-gada-auto-2016-finalisti"},
{"title": "'Opel' sniedz pirmo ieskatu jaunajā 'Astra' modelī", "category": "Auto", "body": "Turpinot \" Opel \" kompaktklases modeļu astoņu gadu desmitu ilgo tradīciju, autoražotāja izpilddirektors Karls-Tomass Neimans septembrī prezentēs pilnīgi jauno \"Astra\" modeli starptautiskajā auto izstādē Frankfurtē. Šobrīd \"Opel\" publicējis jaunā modeļa foto un video materiālu, kurā automobiļa veidols ir daļēji maskēts. Neimans sola, ka jaunajam \"Astra\" būs \"kolosāls dizains\", augstākā efektivitāte, kā arī tam būs plašs dažādu inovāciju klāsts. Neimans šim 11. paaudzes \"Opel\" kompaktajam automobilim, kas radīts pilnīgi no nulles, noteicis jaunas attīstības prioritātes, kā rezultātā ražotājs sola revolucionāru auto, kas visos aspektos ir daudz efektīvāks. Telpa esot izmantota efektīvā veidā: lai gan ir samazinājušies ārējie gabarīti, tomēr ievērojami pieaudzis salona plašums, jo īpaši priekšā sēdošajiem jaunā \"Astra\" braucējiem.  Par jaunā \"Astra\" attīstību atbildīgās inženieru komandas ievērojami samazinājušas arī tā svaru. Tas padarīs to veiklāku, kā arī ļoti pozitīvā veidā ietekmēs degvielas patēriņu. Saskaņā ar \"AutoBild\" informāciju, jaunais modelis būšot 120 līdz 200 kilogramu vieglāks par līdzšinējo. Neimans arī apstiprināja, ka \"Opel\" vēsturē ievērojamākās dzinēju ofensīvas rezultātā jauno \"Astra\" darbinās tikai un vienīgi modernākie jaunās paaudzes dzinēji. Tādi kompaktie modeļi kā \"Kadett\" un \"Astra\", kas līdz šim saražoti vairāk nekā 24 miljonos eksemplāru, ir bijuši \"Opel\" piedāvājuma kodols jau no brīža, kad pirmais kompaktais automobilis noripoja no konveijera.", "link": "https://www.delfi.lv/auto/42826674/modelu-jaunumi-testi/45927899/opel-sniedz-pirmo-ieskatu-jaunaja-astra-modeli"},
{"title": "Jaunā 'Opel Astra' iegūs diožu matricas lukturus", "category": "Auto", "body": "Līdz ar jaunās paaudzes \" Opel  Astra\", kas tiks prezentēts rudenī notiekošajā Frankfurtes autoizstādē, šajā modelī debitēs arī \"IntelliLux\" diožu lukturi, kas nodrošina pretīmbraucējus nežilbinošas tālās gaismas. \"Opel\" būs viens no pirmajiem autoražotājiem, kas šādas tehnoloģijas lukturus ieviesīs kompaktklases automobiļu segmentā. Katrs jaunās \"Opel Astra\" priekšējais lukturis sastāv no astoņiem LED segmentiem, un tas kopā ir apvienots jaunā sistēmā, kas automātiski un nepārtrakti pielāgo gaismas stara garumu un sadali ikvienai satiksmes situācijai. Šajā procesā tā darbojas kopā ar \"Opel Eye\" priekšējo kameru, kas, piemēram, konstatē citu transportlīdzekļu kustību, lai attiecīgie diožu segmenti, kuri varētu apžilbināt tuvojošos vadītāju, automātiski varētu tikt izslēgti un ieslēgti. Tiklīdz transportlīdzeklis vairs neatrodas pilsētā, tālo gaismu apgaismojums automātiski tiek ieslēgts – un arī paliek ieslēgts. Braucot ar \"Astra\" ar \"IntelliLux\" lukturiem ar ātrumu 80 km/h, vadītājs pamana priekšmetus ceļa malās 30 līdz 40 metrus ātrāk nekā ar parasto halogēna vai ksenona tuvo gaismu apgaismojumu. Tas vadītājiem nodrošina papildu 1,5 sekundes, lai reaģētu, piemēram, uz ceļu pēkšņi šķērsojošu dzīvnieku. LED matricu gaismu augstā efektivitāte nodrošina papildu drošību un komfortu. Sistēma ne vien spilgtāk izgaismo apkārtni nekā parastā apgaismojuma sistēma, turklāt tai ir arī ievērojami ilgāks mūžs nekā parastajām apgaismojuma sistēmām, bet arī ievērojami garāks kalpošanas ilgums nekā lukturiem ar halogēna vai ksenona spuldzēm. Vēl viena priekšrocība ir tā, ka lukturī vairs nav nepieciešamas mehāniskas kustības – atsevišķi LED segmenti tiek izslēgti atkarībā no situācijas, kas arīdzan nodrošina tādu izturību, kas ievērojami pārsniedz mašīnas mūža ilgumu. Visbeidzot, jaunā apgaismojuma sistēma arī dizainerus padarījusi ļoti laimīgus. Līdz šim lukturu korpusa gabarītus noteica tehnoloģija, kas bija tajos iekšā, bet tagad luktura redzamās daļas izmērus pamatā nosaka esošā spuldze. Pateicoties mazajiem LED elementiem, kas tiek izmantoti matricu gaismās un tam, ka vairs nebūs nepieciešamas mehāniskas, sarežģītas kontroles ierīces, kurām nepieciešams daudz vietas, lukturus būs iespējams veidot smalkākus un vieglākus.", "link": "https://www.delfi.lv/auto/42826674/modelu-jaunumi-testi/45962277/jauna-opel-astra-iegus-diozu-matricas-lukturus"},
{"title": "'Ford' un GM kopīgi izstrādā 10 pakāpju automātisko pārnesumkārbu", "category": "Auto", "body": "Amerikāņu koncerni \" General Motors \" (GM) un \" Ford \" parakstījuši vienošanos par kopīgu deviņu un desmit pakāpju automātisko pārnesumkārbu izstrādi, vēsta \"The Detroit News\". Pēdējās desmitgades laikā tā ir jau trešā reizi, kad abi amerikāņu autobūves giganti vienojas kopīgā transmisiju izstrādē. Kā savā preses paziņojumā norāda abas kompānijas, šī vienošanās ļaus ieekonomēt miljoniem dolāru jaunu pārnesumkārbu izstrādē, kā arī ļaus tirgū ieviest jaunus produktus daudz ātrāk. Jaunās transmisijas tiks izmantotas šo autoražotāju modeļiem visā pasaulē. Jaunās transmisijas tiks uzstādītas kā vieglajiem, tā arī apvidus automobiļiem. Piemēram, ar deviņu pārnesumu automātisko transmisiju aprīkots \"Ford\" priekšpiedziņas modeļus, bet ar 10 pārnesumu – aizmugurējo riteņu piedziņas spēkratus. Gaidāms, ka jaunās pārnesumkārbas izstrādās un ražošanā ieviesīs tuvāko trīs līdz četru gadu laikā. Tieši tik daudz laika GM un \"Ford\" sadarbībā bija nepieciešams, lai pirms aptuveni desmit gadiem kopīgi izstrādātu sešpakāpju automātisko pārnesumkārbu. Atgādinām, ka pirms kāda laika vācu transmisiju ražotājs \"ZF\" paziņoja, ka pirmais tā deviņpakāpju automātisko pārnesumkārbu iegūs \" Chrysler \", kā arī \" Jaguar \" un \" Land Rover \". Pie desmitpakāpju automātiskās transmisijas šobrīd strādā arī dienvidkorejiešu \" Hyundai \" un \"KIA\".", "link": "https://www.delfi.lv/auto/42826658/zinas/43231266/ford-un-gm-kopigi-izstrada-10-pakapju-automatisko-parnesumkarbu"},
{"title": "'Ford' izstrādājis 11 pārnesumu automātisko pārnesumkārbu", "category": "Auto", "body": "Kompānija \" Ford \" izstrādājusi 11 pārnesumu automātisko pārnesumkārbu, liecina autoražotāja saņemtais ASV patents. Pieteikums patentam tika iesniegts jau 2013. gada oktobrī, tomēr ASV patentu reģistrācijas birojs to publicējis tikai tagad. Dokuments nosaukts kā \"daudzpakāpju transmisija\", kā aprakstā norādīts, ka agregātam ir 11 pārnesumi un atpakaļgaita. \"Ford\" pagaidām neatklāj vai un kad tamlīdzīga automātiskā pārnesumkārba gaidāma sērijveida ražošanā. Autoražotājs uzsver, ka iegūtais patents vēl neliecina, ka kompānijai ir plāni kādu no jaunajiem izstrādājumiem ieviest arī ražošanā. 2013. gada aprīlī \"Ford\" paziņoja, ka sadarbībā ar savu galveno konkurentu \" General Motors \" darbojas pie daudzpakāpju transmisiju izstrādes. Abu ASV autobūves gigantu sadarbības rezultātā tapušas gan deviņu, gan desmit pārnesumu transmisijas. 10 pārnesumu automātiskā pārnesumkārba pirmo reizi sērijveida ražošanā tiks izmantota \"Ford F-150\" pikapa jaudīgajā modifikācijā \"Raptor\", kas tirdzniecībā nonāks nākamgad. Tāpat nav izslēgts, ka 10 pakāpju transmisiju iegūs arī esošās paaudzes \"Ford Mustang\" modelis.", "link": "https://www.delfi.lv/auto/42826658/zinas/45811187/ford-izstradajis-11-parnesumu-automatisko-parnesumkarbu"},
{"title": "Kantētāju Mucenieka un Stupeļa ekipāžām 3. un 4.vieta pasaules blakusvāģu čempionāta pirmajā posmā", "category": "Auto", "body": "Sacensību kvalifikāciju bija plānots aizvadīt sestdien, tomēr nelabvēlīgo laika apstākļu dēļ to pārcēla uz pirmdienu. Tajā vienā braucienā uzvarēja pašreizējā pasaules čempiona Bena Andriasena no Beļģijas ekipāža, bet otrā labākie bija Nīderlandes braucējs Etjēns Bakss ar Stupeli, kuriem sekoja beļģis Jans Hendrikss un Mucenieks. Pašās sacensībās pirmajā braucienā triumfēja Andriasens, aiz sevis atstājot Hendriksu un Baksu. Savukārt otrajā braucienā labākā bija Francijas sportista Valentīna Žiro ekipāža, kurai sekoja Andriasens, bet Bakss un Hendrikss ieņēma attiecīgi trešo un ceturto vietu. Līdz ar to posmā ar 47 punktiem triumfēja Andriasens, otrais ar 43 punktiem palika Žiro, bet abas ekipāžas ar latviešu kantētājiem guva pa 40 punktiem. Sacensībās bija plānojis piedalīties vēl viens latviešu kantētājs Ilvars Škultāns, tomēr viņam ar igauņu pilotu Tanelu Rēsnu neizdevās pārvarēt kvalifikāciju. Kā ziņots, pagājušajā sezonā pēc ilgstošas pakaļdzīšanās Bakss un Stupelis pasaules čempionāta kopvērtējumā tomēr piekāpās Andriasenam, turklāt latviešu kantētājs par pasaules vicečempionu kļuva trešo gadu pēc kārtas. Savukārt pēc sezonas divi Latvijas kantētāji Mucenieks un Kaspars Liepiņš palīdzēja Beļģijas izlasei triumfēt Eiropas Nāciju kausa sacensībās. Šajā sezonā pasaules čempionāta kalendārā plānoti 15 etapi, turklāt pēc ilgāka pārtraukuma Latvijā notiks divas sacensības - 7.jūnijā pirmoreiz piloti pulcēsies Stelpē, bet 9.augustā tiks aizvadīts etaps Ķegumā. Arī šī sezona vismaz ievadā aizrit bez Latvijas pilotiem.", "link": "https://www.delfi.lv/auto/42826676/motorusports/45783401/kantetaju-mucenieka-un-stupela-ekipazam-3-un-4vieta-pasaules-blakusvagu-cempionata-pirmaja-posma"},
{"title": "'VW Caddy' braukšanai apvidū pielāgotā versija ieguvusi jaunu nosaukumu", "category": "Auto", "body": "Kompānija \" Volkswagen \" šonedēļ notiekošajā Frankfurtes autoizstādē prezentēs jaunās paaudzes \"Caddy\" modeļa braukšanai apvidū pielāgoto modifikāciju, kas atšķirībā no iepriekšējās paaudzes iegūs nevis \"Cross\" piebildi modeļa nosaukumā, bet gan \"Alltrack\". Tāpat kā priekštecis \"Cross\", arī jaunais \"VW Caddy Alltrack\" būs pieejams gan pasažieru, gan kravas pārvadājumu versijā. \"Alltrack\" no standarta modeļa atšķiras ar 17 collu riteņu diskiem, melnas plastmasas aizsargiem pa virsbūves perimetru, plastmasas aizsargiem zem buferiem, \"Mojave Beige\" toņa krāsojumu u.c. dekoratīvajiem elementiem, kā arī papildus aprīkojumā pieejamo pilnpiedziņas sistēmu \"4Motion\". \"Caddy Alltrack\" standartaprīkojumā iekļauts palīgmehānisms braukšanas uzsākšanai kalnā, kā arī pasažieru pārvadāšanas versija aprīkota ar gaisa kondicionēšanas sistēmu. Automobilim pieejams divu litru dīzeļdzinējs, kas atkarībā no versijas attīsta 75 līdz 150 zirgspēku jaudu, kā arī viena līdz 1,4 litru benzīna motori ar jaudu no 84 līdz 125 ZS. Ekonomiskākā versija ir ar 110 ZS jaudīgo 1,4 litru dzinēju, kas darbojas ar dabasgāzi.", "link": "https://www.delfi.lv/auto/42826674/modelu-jaunumi-testi/46461949/vw-caddy-brauksanai-apvidu-pielagota-versija-ieguvusi-jaunu-nosaukumu"},
{"title": "Matīss Karro: pasaules MX čempionāta tēma ir nedaudz 'atbīdīta malā'", "category": "Auto", "body": "Viens no vadošajiem Latvijas motokrosa braucējiem  Matīss Karro  nākamsezon vairāk koncentrēsies uz Anglijas čempionātu, kura uzvarētāja tituls pašam būs jāaizstāv, un pasaules meistarsacīkstēs būs redzams retāk, informē sportista preses dienests. \"Šobrīd primārais uzstādījums nākošai sezonai man ir dalība Anglijas čempionātā, kur man būs jāaizstāv  šajā sezonā iegūtais čempiona tituls  un otrs Anglijas sacensību seriāls, nacionālais čempionāts,\" savus nākotnes plānus atklāj Karro. \"Noteikti piedalīšos arī sacensībās Latvijā, kur turpināšu iepriecināt savus fanus. Šobrīd pasaules čempionāta tēma ir nedaudz atbīdīta malā, jo komandas mērķis sezonai ir abi Anglijas čempionāti. Man ir iespēja startēt pasaulē, bet tas ir jādara pašam par saviem līdzekļiem. Tā kā tas ir vairāk par 100 tūkstošiem eiro un šobrīd vēl neesam sameklējuši atbalstītājus, protams, tēma par pasaules čempionātu ir jāatliek. Cerības nostartēt kaut vai dažos PČ posmos nav atmestas, tāpēc būšu ļoti priecīgs, ja atradīsies kāda iespēja un reāli palīdzēt griboši un varoši cilvēki vai uzņēmumi, kuri spēs man šīs nākamās sezonas ieceres realizēt.\" Nākamsezon Latvijas sportists pārstāvēs britu \"MVR-D  Honda \" komandu, kurā Karro sāka startēt pasaules čempionātā, toreiz vēl MX2 klasē. \"No vienas puses, protams, ir žēl pamest \"STR  KTM \" komandu, bet nekas nav mūžīgs un arī šai sadarbībai pienāca loģiskas beigas,\" atzīst sportists. \"No otras puses, esmu priecīgs nākošajā sezonā būt atpakaļ tieši \"MVR-D Honda\", jo komanda un cilvēki tai apkārt ir pazīstami, turklāt bija labs piedāvājums no komandas šefa, ar kuru arī ārpus motokrosa esam labi draugi, un piekritu nākošajā sezonā startēt šajā komandā.\" Runājot par aizvadīto komandu, Matīss Karro lielāko gandarījumu pauž to, ka šosezon izdevies iztikt bez smagiem savainojumiem, kas pamatīgi ietekmēja viņa sportiskās gaitas pirms gada.  \"Sezona bija interesanta, pats esmu priecīgs, ka pa ilgiem gadiem sezonu esmu aizvadījis bez nopietnām traumām, dēļ kurām nav iespējams iziet uz starta,\" saka Matīss. \"Nobraukt pilnu sezonu bez traumām ļoti palīdz gatavoties jaunajai sezonai, kaut vai tāpēc, ka laicīgi varu sākt pilnvērtīgi trenēties un traumu dēļ neizlaist pilno treniņu ciklu. Protams, sezonas laikā šādas tādas ķibelītes ir bijušas, sasitumi, mazi mežģījumi, bet tās jau tādas \"līdz kāzām sadzīs\" traumas. Arī  Nāciju kausā Ķegumā  guvu rokas traumu, bet tās emocijas un viss tur notiekošais ņēma virsroku pār sāpēm. Mēs tur visi džeki komandā - Roberts Justs un Pauls Jonass - bijām kā no lazaretes, bet neviens negribēja pievilt otru un fanu tūkstošus trases malā. Arī trīspadsmitā vieta pasaules čempionāta kopvērtējumā ir vērā ņemams panākums, par kuru esmu ļoti priecīgs, turklāt, šī sezona pasaulē ir bijusi veiksmīgākā manā karjerā, gluži kā Anglijā, kur kļuvu par čempionu.\"", "link": "https://www.delfi.lv/auto/42826676/motorusports/45361956/matiss-karro-pasaules-mx-cempionata-tema-ir-nedaudz-atbidita-mala"},
{"title": "Lielbritānijas karaliskā ģimene meklē jaunu šoferi", "category": "Auto", "body": "Lielbritānijas karaliskā ģimene uzsākusi jauna šofera meklējumus. Viņam būs jāstrādā 48 stundas nedēļā, kā arī ne tikai jāvadā amatpersonas, bet arī jāaprūpē automobiļi garāžā, liecina  sludinājums  britu monarhu oficiālajā interneta vietnē. Kandidātam uz šo darbavietu jābūt derīgai autovadītāja apliecībai, mākai lietot elektronisko pastu, būt taktiskam un diplomātiskam. Šoferim būs jāvadā ne tikai karaliskās ģimenes locekļi, viesi un amatpersonas, bet arī apkalpojošā personāla vecākos darbiniekus, kā arī jāvada darbs garāžā un jāpalīdz automobiļu remontā. Karalienes garāžā ir astoņi limuzīni – divi \"Bentley\", trīs \"Rolls-Royce\" un trīs \"Daimler\". Savukārt viņas apkalpojošajai svītai ir \"Volkswagen\" mikroautobusi un \"Range Rover\" apvidus automobiļi. Karalienes šofera alga ir 23 tūkstoši sterliņu mārciņas (20 562 lati) gadā.", "link": "https://www.delfi.lv/auto/42826658/zinas/42599954/lielbritanijas-karaliska-gimene-mekle-jaunu-soferi"},
{"title": "'Range Rover' speciāli karalienei", "category": "Auto", "body": "Kompānijas \" Land Rover \" nodaļa \"Special Vehicle Operations\" izstrādājusi unikālu \" Range Rover \" modifikāciju \"State Review\" speciāli Lielbritānijas karalienei  Elizabetei II . Karalienei izgatavotais \"Range Rover State Review\" ir hibrīda modifikācija ar pagarināto riteņu garenbāzi. No standarta modeļa tas atšķiras ar \"landaulet\" virsbūves tipu, kas paredz atvērtu virsbūves daļu virs aizmugurējiem pasažieriem, ļaujot tiem nostāties kājās, piemēram, parādes laikā. \"Range Rover\" hibrīda spēka agregāts apvieno trīslitru dīzeļdzinēju (292 ZS), elektromotoru (48 ZS), litija jonu akumulatoru un astoņpakāpju automātisko pārnesumkārbu. Elektromotors un akumulatori, kas atrodas grīdā, sver 120 kilogramu. Šādā modifikācijā \"Range Rover\" līdz 100 km/h paātrinās 6,9 sekundēs un vidēji patērē 7,6 litrus dīzeļa uz 100 km. Šis ir jau ceturtais \"Land Rover\" speciāli karalienei izstrādātais \"State Review\" automobilis. Pirmais bija 1953. gadā uz \"Land Rover Series 1\" modeļa bāzes. Jaunais hibrīda apvidnieks aizstāj karalienes iepriekšējo \"State Review\" modifikāciju, kas bija izgatavota uz 2002. gada \"Range Rover\" bāzes. \"Jaguar Land Rover\" ir pasaulē vienīgais autoražotājs, kuram ir visas trīs karaliskās atzinības zīmes – no Elizabetes II, Edinbugas hercoga un no Velsas prinča.", "link": "https://www.delfi.lv/auto/42826658/zinas/46098671/range-rover-speciali-karalienei"},
{"title": "'FAB Design' pārveidotais 'Porsche Cayenne'", "category": "Auto", "body": "No oglekļa šķiedras izgatavotie aerodinamiskie elementi ietver platākus spārnus un riteņu arkas, kā arī priekšējo buferi ar daudz masīvākiem gaisa tvērējiem. Tāpat šim automobilim uzstādītas citādas sliekšņu dekoratīvās uzlikas, kā arī aizmugurējais buferis ar difuzoru un trapecveida izpūtēja uzgaļiem. \"Porsche Cayenne Turbo\" 4,8-litru V8 turbopūtes benzīna dzinēja jaudu \"FAB Design\" palielinājis, pārprogrammējot motora elektronisko vadības bloku. Rezultātā automobilis attīsta 550 ZS jaudu (+50 ZS) un 800 Nm griezes momentu (+100 Nm). Dinamiskie raksturlielumi netiek precizēti. Vēl šis \"FAB Design\" pārveidotais automobilis aprīkots ar 22 collu riteņiem un pazeminātu balstiekārtu, bet tā salons pāršūts ar ādu un alkantaru. Interjera dekoratīvajā apdarē izmantots alumīnijs un oglekļa šķiedra.", "link": "https://www.delfi.lv/auto/42826674/modelu-jaunumi-testi/37380235/fab-design-parveidotais-porsche-cayenne"},
{"title": "Beļģu pārveidotais 'Porsche Cayenne'", "category": "Auto", "body": "\"Caractere Exclusive\" programma \"Porsche Cayenne\" apvidus automobilim paredz agresīvāka veidola virsbūves aerodinamisko elementu komplektu, oriģināla dizaina 20 līdz 22 collu riteņu diskus, sportiskāka skanējuma izplūdes sistēmu un oglekļa šķiedras dekoratīvos paneļus salonā. Tuvākajā nākotnē ar \"Caractere Exclusive\" nosaukumu tiks izgatavotas pakotnes arī \"Porsche Panamera\" un \"911\" modelim.", "link": "https://www.delfi.lv/auto/42826674/modelu-jaunumi-testi/42026724/belgu-parveidotais-porsche-cayenne"},
{"title": "Video: 'Hennessey Venom GT' – 20 sekundēs līdz 370 km/h", "category": "Auto", "body": "\"Hennessey Venom GT\" aprīkots ar septiņlitru V8 kompresormotoru no \"Chevrolet Corvette ZR1\" modifikācijas. Amerikāņu kompānija šim dzinējam veikusi dažādas izmaiņas, piemēram, mehānisko kompresoru aizstājot ar divām turbīnām, lai palielinātu tā jaudu gandrīz divkārtīgi. Ja video neizdodas noskatīties iegultā veidā, aplūkojiet to  šeit ! Jau rakstījām, ka \"Hennessey\" gatavo jaunu \"Venom\" superauto versiju ar 1500 ZS.", "link": "https://www.delfi.lv/auto/42826658/zinas/42882980/video-hennessey-venom-gt-20-sekundes-lidz-370-kmh"},
{"title": "'Koenigsegg' jaunākais superauto ar 1115 ZS", "category": "Auto", "body": "\"Koenigsegg Agera R\" aprīkots ar pieclitru V8 biturbo dzinēju, kas attīsta 1115 zirgspēku jaudu un 1200 Nm griezes momentu. Motors sajūgts ar septiņpakāpju automātisko divsajūgu pārnesumkārbu. Iepriekšminētos dzinēja tehniskos raksturlielumus iespējams sasniegt, kā degvielu izmantojot bioetanolu. Ar tradicionālo benzīnu \"R\" modifikācijas jauda būs 940 ZS, bet griezes moments – 1100 Nm. Īpaši sportiskā automobiļa dinamiskie raksturlielumi pagaidām netiek atklāti. Ražotājs vien norāda, ka \"R\" modifikācija būs aprīkota ar speciālām \"Michelin\" riepām, kuras spējīgs izturēt braukšanas ātrumu līdz 419 km/h. Atgādināsim, ka \"Koenigsegg Agera\" standarta versija aprīkota ar 4,7-litri V8 biturbo dzinēju, kas attīsta 910 ZS un 1100 Nm. Līdz 100 km/h šāds automobilis paātrinās 3,1 sekundē un maksimāli sasniedz 390 km/h.", "link": "https://www.delfi.lv/auto/42826674/modelu-jaunumi-testi/37086943/koenigsegg-jaunakais-superauto-ar-1115-zs"},
{"title": "'Koenigsegg' jaunais superauto uzstāda sešus rekordus", "category": "Auto", "body": "Zviedru superauto ražotāja \"Koenigsegg\" jaunākais spēkrats \" Agera R \" uzstādījis sešus jaunus rekordus sērijveida automobiļiem. 1115 zirgspēku jaudīgais superauto tika izmēģināts ražotāja poligonā Zveidrijā, kur laika mērījumus veica neatkarīgi eksperti ar \"Racelogic Vbox\" tehniku. Uzstādītie rekordi pagaidām nav oficiāli reģistrēti Ginesa rekordu grāmatā. Diemžēl \"Koenigsegg Agera R\" neizdevās pārspēt šobrīd pasaulē visātrāko sērijveida automobili – 1200 zirgspēku jaudīgo \" Bugatti Veyron Super Sport \" paātrinājumā līdz 100 km/h (2,5 sekundes) un maksimālajā braukšanas ātrumā (431 km/h). Tomēr \"Koenigsegg Agera R\" izdevās uzstādīt citus ātruma rekordus. Piemēram, paātrinājumu no vietas līdz 300 km/h tas veic 14,53 sekundēs, kas ir par nepilnām divām sekundēm ātrāk nekā visjaudīgākajam \"Bugatti\". Savukārt paātrinājumam līdz 320 km/h zviedru superauto bija nepieciešamas 17,68 sekundes, bet bremzēšanai no 300 km/h un 320 km/h – attiecīgi 6,66 un 7,28 sekundes. Paātrinājuma un bremzēšanas cikls no vietas līdz 300 km/h un līdz pilnīgai apstājai \"Koenigsegg Agera R\" superauto izņem 21,19 sekundes, bet no vietas līdz 320 km/h un apstājai – 24,96 sekundes. Atgādināsim, ka \"Koenigsegg Agera R\" tika prezentēts pavasarī Ženēvā un ir jaunā zviedru superauto \"Agera\" īpaši sportiskā versija. Tā aprīkota ar pieclitru V8 biturbo dzinēju, kas attīsta 1115 ZS un 1200 Nm. Motors darbināms ar bioetanolu (E85).", "link": "https://www.delfi.lv/auto/42826674/modelu-jaunumi-testi/40464163/koenigsegg-jaunais-superauto-uzstada-sesus-rekordus"},
{"title": "Mūsdienu 'Ford Mustang' ar retro 'Shelby GT' izskatu", "category": "Auto", "body": "Amerikāņu kompānija \"Retrobuilt\" prezentējusi savu jaunāko produktu – 1969. gada veidola \"Shelby GT 500CS Convertible\" modifikāciju, kas izgatavota uz \" Ford  Mustang\" pašreizējās paaudzes kabrioleta bāzes. Tamlīdzīgu retro izskata automobili \"Retrobuilt\" piedāvā izgatavot uz jebkura no 2005. gada ražotā \"Ford Mustang\" bāzes. Rezultātā spēkratam virsbūves paneļi aizstāti ar oriģināla dizaina stiklšķiedras paneļiem, kā arī tam uzstādīti hromēti buferi. Retro dizaina lukturos izmantotas ksenona spuldzes. Vēl šī projekta ietvaros \"Retrobuilt\" piedāvā mehānisko kompresoru dzinējam, spēcīgākas \"Baer\" bremzes un \"Iboc\" balstiekārtas pazemināšanas komplektu.", "link": "https://www.delfi.lv/auto/42826674/modelu-jaunumi-testi/42402684/musdienu-ford-mustang-ar-retro-shelby-gt-izskatu"},
{"title": "'Volvo' parāda jaunā 'XC90' interjeru", "category": "Auto", "body": "Kompānija \" Volvo \" publicējusi pirmos oficiālos attēlus ar jaunās paaudzes \"XC90\" apvidus automobiļa interjeru. Pilnībā šis modelis tiks atklāts augustā. Tomēr līdz tam autoražotājs pakāpeniski atklās dažādas tā detaļas, tostarp par tā drošības sistēmām un spēka agregātiem. \"Volvo\" norāda, ka jaunā \"XC90\" interjers būs visgreznākais šīs zviedru markas vēsturē. Salona apdarē plaši izmantota āda un koks, bet pārnesumkārbas vadības svira izrotāts ar kompānijas \"Orrefors\" kristālu. Arī mērinstrumentu panelī tradicionālo pulksteņu vietā būs izmantots ekrāns. Bāzes versijā tas būs monohroms, bet dārgākās modifikācijās – krāsainais ar plašākām personalizācijas iespējām. Vēl autoražotājs lepojas ar jaunā \"Volvo XC90\" sēdekļiem. Pateicoties to īpašajai konfigurācijai, izdevies panākt vairāk telpas salonā otrajā rindā sēdošo pasažieru kājām. Jāatzīmē, ka \"Volvo XC90\" būs pieejams arī septiņvietīgā modifikācijā. Par papildus samaksu sēdekļiem būs pieejama arī ventilācijas un masāžas funkcija. Atgādinām, ka \"Volvo XC90\" būs pirmais markas modelis, kas izgatavots uz modulārās platformas \"SPA\". Pateicoties tai, apvidus automobiļa masu izdosies samazināt par 150 kilogramiem. Motoru gammā būs jaunie \"Drive-E\" saimes dzinēji, no kuriem jaudīgākais attīsta 306 zirgspēkus.", "link": "https://www.delfi.lv/auto/42826674/modelu-jaunumi-testi/44542826/volvo-parada-jauna-xc90-interjeru"},
{"title": "No konveijera noripojis 'Volvo XC90' pēdējais eksemplārs", "category": "Auto", "body": "Piektdien, 11. jūlijā, kompānija \" Volvo \" pārtraukusi esošās paaudzes \"XC90\" apvidus automobiļa ražošanu. Automobiļa pēdējais eksemplārs, kas noripoja no konveijera, tiks nogādāts uz \"Volvo\" muzeju Zviedrijā. \"Volvo XC90\" modelis tika prezentēts 2002. gada sākumā Detroitas autoizstādē, bet gadu vēlāk nonāca sērijveida ražošanā. Šo 11 gadu laikā pavisam saražoti 636 143 šī modeļa apvidus automobiļi. Visupirms \"Volvo XC90\" bija pieejams ar piecu un sešu cilindru motoriem, bet no 2004. gada piedāvājumu papildināja V8 agregāts.", "link": "https://www.delfi.lv/auto/42826658/zinas/44718600/no-konveijera-noripojis-volvo-xc90-pedejais-eksemplars"},
{"title": "'Volvo' oficiāli atklājis savu jauno flagmani 'S90'", "category": "Auto", "body": "Kompānija \" Volvo \" oficiāli atklājusi savu jauno modeli – markas flagmani \"S90\", kas aizstās līdzšinējo \"S80\" modeli. Plašākai sabiedrībai jaunais automobilis pirmo reizi tiks parādīts janvārī notiekošajā Detroitas autoizstādē. \"Volvo S90\" izstrādāts uz modulārās platformas \"SPA\", kas pirmo reizi tika izmantota jaunā \"XC90\" apvidus automobiļa pamatā. Greznais sedans tiks komplektēts ar divu litru benzīna un dīzeļa \"Drive-E\" saimes dzinējiem, kas tiks sajūgti vai nu ar sešpakāpju manuālo vai astoņpakāpju automātisko pārnesumkārbu. Tāpat jaunajam \"Volvo\" modelim būs pieejama hibrīda versija, kas attīsta 400 zirgspēku. Benzīna dzinēju piedāvājumā ir tikai viens agregāts – ar 320 ZS. Savukārt dīzeļmotors pieejams divās veiktspējas modifikācijās – ar 190 ZS (400 Nm) vai 225 ZS (470 Nm). Izņemot bāzes versiju (ar vismazākās jaudas dzinēju), \"Volvo S90\" jau standartā būs aprīkots ar pilnpiedziņas sistēmu. Abos gadījumos, braucot pa sausu ceļa segumu, vairums vilkmes tiks novadīts uz priekšējiem riteņiem. Nepieciešamības gadījumā vilkme starp riteņu asīm var tikt sadalīta vienādi – 50:50. Tehnoloģiju ziņā \"Volvo S90\" ieguvis pusautomātisko vadības sistēmu uz aktīvās kruīza kontroles bāzes. Sistēma spēj patstāvīgi noturēt automobili šosejas joslā, braucot ar ātrumu līdz 130 km/h. Turklāt šai sistēmai nav nepieciešams priekšā braucošs automobilis, aiz kura sekot un ieturēt tā trajektoriju. Vēl šim spēkratam pieejama video novērošanas sistēma pa virsbūves perimetru, aklās zonas indikators, automātiskā stāvvietā novietošanas sistēma, uz ceļa izskrējušu dzīvnieku atpazīšanas sistēma utt.", "link": "https://www.delfi.lv/auto/42826674/modelu-jaunumi-testi/46795097/volvo-oficiali-atklajis-savu-jauno-flagmani-s90"},
{"title": "'VW Golf Alltrack' – paaugstinātas pārgājības universālis", "category": "Auto", "body": "Kompānija \" Volkswagen \" (VW) oficiāli atklājusi \"Golf\" universāļa paaugstinātās pārgājības modifikāciju \"Alltrack\". Plašākai sabiedrībai jaunais automobilis pirmo reizi tiks parādīts jaunnedēļ notiekošajā Parīzes autoizstādē. \"VW Golf Alltrack\" klīrenss salīdzinājumā ar standarta modeli paaugstināts par 20 milimetriem un sasniedz 16 centimetru. \"Alltrack\" universālim ir \"4Motion\" pilnpiedziņas sistēma ar piektās paaudzes \"Haldex\" viskosajūgu un priekšējās riteņu ass diferenciāļa bloķētāja elektronisko imitāciju. Paaugstinātās pārgājības automobiļa pircējiem autoražotājs piedāvās trīs turbopūtes četrcilindru motorus – vienu benzīna un divus dīzeļa. Pirmais no tiem ir 1,8 litru agregāts ar 180 zirgspēkiem, bet no dīzeļmotoriem ir 1,6 litru (110 ZS, 250 Nm) un divu litru (184 ZS, 380 Nm) agregāts. Atkarībā no komplektācijas automobilis pieejams vai nu ar sešpakāpju manuālo vai sekvenciālo pārnesumkārbu.", "link": "https://www.delfi.lv/auto/42826674/modelu-jaunumi-testi/45015114/vw-golf-alltrack-paaugstinatas-pargajibas-universalis"},
{"title": "Visekonomiskākais 'VW Passat' ar dīzeļdzinēju", "category": "Auto", "body": "Kompānija \" Volkswagen \" (VW) izstrādājusi jaunās paaudzes \"Passat\" modeļa visekonomiskāko modifikāciju \"BlueMotion\" ar dīzeļmotoru. Eiropas tirgū šo versiju gan sedana, gan universāļa modifikācija var jau pasūtināt. \"VW Passat BlueMotion\" aprīkots ar 1,6 litru dīzeļmotoru, kas attīsta 120 zirgspēku jaudu un 250 ņūtonmetru griezes momentu. Dzinējs sajūgts ar sešpakāpju manuālo pārnesumkārbu. Ražotāja norādītais vidējais degvielas patēriņš ir 3,7 litri dīzeļa uz 100 km (pilsētā – 4,3 l; uz šosejas – 3,3 l uz 100 km). Visekonomiskākais \"VW Passat\" tiek komplektēts ar 16 collu riteņu diskiem, kā arī speciālu aerodinamiski uzlabotu radiatora dekoratīvo režģi, kas samazina gaisa pretestību un attiecīgi uzlabo degvielas ekonomiju. Vācijas tirgū \"VW Passat BlueMotion\" maksā 29 495 eiro, bet šīs pašas versijas unversālis – 30 500 eiro. Tomēr absolūti visekonomiskākā \"VW Passat\" modifikācija ir \"GTE\" hibrīds, kas tika parādīts pagājušā gada rudenī Parīzes autoizstādē. Šajā versijā automobilis aprīkots ar hibrīda spēka agregātu, kas apvieno 1,4 litru turbopūtes benzīna dzinēju (156 ZS), elektromotoru (114 ZS), litija jonu akumulatoru komplektu (9,9 kWh) un sešpakāpju sekvenciālo pārnesumkārbu DSG. \"VW Passat GTE\" spēka agregāta kopējā jauda ir 218 ZS, un tas, pēc ražotāja datiem, vidēji patērē tikai divus litrus benzīna uz 100 km.", "link": "https://www.delfi.lv/auto/42826674/modelu-jaunumi-testi/46003003/visekonomiskakais-vw-passat-ar-dizeldzineju"},
{"title": "'Opel' publicējis pirmo informāciju par jauno 'Insignia' modeli", "category": "Auto", "body": "Kompānija \" Opel \" publiskojusi pirmo informāciju un attēlus ar vēl izmēģinājumu etapā esošo jaunās paaudzes \"Insignia\" modeli, kas modeļa nosaukumā ieguvis piebildi \"Grand Sport\". Fotogrāfijās automobilis vēl ir maskējošajā ietērpā. Autoražotājs vēsta, ka jaunais modelis būs par 175 kilogramiem vieglāks nekā līdzšinējais. Tāpat jaunais \"Opel Insignia Grand Sport\" būs par 29 milimetriem zemāks un par 11 mm platāks par savu priekšgājēju, bet riteņu garenbāze tam ir palielināta par 92 mm – tas nodrošinās vairāk vietas salonā. Pilnveidotā \"FlexRide\" šasija pielāgo amortizatorus, stūres iekārtu un piedziņu automātiski vai arī izvēloties \"Standart\", \"Sport\" vai \"Tour\" režīmus. Jaunā \"Opel Insignia Grand Sport\" šasija tiek regulēta Vācijas leģendārajā Nirburgringas trasē. Vadītāja sēdpozīcija, salīdzinot ar iepriekšējo modeli, ir par trim centimetriem zemāka un sniedz sajūtu, ka vadītājs ir daļa no automašīnas – viduskonsole nodrošina papildu atbalstu, instrumentu panelis ir tieši pret vadītāju un visi vadības slēdži esot viegli sasniedzami. \"FlexRide\" elektrohidrauliskā šasija pieregulē amortizatorus atbilstoši ceļam un braukšanas situācijai 500 reizes sekundē jeb 30 000 reizes minūtē. Turklāt ar \"Sport\" režīma pogu vadītājs var saglabāt personalizētos uzstādījumus stūres iekārtai, gāzes pedāļa atsaucībai un amortizācijai. Ja, piemēram, braucot ar \"Opel Insignia Grand Sport\" šasijas standarta režīmā, vadītājs izdomā izbraukt ceļa līkumus nedaudz sparīgāk, sistēma, balstoties uz paātrinājuma un bremzēšanas rādītājiem, atpazīst dinamiskāku braukšanas stilu un momentā pārslēdz šasijas un piedziņas komponentus uz sportisko režīmu. Jaunā \"Opel Insignia Grand Sport\" tiks prezentēta nākamā gada pirmajā pusē un būs viens no septiņiem jaunajiem modeļiem, ko 2017. gadā savā piedāvājumā ieviesīs \"Opel\".", "link": "https://www.delfi.lv/auto/42826674/modelu-jaunumi-testi/48208677/opel-publicejis-pirmo-informaciju-par-jauno-insignia-modeli"},
{"title": "Kurš šogad iegūs prestižo 'Latvijas Gada auto 2016' titulu?", "category": "Auto", "body": "Rīgā un Ādažu apkārtnē notika \" Latvijas Gada auto  2016\" konkursa lielais testa braucieni. 25 žūrijas biedri trīs dienās ar 34 automobiļiem veica vairāk nekā 10 000 kilometrus. Kurš šogad iegūs prestižo \"Latvijas Gada auto 2016\" titulu? Šobrīd sīvākā cīņa notiek starp mazajiem un apvidus automobiļiem. Testa braucieniem apstākļi bija ideāli. Visi automobiļi un žūrijas bāzes vieta atradās Ādažos, viesnīcā \"Port Hotel\". Ceļi – maģistrāles A1 Eiropas līmeņa asfalts, vietējās nozīmes trases Pabaži – Sēja – Murjāņi ielāpu ielāpi, Ropažu apkārtnes grants (klasiski rallija ātrumposmi), poligona smiltāji un tanku trases. Laika apstākļi – saule, lietus un krēsla. Kompetenti diskusiju partneri vakaros. Un tātad! Kurš labākais? Līdz uzvarētāja paziņošanai vēl gandrīz divas nedēļas laika – šonedēļ tiek atlasīts fināla septītnieks. Tomēr jau iepriekš vērts atgādināt, ka galvenā balsojuma un papildnomināciju uzvarētāji nesaņem titulu \"labākais\", jo ir pārāk dažādas balsotāju (tāpat kā lietotāju) gaumes, vajadzības un iespējas. Lai cik objektīvi censtos būt vērtētāji, viedokļi ir ļoti atšķirīgi. Tomēr, kas spriedumos kopīgs? Lielāko vietu skaitu fināla septītniekā varētu ieņemt mazie (A un B segments pēc Auto Asociācijas klasifikatora) un apvidus automobiļi Tādi dalībnieku sarakstā ir vairāk nekā puse, un visi ļoti labi. Kuru un kāpēc izcelt priekšplānā?  Kādi gan tie ir mazie, ja gan \"Mazda 2\", gan \"Peugeot 208\", gan \"Opel Corsa\", gan \"Hyundai i20\" gluži komfortabli ietilpina četrus pieaugušus cilvēkus? Vienīgā problēma rodas, ja aiz 185 cm gara vadītāja jāsēž tikpat raženam pasažierim. Maza jauda? Nē, jebkurš no tiem spēj pat nelīdzenos, garos Sējas apkārtnes līkumus izbraukt gandrīz divreiz ātrāk nekā Latvijā atļauts, un tajā pašā laikā saglabāt pietiekamu komfortu. Tāpat mazie nodrošina praktiski visu digitālo komfortu tādā pašā līmenī, kā \"premium\", kamēr maksā 12 000 līdz 17 000, nevis 95 000 EUR. Un pat ātri braucot, patērē 4,5 līdz 6 litrus uz 100 km, nevis 9 līdz 14. Tie ir ļoti labi pārvietošanās līdzekļi visiem, kuru vajadzības nav specifiskas kravu pārvadāšanas ziņā vai prestiža demonstrēšanas jomā.  Kraso cenu atšķirības dēl, šeit izvēle ir vēl grūtāka nekā mazajā klasē. Grupā, kas pretendē uz dabas tūrismu, sēņošanu un makšķerēšanu ezeros, līdz kuriem mazie netiktu, cenas sākas (pilnpiedziņas versijās) no 17 000 eiro (\"Suzuki Vitara\") un sasniedz 40 000 (\"Kia Sorento\"). \"Premium\" \"simttūkstošniekus\" šobrīd te klāt netiek jaukti, jo tas ir pavisam atsevišķs stāsts. Pa ielām un ceļiem visi brauc ļoti labi - atšķirības minimālas. Tomēr iedzenot mežā - tanku ceļā, par neoficiālo karali kļūst \"Subaru Forester\", kura dīzeļdzinēja un variatora ātrumkārbas kombinācija ļauj bez problēmām pieveikt ļoti nopietnus šķēršļus, pat bez speciālām vadītāja prasmēm. Tomēr ar pārbaudījumu tiek galā arī par diviem sprīžiem īsākā, 300 kg vieglākā un gandrīz divreiz lētākā \"Vitara\", kurai ir 1,6 l benzīna motors un manuālā ātrumkārba. Tāpat arī klusāk un maigāk uzlīgo \"Fiat 500x\", \"Jeep Renegade\" tehniskais radinieks, pats \"Renegade\" un citi...", "link": "https://www.delfi.lv/auto/42826658/zinas/46742415/kurs-sogad-iegus-prestizo-latvijas-gada-auto-2016-titulu"},
{"title": "'Opel' pilnībā parāda 300 ZS jaudīgo 'Astra OPC Extreme'", "category": "Auto", "body": "Kompānija \" Opel \" pilnībā atklājusi \"Astra OPC\" modeļa ekstremālo versiju \"Extreme\", kas klātienē būs apskatāma jaunnedēļ notiekošajā Ženēvas autoizstādē. \"Opel Astra OPC Extreme\" izgatavots uz sacīkšu automobiļa \"Astra OPC Cup\" bāzes. Ekstremālā versija aprīkota ar 300 zirgspēku jaudīgu divlitru turbomotoru un sešpakāpju manuālo pārnesumkārbu. Automobilis joprojām ir priekšpiedziņas versijā ar pašbloķējošo diferenciāli. Tāpat ekstremālajam \"Opel\" ir spēcīgas sešcilindru \"Brembo\" bremzes, regulējamu atsperu un amortizatoru komplekts un sporta sēdekļi ar sešpunktu drošības jostām. Šobrīd \"Opel Astra OPC Extreme\" modifikācijai ir vien konceptuāls statuss. Tomēr, ja Ženēvas autoizstādē publikas reakcija būs daudzsološa, \"Opel\" to varētu ieviest arī ražošanā neliela skaita sērijā.", "link": "https://www.delfi.lv/auto/42826674/modelu-jaunumi-testi/44255939/opel-pilniba-parada-300-zs-jaudigo-astra-opc-extreme"},
{"title": "Video: 'General Motors' pateicas klientiem par 500 miljonu auto iegādi", "category": "Auto", "body": "Amerikāņu koncerns \" General Motors \" (GM) publicējis video, kurā pateicas saviem klientiem visā pasaulē. Video tapis par godu 500. miljonā automobiļa izlaidei šajā korporācijā kopš 1908. gada. Svinīgais pasākums par godu šim notikumam tika aizvadīts ar GM vadību, darbiniekiem, pārdevējiem un klientiem vienā no autoražotāja rūpnīcām Kanzasas štatā. Kā pārsteigums tika sarūpēts jaunā \" Chevrolet  Malibu\" modeļa atslēgu pasniegšanas vienam no Irākas kara veterāniem. Ražošanā jaunais \"Malibu\" modelis nonāks tikai vēlāk šī gada laikā. Arī GM sastāvā ietilpstošais \" Opel \" atzīmēja šo jubileju, jo 68 miljoni no 500 miljoniem ir tieši ar šo zīmolu. Vācijā svinīgajā pasākumā \"Opel\" lojālā kliente kā dāvanu no autoražotāja valdes priekšsēdētāja saņēma \"Opel Zafira Tourer\" automobili, ko iepriekš bija pasūtinājusi un plānojusi iegādāties. GM sagatavotajā pateicības video iemūžināti vieni no lojālākajiem šīs autoražotāja spēkratu cienītājiem. Piemēram, pensionāru, kurš joprojām brauc ar 1957. gada \"Chevrolet\" pikapu, ko iegādājās kā fermeris pirms 38 gadiem par 75 dolāriem. Tāpat video redzams \"Opel\" automobiļa īpašnieks no Vācijas, kurš ar ģimeni šīs markas spēkratā apbraukājis visu pasauli. Vēl video redzama kundze no Brazīlijas, kura dzimusi \"Chevrolet Corvette\" pasažieru sēdeklī. Visu mūžu viņa palikusi uzticīga GM automobiļiem. GM tika dibināts 1908. gadā un šobrīd tas ražo automobiļus 37 pasaules valstīs ar 13 markām, no kurām pazīstamākās ir \"Chevrolet\", \"Buick\", \"Opel\", \"Cadillac\", GMC un \"Holden\". Ekonomiskās dižķibeles dēļ 2009. gadā GM likvidēja \"Saturn\", \"Pontiac\" un \"Hummer\" auto marku.", "link": "https://www.delfi.lv/auto/42826658/zinas/45921749/video-general-motors-pateicas-klientiem-par-500-miljonu-auto-iegadi"},
{"title": "'Honda' iegūs deviņpakāpju automātisko pārnesumkārbu", "category": "Auto", "body": "Pēc diviem gadiem \" Honda \" automobiļu pircējiem tiks piedāvāta deviņpakāpju automātiskā pārnesumkārba, ko izstrādājusi vācu kompānija \"ZF\", vēsta izdevums \"Automobile\" ar atsauci uz anonīmu avotu. Šī jaunā transmisija paredzēta tikai automobiļiem ar priekšējo vai visu riteņu piedziņu un šķērseniski novietotu dzinēju, kas attīsta ne vairāk par 480 Nm griezes momentu. Tāpat šī pārnesumkārba ir savietojama ar motora \"Start&Stop\" sistēmu, kā arī ir izmantojama hibrīda sistēmā. Jau rakstījām, ka pirmais šo deviņpakāpju \"ZF\" automātisko pārnesumkārbu  iegūs \"Chrysler\" , un tas gaidāms jau nākamgad.", "link": "https://www.delfi.lv/auto/42826674/modelu-jaunumi-testi/42239474/honda-iegus-devinpakapju-automatisko-parnesumkarbu"},
{"title": "Biežāk uzdotie jautājumi par automātiskās pārnesumkārbas eļļu", "category": "Auto", "body": "Uz biežāk uzdotajiem jautājumiem par automātisko pārnesumkārbu eļļu (  jeb saīsinājumā ATF) un tās nomaiņu portālam \"Delfi\" atbild SIA ''ADDINOL Latvia'' direktors Raimonds Sauja. Eļļu automātiskajām pārnesumkārbām nav nepieciešams pārbaudīt tikpat bieži kā motoreļļu, bet tas ir specifisks process, un katram automašīnas modelim tas ir atšķirīgs. Eļļas pārbaudi vēlams veikt specializētajā servisā pie darbiniekiem, kuriem ir atbilstošas zināšanas, pieredze un nepieciešamais aprīkojums šo pārbaužu veikšanai.  Transmisijas eļļas pārbaudei ir vairākas iespējas, un tas ir atkarīgs no automašīnas modeļa. Ne visiem automobiļu modeļiem ir zonde, un līdz ar to pašam nav iespējams pārbaudīt eļļu. Ja zonde ir, ieteicams ik pa brīdim pārbaudīt eļļas līmeni un, ja ir nepieciešams, veikt eļļas pieliešanu. Periodiskums eļļas maiņai tiek rekomendēts no ražotāja puses. Nedaudzām automašīnas markām ražotājs pat atzīmē, ka pārnesumkārbai nav nepieciešama apkope (tas nozīmē, ka eļļa ir ielieta uz visu mašīnas ekspluatācijas laiku). Neskatoties uz šo atzīmi, tomēr iesaka veikt pārnesumkārbas apkopi pēc 250 000 km kopā ar eļļas un filtra nomaiņu. Ja nevarat atrast norādes par eļļas nomaiņas periodiskumu, tad par pirmo eļļas maiņas rādītāju norāda eļļas krāsas maiņa – tā paliek tumša un parādās deguma smaka.  Var parādīties tādi simptomi, kā apgrūtināta ātruma pārslēgšana vai mašīna sāk raustīties, pārslēdzoties ātrumiem. Dažiem modeļiem uz paneļa ir speciāla lampiņa, kas signalizē par problēmām ar pārnesumkārbu. Var arī nonākt līdz tam, ka pārnesumkārba vienkārši pārstāj darboties, un būs nepieciešams mašīnu ar evakuatora palīdzību nogādāt servisā. Transmisijas eļļas tiek pārdotas veikalos, jo tās tiek izmantotas arī stūres pastiprinātajos un citās hidrauliskajās sistēmās. Iesakām mainīt eļļu tomēr profesionālos servisos vai pie kompetenta cilvēka, jo dažiem modeļiem, veicot eļļas nomaiņu, ir nepieciešams pilnībā izjaukt pārnesumkārbu. Kopā ar eļļas maiņu ir nepieciešams nomainīt arī filtru (ja tas ir paredzēts jūsu automašīnas modelim). Ekspluatācijas instrukcijā ir atrodama informācija par to, kāda eļļa ir nepieciešama konkrētajam automobilim. Arī filtru ir iespējams iegādāties veikalā, un kvalificēti pārdevēji un transportlīdzekļa reģistrācijas apliecība (t.s. tehniskā pase) palīdzēs veikt pareizo izvēli. Tas nav obligāti nepieciešams. Līdzko pārslēdzot pārnesumkārbu var sajust pretestību, tad pie pirmās izdevības vajadzētu noskaidrot iemeslu, paskatīties ekspluatācijas instrukciju, kāda eļļa tiek rekomendēta un veikt eļļas pieliešanu. Ja iepriekšminētais nepalīdz un darbība neuzlabojas, tad jau vajadzētu griezties pēc palīdzības kvalificētā servisā. Automātiskā pārnesumkārba tiek mazgāta, lai likvidētu vecās eļļas atlikumus, jo ar vienu eļļas maiņu visu sistēmu nav iespējams attīrīt. Pats es darīju tā – nomainīju eļļu, nobraucu apmēram 1000km un atkal nomainīju eļļu kopā ar filtru. Ja pie pārnesumkārbas atvēršanas brīža, izdodas noliet visu veco eļļu, tad divkārtīgā eļļas maiņa nav nepieciešama.  SIA \"ADDINOL Latvia\" ir Vācijas ražotāja \"ADDINOL LUBE OIL GmbH\" pārstāvis Latvijā. \"ADDINOL\" izstrādā un ražo eļļas un smērvielas, kas paredzētas ne tikai automobiļiem, bet arī industriālam pielietojumam.", "link": "https://www.delfi.lv/auto/42826658/zinas/37271684/biezak-uzdotie-jautajumi-par-automatiskas-parnesumkarbas-ellu"},
{"title": "Motokrosa braucējs Stupelis trešo gadu pēc kārtas kļūst par pasaules vicečempionu", "category": "Auto", "body": "Sezonas noslēdzošajā - divpadsmitajā - posmā, kas norisinājās Vācijā, pirmajā braucienā Bakss un Stupelis uzvarēja, bet viņiem sekoja brita Stjuarta Brauna ekipāža. Savukārt pasaules čempionāta līdera Bena Adriansena no Beļģijas ekipāža finišēja vien sestā, kas ļāva viņiem pietuvoties par desmit punktiem. Tikmēr beļģu braucēja Jana Hendriksa un latviešu kantētāja Elvija Mucenieka ekipāža pirmajā braucienā ierindojās 14.vietā. Tomēr pirmais brauciens nelabvēlīgo laika apstākļu dēļ tika apturēts priekšlaicīgi, bet vēlāk tika paziņots par otrā brauciena atcelšanu, kas Andriasenam otro gadu pēc kārtas ļāva kļūt par pasaules čempionu. Kā ziņots, Koens Dekors no Beļģijas ar latviešu kantētāju Haraldu Kurpnieku sestdien nespēja kvalificēties sacensībām. Sezonas noslēguma kopvērtējumā Adriansena ekipāža tika pie 420 punktiem, bet Baksa un Stupelis viņiem sekoja ar 402 punktiem. Līdz ar to 2003. un 2004.gada pasaules čempions Stupelis par vicečempionu kļuvis jau piekto reizi karjerā. Savukārt Hendrikss/Mucenieks pēdējā posmā ar 315 punktiem atkrita uz ceturto vietu kopvērtējumā, par pieciem punktiem piekāpjoties Braunam. Šī sezona aizritēja bez līdz šim labākajiem Latvijas pilotiem. Kā ziņots, Māris Rupeiks pagājušās sezonas izskaņā notikušajā Nāciju kausā pēc kritiena guva ļoti smagas traumas un pagaidām par atgriešanos sportā vēl nedomā, bet brāļu Jāņa un Laura Daideru ekipāža izjuka, kad kantētājs Lauris tika pieķerts dopinga lietošanā. Tāpat ļoti smagu galvas traumu pagājušās sezonas vidū guva Latvijas pilots Arnolds Sīlis, kurš sacensībās brauca ar savu brāli Gintu. Pēc negadījuma Arnolds Sīlis divus mēnešus pavadīja komas stāvoklī un arī šobrīd turpina rehabilitāciju. Nākamās sezonas čempionātā Latvija pēc ilga pārtraukuma gatavojas uzņemt divus pasaules čempionāta posmus.", "link": "https://www.delfi.lv/auto/42826676/motorusports/44999584/motokrosa-braucejs-stupelis-treso-gadu-pec-kartas-klust-par-pasaules-vicecempionu"},
{"title": "VW prezentējis jauno 'Caddy Maxi' komercauto", "category": "Auto", "body": "Drīz pēc jaunā \"Caddy\" pasaules pirmizrādes  Polijas  pilsētā Poznaņā \" Volkswagen  Commercial Vehicles\" Ženēvas autoizstādē prezentējis modeļa jaunāko paaudzi arī pagarinātajā versijā ar nosaukumu \"Maxi\". Vienpadsmit ražošanas gadu laikā visā pasaulē pārdoti vairāk nekā 1,5 miljoni iepriekšējās paaudzes modeļa eksemplāru. Aptuveni trešdaļa no šiem \"Caddy\" tika pārdoti tieši par 47 cm garākajās \"Caddy Maxi\" versijās. \"Maxi\" pēcteča riteņu garenbāze ir par 32 cm lielāka nekā standarta modelim. Jaunā \"Caddy Maxi\" neto cena Vācijā ir no 18 590 eiro (kravas - pasažieru versijā) un no 18 960,00 eiro pasažieru auto versijā ar \"Conceptline\" aprīkojuma elementiem (kas aizvieto līdz šim pazīstamo \"Startline\"). Ja nepieciešams, abas sēdekļu rindas var vispār izņemt laukā. Tādējādi ar dažām rokas kustībām tiek radīta papildu vieta kravai. Kad izņemta trešā sēdekļu rinda, kravas tilpums palielinās līdz 1350 litriem, bet, izņemot otro sēdekļu rindu, tas palielinās līdz 3700 litriem. Tādējādi \"Caddy Maxi\" spēj nodrošināt par 848 litriem plašāku kravas telpu nekā mazais \"Caddy\" ar izņemtiem aizmugurējiem sēdekļiem, kam šis rādītājs ir 2852 litri.  Tas nozīmē, ka \"Caddy Maxi\" ar kravas tilpumu līdz 4,7 m3 (apvienojumā ar papildaprīkojumā piedāvāto \"Flex Plus\" sēdekli) var iekraut daudz vairāk nekā \"Caddy\", kam kravas tilpums ir 3,2 m3. Maksimālais kravas - pasažieru \"Caddy Maxi\" pieļaujamās kravas svars, ieskaitot tā vadītāju, ir 1005 kg. \"Caddy\" jaunie dzinēji atbilst \"Euro 6\" emisiju standartam. \"Caddy Maxi\" pieejams ar divlitru dīzeļdzinēju, kas atkarībā no izvēlētās versijas attīsta 102 līdz 150 zirgspēku jaudu. Benzīnu motoru piedāvājumā ir divi agregāti – viena litra turbomotoru ar 102 ZS vai 1,4 litru turbomotoru ar 125 ZS. Jaunais \"Caddy\" un \"Caddy Maxi\" Vācijā pārdošanā nonāks jūnija beigās, un drīz pēc tam tie būs pieejami arī citās valstīs.  Vācijas  pilnvarotie pārstāvji pasūtījumus pieņems, sākot ar martu.", "link": "https://www.delfi.lv/auto/42826674/modelu-jaunumi-testi/45654830/vw-prezentejis-jauno-caddy-maxi-komercauto"},
{"title": "Leģendārais 'hipiju busiņš' svin 65 gadu jubileju", "category": "Auto", "body": "Daži 65 gadu vecumā dodas pensijā, bet šim tas ir tikai sākums! \"Bulli\" tikai brauc un brauc... Pirmā \" Volkswagen  Transporter\" ražošana tika uzsākta pirms 65 gadiem. Pirmajos gados tas tika būvēts Volfsburgā, bet no 1956. gada – Hannoverē. Šis datums iezīmē arī unikālā automobiļa mīlasstāsta sākumu. Jo šodien visa modeļu sērija ir ieguvusi kulta statusu. Gan hipiji, gan tirgotāji – ar T sērijas automobiļiem pārvietojas daudzi. Viss sākas 1947. gadā ar skici: nīderlandiešu automobiļu importētājs Bens Pons \"Volkswagen\" (VW) ražotnē ierauga automobili ar platformu un, izmantojot to kā pamatideju, uz piezīmju papīra uzskicē \"Transporter\" līnijas ar \"Beetle\" modeļa iezīmēm. Pēc diviem gadiem VW ražotnes vadītājs Heinrihs Nordhofs prezentē četrus prototipus: divus minivenus, \"Kombi\" un mikroautobusu. Viens no tiem nonāk pie smaržu ražotāja \"4711\" Ķelnē. Nordhofs apsola, ka \"Transporter\" kļūs tikpat nepārspējams un izturīgs kā \"Beetle\": \"Šiem transportlīdzekļiem nederēs bērnu cimdi, ar tiem drīzāk jāapietas skarbi un pārgalvīgi.\" Dizaineri izmanto \"Beetle\" dzinēju un asis. Centrālā cauruļveida karkasa vietā mikroautobusam ir vienota virsbūve, kas uzstādīta uz rāmja ar šķērssijām. Dzinēja darba tilpums ir 1131 cm3, un tā jauda pie 3300 apgriezieniem minūtē ir 24 ZS. Mikroautobusā iespējams pārvadāt astoņus cilvēkus. Divas aizmugurējās sēdekļu rindas iespējams izņemt ar dažām roku kustībām, lai atbrīvotu telpu līdz aptuveni 750 kg smagai kravai. \"Attiecīgi šāda veida komerciālo piegādes transportlīdzekli iespējams izmantot visās uzņēmējdarbības jomās, ātrajām piegādēm un kravas pārvadājumiem, piemēram, kā mikroautobusu, specializēto transportlīdzekli, pasta transportlīdzekli, ambulances automobili vai mobilo staciju,\" lepojās VW tehniskās izstrādes nodaļas vadītājs Alfreds Hesners. 1950. gada beigās modelim \"Transporter\" ir radīta jau 8001. vienība. Pieprasījums ir milzīgs, jo īpaši tāpēc, ka tā cena ir īpaši pievilcīga tirgotājiem un izplatītājiem – no 5850  Vācijas  markām. Unikālais transportlīdzeklis ātri vien kļūst arī par eksporta preci. VW mikroautobusi bez problēmām pārvadā visu un jebko: bruģakmeni un būvgružus, javu un ķieģeļus, smalkmaizītes un bišu vasku, cigārus un avīzes – visu, kas nepieciešams \"ekonomiskajam brīnumam\" Vācijai. VW mikroautobuss ar treilera tipa virsbūvi parādās 1951. gadā autoizstādē Berlīnē. Piegādes automobilis ar dzinēju aizmugurē piedāvā daudzsološas citādas ceļošanas iespējas. Pirmo reizi tas pārbrauc pāri Alpiem un atgriežas. Pēc tam tas dodas uz Indiju, kad hipiji paši atklāj \"Bulli\". Četrus gadus pēc ražošanas uzsākšanas no montāžas līnijas nobrauc 100 000. \"VW Transporter\" automobilis. Tagad transportlīdzeklim ir 30 dažādi modeļi. Volfsburgā katru dienu tiek izgatavoti 80 transportlīdzekļi. Vairāk izgatavot nav iespējams, jo pārējo ražošanas daļu aizņem \"Beetle\". Kļūst skaidrs, ka \"Transporter\" nepieciešama atsevišķa ražotne. Celtniecības darbi tiek uzsākti 1955. gada marta sākumā Hannoverē-Štokenē, un ražotne no pašiem pamatiem tiek uzcelta gada laikā. Pirmie Štokenē ražotie \"Transporter\" modeļi no montāžas līnijas nobrauc 1956. gada martā. Tas vienlaikus iezīmē arī \"ekonomisko brīnumu gadu\" nākotnes simbola aizsākumu. Šobrīd visā pasaulē ir saražoti 11 miljoni T sērijas transportlīdzekļu piecās dažādās paaudzēs. Jaunās paaudzes modeļa \"T6\" ražošana tiks uzsākta šogad. Līdz ar T sēriju Hannoverē-Štokenē tiek ražots arī \"Amarok\" pikaps un \"Porsche Panamera\" virsbūve, bet Limmerē – veiksmīgais atpūtas automobilis \"California\". \"Volkswagen Commercial Vehicles\" Hannoveres biznesa centrā šobrīd strādā aptuveni 12 200 cilvēku. Poznaņas ražotnē Polijā (5700 darbinieku) tiek ražots \"Transporter\" un \"Caddy\", savukārt vēl vienā Polijas pilsētā Vžesņā tiek būvēta vēl viena \"Crafter\" ražotne. \"Volkswagen Commercial Vehicles\" kopumā nodarbina aptuveni 19 500 cilvēku.", "link": "https://www.delfi.lv/auto/42826658/zinas/45672550/legendarais-hipiju-busins-svin-65-gadu-jubileju"},
{"title": "Pirmie attēli ar 'Peugeot' mazo apvidnieku '2008'", "category": "Auto", "body": "Internetā nonākuši pirmie attēli ar \" Peugeot \" vismazāko apvidus automobili \"2008\", kas tirgū konkurēs ar \"Nissan Juke\" un \"Opel Mokka\". Plašākai sabiedrībai \"Peugeot\" jaunais modelis tiks parādīts martā notiekošajā Ženēvas autoizstādē. \"Peugeot 2008\" apvidus automobilis izgatavots uz \"208\" hečbeka bāzes. Gaidāms, ka šim modelim būs pieejami tādi paši dzinēji kā hečbekam, uz kā platformas tas tapis. Pēc provizoriskas informācijas, \"Peugeot\" gatavo arī \"1008\" modeli, kas būs tamlīdzīgs apvidnieks ar divām durvīm. Tirdzniecībā \"Peugeot 2008\" varētu nonākt šāgada otrajā pusē.", "link": "https://www.delfi.lv/auto/42826674/modelu-jaunumi-testi/42948024/pirmie-atteli-ar-peugeot-mazo-apvidnieku-2008"},
{"title": "Motokrosists Jonass kļuvis par pasaules čempionu junioriem", "category": "Auto", "body": "Pirmajā finālbraucienā Jonass izcīnīja uzvaru, par nieka 0,239 sekundēm apsteidzot Nikolā Derkūru no Francijas. Savukārt otrajā finālbraucienā latvietim otrā vieta 9,574 sekundes aiz Kalvina Vlānderena no Nīderlandes. Pirms gada Bulgārijā Jonass šajā pašā klasē pasaules čempionātā izcīnīja trešo vietu, bet vēl gadu pirms tam viņš kļuva par čempionu 85 kubikcentimetru klasē. Tikmēr cits Latvijas pārstāvis šajā klasē Kristers Drevinskis pirmajā un otrajā braucienā ieņēma 27.vietu, bet Tomass Šileika pēc nefinišēšanas pirmajā braucienā, kurā viņš tika klasificēts 35.vietā, otrajā piegājienā tika pie 28.pozīcijas. Jau ziņots, ka sestdien kvalifikācijas sacensības 65 kubikcentimetru klasē nepārvarēja Kristiāns Freimanis un Ralfs Edgars Ozoliņš. Savukārt 85 kubikcentimetru klasē tāds pats liktenis piemeklēja Artjomu Trofimovu, Dmitriju Goršanovu, Kārli Kalēju, Raineru Žuku un Kristu Janiseli. Jonass šobrīd ar 143 punktiem ir pārliecinošs Eiropas čempionāta kopvērtējuma līderis, tuvāko sekotāju Vlānderenu apsteidzot par 29 punktiem. Tikmēr Šileika kopvērtējumā ar iekrātiem 46 punktiem ieņem devīto pozīciju, savukārt Drevinskis ar pieciem punktiem ir 36.vietā.", "link": "https://www.delfi.lv/auto/42826676/motorusports/43551065/motokrosists-jonass-kluvis-par-pasaules-cempionu-junioriem"},
{"title": "Motokrosa braucējs Stupelis arī nākamsezon startēs duetā ar Baksu", "category": "Auto", "body": "Blakusvāģu motokrosa latviešu kantētājs  Kaspars Stupelis  arī nākamajā sezonā startēs vienā ekipāžā ar Nīderlandes braucēju Etjēnu Baksu, savos sociālo tīklu profilos pavēstījis Stupelis. Septembrī Baksa un Stupeļa ekipāža trešo gadu pēc kārtas izcīnīja pasaules vicečempionu titulu. Noslēdzošajā pasaules čempionāta posmā, kas norisinājās Vācijā, nelabvēlīgu laika apstākļu dēļ tika atcelts otrais brauciens, kas Nīderlandes un Latvijas pavienotajai ekipāžai laupīja pēdējās cerības sezonas kopvērtējumā apsteigt beļģi Benu Adriansenu. Stupelis ar Baksu oktobrī, pārstāvot Nīderlandi, piedalījās arī Nāciju kausā blakusvāģu motokrosā, kur valstij palīdzēja izcīnīt otro vietu. Tāpat ekipāža triumfēja Nīderlandes čempionātā. Pēc 2003. un 2004.gadā gūtajiem pasaules čempiona tituliem ar slaveno Nīderlandes sportistu Danielu Vilemsenu šogad Stupelis par vicečempionu kļuva jau piekto reizi karjerā - 2005. un 2008.gadā viņš to paveica ar Kristeru Serģi, bet pēdējās trijās sezonās - ar Baksu. Tāpat Stupelis pa reizei savā karjerā sezonu noslēdzis arī trešajā, ceturtajā un piektajā pozīcijā.", "link": "https://www.delfi.lv/auto/42826676/motorusports/45266508/motokrosa-braucejs-stupelis-ari-nakamsezon-startes-dueta-ar-baksu"},
{"title": "Baksa/Stupeļa ekipāžai uzvara PČ pēdējā posma kvalifikācijā", "category": "Auto", "body": "Bakss/Stupelis bija labākie B kvalifikācijas grupā, kamēr A grupā labākie bija Francijas sportista Valentīna Žiro ekipāža, kam sekoja pašreizējais pasaules čempionāta līderis beļģis Bens Adriansens. A kvalifikācijas grupā sacentās arī beļģu braucēja Jana Hendriksa un latviešu kantētāja Elvija Mucenieka ekipāža, kas ierindojās sestajā pozīcijā. Tikmēr šajā pašā grupā 15.labāko laiku uzrādīja latviešu kantētājs Haralds Kurpnieks kopā ar Koenu Dekoru no Beļģijas, taču viņiem svētdien gaidāmajai sacīkstei neizdevās kvalificēties arī ar pēdējās cerības brauciena palīdzību. Pasaules čempionāta kopvērtējumā līderpozīciju ar 405 punktiem saglabā Adriansena ekipāža, bet Baksa un Stupeļa duets izcīnījis 377 punktus, kas ļauj atrasties otrajā vietā. Savukārt Hendrikss/Mucenieks ar 308 punktiem saglabājuši trešo pozīciju. Līdz ar to Baksam un Stupelim svētdien gaidāmajās sacensībās, lai pēc tām sevi kronētu par pasaules čempioniem, ir jāizcīna par vismaz 29 punktiem vairāk nekā Adriansena ekipāžai. Posmā norisināsies divi braucieni, bet par uzvaru katrā no tiem iegūstami 25 punkti. Šī sezona aizrit bez līdz šim labākajiem Latvijas pilotiem. Kā ziņots, Māris Rupeiks pagājušās sezonas izskaņā notikušajā Nāciju kausā pēc kritiena guva ļoti smagas traumas un pagaidām par atgriešanos sportā vēl nedomā, bet brāļu Jāņa un Laura Daideru ekipāža izjuka, kad kantētājs Lauris tika pieķerts dopinga lietošanā. Tāpat ļoti smagu galvas traumu pagājušās sezonas vidū guva Latvijas pilots Arnolds Sīlis, kurš sacensībās brauca ar savu brāli Gintu. Pēc negadījuma Arnolds Sīlis divus mēnešus pavadīja komas stāvoklī un arī šobrīd turpina rehabilitāciju. Nākamās sezonas čempionātā Latvija pēc ilga pārtraukuma gatavojas uzņemt divus pasaules čempionāta posmus.", "link": "https://www.delfi.lv/auto/42826676/motorusports/44998548/baksastupela-ekipazai-uzvara-pc-pedeja-posma-kvalifikacija"},
{"title": "Jaunais 'Dodge' sedans iegūs deviņpakāpju automātisko kārbu", "category": "Auto", "body": "Kā norāda \"ZF\" pārstāvji, deviņpakāpju automātiskā pārnesumkārba ļaus uzlabot \"Dodge\" sedana degvielas ekonomiju par 16 procentiem salīdzinājumā ar sešpakāpju sekvenciālo transmisiju. Jaunā \"ZF\" pārnesumkārba tiks ražota Dienvidkarolīnā, ASV. Tāpat gaidāms, ka \"Dodge Dart\" sedanu varēs aprīkot arī ar mehānisko transmisiju. \"Dodge Dart\" sedans tiks prezentēts nākamā gada janvārī notiekošajā Detroitas autoizstādē. Automobilim būs pieejami četrcilindru dzinēji ar 1,4- līdz 2,4-litru tilpumam.", "link": "https://www.delfi.lv/auto/42826674/modelu-jaunumi-testi/41966888/jaunais-dodge-sedans-iegus-devinpakapju-automatisko-karbu"},
{"title": "Amerikāņi pārveidojuši britu superauto 'McLaren'", "category": "Auto", "body": "Teksasā (ASV) bāzētā tūninga kompānija \"Hennessey Performance Engineering\" prezentējusi savu pārveidojumu programmu birtu sportiskajam automobilim \" McLaren  MP4-12C\". Amerikāņi šim superauto izgatavojuši virsbūves papildus aerodinamiskos elementus un veikšu izmaiņas atsevišķiem britu spēkrata tehniskajiem risinājumiem. \"Hennessey\" atstājis neskartu tikai balstiekārtu un bremžu mehānismus, norādot, ka tos padarīt labākus kā jau esošajā \"McLaren\" izpildījumā nav praktiski iespējams. \"McLaren MP4-12C\" superauto 3,8-litru V8 biturbo dzinēja jaudu no standarta 600 zirgspēkiem amerikāņi palielinājuši līdz 800 ZS. Tas panākts, uzstādot jaunas turbīnas, titāna sakausējuma izplūdes sistēmu un starpdzesētāju, kā arī pārprogrammējot dzinēja elektronisko vadības bloku. Vēl šim britu superauto amerikāņi uzstādījuši oriģināla dizaina riteņu diskus ar \"Michelin Pilot Super Sport \" riepām. Salonā pieejama dažādu toņu ādas apdare un oglekļa šķiedras dekoratīvie elementi. Pārveidotā automobiļa dinamiskie raksturlielumi pagaidām nav atklāti.", "link": "https://www.delfi.lv/auto/42826674/modelu-jaunumi-testi/42098662/amerikani-parveidojusi-britu-superauto-mclaren"},
{"title": "'Hennessey' pārveidotais 'Cadillac CTS-V' ar 1200 ZS", "category": "Auto", "body": "Amerikāņu tūninga kompānija \"Hennessey Performance\" izstrādājusi \"VR1200\" modifikāciju uz \" Cadillac  CTS-V\" modeļa bāzes. Izstrādātājs apgalvo, ka ar 1226 zirgspēkiem tas ir visjaudīgākais četrvietīgais automobilis pasaulē. \"Cadillac CTS-V\" standarta 6,2-litru V8 kompresormotors ir ievērojami pārbūvēts. Mehāniskais kompresors tam aizstāts ar divām turbīnām, savukārt programmējamais dzinēja elektroniskais vadības bloks ļauj autovadītājam izvēlēties kādu no trim jaudas režīmiem – 800, 1000 vai 1226 zirgspēku. Jaudīgākajā režīmā griezes moments sasniedz 1502 Nm. Līdz 100 km/h spēkrats paātrinās trijās sekundēs, bet ceturtdaļjūdzes (402 m) dragreisa distanci tas veic 10,2 sekundēs ar finiša ātrumu 227 km/h. Savukārt \"Hennessey VR1200\" maksimālais braukšanas ātrums sasniedz 389 km/h.", "link": "https://www.delfi.lv/auto/42826674/modelu-jaunumi-testi/42689406/hennessey-parveidotais-cadillac-cts-v-ar-1200-zs"},
{"title": "Amerikāņu 'Hennessey' superauto iegūs 1500 ZS dzinēju", "category": "Auto", "body": "\"Hennessey Venom GT\" jaunā versija būs aprīkota ar septiņlitru V8 biturbo dzinēju, kas attīsta 1500 zirgspēku jaudu. Motors būs sajūgts vai nu ar sešpakāpju \"Ricardo\" mehānisko pārnesumkārbu, vai septiņapkāpju sekvenciālo transmisiju. Automobiļa dinamiskie raksturlielumi pagaidām netiek atklāti. Atgādinām, ka \"Venom GT\" līdzšinējā versija tika aprīkota ar 6,2-litru V8 biturbo dzinēju, kas attīsta līdz pat 1200 ZS jaudu. Automobilis izgatavots uz pagarinātas un paplašinātas \"Lotus Elise\" modeļa platformas. Superauto jaunā versija iegūs arī citādas uz augšu paceļamās durvis un paplašinātu telpu virs pasažieru galvām salonā. Visādi citādi \"Venom GT\" būs tāds pats kā līdz šim. \"Hennessey Venom GT\" cena ir ap miljonu ASV dolāru.", "link": "https://www.delfi.lv/auto/42826674/modelu-jaunumi-testi/42856408/amerikanu-hennessey-superauto-iegus-1500-zs-dzineju"},
{"title": "'Jaguar' apvidnieks tagad arī piecvietīgajā versijā", "category": "Auto", "body": "Kompānija \" Jaguar \" aizvadītajā nedēļas nogalē Guandžou autoizstādē, Ķīnā, prezentējusi atjaunināto \"C-X17\" apvidus automobiļa prototipa versiju. Viena no būtiskākajām koncepta atšķirībām no oriģināli septembrī Frankfurtē debitējušā \"C-X17\" ir piecas sēdvietas – aizmugurējam sēdeklis ir paredzēts trim pasažieriem. Tāpat Frankfurtes un Guandžou autoizstādē prezentētie \"Jaguar C-X17\" atšķiras ar virsbūves krāsu, 23 collu riteņu disku dizainu un interjera noformējumu. Piecvietīgā apvidnieka salons ir pāršūts ar gaiši brūnu ādu, bet dekoratīvajā apdarē izmantots riekstkoks. Tikmēr Frankfurtē prezentētajam prototipam bija balts ādas salons un melna dekoratīvā apdare. Sērijveida ražošanā \"Jaguar C-X17\" varētu nonākt 2015. gadā.", "link": "https://www.delfi.lv/auto/42826674/modelu-jaunumi-testi/43845712/jaguar-apvidnieks-tagad-ari-piecvietigaja-versija"},
{"title": "'Land Rover' ieviesīs deviņpakāpju automātisko pārnesumkārbu", "category": "Auto", "body": "Kompānija \" Land Rover \" paziņojusi, ka turpmāk izmantos deviņpakāpju \"ZF\" automātisko pārnesumkārbu, kas markas piedāvājumā aizstās līdzšinējo sešpakāpju transmisiju. Jaunā pārnesumkārba tiks prezentēta drīzumā notiekošajā Ženēvas autoizstādē. Deviņpakāpju automātiskā pārnesumkārba ir tikai par sešiem milimetriem garāka nekā sešpakāpju transmisija, turklāt ir arī par 7,5 kilogramiem vieglāka. Turklāt jaunā pārnesumkārba, pēc ražotāja apgalvojuma, būs izturīga, ļaujot apvidus automobilim braukt arī bezceļā, vilkt piekabi u.tml. Tāpat deviņpakāpju pārnesumkārba ir nodrošina zemāku degvielas patēriņu un mazāku kaitīgo izmešu daudzumu motora izplūdē salīdzinājumā ar līdzšinējo sešpakāpju transmisiju. Viens no pirmajiem jauno pārnesumkārbu iegūs \"Range Rover Evoque\" modelis. Šī apvidus automobiļa gadījumā degvielas ekonomiju izdosies samazināt par 16%. Tāpat jaunais agregāts būtiski uzlabos spēkrata dinamiku. Piemēram, versija ar 190 ZS dīzeļdzinēju līdz 100 km/h paātrināsies septiņās sekundēs līdzšinējo 8,5 s vietā. Šo deviņpakāpju automātisko pārnesumkārbu iegūs arī \"Land Rover\" māsas uzņēmums \" Jaguar \".", "link": "https://www.delfi.lv/auto/42826674/modelu-jaunumi-testi/43100632/land-rover-ieviesis-devinpakapju-automatisko-parnesumkarbu"},
{"title": "ZF: deviņi pārnesumi ir 'dabīgā robeža' auto transmisijai", "category": "Auto", "body": "Automobiļu komponenšu ražotāja vadītājs deviņus pārnesumus dēvē par ”dabīgo robežu” spēkratu automātiskajām transmisijām, jo katra nākamā pārnesuma pievienošana palielinātu konstrukcijas sarežģītības pakāpi un svaru, kas nesniegtu vēlamo degvielas ekonomiju. Pirms trim gadiem ZF ražošanā ieviesa astoņpakāpju automātisko pārnesumkārbu vieglajiem pasažieru un kravas automobiļiem. ZF apgalvo, ka salīdzinājumā ar sešpakāpju automātisko transmisiju tā nodrošina par 11% labāku degvielas ekonomiju. Savukārt nākamgad ZF ražošanā ieviesīs deviņpakāpju automātisko pārnesumkārbu, kuru  sākotnēji iegūs ”Chrysler” grupas automobiļi . Šī jaunā transmisija degvielas ekonomiju uzlabošot par 16% salīdzinājumā ar sešpakāpju pārnesumkārbu. Neskatoties uz ZF vadītāja ”dabīgās robežas” uzskatiem, tuvākajā nākotnē autobūvē tiks ieviesta arī desmitpakāpju automātiskā pārnesumkārba, par kā izstrādi pirms kāda laika paziņoja dienvidkorejiešu ” Hyundai ”. Arī ” Ford ” un ” General Motors ” paziņojuši par kopīgu darbu pie deviņu un desmit pārnesumu automātisko transmisiju izstrādes.", "link": "https://www.delfi.lv/auto/42826658/zinas/42812512/zf-devini-parnesumi-ir-dabiga-robeza-auto-transmisijai"},
{"title": "Piedalies balsojumā par 'Latvijas Gada auto 2016' simpātiju!", "category": "Auto", "body": "Konkursa \" Latvijas Gada auto \" organizatori sadarbībā ar portālu \"Delfi\" aicina ikvienu interesentu piedalīties \"Latvijas Gada auto 2015\" un balsot par, savuprāt, atbilstošāku titula pretendentu nomināciju \"Latvijas Gada auto tautas balsojuma simpātija 2016\". Interneta balsojums ilgs līdz 4. decembrim; konkursa fināls un rezultātu paziņošana notiks 5. decembrī, kad tiks apbalvota arī \"Latvijas Gada auto tautas balsojuma simpātija 2016\". Tāpat interesentiem ir iespēja balsot klātienē tirdzniecības centrā \"Mols\", kur apskatāma arī dalībnieku fotoizstāde. Konkursam \"Latvijas Gada auto 2016\" pieteikti rekorda 34 automobiļi (uzskaitīti pieteikšanas hronoloģiskajā kārtībā): \"Fiat 500X\", \"Fiat 500\", \"Jeep Renegade\", \"Škoda Superb\", \"Škoda Superb Combi\", \"Subaru Outback\", \"Subaru Forester\", \"Subaru Levorg\", \"Honda HR-V\", \"Honda Civic Type – R\", \"Honda Jazz\", \"Renault Kadjar\", \"Renault Espace\", \"Opel Corsa\", \"Suzuki Vitara\", \"Mazda2\", \"Mazda CX-3\", \"Mercedes-Benz GLE Coupe\", \"Mercedes-Benz Vito\" \"BMW X6\", \"Ford S-Max\", \"Ssang Yong Tivoli\", \"Hyundai Tucson\", \"Hyundai i20\", \"Nissan e-NV200\", \"KIA Sorento\", \"Audi A4\", \"Audi Q7\", \"Volkswagen Golf GTE\", \"Volkswagen Caddy\", \"Volkswagen T6\", \"Peugeot 208\", \"Mitsubishi Outlander\" un \"Volvo V60 Cross Country\".   Jauno automobiļu vērtēšanas konkurss Latvijā notiek 17. reizi no 1998. gada. Žūriju veido autožurnālisti, kā arī automobiļu un autotehnikas eksperti. Iepriekšējo piecu Latvijas Gada auto galvenā titula ieguvēji ir \"Ford Mondeo\", \"Škoda Octavia\" (2013), septītās paaudzes \"Volkswagen Golf\" (2012), \"Volkswagen Jetta\" (2011) un \"Opel Astra\" (2010).", "link": "https://www.delfi.lv/auto/42826658/zinas/46748221/piedalies-balsojuma-par-latvijas-gada-auto-2016-simpatiju"},
{"title": "Video: Nākotnē 'Volvo' pircēji auto komplektēs 'Microsoft' virtuālajās brillēs", "category": "Auto", "body": "Kompānijas \" Volvo \" un \" Microsoft \" paziņojušas par sadarbības uzsākšanu virtuālās realitātes briļļu \"HoloLens\" pielietošanā. Sadarbības partneri cer, ka tuvākajā nākotnē automobiļu dīleru centros potenciālajiem pircējiem ar šīm brillēm tiks trīsdimensiju virtuālajā realitātē demonstrētas \"Volvo\" automobiļu tehnoloģijas un komplektāciju iespējas. \"Volvo\" un \"Microsoft\" plāno, ka \"HoloLens\" brilles aizstās līdzšinējos elektroniskos konfiguratorus, kas tiek izmantoti jauno auto tirdzniecības vietās. Tāpat šī virtuālās realitātes tehnoloģija izmainīs darba organizāciju automobiļu tirdzniecībā – nebūs nepieciešams milzīgs auto salons, pietiks ar nelielu demonstrācijas telpu, piemēram, lielveikalos vai ceļmalās. Ar \"HoloLens\" palīdzību klients varēs nokomplektēto automobili redzēt dabīgā mērogā un koriģēt pasūtījumu atbilstoši savām vēlmēm. Tāpat ar šīm hologrāfiskās projekcijas brillēm būs iespējams demonstrēt automobiļa tehnoloģisko uzbūvi.", "link": "https://www.delfi.lv/auto/42826658/zinas/46756613/video-nakotne-volvo-pirceji-auto-komplektes-microsoft-virtualajas-brilles"},
{"title": "400 ZS jaudīgais 'VW Golf' nonākšot ražošanā", "category": "Auto", "body": "Kompānija \" Volkswagen \" (VW) sērijveida ražošanā ieviesīs 400 zirgspēku jaudīgo \"Golf\" modeļa versiju \"R 400\", izdevumam \"Car and Driver\" atklājis autoražotāja pētnieciskās un izstrādes nodaļas vadītājs Haincs Jakobs Noisers. Šāds spēkrats pagaidām konceptuālā statusā tika prezentēts pašlaik notiekošajā Pekinas autoizstādē. \"VW Golf R 400\" aprīkots ar to pašu divu litru turbopūtes benzīna motoru, kas uzstādīts arī jaunajā \"R\" sērijveida modifikācijā ar 300 ZS. Tomēr 400 ZS versijā šim motoram ir uzstādītas ražīgākas turbīnas un degvielas padeves sistēma, kā arī citādu darbības algoritmu dzinēja elektroniskais vadības bloks. Tāpat \"Car and Driver\" izdevums uzzinājis, ka VW ar šo 400 ZS motoru padalīsies arī ar citām koncerna markām. Gaidāms, ka ar šo dzinēju tiks aprīkota kāda no \" Audi \" sportiskajām modifikācijām.", "link": "https://www.delfi.lv/auto/42826674/modelu-jaunumi-testi/44420180/400-zs-jaudigais-vw-golf-nonaksot-razosana"},
{"title": "'VW Golf Sportsvan TDI BlueMotion' ar 3,6 litru dīzeļa patēriņu", "category": "Auto", "body": "Kompānija \" Volkswagen \" (VW) Ženēvas autoizstādē prezentējusi jauno \"Golf Sportsvan TDI BlueMotion\" modifikāciju. Šī ekonomiskā versija patērē vien 3,6 litrus dīzeļa uz 100 kilometriem, bet CO2 izmešu līmenis izplūdē ir 95 g/km. Izmantojot \"BlueMotion\" tehnoloģiju, VW nepārtraukti uzlabo savu efektīvo modeļu klāstu, papildinot automobiļu sērijas ar progresīviem, degvielu taupošiem un zema izmešu līmeņa modifikācijām. \"VW Golf Sportsvan TDI BlueMotion\" aprīkots ar 110 ZS jaudīgu dīzeļmotoru. Tāpat šīs versijas automobilim aerodinamikas uzlabošanai ir par 15 mm pazemināts klīrenss, īpašs spoileris, ārpusē daļēji slēgts radiatora dekoratīvais režģis ar zilu līniju, daļēji noslēgts ventilācijas režģis ar radiatora vārstu aiz tā, uzlabota dzesēšanas gaisa plūsma un īpaši zemgrīdas paneļi. \"VW Golf Sportsvan TDI BlueMotion\" ir pieejams \"Trendline\" un \"Comfortline\" versijā. Īpaša \"BlueMotion\" raksturīga iezīme ir 15 collu vieglmetāla diski un riepas ar zemu rites pretestību. Jaunais \"BlueMotion\" modelis ir papildināts arī ar \"Start/Stop\" sistēmu, reģeneratīvās bremzēšans funkciju, uzlabotu TDI dzinēju un pārveidotu sešpakāpju manuālo pārnesumkārbu. Jaunais \"VW Golf Sportsvan TDI BlueMotion\" būs pieejams Vācijā no šā gada vasaras.", "link": "https://www.delfi.lv/auto/42826674/modelu-jaunumi-testi/44290011/vw-golf-sportsvan-tdi-bluemotion-ar-3-6-litru-dizela-paterinu"},
{"title": "'Opel' mazākais modelis 'Karl' ieguvis apvidus versiju 'Rocks'", "category": "Auto", "body": "Kompānija \" Opel \" izstrādājusi paaugstinātās pārgājības modifikāciju \"Rocks\" savam vismazākajam modelim \"Karl\". Plašākai sabiedrībai \"Opel Karl Rocks\" tiks pirmo reizi parādīts oktobrī notiekošajā Parīzes autoizstādē. Salīdzinājumā ar standarta modeli \"Opel Karl Rocks\" klīrenss palielināts par 18 milimetriem. Tāpat automobilim ir plastmasas aizsargi pa virsbūves perimetru, sudraba toņa sliekšņu un buferu uzlikas, kā arī jauna dizaina 15 collu riteņu diski. Tāpat kā standarta versijā, arī \"Opel Karl Rocks\" pieejams ar viena litra trīscilindru benzīna dzinēju, kas attīsta 75 zirgspēku jaudu un 95 ņūtonmetru griezes momentu. Transmisija – piecpakāpju manuālā vai \"Easytronic\" automātiskā.", "link": "https://www.delfi.lv/auto/42826674/modelu-jaunumi-testi/47898499/opel-mazakais-modelis-karl-ieguvis-apvidus-versiju-rocks"},
{"title": "'Opel' aizstās 'Meriva' modeli ar apvidnieku uz 'Peugeot' bāzes", "category": "Auto", "body": "Kompānija \" Opel \" paziņojusi, ka tās jaunāko sērijveida apvidus automobili sauks \"Crossland X\". Šis apvidnieks \"Opel\" piedāvājumā aizstās \"Meriva\" modeli un būs izgatavots uz franču autoražotāju alianses \"PSA Peugeot Citroen\" platformas bāzes, uz kuras taps arī nākamās paaudzes \"Peugeot 2008\" un \"Citroen C3 Picasso\". \"Patērētāji vēlas daudz emocionālākus automobiļus kompakto automobiļu segmentā,\" preses paziņojumā raksta \"Opel\". \"Mēs šīs vēlmes piepildīsim ar \"Crossland X\" modeli, kam būs aizraujošs dizains un apvidus automobiļa praktiskums aktīvam dzīvesveidam – gan pilsētā, gan braucot garākos ceļojumos. Šis būs automobilis cilvēkiem, kuriem vajag ietilpīgu interjeru bērniem un iepirkumiem no ekoloģisko produktu lielveikala.\" \"Opel Crossland X\" debitēs 2017. gada pirmajā pusē un būs otrais \"X\" modelis \"Opel\" saimē, pievienojoties \"Mokka X\" apvidniekam. Kopš 2010. gada kompakto apvidus automobiļu tirgus segments Eiropā ir pieckāršojies. \"Opel\" sola 2017. gadā tirgū ieviest septiņus jaunus modeļus, tostarp jaunās paaudzes \"Insignia\".", "link": "https://www.delfi.lv/auto/42826674/modelu-jaunumi-testi/48133061/opel-aizstas-meriva-modeli-ar-apvidnieku-uz-peugeot-bazes"},
{"title": "'Opel' dizaina studija svin 50 gadu jubileju", "category": "Auto", "body": "Tolaik šī \"Opel\" dizaina studija bija vislielākā no visiem autoražotājiem Eiropā. Līdz tam autoražotāji savu konceptu un prototipu izstrādei algoja speciālistus ārpus savas kompānijas – īpaši iecienīta šajā ziņā bija itāliešu \"Pininfarina\". Šo 50 gadu laikā \"Opel\" dizaina studijā tapuši vairāki nu jau ikoniski automobiļi. Jaunākais no šīs studijas darbinieku veikumiem ir \"Opel Monza\" koncepts, kas tika prezentēts pērnā gada rudenī Frankfurtes autoizstādē.", "link": "https://www.delfi.lv/auto/42826658/zinas/44675252/opel-dizaina-studija-svin-50-gadu-jubileju"},
{"title": "'Volvo' vienojies ar ķīniešiem par luksusa sedana 'S100' izstrādi", "category": "Auto", "body": "Kompānija \" Volvo \" ar savu saimnieku, Ķīnas uzņēmumu \"Geely\", beidzot panākusi vienošanos par markas flagmaņa \"S100\" sērijveida versijas izstrādi, vēsta Ķīnas mediji. \"Volvo S100\" sedans tikšot izgatavots uz pagarinātas \"S80\" modeļa platformas. Tirgū \"Volvo\" lielais modelis tiks pozicionēts kā \"Audi A8\", \" BMW \" 7. sērijas un \" Mercedes-Benz \" S-klases konkurents. Jaunais \"Volvo\" modelis tiks ražots Ķīnā. Pagaidām nav zināms, vai šis modelis būs pieejams arī ārpus zviedru autoražotāja saimnieka mītnes tirgus. \"Volvo S100\" būšot lielāks un greznāks par šobrīd Ķīnā nopērkamo \"S80\" pagarināto versiju \"L\".", "link": "https://www.delfi.lv/auto/42826674/modelu-jaunumi-testi/43680445/volvo-vienojies-ar-kiniesiem-par-luksusa-sedana-s100-izstradi"},
{"title": "Foto: 'Jaguar' šodien un pirms 50 gadiem. Salīdzinām Biķerniekos", "category": "Auto", "body": "Klasiskos \"Jaguar\" modeļus – \"E-Type\" un \"Mark 2\" (MK2) – starp citu, abus tieši 1964. gada izlaiduma, uz marta vidū pēkšņi piesnigušo Biķernieku trasi atgādāja sacīkšu komanda \"Russo Baltic Racing\", kura ar tiem startē dažādos vēsturiskos rallijos un šosejas sacensībās. Tādējādi tie nav nekādi muzeja eksponāti, bet gan joprojām aktīvi ekspluatēti spēkrati, pildot savu sākotnējo funkciju – braukt ātri un graciozi. Turklāt \"Russo Baltic Racing\" dalība dažādās sacensībās Eiropas valstīs ir visai veiksmīga, piemēram, 2012. un 2013. gadā izcīnot uzvaru savā klasē \"Rally Monte Carlo Historique\", bet šogad – iegūta godpilnā otrā vieta klasē. Komandas autoparkā ir pavisam seši vēsturiskie \"Jaguar\", kurus turīgi cilvēki var noīrēt dalībai tamlīdzīgās sacensībās. Sāksim ar britu markas ikonu – \"Jaguar E-Type\". Visupirms jau iekāpšana šajā spēkratā nav nemaz tik viegla. Pirmkārt, automobilis ir ļoti zems, un tam ir ļoti šaura durvju aile. Otrkārt, kad kāju jau esi ievietojis kabīnē, pārdomā, vai tā patiešām ir labākā pozīcija, kādā mēģināt ierausties \"E-Type\" salonā. Šī iemīcīšanās procesa laikā aizdomājies – bet kā, piemēram, tie britu aristokrāti tolaik pamanījās savu vakarkleitā tērpto sievu iemānīt tur iekšā? Ar \"Jaguar E-Type\" pedāļu kolonnu gan ir jāaprod – tā ir ļoti šaura. Meklējot sajūgu, patiesībā ar pēdu spaidi kājas atbalstu grīdā. Ar samērā biezas zoles 43. izmēra apaviem sākotnēji bremžu un sajūga pedāli var sanākt nospiest reizē. Akseleratora pedāli gan jau no starta pieļaujies spiest ieslīpi uz labās puses maliņas. Vispārliecinošāk šāda auto vadība būs apavos, caur kuru zoli ar pēdu jūti pedāļus – gluži kā autosportā. Arī pārnesumi sākotnēji \"jāmeklē\" uzmanīgi, lai arī to šeit ir tikai četri. Tie novietoti gana atstatus vienam no otra, tomēr raut uzreiz \"pa taisno\" vismaz sākumā nebūtu prātīgi, piemēram, pārgalvīgi no trešā pārslēdzoties pirmajā… Pēc pārslēgšanās nedaudz \"jānotausta\" ar sajūgu, vai ir riktīgais pārnesums, kamēr aprodi ar transmisiju. Bet kāda ir \"Jaguar E-Type\" vilkme! Tā kā konkrētajam automobilim bija labas ziemas riepas, arī pa sniegu bija iespēja pārliecināties par šī spēkrata lielā griezes momenta (384 Nm) potenciālu. Pēc ražotāja datiem, 265 zirgspēku jaudīgais 4,2 litru rindas sešcilindru motora \"Jaguar E-Type\" līdz 100 km/h paātrinās aptuveni septiņās sekundēs, kas arī pēc mūsdienu standartiem ir klasificējams kā gana sportisks. \"Jaguar E-Type\" ir ļoti liels pagrieziena rādiuss, tāpēc to ir grūti iztaisnot no sānslīdes, jo īpaši šādā sniegotā trasē. Ja laikus nesāc koriģēt sānslīdi, automobilis nepielūdzami trasē sagriezīsies tā, ka būsi spiests apstāties un izmantot atpakaļgaitu, lai turpinātu braukt pa trasi. Lietpratējiem šeit ir neliels palīgs – hidrauliskā rokasbremze, kas ir FIA noteikumiem atbilstoša pārbūve. Šo rokasbremzi \"Russo Baltic Racing\" piloti pagriezienos nereti izmanto, braucot pa kalnu serpentīniem. Pārsēšanās tā paša izlaiduma gada sportiskajā sedanā \"Jaguar MK2\" ir kā atvieglojums – šeit ir augstāka durvju aile un arī augstāka sēdpozīcija. Vadības ierīces gan būtībā ir tādas pašas, un arī šeit ir jāpierod pie samērā šaurās pedāļu kolonnas. Pirmā acīs iekrīt ļoti bagātīgā koka dekoratīvā apdare – ar koku ir apdarīts ne tikai priekšējais panelis, bet arī uz durvīm ir samērā lielas koka uzlikas. Ēverģēlības ar \"Jaguar MK2\" pa sniegoto Biķernieku trasi nav tik jestras kā ar \"E-Type\", jo aizmugurējam riteņu tiltam pietrūkst piespiedējspēka. Kādus divus smilšu maisus vajadzētu bagāžniekā. Tomēr to kaut cik kompensējam ar aizmugurējiem pasažieriem – divi tur var iesēsties, lai arī kājām vietas nav daudz. Ir jūtams, ka garākos pārbraucienos \"Jaguar MK2\" būs komfortablāks, to atzīst arī \"Russo Baltic Racing\" pārstāvji, kuri par to pārliecinājušies praksē. Turklāt šis automobilis arī labi turoties uz ceļa pat pie ātruma 200 km/h, ko šim arī ar tādu pašu 4,2 litru motoru aprīkotajam sedanam sasniegt neesot nekādu problēmu. Savukārt \"E-Type\" spēkratam pie šāda ātruma esot nepieciešamas divu joslu koridors uz ceļa. Pilnīga miera osta uz klasisko modeļu fona ir jaunais \"Jaguar XF\" – plašs un ērts salons, pat neskatoties uz to, ka tas nav vislielākais šobrīd ražošanā esošais markas modelis. Un pat mazsvarīgs faktors šajā kontekstā ir tas, ka konkrētā modifikācija bija aprīkota ar mazāko – 2,2 litru – dīzeļmotoru. Ar tā griezes momentu pilnībā pietiek vienkāršam plezīra braucienam pa sniegoto trasi. Braukšanas ziņā būtiskākā atšķirība starp jauno un 50 gadus veco \"Jaguar\" ir elektronika. Tādam \"XF\" šādā sniegā tik pagriez stūri un tas pats bremzēs, jo nostrādā braukšanas elektroniskā stabilizācijas sistēma. Ar speciālu taustiņu salonā to var izslēgt, tomēr sistēma joprojām ir nomodā un pieslēgsies, kad uzskatīs, ka sānslīde ir pārāk liela. Bet ne katrs \"Jaguar XF\" īpašnieks zinās, ka, paturot to pašu pogu nospiestu uz ~15 sekundēm, sistēma tiks atslēgta pilnībā, ļaujot izbaudīt līdzīgus manevrus kā ar klasiskajiem modeļiem. Diemžēl pasākuma dienā uzsnigušā sniega un vasaras riepu dēļ nevarēja ierasties \"Jaguar\" jaunākais sportiskais modelis – \"F-Type\" rodsters, kas tiek pozicionēts kā \"E-Type\" ideoloģiskais pēctecis. Bet tos tiešām interesantāk būtu salīdzināt uz sausa asfalta seguma. Ar kuru no visiem attēlos redzamajiem \"Jaguar\" gribētos izbraukt vēlreiz? \"E-Type\"! Ne tikai tāpēc, ka tas ir skaistākais un leģendārākais auto šajā plejādē, bet gan tāpēc, ka braukšana ar šo auto ir darbs ar mehāniskām svirām, nevis elektriskām pogām.", "link": "https://www.delfi.lv/auto/42826674/modelu-jaunumi-testi/44355641/foto-jaguar-sodien-un-pirms-50-gadiem-salidzinam-bikerniekos"},
{"title": "VW izmešu skandāls tiks pārvērsts Holivudas filmā", "category": "Auto", "body": "Vācijas autobūves koncerna \" Volkswagen \" kaitīgo izmešu skandāls piesaistījis Holivudas uzmanību, tai paužot vēlmi šo stāstu pārvērst filmā, pirmdien vēsta mediji. Ziņu aģentūra \"Bloomberg\" norāda, ka šīs filmas uzņemšanā amerikāņu aktiera Leonardo di Kaprio producentu kompānija \"Appian Way\" sadarbosies ar kinostudiju \" Paramount Pictures \". Šī filma tiks balstīta uz grāmatu, kuru par šo skandālu raksta Džeks Jūings, sadarbojoties ar \"Appian Way\". Mediji vēsta, ka pagaidām vēl nav izlemts, kas būs šīs filmas režisors un kādi aktieri tajā darbosies. \"Volkswagen\" septembra beigās izraisīja globālu skandālu, kad uzņēmums atzina, ka pasaulē līdz pat 11 miljoniem automašīnu aprīkoti ar konkrētu dīzeļdzinēju tipu, kuriem uzstādīta kaitīgo izmešu falsificēšanas programmatūra. Šī programmatūra ieslēdz izmešu kontroli, kad tā konstatē, ka automašīnai tiek veiktas pārbaudes. Tad šī kontrole tiek izslēgta, kad automašīna piedalās satiksmē, tādējādi ļaujot tai radīt palielinātu izmešu apjomu.", "link": "https://www.delfi.lv/auto/42826658/zinas/46583211/vw-izmesu-skandals-tiks-parversts-holivudas-filma"},
{"title": "'Volkswagen' pārtrauks ražot leģendāros 'hipiju busiņus'", "category": "Auto", "body": "Lai gan citviet pasaulē \" Volkswagen \" to pārtrauca ražot jau pirms pāris desmitgadēm, Brazīlijā mikroautobuss ilgu laiku spējis konkurēt ar saviem jaunākajiem brāļiem lētās cenas un uzturēšanas dēļ. Tomēr jau nākamnedēļ no konveijera noripos pēdējais \"Volkswegen Kombi\" (kā to pazīst Latīņamerikā).  Busiņam, kurš rūpnīcā netālu no Sanpaulu ražots jau kopš 1957. gada, nepārvarams šķērslis izrādījies jauno drošības normu pārvarēšana, kas Brazīlijā stāsies spēkā ar nākamo gadu. Automašīnas modelis kopš savas radīšanas tikpat kā nav pilnveidots - tam ir jaunajiem drošības standartiem nepieņemama bremžu sistēma, trūkst gaisa spilvenu un daudzu citu mūsdienās pašsaprotamu ierīču. Brazīlijas rūpnīcā vien 56 gadu laikā saražoti aptuveni 1 560 000 \"hipiju busiņi\".", "link": "https://www.delfi.lv/auto/42826658/zinas/43888846/volkswagen-partrauks-razot-legendaros-hipiju-businus"},
{"title": "'DELFI Auto' izmēģina 'Nissan Juke'", "category": "Auto", "body": "\"DELFI Auto\" ar \"Juke\" guva visnotaļ bagātu braukšanas pieredzi, izmēģinot gan priekšpiedziņas, gan pilnpiedziņas mašīnu un ar šo modeli kopumā nobraucot gandrīz pusotru tūkstoti kilometrus. \"Juke\" dizains pamatā ir tapis Londonas \"Nissan Design Europe\" centrā, taču pieslīpēts dzimtenē Japānā. Dažos rakursos, piemēram, no sāniem veroties uz auto aizmuguri, kupejas stilā veidotā virsbūve pat izskatās gandrīz klasiski glīta. Savukārt, pateicoties sirreālistiskajai priekšdaļai un neproporcionāli masīvām riteņu arkām, atgādina... hmmm, ko tik nevarētu minēt salīdzinājumam – arī kādu bieži sastopamu un nereti uz akmeņiem tupošu abinieku. Būtu vēl dzīvs slavenais gleznotājs Salvadors Dali, visticamāk, viņš sajūsmā starotu. Lai nu kā kurš individuāli subjektīvi \"Juke\" uztvers, jāatzīst, ka vizuāli auto ir padevies spilgts. Ne tikai pamanāms, bet burtiski acīs cērtošs. Vienaldzīgo būs maz, pārsvarā sajūsminātie vai noliedzēji. Tāpēc zvaigžņu vērtējumā trim piešķirtajām ceturto teorētiski varētu likt klāt par oriģinalitāti. \"Juke\" ražošanā tiek izmantota \"Nissan\" kompakto modeļu B platforma, kas kopīga virknei šī ražotāja mazauto (\"Note\", \"Cube\", arī elektroauto \"Leaf\"), kā arī vairākiem alianses partnera \"Renault\" modeļiem (\"Clio\", \"Modus\", pat \"Dacia Duster\"). Tomēr vilkt paralēles starp šiem tik dažādajiem spēkratiem nevajag. Nu un kas, ka skelets vienāds, tāpat kā miesa un muskuļi cilvēkus katru padara par individualitāti, tāpat arī auto iznāk dažādi. Trīs motori, no kuriem viens dīzelis, otrs krietns \"gāžamais\" benzīna agregāts. Trīs dažādas, turklāt labas transmisijas. Vientilta un starp konkurentiem izcelšanu pelnījusi \"All Mode 4x4-i\" pilnpiedziņa. Nišas modelim vienkārši lieliski. Lai arī automobilis skaitās piecvietīgs, faktiski pietiekami ērti tur būs tikai četriem. Turklāt, ja vienā rindā jau sēž vismaz 185 cm eksemplārs, otrajā nākas pierauties arī 10 cm mazākiem. Arī bagāžnieks ir pieticīgs. Pat īstajiem konkurentiem tas padevies plašāks. Īsa garenbāze un pašaura šķērsbāze atsaucas uz gaitas komfortu. Ceļa reljefu salonā var just vairāk nekā varbūt gribētos. Labu braukšanas īpašību sasniegšana ir prasījusi arī pacietu piekares regulējumu. Būs ļaudis, kam ilgstošā ceļā šīs īpašības šķitīs nogurdinošas. Latvijā uz konkurentu fona ļoti laba motoru un transmisiju izvēle. Pamatīgi izvērsts komplektāciju piedāvājums. Arī cenas iesākumā izskatās pietiekami pievilcīgi. Gandrīz varētu likt maksimālo piecu zvaigznīšu atzīmi, taču pilnpiedziņa ir tikai ar sportisko benzīna turbomotoru, kas jūtami uzskrūvē cenu. Turklāt, ne tikai starp pārējiem \"Juke\", bet, kas būtiski, arī virs citu pilnpiedziņas konkurentu cenām. Priekšējie sēdekļi priecē ar labu auguma satvērienu, taču citādi tīkamā stūre diemžēl ir regulējama tikai pēc augstuma. Ar noformējuma raibumu pārsteidz mērinstrumentu panelis un gluži vai satriec viduskonsole. Tumšā laikā pirmā sajūta, ka esi nokļuvis ņirbošu spēļu automātu zālē. Daudzfunkcionālajā \"Nissan Connect\" sistēmā ir sakoncentrēta audio, multimediju un informācijas sistēma. Zem tās vēl viens mazāks ekrāns, kas kalpo klimata veidošanai, bet, nospiežot pogu \"Mode\", ļauj darboties ar piekares, stūres un motora regulējumiem, kā arī iegūt interesantu priekšstatu par izmaiņām transmisijas darbībā. Šādas klases automobilim!!! Vadāmība priekš krosovera negaidīti azartiska, manuālā sešpakāpju pārnesumkārba strādā ļoti precīzi un ātrumkloķis ir novietots ideāli. Motors (maksimālie 240 Nm jau no 2000 apgriezieniem) \"ceļ\" pārliecinoši gan no vietas, gan paātrinājumā gaitā. \"Juke\" ir īsts prieka avotiņš. Vēl labāk izgaršojams pilnpiedziņas versijā ar bezpakāpju variatora transmisiju. Ar papildu elektroniku apgādātais \"M-CVT\" variators ir pirmais šāda veida izstrādājums, kas mani \"pieņemama\" uzreiz, bez jebkādas adaptācijas. \"Sport\" režīmā pat rodas sajūta, ka notiek pārnesumu pārslēgšanās. Ar \"Sport\" jūtīgāks kļūst gāzes pedālis un vēl akcentētāka ir stūres reaktīvā pretestība. \"Juke\" piemīt ne tikai asa pašpuikas raksturs. Tas ir arī negaidīti stabils braucamrīks. Pat priekšpiedziņas versijā ļāva būt gan drošam, gan arī ātram sniegputeņu pārsteigtos ceļos. Un visnotaļ labi cīnījās sniega kupenās. Turklāt arī tikai ar priekšējās ass piedziņu. Testa laikā sasniegtais degvielas patēriņš ir lielāks nekā ražotāja datos, taču tas izskaidrojams ir ceļu apstākļiem testu dienās un DIG-T uzkurināto azartu. Interesanti, cik no iegūtās jūsmas nāktos aizmirst, ja izmēģināšanai tiktu piedāvāts bāzes benzīna motoriņš bez turbīnas un ar 117 zirdziņiem vai salīdzinoši rāmais \"Renault\" 110 Zs dīzelītis? Piedāvājam noskatīties \"Nissan Juke\" video apskatu. Spiediet peles klikšķi uz tālāk redzamā attēla, lai aktivizētu video straumējumu!", "link": "https://www.delfi.lv/auto/42826674/modelu-jaunumi-testi/37099387/delfi-auto-izmegina-nissan-juke"},
{"title": "Muguras sāpes, ūdens un vielmaiņa. Populāri mīti par veselību, kas jauc galvu", "category": "Auto", "body": "Par piemēru ņemsim populāro D vitamīnu, kam ir nozīmīga loma cilvēka veselības un labsajūtas nodrošināšanā. Ņemot vērā, ka to sauc par saules vitamīnu, ačgārni tiek pieņemts, ka to gada vēsākajos mēnešos var uzņemt, apmeklējot solāriju. Patiesībā tas ir mīts, un šajā \"pasākumā\" ir daudz vairāk sliktumam nekā labuma. Kā  skaidrojis dermatologs Raimonds Karls , solārijs var palīdzēt cīnīties ar pinnēm, strutām un pigmentācijas problēmām, tomēr risks iegūt ādas vēzi nav salīdzināms ar ieguvumu. Tāpat daudzi mīti apvij mugurassāpju tematu. Parunājot ar draugiem, radiem, kolēģiem un kaimiņiem, ļoti iespējams, daļa no viņiem sadzīvo ar sāpēm tieši šajā ķermeņa daļā. Nereti saka – pie vainas ir sēdošs dzīvesveids, tomēr fizioterapeite Ance Veismane skaidrojusi, ka, lai cik cerīgi tas arī neizklausītos, \"pareiza sēdēšana\", kā arī stabilizējošās jostas, ceļot vai nesot smagumus, ergonomiskie matrači un dažādas smagumu necelšanas programmas nebūs ne maģiskā profilakses, ne ārstēšanas tablete. Lai rūpētos par savu veselību, ir svarīgi atšķirt mītus no reāliem faktiem. Turpinājumā esam apkopojuši izplatītus pieņēmumus par veselības tēmām, kurus ar savām zināšanās atspēko speciālisti.", "link": "https://www.delfi.lv/auto/42826674/modelu-jaunumi-testi/42838154/delfi-auto-pirmie-iespaidi-opel-mokka"},
{"title": "Titulētā Latvijas blakusvāģu motokrosa izlase šogad Nāciju kausu izlaidīs", "category": "Auto", "body": "Latvijas izlase ir divkārtēja Eiropas Nāciju kausa uzvarētāja, un uz goda pjedestāla stājusies katru reizi kopš 2004.gada. Tomēr šogad dažādu iemeslu dēļ pasaules čempionātā pilnu sezonu aizvadīja vien Latvijas kantētāji, kuri palīdzēja citu valstu pilotiem. \"Teorētiski mums būtu piloti, tomēr, praktiski apspriežoties, secinājām, ka ar šādu sastāvu nebūtu pa spēkam pacīnīties par labām vietām, pat par sešinieku,\" aģentūrai LETA izteicās Kuļikovs. \"Tā kā tas nav lēts prieks, šogad sacensības izlaidīsim, jo federācijai ir arī daudzi citi izdevumus prasoši pasākumi.\" Kā atklāja Kuļikovs, LaMSF jāapmaksā gan Latvijas vadošo solo motokrosa pilotu Matīsa Karro un Paula Jonasa mehāniķu un tehnikas nogādāšana Ķegumā gaidāmo prestižo Nāciju kausa izcīņu solo motocikliem, gan enduro, triāla un supermoto izlašu dalība Nāciju kausos. Tāpat, iespējams, uz Nāciju kausu dosies arī kvadriciklu komanda, kam sacensības notiek paralēli blakusvāģu sacensībām, tomēr pagaidām tas vēl nav apstiprināts. Šāgada pasaules čempionāta sezona blakusvāģu motokrosā aizritēja bez līdz šim labākajiem Latvijas pilotiem - Māris Rupeiks pagājušās sezonas izskaņā notikušajā Nāciju kausā guva ļoti smagas traumas un pagaidām par atgriešanos sportā vēl nedomā, bet brāļu Jāņa un Laura Daideru ekipāža izjuka, kad kantētājs Lauris tika pieķerts dopinga lietošanā. Tāpat ļoti smagu galvas traumu pagājušās sezonas vidū guva Latvijas pilots Arnolds Sīlis, kurš sacensībās brauca ar savu brāli Gintu. Pēc negadījuma Arnolds Sīlis divus mēnešus pavadīja komas stāvoklī un arī šobrīd turpina rehabilitāciju. Pasaules čempionātā pilnu sezonu aizvadīja vien divi Latvijas kantētāji -  Kaspars Stupelis  ar Nīderlandes braucēju Etjēnu Baksu svētdien trešo gadu pēc kārtas un piekto reizi karjerā kļuva par pasaules vicečempionu, bet beļģu braucēja Jana Hendriksa un latviešu kantētāja Elvija Mucenieka ekipāža pēdējā posmā no rokām izlaida kopvērtējuma trešo vietu, paliekot ceturtie. \"Latvijas čempionātā šogad brauca 27 blakusvāģi, bet lielākoties tajos bija somu, igauņu un lietuviešu ekipāžas, savukārt latviešu ekipāžas bija tikai astoņas,\" atzina Kuļikovs. LaMSF ģenerālsekretārs stāstīja, ka Laurim Daideram diskvalifikācija noslēgsies novembrī un pastāv iespēja brāļiem atgriezties trasē, tomēr pagaidām vēl viņi par to nav pārliecināti. \"Sportisti ir jauni. Šogad Latvijas čempionātā Jānis Daiders brauca duetā ar Ilvaru Skūltānu, tomēr arī šeit viņi palika tikai otrie, bet abas pārējās vietas uz pjedestāla aizņēma igauņi,\" teica Kuļikovs. \"Rupeiks saprata, ka trauma ir nopietnāka, nekā sākumā šķita. Viņam pirms sezonas pat bija motocikls sarūpēts, tomēr veselības problēmas joprojām liek par sevi manīt. Vēlēšanās viņam ir, bet pagaidām vēl nav zināms, vai izdosies atgriezties,\" izteicās Kuļikovs, gan paužot bažas, vai viņam tāpat izdotos cīnīties par vietu pasaules čempionāta trijniekā vai pieciniekā, ko Latvijā visi pieraduši. Kā vēl vienu no variantiem Kuļikovs minēja, ka kāds no Latvijas vadošajiem kantētājiem Stupelis vai Mucenieks izveidotu ekipāžu ar kādu no Latvijas pilotiem kā Jāni Daideru vai Alvi Tribocki. Eiropas Nāciju kauss blakusvāģiem 11. un 12.oktobrī risināsies Nīderlandē. Zem citu valstu karogiem tajā startēs kantētāji Stupelis un Mucenieks. Bez divām uzvarām Latvija Eiropas Nāciju kausā kopš 2004.gada izcīnījusi arī piecas otrās vietas, ieskaitot iepriekšējās divas sacensību aizvadīšanas reizes. Pērn sacensības tika atceltas pēc tam, kad bojā gāja angļu kvadriciklu sportists.", "link": "https://www.delfi.lv/auto/42826676/motorusports/45004486/tituleta-latvijas-blakusvagu-motokrosa-izlase-sogad-naciju-kausu-izlaidis"},
{"title": "Trīsdurvju universālis 'Volvo Concept Estate'", "category": "Auto", "body": "Kompānija \" Volvo \" oficiāli atklājusi universāļa prototipu \"Concept Estate\", kas tiks prezentēts nākamnedēļ notiekošajā Ženēvas autoizstādē. \"Volvo Concept Estate\" ir trīsdurvju automobilis \"Shooting Brake\" stilā. Spēkrats ieturēs iepriekšējo markas konceptu – \"Concept Coupe\" un \"XC Coupe\" – dizaina valodas stilā, tādējādi turpinot demonstrēt \"Volvo\" veidola attīstības nākotni.", "link": "https://www.delfi.lv/auto/42826674/modelu-jaunumi-testi/44256153/trisdurvju-universalis-volvo-concept-estate"},
{"title": "'Volvo' izstrādājis jaunu benzīna un dīzeļa motoru saimi", "category": "Auto", "body": "Kompānija \" Volvo \" oficiāli atklājusi savus jaunākos četrcilindru benzīna un dīzeļa motorus, kas veidos \"Drive-E\" saimi, kura līdz šim bija pazīstama kā VEA (Volvo Engine Architecture). Pirmie šīs saimes motori jau šoruden būs pieejami \"S60\", \"V60\" un \"XC60\" modelim. Vēlāk tie būs pieejami arī \"V70\", \"XC90\" un \"S80\" modelim. Tuvākajā nākotnē \"Drive-E\" dzinēji nomainīs visus līdzšinējos piecu un sešu cilindru \"Volvo\" agregātus. Šie motori tiks sajūgti ar astoņpakāpju automātisko pārnesumkārbu. Pārējie jaunie dzinēji \"Drive-E\" saimei pievienosies vēlāk. Jaunajiem benzīna motoriem jauda būs no 140 līdz 306 ZS, bet dīzeļa – 120 līdz 230 ZS. Visi jaunie \"Volvo\" motori ir sagatavoti to izmantošanai hibrīda sistēmā, paredzot to uzstādīšanu kā automobiļa priekšējā, tā arī aizmugurējā daļā. \"Drive-E\" spēka agregātus \"Volvo\" izstrādājis pašu spēkiem. Motori tiks montēti Zviedrijā. Šogad autoražotājs plāno izgatavot 20 tūkstošus \"Drive-E\" dzinēju, līdz gada beigām sasniedzot divtūkstoš motoru izlaidi nedēļā.", "link": "https://www.delfi.lv/auto/42826658/zinas/43566691/volvo-izstradajis-jaunu-benzina-un-dizela-motoru-saimi"},
{"title": "Jaunais 'Volvo XC90' apvidus automobilis", "category": "Auto", "body": "Kā jau bija gaidāms, jaunā \"Volvo XC90\" dizains ieturēts \" Concept Coupe \" prototipa stilā, kas debitēja aizvadītā gada rudenī Frankfurtes autoizstādē. Vēlāk markas jaunā dizaina valoda tika parādīta \" Concept Estate \" un \" XC Coupe \" prototipos. Jaunais \"Volvo XC90\" ir pirmais markas modelis, kas izgatavots uz modulārās platformas \"SPA\". Vieglākas šasijas dēļ jaunais modelis sver par 150 kilogramiem mazāk nekā priekštecis, kā rezultātā ir optimizēts izsvarojums pa riteņu asīm un, pēc ražotāja apgalvojuma, panākta labāka automobiļa vadāmība. Modernais apvidus automobilis tiks aprīkots ar \"Volvo\" jaunās \"Drive-E\" saimes motoriem. \"XC90\" modelim sākotnēji būs pieejams divu litru benzīna motors, kas atkarībā no versijas attīsta 254 ZS (350 Nm) vai 320 ZS (400 Nm), kā arī četrcilindru dīzeļdzinēji, kas atkarībā no modifikācijas attīsta 190 ZS (400 Nm) vai 225 Nm (470 Nm). Jaudīgākajā \"Volvo X90\" versijā apvidnieks būs aprīkots ar 400 ZS (640 Nm) jaudīgu hibrīda spēka agregātu, kas apvieno divu litru benzīna turbopūtes dzinēju un 80 ZS elektromotoru, kas vilkmi novada uz aizmugurējiem riteņiem. Jaunā \"Volvo XC90\" interjeru autoražotājs nodēvējis par visgreznāko markas vēsturē. Centrālajā konsolē ir 9,5 collu skārienjutīgs ekrāns, no kura var vadīt vairumu automobiļa elektronisko funkciju.", "link": "https://www.delfi.lv/auto/42826674/modelu-jaunumi-testi/44893378/jaunais-volvo-xc90-apvidus-automobilis"},
{"title": "Foto: Lietuvieši savu motokrosa sezonu atklāj 'Žalgiris' hallē", "category": "Auto", "body": "Sacensībās, kas notika zem jumta, 310 metrus garo trasi ar iespaidīgiem tramplīniem veica vairāk kā 40 dalībnieku no vairākām valstīm, kas sacentās trijās ieskaites klasēs - 50 cm3 klasē bērniem, MX2 un \"Open Pro\". Finālbraucienam kvalificējās astoņi labākie katras ieskaites sportisti.  Piedāvājam jums foto ieskatu šajās sacensībās!", "link": "https://www.delfi.lv/auto/42826676/motorusports/45728360/foto-lietuviesi-savu-motokrosa-sezonu-atklaj-zalgiris-halle"},
{"title": "'Zelta Zirga' trase Ķegumā turpinās uzņemt pasaules čempionātu motokrosā", "category": "Auto", "body": "Līdz šim sacensības Ķegumā organizēja uzņēmums \"Baltijas Kausa fonds\", ko vada Salvis Freimanis, tomēr viņa nopietno veselības problēmu dēļ tiesības nodotas biedrībai \"Kristera Serģa motoklubs\" un pieckārtējam pasaules čempionam motokrosā blakusvāģiem Kristeram Serģim. Prestižās sacensības Latvijā šogad norisināsies 11. un 12.jūlijā, kad tiks noskaidroti pasaules čempionāta Latvijas Lielās balvas ieguvēji MXGP un MX2 klasēs. Paralēli pasaules čempionāta ieskaitei Ķegumā startēs arī EMX250, EMX85 un EMX65 klašu sportisti, kuri cīnīsies par Eiropas čempionāta lauriem. Pasaules čempionāts  MXGP un MX2 klasēs šogad norisinās 18 posmos, no kuriem pirmie trīs jau ir aizvadīti. Lielisku sniegumu demonstrē jaunais Latvijas sportists Pauls Jonass, kurš MX2 klases kopvērtējumā atrodas augstajā trešajā vietā. Organizatori cer, ka Jonasa lieliskie rezultāti radīs faniem papildu motivāciju Latvijas sportistus atbalstīt klātienē. Turklāt paredzēta vēl vairāku vadošo Latvijas sportistu dalība. \"Esam sākuši darbu pie pasaules čempionāta organizēšanas, un ar gandarījumu visiem Latvijas motosporta draugiem varu apstiprināt, ka augstākā līmeņa motokross Latvijā bija, ir un būs arī turpmākos gadus,\" norāda Serģis. \"Centīsimies pārņemt labāko pieredzi no mūsu priekšgājējiem, bet cītīgi strādāsim arī pie tā, lai sacensību izklaides programma kļūtu krāšņāka, interesantāka, pievilcīgāka un līdzjutējiem pieejamāka,\" viņš sola. Tāpat šogad Ķeguma trasē 8. un 9.augustā notiks pasaules čempionāts motocikliem ar blakusvāģiem un Eiropas čempionāta posms kvadracikliem.", "link": "https://www.delfi.lv/auto/42826676/motorusports/45769723/zelta-zirga-trase-keguma-turpinas-uznemt-pasaules-cempionatu-motokrosa"},
{"title": "Jauni attēli ar 'Jaguar C-X17' apvidnieku", "category": "Auto", "body": "Internetā publicēti jauni attēli ar \" Jaguar \" konceptuālo apvidus automobili \"C-X17\", kas oficiāli tiks prezentēts šonedēļ notiekošajā Frankfurtes autoizstādē. \"Jaguar C-X17\" veidols ieturēts \"Jaguar\" markas jaunāko modeļu dizaina valodā. Pagaidām nav nekādas oficiālas informācijas par šī koncepta tehniskajiem risinājumiem. Sērijveida ražošanā tamlīdzīgs \"Jaguar\" apvidus automobilis nonāks 2015. gadā. Gaidāms, ka tas aizgūs spēka agregātus no \"Range Rover Evoque\" modeļa, tostarp V6 kompresormotoru.", "link": "https://www.delfi.lv/auto/42826674/modelu-jaunumi-testi/43637687/jauni-atteli-ar-jaguar-c-x17-apvidnieku"},
{"title": "Matīss Karro šogad vairāk startēs Latvijā", "category": "Auto", "body": "Pēc gada sākumā gūtās traumas viens no vadošajiem Latvijas motokrosa pilotiem  Matīss Karro  ir atsācis treniņus un šogad paralēli startam Anglijas čempionātā sola piedalīties visos motokrosa seriāla \"Superkauss\" posmos, kā arī vairākos Latvijas čempionāta posmos, informē \"MX Moduls\" komandas dienests. \"Ar nepacietību gaidu pirmo \"Superkausa\" posmu un priecājos, ka varēšu startēt sacīkstēs Latvijā - manu fanu, draugu un atbalstītāju priekšā,\" saka Matīss Karro, kurš saņēmis ārstu atļauju atkal sēsties uz motocikla. \"Gribu uzteikt \"Superkausa\" Valmieras posma organizatoru, kurš vienmēr ir parūpējies, lai sportistiem būtu perfekta trase, un arī līdzjutēji novārtā netiek atstāti. Zinu, ka tieši šajās sacensības būs daudz jaunumu apmeklētājiem, bet par to jums pašiem jāpārliecinās. Tur būs ko darīt gan lieliem, gan maziem. Tiekamies visi Valmierā!\" \"Esmu laimīgākais cilvēks pasaulē, jo atkal varu darīt to, kas man padodas vislabāk,\" atzīst sportists. \"Par to, ka tik ātri esmu atpakaļ trasē, personīgi gribu pateikt paldies motokrosa kluba \"MX Moduls\" valdes priekšsēdētājam Mārim Martinsonam. Viņš man palīdzēja finansiāli, lai varu pēc iespējas ātrāk veikt operāciju un atgriezties sacensībās.\" Matīss šajā sezonā plāno piedalīties arī Anglijas čempionātā, kur būs jācenšas aizstāvēt pērn iegūto čempiona titulu, kā arī Anglijas nacionālajā čempionātā pārstāvot Anglijas komandu \"Route Energy 77 MVR-D Honda\".", "link": "https://www.delfi.lv/auto/42826676/motorusports/45891697/matiss-karro-sogad-vairak-startes-latvija"},
{"title": "Latvijas motokrosistiem pieticīgi rezultāti pasaules junioru čempionātā", "category": "Auto", "body": "Prestižākajās 125 kubikcentimetru klases pamatsacensībās piedalījās divi Latvijas pārstāvji - Arnolds Sniķers un Rainers Žuks. Tiesa, nevienam no viņiem neizdevās nevienā no abiem braucieniem tikt pie punktiem, noslēgumā klasificējoties attiecīgi 33. un 35.vietā starp 39 sportistiem. Par pasaules čempionu tikmēr tika kronēts francūzis Maksims Reno. Pirms tam kvalifikācijas sacensības neveiksmīgas bija citam latvietim Kārlim Kalējam, kurš vēlāk iekļūt pamatsacensībās nespēja arī pēdējās cerības braucienā. Savukārt 85 kubikcentimetru klasē Ralfs Edgars Ozoliņš palika 32.vietā no 40 motobraucējiem, kamēr 65 kubikcentimetru klasē Roberts Lūsis bija 25.pozīcijā starp 27 dalībniekiem. Komandu vērtējumā Latvija ieņēma 15.vietu no 24 valstīm. Pirms diviem gadiem par pasaules čempionu 125 cm3 klasē kļuva latvietis Pauls Jonass, kurš šobrīd pasaules čempionāta MX2 klasē pārstāv KTM rūpnīcas komandu. Pērn šai klasē Tomass Šileika tika pie sestās vietas.", "link": "https://www.delfi.lv/auto/42826676/motorusports/46233745/latvijas-motokrosistiem-pieticigi-rezultati-pasaules-junioru-cempionata"},
{"title": "Baksa un Stupeļa ekipāža uzvar Ķegumā notiekošā pasaules čempionāta posmā", "category": "Auto", "body": "Nīderlandes braucējs Etjēns Bakss un latviešu kantētājs  Kaspars Stupelis  svētdien uzvarēja Ķeguma trasē \"Zelta zirgs\" notiekošā pasaules čempionāta 13. posmā motokrosā blakusvāģiem. Baksa/Stupeļa ekipāža triumfēja abos sacensību braucienos. Pirmajā braucienā desmit sekundes aiz Baksa/Stupeļa finišēja beļģa Jana Hendriksa ekipāža, bet trešo vietu ieņēma francūža Valentīna Žiro ekipāža. Kā desmitais finišēja latviešu kantētājs Elvijs Mucenieks ar beļģu pilotu Kristofu Santermansu, bet 20. pozīciju ieņēma brāļi Jānis un Pēteris Jegorovi, kamēr vietu zemāk ierindojās igaunis Kerts Variks, kurš brauc kopā ar latviešu kantētāju Haraldu Kurpnieku. Savukārt otrajā braucienā aiz latvieša un nīderlandieša ekipāžas palika Hendrikss un brits Stjuarts Brauns, bet septīto vietu izcīnīja Santermansa/Mucenieka ekipāža, kamēr Variks/Kurpnieks un brāļi Jegorovi izstājās. Uzvaru posmā ar 50 iegūtiem punktiem izcīnīja Bakss/Stupelis, bet otrais ar 44 punktiem bija Hendrikss, kamēr Brauns ar 38 punktiem ieguva trešo pozīciju. Pasaules čempionāta kopvērtējumā pašlaik Bakss un Stupelis ar 531 punktu atrodas drošā vadībā. Viņiem ar 470 punktiem seko Žiro ekipāža, bet trešais ar 467 punktiem ir Hendrikss. Tikmēr Variks un Kurpnieks ar 111 punktiem atrodami 14.vietā. Pasaules čempionāta posms \"Zelta zirga\" trasē notiek jau divdesmito reizi. Bakss un Stupelis līdz svētdienai nebija uzvarējuši jau piecos pasaules čempionāta braucienos pēc kārtas, bet Ķegumā viņi triumfējuši trīs no pēdējiem četriem gadiem. Piecas reizes Ķegumā divu braucienu summā uzvarējis leģendārais nīderlandietis  Daniels Vilemsens , kurš triumfējis desmit pasaules čempionātos. Paralēli Ķegumā risinās arī Eiropas čempionāta posms kvadricikliem, kurā jau čempiona titulu garantējis latvietis Edgars Menģelis, kurš pārliecinoši triumfēja pirmajā braucienā. Vēl Kārlis Bole ieņēma ceturto pozīciju, Kristaps Veinbergs bija devītais, Ralfs Reinfelds ierindojās 11. vietā, Ričards Zālīte bija 15., savukārt no 17. līdz 19. vietai finišēja Raivis Sootee, Valters Dišlers-Kirilko un Dairis Virkšteins. Visbiedzot Endijs Bernics ieņēma 22. pozīciju, bet vietu zemāk finišēja Zigmārs Stoļarovs. Kā zināms, iepriekš šovasar pasaules čempionāta posms risinājās arī Stelpē, bet nākamajā gadā jau Latvijā varētu pat risināties trīs posmi, kalendārā iekļaujot arī posmu Viļakā. Pēc Ķeguma sacensībām pasaules čempionāta kalendārā blakusvāģiem šosezon plānoti vēl trīs posmi.", "link": "https://www.delfi.lv/auto/42826676/motorusports/46314163/baksa-un-stupela-ekipaza-uzvar-keguma-notiekosa-pasaules-cempionata-posma"},
{"title": "'Audi' pircēji savu jauno auto izmēģinās virtuālās realitātes brillēs", "category": "Auto", "body": "Kompānija \" Audi \" automobiļu mazumtirdzniecībā ieviesīs jaunas digitālās tehnoloģijas. \"Audi VR Experience\" piedāvā klientiem iespēju izveidot sev vēlamo automobili pie dīlera, izmantojot trīsdimensiju virtuālās realitātes brilles. Brilles aptver visu \"četru gredzenu\" zīmola modeļu klāstu, tostarp visas iespējamās aprīkojuma kombinācijas. \"Audi\" ir kļuvis par pirmo autoražotāju, kas izstrādā īpašu pārdošanas programmatūru virtuālās realitātes brillēm. Virtuālās realitātes pieredze nodrošinās gan 3D attēlu, gan arī skaņas efektus. Klients var burtiski apsēsties pie paša izveidotā sapņu automobiļa stūres vai ieskatīties tā bagāžniekā. Kamera seko līdzi cilvēka galvas kustībām, un sistēma attiecīgi pielāgo attēlu. Pie pirmajiem izplatītājiem jaunais pārdošanas rīks nonāks līdz gada beigām. Lielākoties tie būs dinamiski augoši tirgi, kur augsta pārdošanas apjoma pieauguma rezultātā palielinās izplatītāju skaits. Nākotnē \"Audi VR Experience\" būs pieejams arī ārpus saloniem kā mobils risinājums, piemēram, apmeklējot klientu mājās. Pie \"Audi\" izplatītājiem šīs brilles iegūst informāciju par transportlīdzekļiem no jaudīga datora. \"Audi VR Experience\" brilles ir aprīkotas arī ar \"Bang & Olufsen\" austiņām. Tās pārraida visdažādāko skaņas informāciju, sākot no durvju aizvēršanas un beidzot ar \"Audi A8 Advanced\" audiosistēmas14 kanālu skaņu un sarunām ar klientu konsultantu.", "link": "https://www.delfi.lv/auto/42826658/zinas/45464166/audi-pirceji-savu-jauno-auto-izmeginas-virtualas-realitates-brilles"},
{"title": "Video: Reāls drifts ar auto projicētā virtuālajā telpā", "category": "Auto", "body": "Kompānija \"Castrol\" publicējusi video sižetu, kurā amerikāņu \"Formula Drift\" sacīkšu pilots Mets Pauerss trasē driftē ar \" Ford  Mustang\" automobili, galvā uzlicis \"Oculus Rift\" virtuālās realitātes brilles. Lai radītu tamlīdzīgu sistēmu – driftu ar reālu automobili virtuālā realitātē – \"Castrol\" komandai bija nepieciešami divi mēneši darba. \"Oculus Rift\" programmnodrošinājumu bija nepieciešams pielāgot tā, lai tas pilnībā sakristu ar automobiļa uzvedību. Dati tiek iegūti ar dažādu sensoru un akselerometra palīdzību. Rezultātā pilots ar automobili var droši driftēt pa trasi vai lidlauku, bet brillēs atbilstoši braukšanai tiek projicēta virtuālās vides ainava. Kā redzams video, tajā ar hologrammu kā sāncensis tika projicēts amerikāņu driftera un rallija braucēja Kena Bloka sacīkšu \"Ford\".", "link": "https://www.delfi.lv/auto/42826658/zinas/46025373/video-reals-drifts-ar-auto-projiceta-virtualaja-telpa"},
{"title": "'VW Golf Sportsvision' kā 'Plus' versijas priekšvēstnesis", "category": "Auto", "body": "Kompānija \" Volkswagen \" (VW) šonedēļ notiekošajā Frankfurtes autoizstādē prezentēs \"Golf Sportsvision\" prototipu. Tā sērijveida versija ražošanā nonāks nākamā gada vidū. Nav izslēgts, ka attiecīgais modelis iegūs \"Golf Plus\" nosaukumu. \"VW Golf Sportsvision\" ir kompakts vienapjoma automobilis, kas ir par 134 mm garāks nekā iepriekšējās paaudzes \"Golf Plus\" un par 83 mm garāks nekā pašreizējās paaudzes \"Golf\" piecdurvju hečbeks. Turklāt riteņu garenbāze ir par 48 mm lielāka nekā jau pazīstamajam \"Golf\" hečbekam, bet augstumā un platumā \"Sportsvision\" ir attiecīgi par 126 un 8 mm, nodrošinot vairāk vietas salonā. Ražotājs norāda, ka \"VW Golf Sportsvision\" aprīkojams ar jau pazīstamajiem sērijveida \"Golf\" motoriem, kā arī aktīvajām un pasīvajām drošības sistēmām.", "link": "https://www.delfi.lv/auto/42826674/modelu-jaunumi-testi/43637265/vw-golf-sportsvision-ka-plus-versijas-prieksvestnesis"},
{"title": "'Opel' rudenī prezentēs jauno elektromobili 'Ampera-e'", "category": "Auto", "body": "Kompānija \" Opel \" šoruden notiekošajā Parīzes autoizstādē prezentēs jauno elektromobili \"Ampera-e\". Kompaktais hečbeks ir pārveidots \"Chevrolet Bolt\" modelis, kas drīzumā nonāks tirdzniecībā ASV. \"Opel Ampera-e\" ir aprīkots ar elektromotoru, kas attīsta 204 zirgspēku jaudu un 360 ņūtonmetru griezes momentu. No vietas līdz 50 km/h tas paātrinās 3,2 sekundēs, bet no 80 līdz 120 km/h – 4,5 sekundēs. Maksimālais braukšanas ātrums – 150 km/h. Bez atkārtotas uzlādes ar 60 kWh litija jonu akumulatoru komplektu ražotājs sola, ka elektromobilis spēs nobraukt līdz 320 km distanci. \"Opel\" norāda, ka \"Ampera-e\" dinamiskie raksturlielumi ir salīdzināmi ar šīs markas jaudīgākajām un sportiskākajām modifikācijām. Autoražotājs publicējis video, kurā \"Ampera-e\" 30 metru distancē paātrinājumā uzvar \"Insignia OPC\" modifikāciju, \"Astra OPC\" hečbeku, rallijam sagatavoto \"Adam R2\" un salonauto sacīkstēm pielāgoto \"Astra TCR\". Atgādinām, ka līdz 2014. gadam \"Opel\" ražoja pirmās paaudzes \"Ampera\" modeli, kas bija ar hibrīda spēka agregātu – tas apvienoja 1,4 litru benzīna dzinēju, 160 ZS elektromotoru un 16 kWh akumulatoru komplektu. Tikai ar elektroenerģiju tas bija spējīgs nobraukt līdz 60 km distanci, bet iekšdedzes dzinējs darbojās tikai elektrības ražošanai, nevis vilkmes novadīšanai uz riteņiem. Samērā zemā pieprasījuma dēļ \"Opel Ampera\" drīz vien tika noņemts no ražošanas konveijera.", "link": "https://www.delfi.lv/auto/42826674/modelu-jaunumi-testi/47836051/opel-rudeni-prezentes-jauno-elektromobili-ampera-e"},
{"title": "No konveijera noripojis pirmais jaunā 'Opel Mokka X' eksemplārs", "category": "Auto", "body": "Kompānijas \" Opel \" rūpnīcā Spānijā no konveijera noripojis pirmais jaunā \"Mokka X\" modeļa eksemplārs. Par godu šim notikumam rūpnīcā viesojās arī autoražotāja vadītājs Karls Tomass Nīmans. \"Opel Mokka X\" ir pēctecis Eiropas tirgū veiksmīgajām \"Mokka\" modelim, kas realizēts vairāk nekā 600 tūkstošos eksemplāru un kļuvis par vispopulārāko spēkratu savā segmentā. Ar jauno \"Opel Mokka X\" autoražotājs cer turpināt priekšteča veiksmes stāstu, piedāvājot ne tikai jaunu eksterjera un interjera dizainu, bet arī aprīkojuma iespējas, kuras aizgūtas no jaunās paaudzes \"Astra\" modeļu saimes, tostarp \"IntelliLink\" multimediju sistēma ar skārienjutīgo ekrānu un tiešsaistes asistents \"Opel OnStar\".", "link": "https://www.delfi.lv/auto/42826658/zinas/47861401/no-konveijera-noripojis-pirmais-jauna-opel-mokka-x-eksemplars"},
{"title": "'DELFI Auto' ciemojas 'Opel' galvenajā mītnē Riselsheimā", "category": "Auto", "body": "psverot brauciena iespējamos ieguvumus, pirmajā mirklī prātā nāca doma, ko gan no dizaina un tehnoloģijām \"Opel\" tādu gatavojas parādīt, kas nebūtu bijis nupat durvis slēgušajā Parīzes autošovā – vienā no nozīmīgākajām pasaules auto izstādēm, kur visu jaunāko izrādīja arī \"General Motors\" Riselsheimas atzars. Tomēr izrādījās, ka pieņemt ielūgumu bija vērts. Bet par visu pēc kārtas... Pasauli ik pa brīdim aplido ziņas par jauniem elektro automobiļiem. Šo rindu autoram pērn septembrī Gēteborgā bija iespēja izmest līkumu ar \"Volvo C30 BEV\" – zviedru elektroauto prototipu. Tagad katram sevi cienošam ražotājam piedurknē ir paslēpta šāda kārts. Jautājums tikai, kad kurš būs gatavs to izspēlēt sērijveidā. Viens otrs šāds spēkrats pat ir ticis izrādīts Latvijā. Jau vairāk nekā pirms gada par pirmo elektroauto, kas ripojis Rīgas ielās, kļuva \"Mitsubishi i-MiEV\", kas šogad decembrī debitēs pārdošanā uzreiz 14 Eiropas valstīs. Nupat \"WESS Motors\" salonā Berģos varēja apskatīt eksotisko \"Tesla\" elektroauto. Eiropas tirgi elektroauto ieviešanas ziņā tomēr iet mazliet nopakaļ ASV un Japānai. Japānā \"i-MiEV\" jau braukā pa ielām, ir uzsākta \"Nissan Leaf\" ražošana. \"General Motors\" Ziemeļamerikā jau tirgo \"Chevrolet Volt\", bet uz kopējas platformas būvēto tehnoloģiski līdzīgo \"Opel Ampera\", kas izstādēs \"Opel\" stendos figurē jau kopš pērnā gada Ženēvas, sāks ražot tikai nākamā gada beigās. Lielākā intriga pirms vizītes Riselsheimā bija neoficiālajā solījumā, ka ar \"Ampera\" pirmssērijas eksemplāru būs iespēja izbraukt. Beigās gan nācās samierināties tikai ar kārtējo statisko prezentāciju, fotografēšanu, salona un bagāžas nodalījuma aptaustīšanu. \"Ampera\" virsbūves forma ir līdzīga pie mums labi pazīstamajiem japāņu hibrīdauto \"Toyota Prius\" un \"Honda Insight\". Tur nav ko brīnīties, jo gan hibrīdiem, gan elektromobiļiem, kas grib būt pietiekami ietilpīgi, lai būtu interesanti ģimenēm, formas vadlīnijas diktē aerodinamika. Jo mazāka būs auto vēja pretestība, jo labāk, bet... nedrīkst zaudēt ietilpību. Tā nu rodas puslīdz vienādas klimpiņas, ko atšķir vien dizaineru izveicība ārējo dekoratīvo elementu zīmēšanā. Taču arī šajā jomā aizrauties nedrīkst, jo šo tehnoloģiju automobiļu pašizmaksa jau tāpat pagaidām iznāk jūtami lielāka nekā parastiem auto. Tomēr \"Ampera\" priekšpusē izveidotais \"bumerangu\" pāris padara \"Opel\" ekomobili arī no skata intriģējošu. Interesanti, ka salons pagaidām visur, arī mums, tiek demonstrēts kā četrvietīgs, jo arī aizmugures sēdekli sadala vidustunelis. Vai tā paliks arī sērijveida mašīnā, redzēsim vēlāk. Iespējams, ka paliks. Piemēri tālu nav jāmeklē – \"Opel Signum\". Gribas vien cerēt, ka sērijveida mašīnās, neskatoties uz sēdvietu galīgo skaitu, tomēr būs citi apdares materiāli, jo citādi \"Ampera\" salons ir \"Opel\" sasniegtajam līmenim neatbilstošs – cietas plastmasas un lēts izskats. No tehniskā viedokļa \"Ampera\" ir auto, kam riteņu griešanos nodrošina tikai un vienīgi elektromotors jeb, precīzāk, elektroiekārta. Tiesa, šis auto tomēr neiztiek bez iekšdedzes motora. Taču tas kalpo tikai kā ģenerators, lai lādētu litija jonu akumulatoru moduli. Ar pilnībā uzlādētu bateriju, bez benzīna motora palīdzības, \"Ampera\" spēj nobraukt līdz 60 km distanci. Saskaņā ar 2002. gadā veiktā pētījuma \"Mobilitat in Deutschland\" datiem gandrīz 80% auto lietotāji ikdienā nobrauc vidēji ne vairāk par 50 km. Tātad vairumā gadījumu lieliski iztiks tikai ar elektrības dzinējspēku un degvielu nepatērēs, kā arī atmosfēru tiešā veidā nepiesārņos nemaz. Taču, ja būs nepieciešams veikt garāku ceļu nekā 60 km, iedarbosies \"Ampera\" benzīna motors, kas bez uzpildes spēj saražot elektrību kopējam nobraukumam līdz 500 km. Jāpiebilst, ka \"Ampera\" ir pielāgots, lai akumulatoru uzlādi varētu veikt no jebkuras 230V mājsaimniecības rozetes. Ātrums, ko spējot attīstīt \"Ampera\" ir visdažādākajai satiksmei pietiekami 160 km/h, bet, pateicoties elektromotora stabili augstajam griezes momentam, auto spējot 0-100 km/h uzņemt ātrāk nekā 9 sekundēs. Pēc \"Opel\" aplēsēm \"Ampera\" pārvietošanās izmaksas pie pašreizējām degvielas cenām ir vien 20% no līdzīgu tikai ar iekšdedzes dzinēju aprīkotu mašīnu attiecīgām izmaksām. Nu ko, ar interesi gaidīsim, kad \"Opel\" beidzot atvēlēs reālus izmēģinājumu braucienus, jo 2012. gada sākumā vai pat ātrāk \"Ampera\" būs reāli pieejams automobilis. Atzīme par dizainu ir augsta, jo \"Ampera\" ir daudz individualitāti izceļošu un aizrautīgu detaļu. Piecinieks par tehniku, protams, ir avansā, jo tehniku nebija iespējas izmēģināt, bet \"Ampera\" solās būt elektrisks auto, kas tehniski gandrīz neierobežos pārvietošanās attālumu. Savukārt komforts salonā un bagāžas ietilpība, cik var spriest, visumā atbilst kompaktauto standartiem.", "link": "https://www.delfi.lv/auto/42826674/modelu-jaunumi-testi/34866047/delfi-auto-ciemojas-opel-galvenaja-mitne-riselsheima"},
{"title": "'Opel' svin 150 gadu jubileju", "category": "Auto", "body": "1862. gadā Ādams Opels sava tēva, atslēdznieka, darbnīcā Riselsheimā, Vācijā, sāk izgatavot šujmašīnas. Darbi veicas labi, un drīz vien 1886. gadā tiek uzsākta arī velosipēdu tirdzniecība – savu ceļu pie pircējiem sāk pirmais modelis \"Velociped\". Velosipēdi no Riselsheimas ātri vien kļūst populāri. 20. gadsimta 20. gadu vidū \"Opel\" jau ir nostabilizējis savu reputāciju kā pasaulē lielākais velosipēdu ražotājs. Pa šo laiku produktu klāstam jau ir pievienojušies arī motocikli. \"Opel\" automašīnu ražošanas vēsture sākas 1899. gadā, padarot to par otro vecāko vācu autoražotāju aiz \"Daimler-Benz\". 1902. gada rudenī \"Opel\" prezentē \"patentēto Lucmana automobili (Lutzman motorcar patent)\" ar 10/12 ZS motoru. Tie pavisam ātri sāk baudīt panākumus: 1906. gadā no rūpnīcas konveijera lentas ir noripojuši jau vairāk nekā tūkstotis šādu automobiļu. 1914. gadā \"Opel\" apsteidz visus savus konkurentus un kļūst par lielāko autoražotāju Vācijā. \"Opel\" zīmols iegūst slavu kā populāru un par pieejamu cenu iecienītu automašīnu ražotājs, radot tādus modeļus kā \"Doktorwagen\" (1909.) vai \"Puppchen\" (1914.). Šie modeļi ir pamatā \"Opel\" uzņēmuma tradīcijām ražot ārkārtīgi kvalitatīvus, uzticamus un pieejamus automobiļus plašam pircēju lokam. 20. gs. 20. gadi iemieso to \"Opel\" celmlauža garu, kas tam raksturīgs vēl šodien. Tā ir \"Laubfrosch\" (koku varde – tulk.) un \"Rakete\" (raķete) modeļu ēra. Mazā 4/12 ZS jaudīgā automašīna, pateicoties tās koši zaļajam virsbūves krāsojumam, ir labāk zināma ar iesauku \"Laubfrosch\" jeb \"koku varde\". 1924. gadā \"Opel\" ir pirmais vācu autoražotājs, kas mašīnu izgatavošanas procesā izmanto automatizētu konveijeru. Papildus tam uzņēmums sāk veikt arī iespaidīgus raķešu testus, kas vēlāk tiek atspoguļoti arī skaļos avīžu virsrakstos. Piemēram, 1928. gadā \"Opel\" raķešu automobilis Berlīnes \"Avus\" sacīkšu trasē uzstāda ātruma rekordu uz zemes. Frics fon Opels (Fritz von Opel) sasniedz ātrumu 238 km/h, kas tajos laikos ir neiedomājams veikums. Gadu vēlāk \"Opel\" tiecas jau uz debesīm: \"Opel-Sander RAK1\" paceļas gaisā no kādas augstceltnes Frankfurtē, padarot to par pirmo publisko cilvēka lidojumu raķetē, tiesa gan, īsu. 1929. gadā auto industrijā sākas grūti laiki, globālās ekonomiskās krīzes laikā miljoniem cilvēku zaudē darbu. \"Straujo divdesmito gadu\" beigās pasaules ekonomika sabrūk kā kāršu namiņš. Tomēr \"Opel\" reaģē ātri un atrod spēcīgu partneri Amerikā – \"General Motors\". Autoražotājs no Riselsheimas spēj saglabāt savu tirgus pozīciju un jau 1935. gadā paaugstināt savu gada izstrādes daudzumu virs 100 000 vienībām. Starp produktiem pieminams ir jaunais \"Blitz\" kravas automobilis, kas tiek ražots Brandenburgas rūpnīcā. Šajā laikā Riselsheimas autoražotājs ievieš tehnisku inovāciju: \"Olympia\" ir pirmais Vācijā ražotais automobilis ar pašnesošu virsbūvi, kas izgatavota tikai no tērauda. Gadu vēlāk uzņēmums uzsāk 75 gadus ilgu panākumu stāstu kompakklases automašīnu ražošanā – panākumu stāstu, kas turpinās līdz pat šai dienai. Šie sasniegumi aizsākās ar \"Kadett\" modeli un mūsdienās turpinās ar \"Astra\" saimi. 1936. gadā \"Opel\" ir lielākais autoražotājs Eiropā ar vairāk nekā 120 000 saražotu automobiļu gadā. Tā kā kara gados ražošana civilajām vajadzībām tika apturēta, tad \"Opel\" darbu atsāk Vācijas atjaunošanas periodā. Vācijas ekonomikas brīnums tiek asociēts ar tādiem \"Opel\" modeļu nosaukumiem kā \"Olympia\", \"Olympia Rekord\", \"Rekord P1\" un \"Kapitän\", bet daudzas mājsaimniecības var lepoties arī ar \"Opel\" ledusskapjiem \"Frigidaire\". 1962. gadā, kas sakrīt arī ar \"Opel\" 100. dzimšanas dienu, Bohumā tiek atklāta šīs auto markas otrā rūpnīca, un tajā tiek ražots jaunais \"Kadett\". 60. gados tiek radīti modeļi, kas saglabā \"Opel\" sportisko un emocionālo auto reputāciju, to skaitā ir leģendārie un ikoniskie \"Commodore\", \"Manta\" un \"GT\" modeļi. Tāpat \"Opel\" piedāvā arī spēcīgus luksusa segmenta modeļus no prestižās KAD sērijas (\"Kapitän\", \"Admiral\", \"Diplomat\"), vēlāk tos aizstāj \"Senator\" un \"Monza\". 1971. gadā no konveijera noripo desmit miljonais \"Opel\". Šajā gadā Georgs fon Opels (Georg von Opel), braucot ar \"Opel GT\", pārspēj līdzšinējo ātruma rekordu ar baterijas piedziņas automobili – viņam izdodas sasniegt 188 km/h lielu ātrumu. Tas ir pierādījums, ka \"Opel\" ļoti nopietni pievēršas elektriskās mobilitātes tēmai – desmitiem gadu pirms laika, kad kāds cits vispār par to iedomājās. Mūsdienās \"Opel\" ir šīs jomas pionieris: 111 kW (150 ZS) \"Ampera\", kas ir aprīkota ar revolucionāro paveicamās distances palielinātāju, ir pasaulē pirmais sērijveida elektriskais pārvietošanās līdzeklis, kuram nav ar baterijas iespējām saistīti ierobežojumi. 1972. gadā \"Opel\" ir Vācijas veiksmīgākais autoražotājs. Riselsheimā rodas tādi modeļi, kuros lielākais uzsvars ir likts uz drošību, degvielas patēriņu un apkārtējās vides saudzēšanu. Piektās paaudzes \"Kadett\" modelim, kas parādās ar priekšas piedziņu, ir ļoti zems aerodinamikas koeficients – CD 0,39, tādējādi kļūstot par vienu no aerodinamiskākajiem kompaktajiem automobiļiem. Šo skaitļu rekordu virkni turpina \"Omega A\" (CD 0,28) un \"Calibra\" (CD 0,26). 1980. gados sabiedrības uzmanības lokā nonāk jautājums par kaitīgo izmešu daudzuma ierobežošanu, kur \"Opel\" atkal ir starp šīs aktualitātes pionieriem. Riselsheimas zīmols ir pirmais Vācijas uzņēmums, kas piedāvā visu modeļu gammu ar katalītiskajiem pārveidotājiem. No 1989. gada visi modeļi tiek aprīkoti ar šo tehnoloģiju. 1991. gadā \"Astra\" modelī savu pirmizrādi piedzīvo \"Opel\" drošības sistēma. Tajā apvienota sānu triecienu aizsardzība, sēdekļu stiprinājumi un drošības jostu spriegotāji. Ar jauno \"Frontera\" zīmols atkal pierāda, ka ir pionieris dažādām inovācijām. Šis atpūtas auto ir viens no SUV kustības priekštečiem un strauji iekaro segmenta līdera pozīciju. 1992. gadā \"Opel\" atver Eizenahas rūpnīcas vārtus – tajā laikā tā ir modernākā rūpnīca pasaulē. Turpmāk \"Opel\" ievieš vēl vairākus modeļus: 1997. gadā \"Opel\" kļūst par pirmo Eiropas autoražotāju, kas piedāvā ekonomisku triju cilindru automašīnu, un tirgū nonāk \"Corsa\" modelis. 1999. gadā savu pirmizrādi piedzīvo \"Zafira\". Riselsheimas uzņēmums ieliek pamatakmeni strauji augošajam kompakto vienapjoma virsbūves auto segmentam un nosaka jaunus standartus ģimenes automašīnu salona daudzpusīgumā un pielāgojamībā. Tāpat šajā gadā \"Opel\" svin greznu ražošanas jubileju: konveijerus atstājuši jau 50 miljoni \"Opel\" automašīnu. 2008. gadā ar \"Insignia\" prezentāciju \"Opel\" uzsāk zīmola pārpozicionēšanu. Jaunie vadošie modeļi uzsāk jaunu zīmola filozofiju: apvienot skulpturālu mākslinieciskumu ar vācu precizitāti. Šo ideju turpina arī jaunie \"Zafira Tourer\" un \"Astra GTC\" modeļi. \"Opel\" un tā britu radniecīgā \"Vauxhall\" marka šobrīd automašīnas pārdod vairāk nekā 40 pasaules valstīs. Kompānijas rūpnīcās un izstrādes centros, kas atrodas sešās Eiropas valstīs, strādā aptuveni 40 500 darbinieku. 2010. gadā \"Opel\" / \"Vauxhall\" pārdeva vairāk nekā 1,1 miljonu pasažieru un vieglo kravas automašīnu un sasniedza 6,2 procentus tirgus daļas Eiropā. Ar elektriskās automašīnas \"Ampera\" parādīšanos šis tradicionālais zīmols aizsāk jaunu Eiropas auto industrijas segmentu un pasvītro savu progresīvo mobilitātes risinājumu pioniera lomu.", "link": "https://www.delfi.lv/auto/42826658/zinas/42003084/opel-svin-150-gadu-jubileju"},
{"title": "'Opel' nākotnes vīzija – 'Monza' koncepta automobilī", "category": "Auto", "body": "Kompānija \" Opel \" oficiāli atklājusi koncpetuālu kupeju \"Monza\". Plašākai sabiedrībai šis \"Opel Monza\" prototips tiks parādīts rudenī notiekošajā Frankfurtes autoizstādē. Pēc provizoriskas informācijas, \"Monza\" prototips izgatavots uz \"Opel Cascada\" kabrioleta priekšpiedziņas platformas. \"Ar \"Opel Monza\" konceptu mēs auto industrijas nākotni radām pieejamu jau tagad,\" skaidro \"Opel\" izpilddirektors Karls-Tomass Noimans. \"Šobrīd es vēl nevaru atklāt detaļas par to, kā \"Monza\" prototipa interjera dizains un jo īpaši tā modernākās tehnoloģijas mainīs ierasto braukšanas pieredzi. Neraugoties uz to, es varu apsolīt, ka, veroties no jebkura skatupunkta, tā virsbūves dizains un proporcijas liks pacelt galvu un atskatīties. Tiesa, tie gan ir tikai vizuāli izteiksmes līdzekļi lieliskam saturam, kas slēpjas zem virsbūves. Lai tuvāk apskatītu \"Opel\" aizraujošo nākotni, iesaku ikvienam apmeklēt mūsu stendu Frankfurtes auto izstādē!\"", "link": "https://www.delfi.lv/auto/42826674/modelu-jaunumi-testi/43466013/opel-nakotnes-vizija-monza-koncepta-automobili"},
{"title": "'Opel' oficiāli atklājis markas mazāko modeli 'Karl'", "category": "Auto", "body": "Kompānija \" Opel \" oficiāli atklājusi savu vismazāko modeli – piecdurvju hečbeku \"Karl\". Automobilis nosaukts par godu vienam no šī vācu autoražotāja dibinātāja Adama Opeļa dēliem. Savuārt Lielbritānijas tirgū šis modelis tiks piedāvāts ar \"Vauxhall Viva\" nosaukumu. Gaidāms, ka plašākai sabiedrībai \"Opel Karl\" pirmo reizi tiks parādīts pavasarī notiekošajā Ženēvas autoizstādē. \"Opel Karl\" kopgarums ir 3 680 milimetri, tādējādi tas ir mazāks ne tikai par \"Corsa\", bet arī \"Adam\". Jaunais modelis izgatavots uz koncerna \"General Motors\" jaunās globālās platformas. Kā apgalvo ražotājs, \"Opel Karl\" salonā varēšot sasēsties pieci cilvēki, ieskaitot autovadītāju. Sākotnēji \"Opel Karl\" tirgū būs pieejams tikai ar viena litra trīscilindru benzīna motoru \"Ecotec\", kas attīsta 75 zirgspēku jaudu. Dzinējs sajūgts ar piecpakāpju manuālo pārnesumkārbu. 900 kilogramu smagā \"Opel Karl\" diznamiskie raksturlielumi pagaidām netiek atklāti. Par papildus samaksu automobilim būs pieejama multimediju sistēma \"IntelliLink\", uz kā ekrāna var attēlot arī aplikāciju saturu no \"Android\" un \"iOS\" viedierīcēm. Tāpat aprīkojumā pieejama priekšējo sēdekļu un stūresrata apsilde, miglas lukturi, kruīza kontrole, novietnes sensori, \"aklās zonas\" indikatori u.c. ierīces. Eiropā \"Opel Karl\" maksās no 10 tūkstošiem eiro un tirgū tas konkurēs ar \"Volkswagen up!\", \"Kia Picanto\", \"Hyundai i10\" un \"Fiat Panda\".", "link": "https://www.delfi.lv/auto/42826674/modelu-jaunumi-testi/45296372/opel-oficiali-atklajis-markas-mazako-modeli-karl"},
{"title": "'VW Golf' sasniedzis 2,9 litru patēriņu uz 100 km", "category": "Auto", "body": "\" Volkswagen  Golf TDI BlueMotion\" hečbeks nobraucis 1 602 kilometru distanci no Nantes ( Francija ) līdz Kopenhāgenai ( Dānija ) ar vienu degvielas tvertni. Šī automobiļa ekonomiskuma demonstrācijai autoražotājs nolīga vācu kompāniju \"DEKRA\", kura nodarbojas ar neatkarīgu ekspertīzi. Hečbeka 50 litru degvielas tvertne tika uzpildīta un aizzīmogota Nantē. Viss brauciens ilga 20 stundas un 45 minūtes. Šī brauciena vidējais degvielas patēriņš rezultātā bija 2,92 litri dīzeļa uz 100 km. Turklāt šajā braucienā, kas tika veikts caur Parīzi, Antverpeni, Brēmeni un Hamburgu, automobilis neiztērēja visu bākā esošo degvielu, bet gan tikai 46,92 litrus. Tāpat automobilim ir \"Start & Stop\" sistēma, kā arī bremžu enerģijas rekuperācijas sistēma. Degvielas ekonomijas nolūkos hečbeka balstiekārta ir pazemināta par 15 milimetriem, bet virsbūvei uzstādīti papildus aerodinamiskie elementi, kas samazina gaisa pretestību uz uzlabo agregātu dzesēšanu. Vēl šim spēkratam ir arī pazeminātas rites pretestības riepas. \"VW Golf TDI BlueMotion\" ražotāja norādītais vidējais degvielas patēriņš ir 3,2 litri dīzeļa uz 100 km.", "link": "https://www.delfi.lv/auto/42826658/zinas/43816724/vw-golf-sasniedzis-2-9-litru-paterinu-uz-100-km"},
{"title": "Izmešu skandāla ietekmēto automašīnu atsaukšana varētu sākties janvārī", "category": "Auto", "body": "Vācijas  autobūves koncerna \" Volkswagen \" jaunais vadītājs Matiass Millers trešdien paziņoja, ka to dīzeļautomašīnu atsaukšana, kuras ietekmējis izmešu datu falsificēšanas skandāls, varētu tikt sākta janvārī un noslēgties līdz 2016. gada beigām. \"Mēs šonedēļ prezentēsim savus tehnisko risinājumu priekšlikumus Federālajai motorizēto transportlīdzekļu aģentūrai KBA,\" intervijā laikrakstam \"Frankfurter Allgemeine Zeitung\" norādīja Millers. \"Ja tie tiks pieņemti, tad mēs pasūtīsim detaļas. Ja viss norisināsies, kā plānots, mēs varētu sākt remontus janvārī.\" Viņš piebilda, ka darbs pie visām ietekmētajām automašīnām varētu tikt pabeigts līdz nākamā gada beigām. \"Volkswagen\" septembra beigās izraisīja globālu skandālu, kad uzņēmums atzina, ka pasaulē līdz pat 11 miljoniem automašīnu aprīkoti ar konkrētu dīzeļdzinēju tipu, kuriem uzstādīta kaitīgo izmešu falsificēšanas programmatūra. Šī programmatūra ieslēdz izmešu kontroli, kad tā konstatē, ka automašīnai tiek veiktas pārbaudes. Tad šī kontrole tiek izslēgta, kad automašīna piedalās satiksmē, tādējādi ļaujot tai radīt palielinātu izmešu apjomu. Millers pavēstīja, ka \"četri cilvēki, tostarp trīs atbildīgi direktori dažādos \"Volkswagen\" dzinēju izstrādes līmeņos tikuši atstādināti saistībā ar šo skandālu.\" Tāpat viņš uzskata, ka iepriekšējā vadītāja Martina Vinterkorna vadības komanda, visticamāk, nezināja par šo krāpniecību. Millers jau iepriekš norādīja, ka \"Volkswagen\" īstenos vērienīgu izmaksu samazināšanas programmu un pārskatīs vairākus projektus, tostarp investīcijas futbolā. Otrdien viņš sacīja, ka 6,5 miljardu eiro izdevumi, ko skandāla dēļ autoražotājs atvēlējis trešajā ceturksnī, ir tikai sākums. Prokuratūras vairākās pasaules valstīs jau sākušas izmeklēšanu pret \"Volkswagen\", kam  ASV  vien var tikt piemērots naudassods vairāk nekā 18 miljardu dolāru apmērā.", "link": "https://www.delfi.lv/auto/42826658/zinas/46560073/izmesu-skandala-ietekmeto-automasinu-atsauksana-varetu-sakties-janvari"},
{"title": "Latviešu blakusvāģu kantētājs Mucenieks pasaules čempionāta sezonas noslēgumā brauks ar spēcīgo Žiro", "category": "Auto", "body": "Šīs sezonas ievadā Mucenieks brauca ar beļģi Janu Hendriksu, tomēr sezonas vidū pēc sacensībām Stelpē pilots negaidīti pavēstīja par sadarbības pārtraukšanu. Turpinājumā Mucenieks vairākos pasaules čempionāta pasmos startēja kopā ar savu labu draugu Kristofu Santermansu no Beļģijas. Savukārt tagad pavēstīts, ka sezonas noslēgumā Mucenieks brauks ar kopvērtējuma vicelīderi Žiro, kurš pašlaik kopvērtējumā apsteidz pat Hendriksu. Pēc iepriekšējā nedēļas nogalē aizvadītā etapa Ķegumā Žiro līdzšinējam līdzbraucējam Nikolā Museti ārsti konstatējuši kājas lūzumu, kas viņam liegs startēt vismaz 4-6 nedēļas. Pasaules čempionāta kopvērtējumā pašlaik drošā vadībā ar 531 punktu ir beļģis Etjēns Bakss un latviešu kantētājs  Kaspars Stupelis . Viņiem ar 470 punktiem seko Žiro ekipāža, bet trešais ar 467 punktiem ir Hendrikss. Tiesa, Muceniekam nebūs iespēju pretendēt uz pasaules čempiona titulu, jo to pasniedz tam kantētājam, kurš sezonas gaitā ar pilotu izcīnījis visvairāk punktu. Pasaules čempionāta kalendārā blakusvāģiem šosezon plānoti vēl trīs posmi, bet sezona 11.oktobrī noslēgsies ar Nāciju kausu.", "link": "https://www.delfi.lv/auto/42826676/motorusports/46329235/latviesu-blakusvagu-kantetajs-mucenieks-pasaules-cempionata-sezonas-nosleguma-brauks-ar-specigo-ziro"},
{"title": "Jonass izcīna otro vietu pasaules čempionāta posma pirmajā braucienā", "category": "Auto", "body": "Par pirmā etapa uzvarētāju kļuva Jonasa galvenais konkurents kopvērtējumā slovēnis Tims Gajsers, kurš sestdien notikušajā kvalifikācijā bija vien astotais. Tikmēr Jonass, kurš pārstāv  KTM  rūpnīcas komandu \"Red Bull KTM Factory Racing\", kādu laiku bija pirmā brauciena līderis, taču ar laiku Gajsers viņu notvēra un apdzina. Latvietis gan spēja noturēt otro pozīciju. Līdz šim Jonass vēl nav spējis uzvarēt nevienā pasaules čempionāta braucienā. Vēlāk norisināsies arī šī posma otrais brauciens. Jau vēstīts, ka sestdienas kvalifikācijā Jonass bija trešais. Kā zināms, traumas dēļ šosezon vairs nevarēs startēt latvietis Roberts Justs no \"HSF Logistics\" komandas, kurš pirmajos 13 šīs sezonas posmos bija guvis punktus visos braucienos. Pašlaik pasaules čempionāta kopvērtējumā Jonass ar 497 punktiem ir līderis, taču nu viņam tikai punktu zaudē Gajsers. Trešais ar 449 punktiem ir brits Makss Enstijs. Tikmēr Justs ar 181 punktu atrodams 16.vietā. Pasaules čempionātā šosezon plānoti 18 etapi. Savukārt turpat paralēli notikušajā Eiropas čempionāta pēdējā - devītajā - posmā 250 kubikcentimetru klasē 25.vietu ieņēma Tomass Šileika, kurš sezonas kopvērtējumā ar iekrātiem sešiem punktiem bija 55.pozīcijā. Piedaloties tikai vienā etapā, ar 12 punktiem 45.pozīcijā bija  Matīss Karro , bet Kārlis Sabulis ar pieciem punktiem bija 56.vietā. Dāvis Līvs tikmēr iekrāja trīs punktus un sezonu noslēdza 61.pozīcijā.", "link": "https://www.delfi.lv/auto/42826676/motorusports/46396403/jonass-izcina-otro-vietu-pasaules-cempionata-posma-pirmaja-brauciena"},
{"title": "Jonasam trešā vieta pasaules čempionāta kvalifikācijas braucienā", "category": "Auto", "body": "Uzvaru kvalifikācijā guva Somiju pārstāvošais igaunis Harri Kullass, kurš par trim sekundēm apsteidza pēdējā laikā ļoti sekmīgi startējošo britu Maksu Enstiju, bet Jonass, kurš pārstāv  KTM  rūpnīcas komandu \"Red Bull KTM Factory Racing\", bija vēl par 16 sekundēm lēnāks. Savukārt Jonasa galvenais konkurents kopvērtējumā slovēnis Tims Gajsers ierindojās astotajā pozīcijā. Sacensības norisināsies svētdien. Kā zināms, traumas dēļ šosezon vairs nevarēs startēt latvietis Roberts Justs no \"HSF Logistics\" komandas, kurš pirmajos 13 šīs sezonas posmos bija guvis punktus visos braucienos. Trīs posmus pirms sezonas beigām Jonass ir līderis ar 475 punktiem, bet tikai četrus punktus zaudē Gajsers. Savukārt trešais ar 437 punktiem ir Enstijs, kurš uzvarējis septiņos no pēdējiem astoņiem braucieniem. Tikmēr Justs ar 181 punktu atrodams 16.vietā. Pasaules čempionātā šosezon plānoti 18 etapi.", "link": "https://www.delfi.lv/auto/42826676/motorusports/46395707/jonasam-tresa-vieta-pasaules-cempionata-kvalifikacijas-brauciena"},
{"title": "Edgars Meņģelis Dānijā nostiprinās Eiropas kvadraciklu čempionāta līderpozīcijā", "category": "Auto", "body": "Uz Dānijas posmu neieradās kopvērtējuma otrās vietas īpašnieks itālis Andrea Cesari no Itālijas, kurš līdz ar to savu punktu krājumu nepapildināja, savukārt Edgara rēķinā tagad ir 144 punkti un viņš par 19 punktiem apsteidz Dānijas posma uzvarētāju - Maiku van Grinsvenu no Holandes. \"Treniņbraucienu laikā, iebraucot trasē, jutos mazliet \"apmaldījies\",\" pirmos iespaidus par trasi komentē Edgars. \"Trases segums bija visai mīksts un pirmo reizi šajā sezonā bija jābrauc ar lielākiem riteņiem. Uz otro treniņu motociklam visai kardināli mainījām regulējumus, kas ļoti palīdzēja uzlabot turpmāko sniegumu un kvalifikācijā jau spēju uzrādīt otro ātrāko apļa laiku, uzvarētājam piekāpjoties vien divas sekundes desmitdaļas.\"  Pirmajā finālbraucienā Meņģelim neizdevās starts un cīņa par godalgotām vietām bija jāuzsāk no 10. pozīcijas. Samērā veiksmīgi izdevās apsteigt lielu daļu konkurentu un ceturto apli Edgars noslēdza jau otrajā pozīcijā, taču līderis, holandietis van Grinsvens bija panācis pieklājīgu 15 sekunžu atrāvienu, kuru Meņģelim līdz finišam sadeldēt neizdevās. Pirmais brauciens tika noslēgts otrajā vietā un kopvērtējuma punktu bagāža papildināta par 22 punktiem. Otrajā braucienā Meņģelis no starta aizbrauca kā septītais, bet, līdzīgi kā pirmajā braucienā, ātri izvirzījās otrajā pozīcijā, uzreiz aiz van Grinsvena. Šoreiz holandiešu sportists tik tālu kā pirmajā braucienā \"aizmukt\" nespēja un sākās sīva cīņa par uzvaru. Kā atzina Meņģelis, viņu ātrums bija ļoti līdzīgs un divu sekunžu handikapa sadeldēšana latvietim prasīja 20 minūtes. Mirklī, kad varēja sākt domāt par līdera apsteigšanu, trasē sāka līt stiprs lietus un vienā no līkumiem Meņģenis mazliet izslīdēja. \"Tad vēl viena neliela kļūdiņa vienā no lēcieniem, un zaudētās pāris sekundes vairs atgūt neizdevās. Finišā un posmā otrā vieta...\" noslēdz sportists. Eiropas čempionāta ceturtais posms risināsies Latvijā, Stelpē, 6. un 7. jūnijā.", "link": "https://www.delfi.lv/auto/42826676/motorusports/45981853/edgars-mengelis-danija-nostiprinas-eiropas-kvadraciklu-cempionata-liderpozicija"},
{"title": "'Volvo' luksusa sedana koncepts 'You'", "category": "Auto", "body": "\"Volvo Concept You\" konfigurācijas ziņā ieturēts \"Audi A7 Sportback\" modeļa stilā, tikai \"Volvo\" konceptam aizmugurējās durvis veramas pretējā virzienā, līdzīgi kā \"Rolls-Royce Phantom\". Tāpat tas aprīkots ar 21 collas riteņiem. Interjerā tam ir četras atsevišķas sēdvietas, digitāli mērinstrumenti, \"Alpine\" multimediju sistēma un projekcijas ekrāns, kurš iedarbojas tikai tad, kad speciāli sensori konstatē, ka autovadītājs skatās uz to. Informācija par tā tehniskajiem risinājumiem netiek precizēta.", "link": "https://www.delfi.lv/auto/42826674/modelu-jaunumi-testi/40618049/volvo-luksusa-sedana-koncepts-you"},
{"title": "'Volvo' jaunās tehnoloģijas dīzeļdzinēji būs īpaši ekonomiski", "category": "Auto", "body": "Kompānija \" Volvo \" šoruden sērijveida ražošanā ieviesīs jaunu dīzeļdzinēju saimi ar nosaukumu \"Volvo Engine Architecture\" (VEA). Šo motoru pamatā būs \"i-ART\" tehnoloģija, kas ļaus uzlabot degvielas ekonomiju. Jaunā \"Volvo\" tehnoloģija no tradicionālās \"Common Rail\" sistēmas atšķiras ar to, ka kontrolē spiedienu katrā no degvielas iesmidzināšanas sprauslām. Jaunā tehnoloģija ļaus mērīt un koriģēt iesmidzināšanas spiedienu katrā no četriem cilindriem, tādējādi dozējot nepieciešamo degvielas daudzumu katram sadegšanas ciklam. Šāda \"i-ART\" sistēma darbojas, pateicoties speciālam mikročipam, kas uzstādīts katras sprauslas augšējā daļā. Kā norāda \"Volvo\", daudz augstāks degvielas iesmidzināšanas spiediens salīdzinājumā ar jau pazīstamajiem dzinējiem, kā arī \"i-ART\" tehnoloģija ļaus jūtami samazināt degvielas patēriņu un kaitīgo CO2 izmešu daudzumu izplūdē. Vēl arī motors būšot jaudīgāks un ar labāku skanējumu. \"Mēs radīsim kompaktus un \"inteliģentus\" dzinējus ar tādu jaudu, kas V8 motors pārvērtīs dinozauros,\" paziņojis \"Volvo Car Group\" dzinēju un transmisiju nodaļas viceprezidents Dereks Krabs. \"Mūsu jaunie četrcilindru dzinēji ļaus sasniegt labāku dinamiku, nekā ar līdzšinējiem sešcilindru motoriem, bet to degvielas ekonomija būs labāka nekā līdzšinējiem četrcilindru agregātiem. Pievienojot tam arī elektromotoru, ļaus sasniegt mūsdienu V8 dzinēju jaudas līmeni.\" Tāpat \"Volvo\" paziņojis, ka gatavo savos modeļos ieviest astoņpakāpju automātisko pārnesumkārbu.", "link": "https://www.delfi.lv/auto/42826658/zinas/43212020/volvo-jaunas-tehnologijas-dizeldzineji-bus-ipasi-ekonomiski"},
{"title": "Uzsāk biļešu tirdzniecību uz pasaules čempionātu motokrosā blakusvāģiem 'Pīlādžu' mototrasē", "category": "Auto", "body": "Par godu šim vērienīgajam pasākumam no 13.marta plkst.10 līdz 15.martam \"Biļešu servisa\" kasēs un internetā divu dienu ieejas biļetes būs iespējams par zemākām cenām. Paralēli pasaules čempionātam blakusvāģiem \"Pīlādžu\" mototrasē notiks arī Eiropas čempionāta sacensības kvadracikliem, kā arī BMA Austrumeiropas čempionāts vairākās blakusvāģu klasēs, to skaitā senioriem, veterāniem un blakusvāģu motocikliem ar gaisa dzesēšanu. 6.jūnija vakarā pēc spraigās kvalifikāciju sacensību dienas norisināsies \"Pīlādžu mototrases\" nakts balle ar dzīvo mūziku un dīdžeju. Līdzjutēju ērtībām tiks nodrošināts arī kempings.", "link": "https://www.delfi.lv/auto/42826676/motorusports/45684662/uzsak-bilesu-tirdzniecibu-uz-pasaules-cempionatu-motokrosa-blakusvagiem-piladzu-mototrase"},
{"title": "'Jaguar' pilnveidojis 'XJ' limuzīnu", "category": "Auto", "body": "Kompānija \" Jaguar \" atjauninājusi \"XJ\" limuzīnu, kam papildināts papildus aprīkojuma saraksts un paaugstināts komforts aizmugurē sēdošajiem pasažieriem. Pagarinātās riteņu garenbāzes \"Jaguar XJ\" versijā palielināta telpa virs pasažieru galvām, uzstādīti jauna veida atvāžamie galdiņi priekšējo sēdekļu atzveltnēs, bet multimediju sistēmas ekrāni turpmāk būs skārienjutīgi. Tāpat aizmugurējiem sēdekļiem būs pieejama masāžas funkcija, bet multimediju vadības sviras pārvietotas uz elkoņbalsta sāniem. Tehniskā ziņā pagarinātās riteņu garenbāzes \"Jaguar XJ\" limuzīniem ir pamainīts aizmugurējās balstiekārtas regulējums. Visādi citādi atjauninātais \"Jaguar XJ\" palicis bez izmaiņām, tas joprojām pieejams ar 240 līdz 550 zirgspēku jaudīgiem dzinējiem. Vienīgā izmaiņa tehnikā ir \"Start&Stop\" sistēma jau bāzes aprīkojumā ar četrcilindru motoru un izmainītas pārnesumu attiecības astoņpakāpju automātiskajai transmisijai.", "link": "https://www.delfi.lv/auto/42826674/modelu-jaunumi-testi/43589107/jaguar-pilnveidojis-xj-limuzinu"},
{"title": "Matīss Karro uzvar Latvijas motokrosa čempionāta 2.posmā", "category": "Auto", "body": "Viens no pieredzējušākajiem Latvijas motokrosa braucējiem  Matīss Karro  aizvadītajās brīvdienās Dobelē \"Ceļa Ēzeļu\" mototrasē izcīnīja uzvaru MX1 klasē Latvijas čempionāta 2.posmā. Dobelē abos MX1 klases braucienos pārliecinoša uzvara \"MX Moduls\" sportistam Matīsam Karro, kurš savu komandas biedru Dāvi Ivanovu apsteidza par vairāk nekā 10 sekundēm.  \"Prieks atkal startēt Latvijā! Jutos ļoti labi, bija izdevusies diena. Beidzot sāku atgūt savu fizisko formu. Nekas nesāp, bet vēl daudz jātrenējas, jāpielabo tehnika, lai es sasniegtu to līmeni, kādu vēlos. Kā redzam rezultātos, viss iet pareizajā virzienā,\" stāsta Matīss Karro. \"Labi sagatavota trase, bet nav no manām mīļākajām. Necentos arī neko pierādīt, jo Matīss Karro šodien bija ātrāks,\" saka Dāvis Ivanovs. \"Mans galvenais uzdevums - būt priekšā igaunim Prītam Ratsepam, lai Latvijas čempionāta kopvērtējumā izvirzītos līdera pozīcijā.\"", "link": "https://www.delfi.lv/auto/42826676/motorusports/46105589/matiss-karro-uzvar-latvijas-motokrosa-cempionata-2posma"},
{"title": "Jonass paliek septītais Vācijas posmā un zaudē vietu MX2 kopvērtējuma trijniekā", "category": "Auto", "body": "Pirmajā braucienā Jonass, kurš šosezon pārstāv  KTM  rūpnīcas komandu \"Red Bull KTM Factory Racing\", pēc pirmā apļa bija astotais, bet finišā spēja pakāpties par divām pozīcijām. Savukārt otrajā braucienā latvietis ieņēma septīto vietu. Tikmēr vēl viens latvietis Roberts Justs (\"HSF Logistics\") pirmajā braucienā bija 13., bet otrajā spēja izcīnīt par vienu vietu augstāk. Zīmīgi, ka Justs ir vienīgais sportists, kurš šosezon ticis pie punktiem visos 20 braucienos. Neveiksmi Vācijas posmā piedzīvoja kopvērtējuma līderis Džefrijs Herlingss, kurš pirmajā braucienā krita, bet otrajā uz starta neizgāja. 10. posmā uzvaru ar 47 punktiem izcīnīja slovēnis Tims Gajsers, kurš bija ātrākais pirmajā braucienā, bet nākamajā bija otrais. Otrā vieta britam Maksam Anstī, kurš uzvarēja otrajā braucienā, bet abos kopā dabūja 38 punktus. Ar tikpat punktiem trešo vietu ieņēma šveicietis Valentīns Gilo. Jonass ar 29 punktiem bija septītais, bet Justs ar 17 punktiem ieņēma 14.pozīciju. Neraugoties uz neveiksmi, pārliecinošs kopvērtējuma līderis ar 398 punktiem ir Herlingss, no kura 100 punktus atpaliek Gajsers. Tikmēr no labāk trijnieka Jonasu ir izstūmis Gilo, kam tikai par punktu mazāk kā Gajseram. Savukārt deviņu punktu attālumā no trijnieka tagad atpaliek Jonass, bet Justs ar 123 punktiem ir 15. vietā. Savukārt Eiropas čempionātā (EMX) 250 kubikcentimetru klasē pirmajā braucienā 13.vietu izcīnīja Tomass Šileika, bet otrajā latvietis bija 24.pozīcijā. Posmā uzvaru izcīnīja brits Stīvens Klārks, kam 47 punkti, bet Šileika ar diviem punktiem ieņēma 25.vietu. Kopvērtējumā līderis ar 179 punktiem ir nīderlandietis Niks Kūvenbergs, kurš par septiņiem punktiem apsteidz beļģi Damonu Gralo, kamēr pa 170 punktiem ir gan francūzim Maksimam Desprē, gan britam Ādamam Sterijam. Tikmēr 34.vietā ar 12 punktiem ir pēdējo gadu Latvijas labākais motosportists Matīss Karro, kurš startējis tikai vienā posmā, bet Šileika ar četriem punktiem ir desmit pozīcijas zemāk. Prestižākajā MXGP klasē Latvijas sportisti šajā posmā nepiedalās, bet pirmajā braucienā uzvaru izcīnīja francūzis Romēns Febrē, aiz sevis atstādams krievu Jevgēņiju Bobriševu un tautieti Polēnu Gotjē. Otrajā braucienā ātrākais bija Gotjē, kurš apsteidza Febrē un beļģi Kevinu Strijbosu. Posmā ar 40 punktiem uzvarēja Febrē, bet otrais ar 37 punktiem bija Strjboss, par punktu apsteidzot austrālieti Todu Votersu. Kopvērtējuma līderis ar 369 punktiem ir Febrē, kurš par deviņiem punktiem apsteidz vācieti Maksimiliānu Naglu, kurš sestdien lauza potīti un sacensībās nestartēja, tādejādi zaudējot pirmo pozīciju. Tikmēr 352 punkti ir itālim Antonio Kairoli, kurš pirmajā braucienā bija 14.vietā, bet otrajā finišēja sestais. Pēc desmit posmiem Latvijas sportists Dāvis Ivanovs (\"MX Moduls\") ar trīs punktiem atrodams 42.pozīcijā. Kopā Ivanovam šosezon plānota dalība septiņās sacensībās. Pasaules čempionātā šosezon plānoti 18 etapi, turklāt 12.jūlijā sportistiem arī plānotas sacensības Ķeguma trasē Latvijā.", "link": "https://www.delfi.lv/auto/42826676/motorusports/46133851/jonass-paliek-septitais-vacijas-posma-un-zaude-vietu-mx2-kopvertejuma-trijnieka"},
{"title": "'Audi' atklājis savu pirmo virtuālo auto salonu", "category": "Auto", "body": "Kompānija \" Audi \" Londonā atklājusi savu pirmo virtuālo auto salonu \"Audi City\". Šajā auto salonā viss \"Audi\" modeļu piedāvājums ir digitālā formā – katrs spēkrats tiek demonstrēts trīsdimensiju veidolā, ko var aplūkot ekrānos. Tāpat katrs klients varēs uzzināt detalizētu informāciju par \"Audi\" tehnoloģijām, kā arī izvēlēties savai gaumei atbilstošu automobiļa komplektāciju, riteņa disku dizainu un salona apdare, vērojot attiecīgās izmaiņas ekrānā. \"\"Audi City\" apvieno sevī labāko no divām pasaulēm – produkta digitālo prezentāciju un personisko kontaktu ar dīleri. Jaunais auto salona formāts sniedz lielākas iespējas automobiļu personalizācijas demonstrācijā, kā arī ciešāku saiti ar mūsu klientiem,\" preses paziņojumā norāda \"Audi\" tirgvedības un realizācijas vadītājs Peters Švarcenbauers. Līdz 2015. gadam \"Audi\" plāno atvērt 20 tamlīdzīgus virtuālos auto salonus visā pasaulē.", "link": "https://www.delfi.lv/auto/42826658/zinas/42515998/audi-atklajis-savu-pirmo-virtualo-auto-salonu"},
{"title": "Video: Minivens ar 550 ZS plosās Kena Bloka stilā", "category": "Auto", "body": "ASV  apavu tirgotājs \"Famous Footwear\" internetā publicējis video reklāmu, kura veidota pasaulē populārā meistarīgās autobraukšanas speciālista Kena Bloka stilā. Tomēr apavu tirgotājs šo reklāmu iecerējis kā parodiju un tajā driftam izmanto \" Toyota  Sienna\" minivenu, kas aprīkots ar 550 ZS jaudīgu V8 motoru no \" Chevrolet  Camaro\". Reklāmas  sižetā māte ar diviem bērniem dodas iepirkties uz apavu veikalu, tomēr ceļš pilsētas ielās tiek mērots sānslīdēs, gluži kā Kena Bloka leģendārajos video. Reklāmas noslēgumā autori pievienojuši arī ieskatu video tapšanas aizkulisēs.", "link": "https://www.delfi.lv/auto/42826658/zinas/45597930/video-minivens-ar-550-zs-plosas-kena-bloka-stila"},
{"title": "Video: 650 ZS visurgājēja drifts pa aizsalušu ezeru", "category": "Auto", "body": "\"Ripsaw EV-2\" aprīkots ar 650 zirgspēku jaudīgu V8 motoru, kas ļauj ne tikai braukt, bet arī ieskrējienā lēkt pār pauguriem. \"Howe and Howe Technologies\" izstrādā transportlīdzekļus ne tikai bruņotajiem spēkiem, bet arī Holivudas kino industrijai, piemēram, filmām \"Mad Max: Fury Road\" un \"G.I. Joe: Retaliation\".", "link": "https://www.delfi.lv/auto/42826658/zinas/45814303/video-650-zs-visurgajeja-drifts-pa-aizsalusu-ezeru"},
{"title": "Nosaukts Eiropas Gada auto titula ieguvējs", "category": "Auto", "body": "Pašlaik notiekošajā Ženēvas autoizstādē nosaukti ikgadējā konkursa Eiropas Gada auto rezultāti. Šogad par galvenā titula ieguvēju tika atzīts \" Opel  Ampera\", žūrijas vērtējumā apsteidzot pārējos finālistus – \"Citroen DS5\", \"FIAT Panda\", \"Ford Focus\", \"Range Rover Evoque\", \"Toyota Yaris\" un \"Volkswagen up!\". \"Opel Ampera\" kustību nodrošina elektromotors. Enerģiju 40 līdz 80 kilometru distancei nodrošina 16 kWh litija jonu akumulatoru komplekts, kuru no tradicionālas elektrorozetes var uzlādēt aptuveni četrās stundās. Ja nav iespēju akumulatorus uzlādēt no elektrorozetes, tad par to parūpējas \"Ampera\" iekšdedzes dzinējs, kas darbojas tikai akumulatoru lādēšanai. Tādējādi ar vienu benzīna tvertni nobraucamo distanci var palielināt vēl par 500 kilometriem. Elektromotors jau no starta nodrošina 370 ņūtonmetru griezes momentu, bet tā jauda sasniedz 150 ZS. Līdz 100 km/h \"Opel Ampera\" paātrinās deviņās sekundēs un maksimāli spēj sasniegt 161 km/h. Atgādinām, ka pērn par Eiropas Gada auto tika atzīts \"Nissan Leaf\" elektromobilis, bet iepriekšējos gadus – \"VW Polo\", \"Opel Insignia\" un \"FIAT 500\".", "link": "https://www.delfi.lv/auto/42826658/zinas/42185896/nosaukts-eiropas-gada-auto-titula-ieguvejs"},
{"title": "Elektriskā 'Opel Ampera' pārvar stindzinošās temperatūras uz aizsalušās Baltijas jūras", "category": "Auto", "body": "Bez aizķeršanās tika pievārēti vairāki simti kilometru. Pateicoties baterijas nemainīgas temperatūras kontroles sistēmai, pat stindzinoši apstākļi nesagādāja problēmas Eiropas vislabāk pārdotajam elektriskajam automobilim. Ledum kļūstot vismaz 25 cm biezam, automašīnas var sākt izmatot tā sauktos \"ledus ceļus\" un no valsts piekrastes samērā netālu esošās salas sasniegt bez kuģu palīdzības. Uz vairākiem šādiem \"ledus ceļiem\", no kuriem daži bija pat 10 kilometrus gari, \"Ampera\" pierādīja, ka aukstums nav apstādinājis elektrisko mobilitāti. Automobilis, izmantojot tikai baterijas resursus, var darboties līdz pat mīnus 10 grādu salam. Temperatūrai nokrītoties zemāk, distances palielinājuma režīmam paredzētais benzīna dzinējs darbina elektrisko motoru. Lai nodrošinātu pilnu jaudu, aukstos laika apstākļos baterija uzlādes brīdī tiek apsildīta, tādējādi tā tiek pasargāta, kad tiek uzsākta automašīnas darbība, un saglabā savu kapacitāti. Standarta automobiļa sildīšanas sistēma lieliski apsilda salonu, tādējādi nodrošinot papildu komfortu un ļaujot vadītājam izvairīties no garlaicīgās ledus skrāpēšanas no auto virsbūves. \"Ampera\" modelis vienmēr darbojas elektriski. 16 kWh litija jonu akumulatori darbina modeļa 150 ZS elektromotoru. Atkarībā no ceļa seguma, braukšanas tehnikas un temperatūras, 40 līdz 80 km var veikt ar pilnībā uzlādētu akumulatoru, izmantojot tikai elektrisko motoru un neradot kaitīgās emisijas. Pēc ražotāja datiem, \"Ampera\" patērē 1,2 l/100 km un izdala 27 g/km CO2. Modelis nodrošina 370 Nm griezes momentu un paātrinājumu no nulles līdz 100 km/h ļauj sasniegt mazāk nekā 10 sekundēs, bet automašīnas maksimālais ātrums ir 161 km/h. \"Opel Ampera\" cena Vācijā ir no 45 900 eiro.", "link": "https://www.delfi.lv/auto/42826658/zinas/43154988/elektriska-opel-ampera-parvar-stindzinosas-temperaturas-uz-aizsalusas-baltijas-juras"},
{"title": "Foto: Pasaulē nīgrākais kaķis fotografējas 'Opel' kalendāram", "category": "Auto", "body": "Ja pagājušogad \" Opel \" kalendāram Lāgerfelds fotografēja kaķi, kuram ir tikai 42 tūkstoši sekotāju tviterī, tad šogad vācu autoražotājs ķēries jau pie lielāka kalibra slavenībām – pasaulē nīgrākā kaķa jeb \" Grumpy Cat \", kam tviterī seko desmitkārt vairāk cilvēku. Slavu Nīgrais kaķis iemantoja 2012. gada nogalē, un kopš tā laika kaķa saimniece Tabata Bundesena  nopelnījusi vairāk nekā 100 miljonus dolāru .", "link": "https://www.delfi.lv/auto/42826658/zinas/47732691/foto-pasaule-nigrakais-kakis-fotografejas-opel-kalendaram"},
{"title": "Modernizētais 'Opel Mokka' aizguvis tehnoloģijas no jaunā 'Astra'", "category": "Auto", "body": "Kompānija \" Opel \" publicējusi pirmo oficiālo informāciju un attēlus ar atjaunināto \"Mokka\" modeli, kas nosaukumā ieguvis piebildi \"X\". Mazā apvidus automobiļa eksterjera un interjera dizains pārveidots atbilstoši jaunās paaudzes \"Astra\" modeļa stilam. \"Opel Mokka X\" atšķiras ar citāda dizaina radiatora dekoratīvo režģi un priekšējo buferi. Tāpat pilnībā jauna veidola ir priekšējie un aizmugurējie lukturi, kas tagad ir arī viscaur diožu tehnoloģiju. Automobiļa interjerā \"Opel\" atteicies no sev līdz šim tik pierastajām daudzajām pogām priekšējā panelī. Tagad, līdzīgi kā \"Astra\" modelī, arī \"Mokka X\" atšķiras ar jaunu skārienjutīgu ekrānu (septiņu vai astoņu collu atkarībā no versijas) un tikai dažām, svarīgāko funkciju vadības pogām. Multimediju sistēma atbalsta \"Apple CarPlay\" un \"Android Auto\" operētājsistēmas. Arī mērinstrumentu panelis aizgūts no jaunā \"Astra\". \"Opel Mokka X\" dzinēju piedāvājumu papildinās 1,4 litru turbomotors ar 152 zirgspēkiem, kas tiks sajūgts ar sešpakāpju automātisko pārnesumkārbu. Tāpat kā līdz šim, automobilis pieejams kā priekšējās, tā arī visu riteņu piedziņas versijā. Vēl automobilim pieejams 1,6 litru dīzeļdzinējs, kas atkarībā no versijas attīsta 110 vai 136 ZS.", "link": "https://www.delfi.lv/auto/42826674/modelu-jaunumi-testi/47025567/modernizetais-opel-mokka-aizguvis-tehnologijas-no-jauna-astra"},
{"title": "'Opel' ražošanā ieviesīs elektrisko hečbeku 'Ampera-e'", "category": "Auto", "body": "Kompānija \" Opel \" publicējusi pirmos attēlus un informāciju ar elektrisko hečbeku \"Ampera-e\". Šis elektromobilis markas piedāvājumā aizstās līdzšinējo \"Ampera\" modeli, kā ražošana tika pārtraukta pirms diviem gadiem zemā pieprasījuma dēļ. Detalizētāku informāciju par \"Ampera-e\" autoražotājs pagaidām neatklāj. Spriežot pēc publicētajiem attēliem, \"Opel Ampera-e\" ir nedaudz pārveidots \" Chevrolet  Bolt\", kas tika prezentēts gada sākumā Detroitas autoizstādē. Atgādinām, ka \"Chevrolet Bolt\" sērijveida versijā tiek komplektēts ar 200 ZS elektromotoru un 60 kWh litija jonu akumulatoru komplektu. No vietas līdz 100 km/h elektriskais hečbeks paātrinās aptuveni septiņās sekundēs un maksimāli sasniedz 146 km/h. Bez atkārtotas akumultoru uzlādes tas spējīgs nobraukt līdz 320 km distanci. No mājsaimniecības elektroligzdas \"Bolt\" akumulatoru uzlādējami deviņās stundās. ASV tirgū šis modelis maksā no 37 tūkstošiem dolāru (33 tūkstoši eiro).", "link": "https://www.delfi.lv/auto/42826674/modelu-jaunumi-testi/47065821/opel-razosana-ieviesis-elektrisko-hecbeku-ampera-e"},
{"title": "2013. gada spilgtākie notikumi auto nozarē Latvijā un pasaulē", "category": "Auto", "body": "Tieši pirms diviem gadiem ar bankrota pieteikumu tiesai noslēdzās \"SAAB\" agonija. Vēlāk to iegādājās Ķīnas un Zviedrijas jaunizveidotais kopuzņēmums \"National Electric Vehicle Sweden\". Tomēr \"SAAB\" jauno īpašnieku iecere bija elektromobiļu ražošana Ķīnai uz nu jau veco modeļu bāzes.   Lai gan Latvija Eiropas rallija čempionātā ( ERČ ) jau ir bijusi, šogad tās vārds izskanēja pa īstam skaļi. 2013. gadā ERČ aizritēja pēc jauna sacensību formāta, atsakoties no sarežģītās koeficientu sistēmas un gandrīz uz pusi samazinot posmu skaitu. Latvija jaunajā ERČ shēmā uzņēma otro meistarsacīkšu posmu februārī. Ārzemju dalībnieki,  FIA  novērotāji un čempionāta rīkotāju \"Eurosport\" pārstāvji bija piesardzīgi, dodoties uz Latviju, taču aizbrauca no \" Rally Liepāja-Ventspils \" pilnīgā sajūsmā, ko pēc tam parādīja arī FIA novērotāja atskaite un līgums ar \"Eurosport\" par Latvijas ERČ posma rīkošanu uz trim gadiem.   Latvijas autosportista uzlecošā zvaigzne Konstantīns Calko šogad \"Radical Masters Euroseries\" čempionātā izcīnīja otro vietu un pirms dažām nedēļām debitēja pasaules salonautomobiļu čempionātā (WTCC), aizvadot sacensības Makao trasē. Calko ir ne tikai pirmais Latvijas, bet pat Baltijas mēroga pārstāvis, kas debitējis šajā prestižajā čempionātā. Savukārt šomēnes sportists devās uz Portugāli, lai Eštorilas sacīkšu trasē piedalītos FIA GT čempionāta \"Audi R8 LMS Ultra\" testu braucienos, uz kuriem viņu uzaicināja \"Team Novadriver\" komanda, kas aizvadītajā sezonā kļuva par čempioniem.   Savukārt kāds cits  uz Latviju no ASV atgādājis vienu no labākajiem elektromobiļiem \"Tesla Model S\"  vēl pirms šī modeļa oficiālās tirdzniecības uzsākšanas Eiropā.   Šāgada pasaules rallija čempionātā ( WRC ) atkal uzvarēja Sebastjens. Tikai vairs ne Lēbs - Ožjērs. Braucot ar čempionāta debitantu, \"Volkswagen\" automašīnu, Ožjērs pārliecinoši dominēja praktiski visos rallijos un titulu ieguva vēl pirms sezonas beigām. Toties par \"gada atvadām\" noteikti var nodēvēt Sebastjena Lēba piedzīvojumus viņa pēdējā WRC sacīkstē – deviņkārtējais pasaules čempions no WRC atvadījās ar \"vāku\"!", "link": "https://www.delfi.lv/auto/42826658/zinas/43929780/2013-gada-spilgtakie-notikumi-auto-nozare-latvija-un-pasaule"},
{"title": "Baltijā oficiāli nonākuši pirmie 'Tesla' elektromobiļi", "category": "Auto", "body": "Ameriķāņu auto ražotāja \"Tesla Motors\" radītais elektromobilis \"Tesla Model S\" pirmo reizi Eiropā tika ievests 2009. gadā Frankfurtes auto šovā, bet automašīnas pārdošana Eiropā tika uzsākta tikai šāgada augustā, pirmajiem modeļiem nonākot Šveicē, Norvēģijā un Nīderlandē. Auto darbojas bez skaņas un jebkādiem izmešiem gaisā, automašīnas grīda faktiski ir litija jonu akumulators, kas sastāv no septiņiem tūkstošiem atsevišķu sekciju un nodrošina līdz pat 500 km sniedzamību ar vienu uzlādi. \"Cilvēki šo automašīnu nepērk tāpēc, ka viņi gribētu ietaupīt uz degvielu. Šajā gadījumā tā ir nākotnes tehnoloģija un ieguldījums tās attīstībā. Šajā gadījumā cilvēks, nopirkdams \"Teslu\", savā ziņā ir pionieris,\" atzīst Normunds Avotiņš. Jāatzīmē, ka pašlaik Igaunijā ir visvairāk elektriskās uzlādes staciju pasaulē, aprēķinot elektromašīnas uzlādes punktu blīvumu attiecībā pret valsts teritoriju. Kā arī vēl viens no dzinuļiem ir Igaunijas valdības atbalsts jauno tehnoloģiju iegādei, kas ir vērstas uz alternatīvu enerģijas avotu izmantošanas veidiem. Šajā gadījumā atbalsts no Igaunijas valdības jaunajiem auto īpašniekiem sniedzas 18 tūkstošu eiro apmērā. \"Tesla Model S\" ražo Kalifornijā (ASV) un Eiropai līdz šim piegādātas ne vairāk par tūkstoš automašīnām. Taču Tilburgā (Nīderlande) šogad uzsākta automašīnu montāža īpaši Eiropas tirgum. Igaunija ir pirmā no Baltijas valstīm, kurā šis Nīderlandē gatavotais futūristiskais auto brauc pa valsts ceļiem.", "link": "https://www.delfi.lv/auto/42826658/zinas/43904494/baltija-oficiali-nonakusi-pirmie-tesla-elektromobili"},
{"title": "Ar gāzi darbināmais 'Opel Adam' Latvijā maksās 14 tūkstošus eiro", "category": "Auto", "body": "\" Opel \" markas mazākais modelis \"Adam\" turpmāk būs pieejams arī LPG versijā. Autogāzes sistēma uzstādīta šī modeļa versijai ar 1,4 litru \"ecoFLEX\" benzīna motoru. Šīs modifikācijas spēkratu varēs iegādāties Latvijā par 13 880 eiro (ieskaitot PVN). Darbojoties ar gāzi, 87 zirgspēku jaudīgais \"Opel Adam\" vidēji patērē 6,9 litrus uz 100 km (CO2 – 112 g/km). Salīdzinājumā ar līdzīgas jaudas benzīna dzinēju, degvielas izmaksas ir par aptuveni 50% zemākas. Pateicoties vietu taupošajai LPG tvertnes uzstādīšanai zem automobiļa grīdas aizmugurē, tika saglabāts arī pilna izmēra bagāžnieks. Papildu LPG tvertnē ietilpst līdz 35 litriem. Tikai ar šo daudzumu vien \"Opel Adam\" spēj nobraukt aptuveni 500 km kombinētajā ciklā. Divu degvielu režīmā ar aktivētu benzīna tvertni iespējams nobraukt līdz pat 1200 km. Distances indikators atrodas mērinstrumentu panelī. Tā ekrānā redzama distance, ko iespējams nobraukt ar benzīnu, LPG un kopējais nobraucamais attālums. Tādējādi vadītājs vienmēr zinās, cik tālu varēs aizbraukt ar katru no degvielas tipiem. Izvēle starp LPG un benzīna darbību notiek nemanāmi – vai nu automātiski, vai nospiežot slēdzi centrālajā konsolē. Kontroles lampiņa parāda, ka darbojas LPG režīms; kolīdz ieslēdzas benzīna dzinējs, lampiņa nodziest. Sašķidrinātās gāzes uzpildes atvere atrodas blakus benzīna tvertnes atverei, turklāt \"Opel\" ir iekļāvuši aprīkojumā arī adapteri, ar kura palīdzību degvielu iespējams uzpildīt visā Eiropā. LPG modeļiem ir par 15% mazāk oglekļa dioksīda un par līdz pat 80% mazāk slāpekļa oksīda kaitīgo izmešu salīdzinājumā ar benzīna darbinātu dzinēju. Šobrīd \"Opel\" piedāvājumā ir jau desmit modeļi ar LPG sistēmu – \"Corsa\" (trīs un piecu durvju versijā), \"Astra\" (piecdurvju un \"Sports Tourer\"), \"Meriva\" un \"Zafira Tourer\", kā arī jaunais \"Insignia\" (četru un piecu durvju versijā, kā arī \"Sports Tourer\").", "link": "https://www.delfi.lv/auto/42826674/modelu-jaunumi-testi/43584407/ar-gazi-darbinamais-opel-adam-latvija-maksas-14-tukstosus-eiro"},
{"title": "Krāšņie 'Opel Adam Rocks' automobiļi pieskandina Rīgu", "category": "Auto", "body": "Kā norāda pats autoražotājs, Rīgu un Jūrmalu kā starptautiskā pasākuma norises vietu, kur šim nolūkam nogādāti aptuveni četrdesmit \"Opel Adam Rocks\" automobiļi, vācu kompānija izvēlējies atbilstoši modeļa pozicionējumam – jaunu vietu un piedzīvojumu atklāšanai. Pēc \"Opel\" pārstāvju vārdiem, ap 95% viesu no auto un dzīvesstila medijiem iepriekš nav apmeklējuši Latviju. Mediju programma ietvaros notika ne tikai jaunā automobiļa izmēģinājuma braucieni Rīgā un tās apkārtnē, bet arī dažādu objektu apmeklējums pasākuma ietvaros – \"Sapņu Fabrika\", Andrejsala, Vecrīga, restorāns \"Bibliotēka N°1\" Vērmaņdārzā, kā arī Jūrmala. \"Opel Adam\" roks debitēja 2012. gada rudenī. Atšķirībā no dažu citu autoražotāju mazajiem stila modeļiem, piemēram, \"Fiat 500\", šis \"Opel\" produkts nav mūsdienu retrospektīva kādam vēsturiskajam modelim. \"Opel\" jau sākotnēji \"Adam\" modeli bija iecerējis kā urbāniska dzīvesstila automobili, kas tapis \"no baltas lapas\", bet apveltīts ar plašām individualizācijas iespējām. Šo gandrīz divu gadu laikā \"Opel Adam\" realizēts jau vairāk nekā 100 tūkstoš vienību. Pamatā tas uzrunā sieviešu auditoriju – aptuveni 70 procenti pircēju ir tieši daiļā dzimuma pārstāves. Ņemot vērā modeļa veiksmi Rietumeiropas tirgū, kā arī vēloties palielināt vīriešu īpatsvaru \"Opel Adam\" saimes īpašnieku lokā, autoražotājs piedāvājumu papildinājis ar \"Rocks\" modifikāciju. \"Opel Adam Rocks\" modifikāciju autoražotājs pozicionē kā unikālu spēkratu tirgū – 3,75 metrus garajam paaugstinātās pārgājības automobilim ar elektriski atvāžamo \"Swing Top\" auduma jumtu konkurentu vidū analogu patiešām nav. Automobiļa izstrādē inženieru uzdevums bijis apvienot kompaktus gabarītus, apvidus auto dizaina iezīmes un saglabāt \"Opel Adam\" raksturīgās plašās individualizācijas iespējas. Turklāt \"Opel Adam Rocks\" no standarta hečbeka atšķiras ne tikai ar plastmasas aizsargiem pa virsbūves perimetru. Tam ir arī dažādas izmaiņas tehnikā, lai arī tas joprojām ir pieejams tikai un vienīgi ar priekšējo riteņu piedziņu. Visupirms jāatzīmē, ka automobilim ir par 15 milimetriem paaugstināts klīrenss, kas \"Rocks\" versijā sasniedz 14 centimetru. Attiecīgi mainīti arī amortizatori, atsperes un stūres sistēmas regulējums. Rezultātā panāktais garāks balstiekārtas gājiens nodrošina komfortablāku ceļa nelīdzenumu pārvarēšanu. Pat ar papildus aprīkojumā pieejamajiem 18 collu riteņiem, ar kādiem bija aprīkoti visi uz Rīgu atvestie \"Opel Adam Rocks\" testa automobiļi, Latvijā tipiskos ceļu negludumus piekare absorbē cienīgi. Standarta \"Opel Adam\" hečbeks gaitā ir jūtami \"cietāks\". Interjerā no apvidus auto aizgūtajām \"ekstrām\" ir apsildāmais stūresrats, kas ir ļoti noderīga ietaise, lai ziemā braukšanu nebūtu jāuzsāk cimdos. Tāpat pieejams kalnā braukšanas uzsākšanas elektroniskais asistents \"Hill Start Assist\". Savukārt pilsētā vai stāvvietā autovadītāja darbu atvieglos podziņa ar uzrakstu \"City mode\", kas stūres sistēmā būtiski samazina pretestību. Papildus jau no standarta hečbeka pazīstamajiem 1,2 un 1,4 litru atmosfēriskajiem motoriem ar 70 līdz 100 zirgspēku jaudu, \"Opel Adam Rocks\" debitē autoražotāja jaunais viena litra trīscilindru turbopūtes motors. Atkarībā no versijas tas attīsta 90 vai 115 zirgspēku, kamēr maksimālais griezes moments abos gadījumos ir vienāds – 170 ņūtonmetru. Tieši jaudīgākā viena litra motora versija bija tā, ar kuru bija aprīkoti uz Rīgu atvestie \"Opel Adam Rocks\". Pēc ražotāja datiem, šāds motors kombinācijā ar modernizēto sešpakāpju manuālo pārnesumkārbu, vidēji patērē 4,5 līdz 5,1 litru uz 100 km. Tomēr reālajos braukšanas apstākļos Latvijā vidējais patēriņš sasniedza septiņus līdz pat astoņus litrus uz 100 km. Braucot motors ir samērā kluss un ar zemu vibrāciju līmeni. Katrā ziņā – tas neliek manīt, ka zem pārsega ir tikai trīs cilindri, kamēr vēl nemaz tik senos laikos šādas konfigurācijas motori sevi uzreiz nodod salīdzinājumā ar četrcilindru agregātiem. Arī par dinamiku nav jāsūkstās – versijā ar 115 ZS tas automobiļa paātrinājumu līdz 100 km/h nodrošina 9,9 sekundēs. Uz mūsu ceļiem atļautajā braukšanas ātruma diapazonā viena litra turbomotors neliks vilties arī uz šosejas. Ja līdz šim Latvijā tika pārdoti tikai pāris \"Opel Adam\" hečbeki, tad \"Rocks\" modifikācija noteikti pievērsīs to cilvēku uzmanību, kuri līdz šim šo modeli varbūt tikai izskatīja kā variantu. Paaugstinātās pārgājības versija ir lieliski piemērota Latvijas ceļiem, bet tajā pašā laikā nezaudē šī modeļa stilīgumu. Visticamāk, arī \"Opel Adam Rocks\" vairāk uzrunās sieviešu auditoriju, bet šajā ziņā tam vismaz pagaidām Latvijas tirgus apstākļos ir viens trūkums – nav automātiskās pārnesumkārbas. Uz šo repliku \"Opel\" pārstāvji diplomātiski deva mājienu, ka \"ja uzmanīgi sekosiet \"Opel\" turpmākajiem jaunumiem, drīzumā gūsiet atbildi uz šo jautājumu\". \"Opel Adam Rocks\" cena Latvijā ir no 14 900 eiro (ieskaitot PVN), tomēr versija ar jaudīgāko viena litra turbomotoru tā pārsniedz jau 17 tūkstošus eiro.", "link": "https://www.delfi.lv/auto/42826674/modelu-jaunumi-testi/44956156/krasnie-opel-adam-rocks-automobili-pieskandina-rigu"},
{"title": "Jaunā 'Opel Corsa' ar sportisko 'OPC' pakotni", "category": "Auto", "body": "Kompānija \" Opel \" parādījusi jaunā \"Corsa\" modeļa versiju ar sportisko pakotni \"OPC Line\". Izvēloties šo opciju, mazais automobilis ar dažādiem elementiem tiks padarīts vizuāli agresīvāks. \"OPC Line\" virsbūves aerodinamisko elementu komplektā ir uzlikas priekšējam un aizmugurējam buferim, kā arī sliekšņiem. Tāpat daži hromētie eksterjera elementi tiek aizstāti ar melni matētiem, bet izplūdes sistēmai tiek uzmaukts lielāks hromētais uzgalis. \"OPC Line\" pakotne būs pieejama jebkurai \"Opel Corsa\" standarta versijai ar benzīna vai dīzeļa motoru un jaudu no 70 līdz 115 zirgspēkiem. Transmisijas atkarībā no versijas – piecu vai sešu pakāpju manuālā, vai sešpakāpju automātiskā. Savukārt \"Opel Corsa\" sportiskā \"OPC\" modifikācijai, kurai būs arī sportiskāki tehniskie risinājumi, gaidāma vēlāk. Pēc provizoriskas informācijas, tā tiks komplektēta ar 1,6 litru turbopūtes motoru, kas attīsta 200 zirgspēku jaudu. Šāds dzinējs jau tiek uzstādīts kabrioletā \"Cascada\" un trīsdurvju hečbekā \"Astra GTC\".", "link": "https://www.delfi.lv/auto/42826674/modelu-jaunumi-testi/45100476/jauna-opel-corsa-ar-sportisko-opc-pakotni"},
{"title": "Eiropā elektriskais 'Tesla Model S' maksās no 71 tūkstoša eiro", "category": "Auto", "body": "Amerikāņu kompānija \" Tesla  Motors\" savu jaunāko elektromobili \"Model S\" tagad piedāvā arī Eiropas tirgum. ASV šis luksusa sedans nopērkams jau no jūnija, bet Eiropā tas būs pieejams tikai jaudīgākajās versijās. Vācijā \"Tesla Model S\" maksās no 71 400 eiro. Eiropas tirgum \"Tesla Motors\" piedāvās \"Model S\" komplektācijā vai nu ar 60 kWh, vai 85 kWh litija akumulatoru komplektu, kamēr ASV tirgū pieejamais bāzes versijas 40 kWh akumulators Eiropai ies secen. Visjaudīgākā modifikācija Vācijā maksās 109 150 eiro. 60 kWh modifikācijā \"Tesla Model S\" ar pilnu uzlādi spēj nobraukt līdz 370 km distanci, bet 80 kWh versijā – līdz pat 480 km. Atkarībā no modifikācijas elektriskais sedans līdz 100 km/h paātrinās nepilnās septiņās vai sešās sekundēs. Kā norāda \"Tesla Motors\", tad Eiropā šis modelis ir nedaudz dārgāks nekā ASV, jo šeit ir augstāks pievienotās vērtības nodoklis, augstas transportēšanas izmaksas no rūpnīcas Kalifornijā, kā arī modelim veiktas nelielas izmaiņas atbilstībai Eiropas Savienības standartiem. \"Mūsu mērķis ir gūt vienādu peļņu no automobiļa neatkarīgi no vietas pasaulē, kurā tas tiek piedāvāts,\" uzsver \"Tesla Motors\" viceprezidents Džordžs Blakenšips. Tomēr pasūtinot \"Tesla Model S\" līdz šāgada 31. decembrim, autoražotājs akcijas ietvaros piedāvā 1 700 eiro atlaidi. Visi \"Tesla Model S\" elektromobiļi saņem astoņu gadu rūpnīcas garantiju vai arī līdz 160 – 200 tūkst. kilometru nobraukumam (atkarībā no versijas). Dārgākajai versija nobraukuma ierobežojuma attiecībā uz garantiju nav.", "link": "https://www.delfi.lv/auto/42826674/modelu-jaunumi-testi/42931226/eiropa-elektriskais-tesla-model-s-maksas-no-71-tukstosa-eiro"},
{"title": "Foto: Bauskā atklāj vēsturisku izstādi 'Motokross caur laikmetiem'", "category": "Auto", "body": "Rīgas Motormuzeja  Bauskas  filiālē sestdien, 2.maijā, atklāta šā gada pirmā izstāde \" Motokross  cauri laikiem\", informē Ceļu satiksmes drošības direkcija ( CSDD ). Izstādē ir veltīta bijušajām un esošajām Bauskas apkārtnes motokrosa trasēm. Tajā ir jūtama, kā norāda CSDD, \"pašu motobraucēju elpa – piedzīvojumi un emocijas no trases līkločiem; tas tādēļ, ka izstāde tapusi ciešā sadarbībā ar bijušajiem azartiskajiem braucējiem un trašu pārzinātājiem\". Izstādē būs aplūkojamas fotogrāfijas, Ingas Pīlādzes un Elvija Mucenieka medaļas un kausi, kā arī motobraucēju piedzīvojumi trasē.", "link": "https://www.delfi.lv/auto/42826676/motorusports/45913623/foto-bauska-atklaj-vesturisku-izstadi-motokross-caur-laikmetiem"},
{"title": "Vicečempioni Bakss un Stupelis uzvar PČ posma blakusvāģiem motokrosā kvalifikācijā", "category": "Auto", "body": "Bakss ar Stupeli bija labākie kvalifikācijas sacensību A grupā, kamēr B grupā otro vietu izcīnīja beļģis Jans Hendrikss un ar latviešu kantētāju Elviju Mucenieku, priekšā palaižot tikai pašreizējā pasaules čempiona beļģa Bena Andriasena ekipāžu. Tikmēr septītie B grupā bija igaunis Kerts Variks ar latviešu kantētāju Haraldu Kurpnieku, arī sasniedzot svētdien gaidāmās pamatsacensības. Pasaules čempionāta kopvērtējumā pēc trim posmiem līderis ar 133 punktiem ir Francijas sportists Valentīns Žiro, viņam ar 130 punktiem seko Andriasens. Tikmēr Bakss ar Stupeli tikuši pie 114 punktiem un ieņem trešo vietu, to dalot ar Hendriksu un Mucenieku. Tikmēr Variks un Kurpnieks ar 25 punktiem atrodami 16.pozīcijā, bet vēl viens latviešu kantētājs Ilvars Škultāns ar igauņu pilotu Tanelu Rēsnu ir 29. Kā ziņots, pagājušajā sezonā pēc ilgstošas pakaļdzīšanās Bakss un Stupelis pasaules čempionāta kopvērtējumā tomēr piekāpās Andriasenam, turklāt latviešu kantētājs par pasaules vicečempionu kļuva trešo gadu pēc kārtas. Savukārt pēc sezonas divi Latvijas kantētāji Mucenieks un Kaspars Liepiņš palīdzēja Beļģijas izlasei triumfēt Eiropas Nāciju kausa sacensībās. Šajā sezonā pasaules čempionāta kalendārā plānoti 15 etapi, turklāt pēc ilgāka pārtraukuma Latvijā notiks divas sacensības - 7.jūnijā pirmoreiz piloti pulcēsies Stelpē, bet 9.augustā tiks aizvadīts etaps Ķegumā. Arī šī sezona vismaz ievadā aizrit bez Latvijas pilotiem.", "link": "https://www.delfi.lv/auto/42826676/motorusports/45975799/vicecempioni-bakss-un-stupelis-uzvar-pc-posma-blakusvagiem-motokrosa-kvalifikacija"},
{"title": "'Volvo' laiž klajā ar metānu un dīzeļdegvielu darbināmu kravas auto", "category": "Auto", "body": "Jaunajam \"Volvo FM MethaneDiesel\" ir 13-litru dzinējs, kas attīsta 460 zirgspēku jaudu un 2300 Nm griezes momentu. Degvielas sastāvā ir līdz pat 75% sašķidrinātas metāna gāzes un atlikums ir dīzeļdegviela, bet šī proporcija var būt citāda, ņemot vērā transportlīdzekļa izmantojumu. Tā kā metāna gāze bieži ir daudz lētāka nekā dīzeļdegvielu, šādi ir iespējams būtiski ietaupīt.  Salīdzinot ar tradicionālajiem iekšdedzes dzinējiem, kur degvielu aizdedzina aizdedzes sveces, metāna-dīzeļdegvielas variants piedāvā pa 30–40% augstāku efektivitāti, tas arī nozīmē degvielas patēriņa samazinājumu par līdz pat 25%. Kravas automašīnai, darbojoties ar biogāzi, tas samazina oglekļa dioksīda izmešus par līdz pat 70%, salīdzinot ar parasto dīzeļdzinēju.  Tehniski \"Volvo FM MethaneDiesel\" pamatā ir parasts dīzeļdzinējs, kas aprīkots ar gāzes inžektoriem, īpašu termosa veida degvielas tvertni, kas saglabā degvielu pie -140ºC šķidrā stāvoklī, un īpaši veidotu katalītisko neitralizatoru. Tā kā sašķidrinātā gāze ir saspiesta, degvielas tvertnē iespējams uzglabāt vairāk degvielas. Tas rada iespēju ar metānu-dīzeļdegvielu darbināmām kravas automašīnām nobraukt lielāku attālumu nekā tām, kas aprīkotas ar dzinējiem ar aizdedzes sveču tehnoloģiju. Tvertnē ir pietiekami degvielas, lai kravas automašīna ar kopējo masu līdz 40 tonnām normālā režīmā nobrauktu līdz 500 kilometriem. \"Volvo Trucks\" praktiskie izmēģinājumi liecina, ka metāna-dīzeļdegvielas tehnoloģija ir tikpat uzticama kā parastie dīzeļdzinēji. Braukšanas īpašības ir apmēram līdzvērtīgas. Ja gāze beidzas, sistēma automātiski pārslēdzas uz dīzeļdegvielu. Autovadītājs par to informēts ar gaismas signālu mērinstrumentu panelī. Šā gada augustā tiks uzsākta \"Volvo FM MethaneDiesel\" sērijveida ražošana, un šis modelis jau ir pasūtāms šodien, tiesa, to skaits ir ierobežots. Vispirms jaunais modelis būs pieejams Nīderlandē, Lielbritānijā un Zviedrijā, kur ir vislabāk attīstīta infrastruktūra sašķidrinātās metāna gāzes uzpildīšanai. Pašlaik tiek plānots 2011.gada laikā izgatavot apmēram 100 ar metānu-dīzeļdegvielu darbināmas kravas automašīnas.", "link": "https://www.delfi.lv/auto/42826674/modelu-jaunumi-testi/38822421/volvo-laiz-klaja-ar-metanu-un-dizeldegvielu-darbinamu-kravas-auto"},
{"title": "'Volvo' modeļi spēs atpazīt arī dzīvniekus", "category": "Auto", "body": "\"Volvo\" jaunā drošības sistēma spēs atpazīst dažādus dzīvniekus, tomēr visupirms tā būs kalibrēta aļņu un briežu atpazīšanai, kuri rada vislielākos draudus autobraucējiem. Šim nolūkam \"Volvo\" inženieri dažādos dabas parkos fiksē iepriekšminēto dzīvnieku uzvedību ar speciālu kameru, lai pēc tam izkalkulētu to tipisko uzvedības algoritmu un apmācītu drošības sistēmu tos atpazīt. Jaunā tehnoloģija tiks iekļauta \"Volvo\" esošajā \"Pedestrian Detection\" sistēmā, kura pagaidām spēj atpazīt gājējus. Sākotnēji tā brīdina autovadītāju ar skaņas un grafisku signālu, bet, ja sistēma konstatē, ka līdz šķērslim ir pārlieku maza distance, sistēma automobiļa bremzēšanu uzsāk patstāvīgi. Dzīvnieku atpazīšanas sistēma \"Volvo\" sērijveida automobiļos tiks iekļauta tuvāko gadu laikā.", "link": "https://www.delfi.lv/auto/42826674/modelu-jaunumi-testi/39060514/volvo-modeli-spes-atpazit-ari-dzivniekus"},
{"title": "'Jaguar' oficiāli atklāj sportisko limuzīnu 'XJR'", "category": "Auto", "body": "Kompānija \" Jaguar \" pašlaik notiekošajā Ņujorkas autoizstādē prezentējusi visjaudīgāko \"XJ\" modifikāciju \"R\", kurai ir par 40 zirgspēkiem vairāk nekā jau pazīstamajam \"XJ Supersport\" ar 510 ZS motoru. \"Jaguar XJR\" aprīkots ar pieclitru V8 kompresormotoru, kas attīsta 550 zirgspēku jaudu un 680 ņūtonmetru griezes momentu. Dzinējs sajūgts ar astoņpakāpju automātisko pārnesumkārbu. Sportiskais limuzīns no vietas līdz 100 km/h paātrinās 4,6 sekundēs, bet tā maksimālais braukšanas ātrums sasniedz 280 km/h. Ražotāja norādītais vidējais degvielas patēriņš – 11,6 litri uz 100 km. Vēl \"Jaguar XJR\" atšķiras ar citādiem amortizatoriem un atsperēm, sportiskāka regulējuma elektronisko braukšanas stabilitātes sistēmu un aktīvo diferenciāli aizmugurējai riteņu asij. Sportiskā limuzīna šasijas regulējumi tika veikti leģendārajā Nirburgringas trasē, Vācijā, kā arī dažādās sacīkšu trasēs Lielbritānijā. Tāpat \"Jaguar XJR\" atšķiras ar agresīvāka veidola virsbūves aerodinamisko elementu komplektu, 20 collu riteņiem, spēcīgākām bremzēm un 380 vatu jaudīgu \"Meridian\" audio sistēmu ar 12 skaļruņiem.", "link": "https://www.delfi.lv/auto/42826674/modelu-jaunumi-testi/43181092/jaguar-oficiali-atklaj-sportisko-limuzinu-xjr"},
{"title": "Jonasam 16. vieta smagos pasaules čempionāta posma pirmā brauciena apstākļos", "category": "Auto", "body": "Pirmais brauciens aizritēja ļoti dubļainā trasē, kurā sportistiem bija grūti savaldīt savus braucamos, tāpēc viņi brauca krietni piesardzīgāk. Turklāt boksos uz brīdi iebrauca arī Jonass, lai tiktu pie jaunām brillēm. Tikmēr 19.vietā šajā braucienā ierindojās vēl viens latvietis Roberts Justs no \"HSF Logistics\" komandas. Šajā braucienā labākais bija Krievijas sportists Aleksandrs Tonkovs, kurš uzvaru kādā no pasaules čempionāta braucieniem izcīnījis pirmo reizi karjerā. Jonass viņam piekāpās par vienu apli. Savukārt pašreizējais pasaules čempionāta kopvērtējuma līderis nīderlandietis Džefrijs Herlingss, kurš ir Jonasa komandas biedrs  KTM  rūpnīcas vienībā \"Red Bull KTM Factory Racing\", bija vien sestais. Pasaules čempionāta kopvērtējumā pēc astoņiem posmiem pārliecinošs līderis ar 358 punktiem ir Herlingss kuram ar 246 punktiem seko šveicietis Valentīns Gilo. Savukārt Jonass no Gilo atpaliek tikai vienu punktu un ir trešajā pozīcijā. Tikmēr Justs ar 97 punktiem kopvērtējumā atrodams 15.pozīcijā. Savukārt prestižākajā MXGP klasē Latvijas sportisti šajā posmā nepiedalās. Pēc astoņiem etapiem Latvijas sportists Dāvis Ivanovs (\"MX Moduls\") ar trīs punktiem atrodams 36.pozīcijā. Kopā Ivanovam šosezon plānota dalība septiņās sacensībās. Pasaules čempionātā šosezon plānoti 18 etapi, turklāt 12.jūlijā sportistiem arī plānotas sacensības Ķeguma trasē Latvijā.", "link": "https://www.delfi.lv/auto/42826676/motorusports/46103995/jonasam-16-vieta-smagos-pasaules-cempionata-posma-pirma-brauciena-apstaklos"},
{"title": "'Jaguar' patentējis īpaši garu 'XJ' limuzīnu speciāli Ķīnai", "category": "Auto", "body": "Kompānija \" Jaguar \" Ķīnā patentējusi dizainu limuzīnam uz \"XJ\" sedana bāzes. Patentam pievienotos attēlus pārpublicējis vietējais izdevums \"Auto Sohu\". Detalizētāka informācija par šo limuzīnu pagaidām nav. Tāpat nav zināms, kādā apmērā tā virsbūve un riteņu bāze ir pagaraināta. Visticamāk, šāds \"Jaguar\" limuzīns tiks aprīkots ar 510 zirgspēku jaudīgo pieclitru V8 kompresormotoru. Spriežot pēc attēliem, automobilim ir arī būtiski paaugstināts jumts aizmugurē sēdošo pasažieru ērtībām. Kad šāds \"Jaguar\" limuzīns gaidāms tirdzniecībā, pagaidām nav zināms. Tāpat nav zināms, vai tas būs pieejams arī ārpus Ķīnas tirgus.", "link": "https://www.delfi.lv/auto/42826674/modelu-jaunumi-testi/43304019/jaguar-patentejis-ipasi-garu-xj-limuzinu-speciali-kinai"},
{"title": "'Tesla Model S' atzīts par ātrāko sērijveida elektromobili", "category": "Auto", "body": "Amerikāņu elektromobiļa \" Tesla  Model S\" jaudīgākā modifikācija \"Performance\" uzstādījusi braukšanas dinamikas rekordu sērijveida elektromobiļiem, kā arī dragreisā pieveikusi vairāk nekā 500 zirgspēku jaudīgu \"Dodge Viper SRT10\" spēkratu. \"Tesla Model S\" dinamisko raksturlielumu mērījumi notika ASV sacīkšu trasē Palmbīčā. Elektromobilis klasisko ceturtdaļjūdzes (402 m) dragreisa distanci veica 12,7 sekundēs (rezultāts salīdzināms ar itāliešu superauto), bet no vietas līdz 96 km/h paātrinājās 3,9 sekundēs, kas ir par 0,5 sekundēm ātrāk nekā ražotāja norādītajos datos. Šos rezultātus reģistrējusi ASV Nacionālā elektromobiļu dragreisa asociācija, kura \"Tesla Model S\" pasludinājusi par visātrāko sērijveida elektromobili pasaulē. Atgādinām, ka \"Tesla Model S\" debitēja 2009. gada rudenī Frankfurtes autoizstādē, bet tirdzniecībā ASV nonāca tikai aizvadītā gada vasarā.  Šobrīd elektriskais sedans nopērkams arī Eiropā , kur tas atkarībā no versijas maksā 71 līdz 109 tūkstošus eiro. \"Tesla Model S\" aprīkots ar 85 kWh litija jonu akumulatoriem, kas bez atkārtotas uzlādes ļauj nobraukt līdz pat 480 km distanci. Sportiskā \"Performance\" versija no standarta \"Tesla Model S\" atšķiras ar mazliet citādu interjeru, oglekļa šķiedras virsbūves aerodinamiskajiem elementiem un pneimatisko balstiekārtu.", "link": "https://www.delfi.lv/auto/42826658/zinas/43012270/tesla-model-s-atzits-par-atrako-serijveida-elektromobili"},
{"title": "Video: Kens Bloks ar savu 'Ford' plosās Krievijā", "category": "Auto", "body": "Internetā publicēts jaunākais virtuozās autobraukšanas meistara Kena Bloka video. Šoreiz viņš ar savu sacīkšu \"Ford Fiesta\" plosās pa  Krievijas  sniegotajām ārēm. Ja video neizdodas noskatīties iegultā veidā, aplūkojiet to  šeit !", "link": "https://www.delfi.lv/auto/42826658/zinas/43224648/video-kens-bloks-ar-savu-ford-plosas-krievija"},
{"title": "Mašīnas izdzīvotājas jeb 10 apokalipsei noderīgi auto", "category": "Auto", "body": "Nevaram apgalvot, ka šonedēļ,  , pasaules gals patiešām pienāks, bet ja tā, tad vēlamies palīdzēt tam sagatavoties. Neatkarīgi no tā, vai pastardiena pienāks cilvēku uzsāktu karu, zemes tektonisko plātņu pārbīdes vai citplanētiešu iebrukuma dēļ, portāls   iesaka auto, kuri varētu lieti noderēt jebkādu apdraudošo briesmu gadījumā. Portāls   piedāvā iepazīties ar šiem auto, lai, pienākot apokalipsei, tev iespēju robežās ātri izdotos atrast savai sirdij tuvāko no tiem.   Kamēr ASV kolēģi pēc apokalipses laika iesaka izvēlēties   lielāko plēsoņu  , Latvijas apstākļiem varētu pietikt ar tā mazāko brāli  . Tiesa, neviens no tiem nepiedāvās izbaudīt filmās redzētos skatus, kad pēc pasaules gala pa vientuļiem putekļainiem ceļiem vai starp pilsētu drupām vientulīgi dārd liels dūmojošs pikaps. Gluži vienkārši jaunākās degvielas sadedzināšanas sistēmas ir salīdzinoši klusas, bet izplūdes gāzes samazinātas līdz minimumam. Tajā pat laikā dzinējs pieļauj pat visai sliktas degvielas patēriņu, kas varētu noderēt degvielas standartu neizbēgamas samazināšanās rezultātā. Auto ne tikai piedāvā vietu vismaz pieciem cilvēkiem, bet tā kravas nodalījumā iespējams ierīkot  , kas nodrošina noslēdzamu, sausu glabāšanas nodalījumu jebkam, ko vēlies pasargāt no laika apstākļu ietekmes. Tās ērtību un praktiskumu apliecina jauno produktu apskates portāla   secinājums, ka tajā droši blakus grants kravai iespējams novietot pat pārtikas produktus. Jaunā vabolīte jeb  , ņemot vērā tās lielo līdzību kukaiņiem, iespējams, ir viena no radiāciju necaurlaidīgākajām automašīnām, bet par laimi ražotāji to nav nosaukuši, piemēram, par tarakānu. Atsaucoties uz ASV televīzijas šovu  , vaboles, īpaši sarkanās labības vabolītes tribolūri, spēj izturēt vēl lielāku radiācijas devu, nekā izslavētie atomziemas pārdzīvotāji tarakāni. Lai gan   savu auto nav būvējuši tā, lai tas patiešām būtu radiācijas drošs, tā augstais jumts vismaz nodrošina vietu pretradiācijas tērpa skafandram. Vai atminies mīlīgo filmiņu par robotiņu  , kurš pašsaglabāšanās nolūkos uz pamestās planētas vāca rezerves daļas no līdzīgiem robotiem, lai varētu sevi visu laiku atjaunot? Tieši   lielā popularitāte Latvijā varētu būt labs iemesls, lai pēc apokalipses tev nekad nebūtu jāuztraucas par nepieciešamo detaļu atrašanu, jo pamesti   vismaz Baltijas reģionā būs atrodami uz katra stūra. To popularitāti nodrošina arī lielā degvielas bāka, izturība un universāļa versijā arī iespaidīgā ietilpība. Latvijā ne mazāku popularitāti iemantojuši arī citi vācu auto -   markas   un   modeļi, kuri pazīstami ar savu ilgdzīvošanas spēju. Gadījumā, ja pasauli plosīs nepārtrauktas zemestrīces, par tām jums liks aizmirst ļoti inovatīvā   balstiekārta. Lai gan tā būvēta tā, lai tās vadītājs nejustu dažādus ceļa negludumus, arī nepārtrauktu zemestrīču laikā braukšanai ar to vajadzētu līdzināties lidošanai pa mākoņiem. Turklāt šajos mākoņos iespējams izbaudīt ādas salonu un vienu no pilnīgākajiem tehniskajiem aprīkojumiem, kāds mūsdienu auto ir pieejams, kas to padara par braucošu datoru.  pieļauj vietu tikai divām personām, kas var lieti noderēt, lai nebaidītos no iespējams zombiju paslēpšanās aizmugurējā sēdeklī. Protams, līdzīgus labumus piedāvā praktiski visi divvietīgi sporta auto, taču ja jau esat viens no pēdējiem cilvēkiem uz planētas, kāpēc neizvēlēties šādu auto? Papildus ieguvums, izvēloties šādu auto, ir durvis, kas visai veikli paceļas augšup kā putna spārni, ļaujot ļoti ātru iekāpšanu un izkāpšanu no tā. Tas varētu noderēt ja, piemēram, pamanāt savā virzienā tuvojamies milzu vilni vai pēkšņi pie apvāršņa parādās bruņots NLO. Pēc tam, kad radiācijas vai kādas dabas kataklizmas rezultātā būs pašķīdis mūs sargājošais ozona slānis, saules karsto dabu uz savas ādas varēsim izjust daudz labāk. Lai ar to cīnītos, lieti varētu noderēt sēdekļu ventilēšanas sistēmas. Tiesa, tādas pieejamas daudzās automašīnās, tomēr   ir viena no retajām, kam šāds aprīkojums pieejams arī aizmugurējiem sēdekļiem. Tāpat luksusa auto ir aprīkots ar mehāniski atveramu saulessargu aizmugurējam logam un iebūvētu ledusskapi, kas ļaus mašīnas pasažieriem un viņu dzērieniem atvēsināties. Tiesa, lai šo auto iegūtu, jums visticamāk nāksies doties uz kādu citu valsti, jo, spriežot pēc internetā pieejamās informācijas, oficiālais   dīleris Latvijā to nepiedāvā. Iespējams, planētas Zeme rotācijas asij novirzoties no kursa, Latvija varētu pārvērsties zemes karstākajā punktā vai arī gluži pretēji - jaunā ziemeļpolā. Jebkurā no šiem gadījumiem lieti noderēs auto, ar kuru doties garā pārbraucienā bez nepieciešamības bieži apstāties, lai piepildītu degvielas bāku. Tas var arī lieti noderēt, lai izvairītos no badīgiem dzīvniekiem vai pat zombijiem. Tādam uzdevumam vispiemērotākais būs īpaši smagiem pārbaudījumiem būvētais  , kurš ne tikai ar vienu uzpildes reizi varot nobraukt līdz pat 941 kilometriem, bet komfortabli pārvadāt deviņus cilvēkus. Latvijā ar vidēji 1,4 bērniem katrā ģimenē šāds auto pastardienā var palīdzēt izglābt pat trīs ģimenes (tiesa, bērniem būs nedaudz jāsaspiežas). Robustais   ir izturīgs apvidnieks, kurš šo titulu var apliecināt, gan dodoties stāvās klintīs, glābjoties no vispasaules plūdiem, gan braucot pa drupās sagrautām pilsētām. Tas vien, iespējams, ir pietiekams iemesls, lai pastardienā sev šādu sagādātu, taču visai noderīgas varētu būt arī plašās papildus iespējas, kas auto pieejamas. Tostarp auto   pakotne iekļauj visai noderīgu vinču, kas iebūvēta īpaši izturīgā priekšējā bamperī. Pakotnē ietilpst arī no akmeņiem aizsargājoši durvju sliekšņi un stilīgs, bet vienlaikus arī izturīgāks motora pārsegs.  varētu būt labākā izvēle gadījumā, ja jums ikdienā radīsies nepieciešamība pārvietoties pa dziļu ūdentilpni. Auto ražotājs apgalvo, ka 80 centimetru dziļš ūdens tam esot nieks. Lieti varētu noderēt arī   aizmugurē iebūvētā novērošanas kamera, ja, piemēram, vēlies redzēt tev pakaļ skrienošo zombiju baru vai patīksmināties par atombumbas radītās sēnes skaistumu. Ja var ticēt ražotāja apgalvojumiem par spēju auto iedarbināt arī -40 grādos pēc celsija pat retināta gaisa apstākļos un spēju bez problēmām pret kalnu vilkt smagumus arī 50 grādu karstumā, tad šis auto ir tieši kā radīts 21. decembra cienīgai sagaidīšanai. Ja esi izredzēts pārdzīvot visa dzīvā bojāeju, tad kāpēc to nedarīt ar stilu?   ir visai spējīgs luksusa visurgājējs, kas varētu atbilst šai prasībai. Tas ne tikai piedāvā dažādus režīmus, lai braukšanu pa granti, sniegu, akmeņiem un citu segumu padarītu maksimāli komfortablu, bet 518 zirgspēku versijā ļautu tev izbaudīt sešu sekunžu paātrinājumu līdz 100 kilometriem stundā un pārbraucienus veikt ar 225 kilometru stundā lielu ātrumu (ja vien tas vēl kaut kur būs iespējams). Portāla   eksperti norāda, ka   ahileja papēdis ir tā zemā tehniskā uzticamība, kā dēļ visnepateicīgākajās situācijās varat palikt bez auto. Par to gan nevajadzētu uztraukties apokalipsi izdzīvojušajiem Latvijas iedzīvotājiem, jo vismaz Rīgā un tās apkārtnē komforta ziņā līdzīgie   un   arī nebūs ar uguni jāmeklē.", "link": "https://www.delfi.lv/auto/42826658/zinas/42911354/masinas-izdzivotajas-jeb-10-apokalipsei-noderigi-auto"},
{"title": "Video: rumāņu pašu izgatavotais visurgājējs 'Ghe-O Rescue'", "category": "Auto", "body": "Rumānijas  kompānija \"Ghe-O Motors\" izstrādājusi visurgājēju \"Rescue\", kas pielāgojams dažādās modifikācijās braukšanai pa jebkādu ceļa vai bezceļa segumu. \"Ghe-O Rescue\" modelējuši un izgatavojuši rumāņi paši. Tas ir 5,2 metrus garš, 2,7 metrus plats un 2,4 metrus augsts. Automobilī var sakāpt 11 pasažieri, bet kravu tādā gadījumā var nostiprināt uz jumta. Šis visurgājējs ar lielajiem riteņiem nenogrims nedz sniegā, nedz arī ūdenī. Ekstremāliem bezceļiem to iespējams aprīkot ar kāpurķēdēm. Kā jau liecina spēkrata nosaukums \"Rescue\", tas pielāgojams dažādu glābšanas dienestu vajadzībām. Piemēram, ugunsdzēsējiem paredzētajā modifikācijā visurgājējs aprīkojams ar 620 litru ūdens tvertni un sūkņiem.  3,2 tonnas smagajam spēkratam rumāņi piedāvā dažādu motoru izvēles iespējas – benzīna dzinējus ar jaudu no 340 līdz 500 zirgspēkiem vai arī dīzeļa agregātus ar 218 līdz 304 ZS. Rumāņi apgalvo, ka militārām vajadzībām var šiem motoriem nodrošināt arī elektromagnētisko sistēmu aizsardzību. Ja video neizdodas noskatīties iegultā veidā, aplūkojiet to  šeit !", "link": "https://www.delfi.lv/auto/42826658/zinas/43731588/video-rumanu-pasu-izgatavotais-visurgajejs-ghe-o-rescue"},
{"title": "'Opel Ampera' kļuvis par vispārdotāko elektromobili Eiropā", "category": "Auto", "body": "Kompānijas \" Opel \" elektromobilis \"Ampera\" kļuvis par visvairāk pārdoto pasažieru elektrisko automobili Eiropā, šajā segmentā aizņemot 20% tirgus daļu, liecina aizvadītā mēneša jauno auto realizācijas dati Eiropā. Visveiksmīgākais tirgus \"Opel Ampera\" modelim ir Nēderlande, kur ir jūtama valdības iniciatīva šajā jomā. Nēderlandē \"Opel Ampera\" maijā ieguvusi 77% pasažieru elektrisko automašīnu tirgus daļas, padarot sevi par segmenta līderi ar milzīgu pārsvaru pār tuvākajiem sekotājiem, kuru daļas mērāmas tikai viencipara procentu izteiksmē. \"Opel Ampera\" modeļa Nēderlandes tirgus daļas vidējais lielums no gada sākuma līdz šim brīdim ir vairāk nekā 50%, tādējādi iespējams uzsvērt tā pieaugošo popularitāti šajā valstī.  Tāpat \"Opel Ampera\" ir visvairāk pārdotā elektriskā automašīna arī Vācijā, kur tai pieder vairāk nekā trešā daļa tirgus, bet Šveicē – 44%. \"Opel Ampera\" modelis izcīnījis virs 50 dažādiem vietējiem un starptautiskiem apbalvojumiem, kuru skaitā ir \"Eiropas Gada auto 2012\" un \"Pasaules Zaļākais auto 2011\". Atzinību izpelnījušies arī tā sasniegumi drošības jomā, kas apbalvoti ar \" EuroNCAP \" piecu zvaigžņu maksimālo novērtējumu. 16 kWh litija jonu baterija darbina \"Ampera\" modeļa 150 ZS jaudīgo elektrisko motoru. Atkarībā no ceļa seguma, braukšanas tehnikas un temperatūras, 40 līdz 80 km var veikt, izmantojot tikai elektrisko motoru un neradot kaitīgās emisijas. Veicamās distances palielinājuma režīms aktivizējas brīdī, kad baterija ir gandrīz izlādējusies, nemanāmi sāk strādāt 1,4-litru benzīna motors (86 ZS) un darbina elektrisko ģeneratoru, kas tālāk apgādā bateriju, nodrošinot iespēju veikt vairāk nekā 500 km lielu distanci bez vajadzības uzpildīties. Latvijas tirgū \"Opel Ampera\" pagaidām nav pieejama. Vācijā šis elektromobilis maksā no 43 900 eiro.", "link": "https://www.delfi.lv/auto/42826658/zinas/42466692/opel-ampera-kluvis-par-vispardotako-elektromobili-eiropa"},
{"title": "Foto: Lāgerfelds bildē mincīti 'Opel' kalendāram", "category": "Auto", "body": "\"Formula \"supermodele un automobilis\" jau kļuvusi garlaicīga. Karls Lāgerfelds atklājis jaunu pieeju tēmai,\" norāda \"Opel\" tirgvedības pārvaldniece Tīna Millere.  \"Mincītis paveica labu darbu – tieši tā, kā es to būtu gaidījis no zvaigznes. Viņa bija mierīga neatkarīgi no tā, vai bija pie automobiļa stūresrata vai uz \"Opel\" jumta. Nevienu brīdi viņa nebija saspringta. Tomēr pēc fotosesijas viņa nosnaudās uz stundām divpadsmit,\" lielisko sadarbību preses paziņojumā atklāj Lāgerfelds. Atgādinām, ka šī nav pirmā reize, kad \"Opel Corsa\" modeļa reklāmai izmanto kaķi. Pirmās paaudzes modeļa (1982 – 1993) reklāmas kampaņā multfilmu varonis kaķis Toms dzinās pakaļ pelei Džerijam, kas sēdēja pie stūres mazajam automobilim. Jaunās, jau piektās paaudzes \"Opel Corsa\" modelis tika prezentēts pašlaik notiekošajā Parīzes autoizstādē.", "link": "https://www.delfi.lv/auto/42826658/zinas/45091028/foto-lagerfelds-bilde-minciti-opel-kalendaram"},
{"title": "'Opel Mokka' iegūst dīzeļmotoru ar četru litru patēriņu", "category": "Auto", "body": "Kompānija \" Opel \" papildinājusi mazā apvidus automobiļa \"Mokka\" dzinēju klāstu ar jauno 1,6 litru dīzeļmotoru, kas, pēc ražotāja datiem, vidējie patērē 4,1 litru dīzeļa uz 100 km. Plašākai sabiedrībai jaunās modifikācijas spēkrats pirmo reizi tiks parādīts nākamnedēļ notiekošajā Parīzes autoizstādē. \"Opel Mokka\" ar 1,6 litru dīzeļmotoru attīsta 136 zirgspēku jaudu un 320 ņūtonmetru griezes momentu. Markas piedāvājumā jaunais 1,6 litru agregāts aizstāj līdzšinējo 1,7 litru dīzeļdzinēju. No vietas līdz 100 km/h mazais apvidus auto ar šo motoru un sešpakāpju manuālo pārnesumkārbu paātrināsies 9,9 sekundēs un maksimāli sasniegs 191 km/h. Jaunā turbopūtes dīzeļmotora un manuālās transmisijas kombinācija tiek piedāvāta gan ar priekšējo, gan pilnpiedziņu, savukārt sešu pakāpju automātiskā transmisija ir pieejama arī ar priekšējo piedziņu. Pasūtinājumi \"Opel Mokka\" modelim ar jaunās paaudzes dzinēju tiks pieņemti no šī gada beigām, pie dīleriem tas nonāks 2015. gada sākumā.", "link": "https://www.delfi.lv/auto/42826674/modelu-jaunumi-testi/45010162/opel-mokka-iegust-dizelmotoru-ar-cetru-litru-paterinu"},
{"title": "'Opel' atteikšoties no 'Eiropas Gada auto 2012' uzvarētāja ražošanas", "category": "Auto", "body": "Kompānija \" Opel \" pārtrauks ražot elektromobili \"Ampera\", kas būtībā ir pārzīmolota \"Chevrolet Volt\" modeļa versija. Automobili, kas 2012. gadā ieguva prestižo Eiropas Gada auto titulu, pārtrauks ražot 2016. gadā pēc tam, kad amerikāņi būs ieviesuši jaunās paaudzes \"Volt\" modeli, vēsta aģentūra \"Automotive News\" ar atsauci uz ražotājam pietuvinātu informācijas avotu. Iespējamais lēmums pārtraukt \"Opel Ampera\" ražošanu saistīts ar zemo pieprasījumu pēc šī elektromobiļa, kas tirdzniecībā nonāca 2011. gadā. Pērn \"Opel Ampera\" tika pārdots 3 184 vienībās, kas ir par 40 procentiem mazāk nekā gadu iepriekš. Savukārt šāgada pirmajos piecos mēnešos \"Opel\" realizējis vien 332 \"Ampera\" vienības – par 67% mazāk nekā analoģiskā periodā pērn. Vācijas tirgū, kur šis modelis maksā no 38 600 eiro, \"Opel\" šogad pārdevis vien 46 vienības. Piemēram, Vācijā tajā pašā laikā pārdots gandrīz divkārt vairāk \"Ferrari F12berlinetta\" superauto, atzīmē \"Automotive News\". \"Opel Ampera\", tāpat kā \"Chevrolet Volt\", aprīkots ar 160 zirgspēku jaudīgu elektromotoru un 16 kWh litija jonu akumulatoru komplektu. Tāpat sistēmā ir 1,4 litru benzīna dzinējs (85 ZS), kas braukšanas laikā lādē akumulatorus. Ar pilnībā uzlādētiem akumulatoriem iespējams nobraukt ap 60 kilometru distanci, tomēr iekšdedzes motors ar pilnu degvielas tvertni ļauj šo nobraucamo attālumu palielināt līdz 500 kilometriem.", "link": "https://www.delfi.lv/auto/42826658/zinas/44752440/opel-atteiksoties-no-eiropas-gada-auto-2012-uzvaretaja-razosanas"},
{"title": "Turpmāk ar gāzi darbosies arī 'Opel Astra' un 'Meriva'", "category": "Auto", "body": "Dzinējs var darboties LPG un benzīna režīmā un ir pieejams divās jaudas versijās: \"Astra\" piecdurvju variants un \"Sports Tourer\" nodrošina 140 ZS jaudu un 200 Nm griezes momentu, bet \"Meriva\" – 120 ZS un 175 Nm. \"Euro 5\" sertificētā dzinēja CO2 emisiju daudzums LPG režīmā \"Meriva\" modelim ir 124 g/km, 129 g/km piecdurvju \"Astra\" un 132 g/km \"Astra Sports Tourer\" modeļiem, darbojoties kombinētajā režīmā. Sākotnējā cena piecdurvju \"Astra\" modelim ar gāzi ir 22 670 eiro, \"Astra Sports Tourer\" gadījumā – 23 770 eiro; bet \"Meriva\" LPG versijas cena ir, sākot no 22 240 eiro (norādītas ieteicamās mazumtirdzniecības cenas Vācijā, ieskaitot PVN). Šie modeļi savu debiju piedzīvo pēc \"Corsa LPG 1.2 ecoFLEX\" trīsdurvju un piecdurvju modeļu nonākšanas tirdzniecībā pērnā gada jūnijā, kas iezīmēja sākumu jaunās paaudzes \"Opel\" LPG pārvietošanās līdzekļiem. \"Corsa 1.2 LPG\" trīsdurvju versija LPG režīmā nodrošina 83 ZS lielu jaudu un rada tikai 110 g/km CO2 emisiju. Šāgada rudenī \" Opel  ecoFLEX\" spektrs tiks paplašināts ar LPG versiju \"Zafira Tourer\" un \"Insignia\" modelim. LPG ir daļa no \"Opel\" alternatīvo dzinējspēku sistēmu portfolio, kas ietver arī CNG modeļus (saspiestā dabasgāze: \"Zafira 1.6 Turbo\", \"Zafira Tourer 1.6 CNG Turbo\" un \"Combo 1.4 CNG Turbo\") un elektriskās automašīnas kā, piemēram, \"Opel Ampera\". Jaunajiem \"Euro 5\" standartiem atbilstošos LPG modeļus \"Opel\" piedāvā tieši no rūpnīcas, nodrošinot \"LPG ecoFLEX\" modeļiem \"Opel\" kvalitāti un pilnu ražotāja garantiju. Kopš 2009. gada, kad \"Opel\" uzsāka LPG pārvietošanās līdzekļu ražošanu, visā Eiropā pārdots 61 000 automašīnu, no kurām Itālijā vien 80%. Visi \"Opel\" LPG modeļi nodrošina benzīna dzinēja pilnu funkcionalitāti apvienojumā ar LPG sniegtajām priekšrocībām. Tas panākts, pateicoties tam, ka LPG tvertne ir uzstādīta papildus benzīna tvertnei, tādējādi nodrošinot zemākas degvielas izmaksas un paaugstinātu veiktspēju. Piemēram, maksimālā veicamā distance piecdurvju \"Astra 1.4 Turbo LPG ecoFLEX\" modelim ar 56 litru benzīna un 49 litru LPG tvertni ir vairāk nekā 1 400 kilometri.", "link": "https://www.delfi.lv/auto/42826674/modelu-jaunumi-testi/42069646/turpmak-ar-gazi-darbosies-ari-opel-astra-un-meriva"},
{"title": "'Opel Insignia' tagad pieejams arī ar sašķidrinātās gāzes dzinēju", "category": "Auto", "body": "\" Opel  Insignia\" modelis tagad pieejams ar 1,4-litru \"LPG ecoFLEX\" turbodzinēju, kas darbojas ar sašķidrināto gāzi (LPG). Ar gāzes iekārtu jau no rūpnīcas \"Opel Insignia\" būs pieejams visos tā virsbūves tipos – kā sedans, hečbeks un arī kā universālis \"Sports Tourer\". 1,4-litru \"LPG ecoFLEX\" dzinējs attīsta 140 zirgspēku jaudu un vidēji patērē 7,6 litrus uz 100 km, bet tā CO2 emisija ir 124 g/km. LPG versijai \"Opel\" inženieri paaugstinājuši dzinēja vārstu un to ligzdu izturību, kā arī uzlabojuši motora kontroles ierīci. Visas virsbūves versijas ar sašķidrinātās gāzes dzinēju ir pieejamas kombinācijā ar sešpakāpju mehānisko transmisiju. LPG tvertne, kuras izmantojamais tilpums ir 42 litri, ir nevainojami integrēta rezerves riteņa novietnes korpusā, tādējādi nodrošinot to, ka visa automašīnas bagāžnieka telpa saglabājas pilnībā pieejama. Ar pilnu sašķidrinātās gāzes tvertni automašīna var veikt līdz pat 500 kilometru distanci, taču, ja papildus tiek izmantota arī benzīna tvertne, tad iespējami paveicamais attālums tiek palielināts līdz pat 1 700 kilometriem. LPG uzpildes ligzda atrodas tieši blakus benzīna tvertnes atverei. \"Opel\" saviem automašīnu pircējiem līdzi dod uzpildes uzgaļu adapteri, tādējādi padarot degvielas uzpildīšanu vienkāršu un vieglu visā Eiropā. Nospiežot slēdzi uz instrumentu paneļa, vadītājs pavisam viegli var pārslēgt automašīnu no LPG uz benzīna lietojuma režīmu. Brīdī, kad automobilis darbojas LPG režīmā, iedegas LED displejs, taču, kad automobilis atgriežas benzīna izmantošanas režīmā, gaisma nodziest. Degvielas tvertnes tilpuma mērinstruments ir īpaši ērts, jo gan LPG, gan benzīna rezerves tiek attēlotas vienā skalā. \"Opel Insignia LPG ecoFLEX\" cena Vācijā ir no 28 150 eiro (ieskaitot nodokļus). Atgādinām, ka ar LPG iekārtu no rūpnīcas līdz šim bija pieejami tādi \"Opel\" modeļi kā \"Corsa\", \"Meriva\" un \"Astra\".", "link": "https://www.delfi.lv/auto/42826674/modelu-jaunumi-testi/42516486/opel-insignia-tagad-pieejams-ari-ar-saskidrinatas-gazes-dzineju"},
{"title": "Jaunais 'Opel Corsa' hečbeks", "category": "Auto", "body": "Kompānija \" Opel \" oficiāli atklājusi jaunās, nu jau piektās paaudzes \"Corsa\" modeli, kas plašākai sabiedrībai klātienē pirmo reizi tiks parādīts oktobrī notiekošajā Parīzes autoizstādē. Automobiļa dizains ieturēts mazā \"Adam\" stilā un šajā modelī devitē arī jaunais viena litra trīscilindru turbomotors. Viena litra benzīna turbomotors būs pieejams divās variācijās – ar 90 vai 115 zirgspēku jaudu, kamēr griezes moments abās modifikācijās sasniegs 170 ņūtonmetru. Dzinējs jau standartā aprīkots ar \"Start&Stop\" sistēmu. Tāpat jaunajam \"Opel Corsa\" pieejams 1,4 litru turbopūtes četrcilindru motors, kas attīsta 100 ZS un 200 Nm, kā arī 1,2 un 1,4 litru atmosfēriskais dzinējs ar attiecīgi 70 un 90 ZS. No dīzeļmotoriem pieejams 1,3 litru agregāts, kas atkarībā no versijas attīsta 75 un 95 ZS. Transmisijas – piecu un sešu pakāpju manuālā, ārī sešpakāpju automātiskā. Piektās paaudzes \"Opel Corsa\" ir ar modernizētu šasiju. Automobilim salīdzinājumā ar priekšteci smaguma centrs samazināts par pieciem milimetriem. Būtiski uzlabota ir arī balstiekārta, tāpēc autoražotājs sola, ka šim modelim būs vēl azartiskāka vadāmība. Klients varēs izvēlēties vienu no diviem šasijas variantiem – \"Sport\" vai \"Comfort\". Tās atšķiras ar atsperu, amortizatoru un stūres sistēmas regulējumu. Piemēram, \"Sport\" versijā hečbeka klīrenss ir samazināts par 20 mm un jau standartā ir aprīkots ar 17 collu riteņu diskiem, kādi \"Comfort\" modifikācijā nav. Jaunajam modelim būs pieejama \"IntelliLink\" multimediju sistēma ar septiņcollu sārienjutīgo ekrānu, \"Bluetooth\" saskarni, navigāciju un balss vadības sistēmu \"Siri Eyes Free\". Sistēma spējīga sinhronizēties ar ārējām ierīcēm, kas darbojas ar \"iOS\" vai \" Android \" operētājsistēmu. Viedierīci var iestatīt arī speciālā turētājā \"FlexDock\". Papildus aprīkojumā ir dažādas elektroniskās drošības sistēmas, automātiskais tālo gaismu pērslēdzējs uz tuvajām, kalnā braukšanas asistents, biksenona lukturi, atpakaļskata video kamera, automātiskā stāvvietā novietošanas sistēma, stūres apstilde u.c. ekstras.", "link": "https://www.delfi.lv/auto/42826674/modelu-jaunumi-testi/44706956/jaunais-opel-corsa-hecbeks"},
{"title": "'Opel' uzsāk viena litra tilpuma motoru ražošanu", "category": "Auto", "body": "\" Opel \" viceprezidenta Joahima Košnikes un Ungārijas Ārlietu un ārējo ekonomikas jautājumu valsts sekretāra Petera Szijarto klātbūtnē ceremoniāli sākta mazā tilpuma (1,0 \"Ecotec\" tiešās iesmidzināšanas turbo) benzīna dzinēju saimes sērijveida ražošana jaunākajā un modernākajā \"Opel\" rūpnīcā Sent-Gothardā Ungārijas rietumu daļā. Jaunā dzinēju rūpnīca spēj ražot trīs dažādas dzinēju saimes vienlaicīgi uz viena un tā paša konveijera, piedāvājot plašu motoru spektru jaunajiem \"Opel\" modeļiem.  \"Sent-Gothardas \"Flex\" rūpnīcai ir nozīmīga loma mūsu produktu stratēģijā. No šī līdz 2018. gadam pārdošanā nonāks 27 jauni \"Opel\" modeļi un 17 jauni dzinēji, liela daļa no jaunajiem dzinējiem tiks ražoti tieši šeit,\" atklāj \"Opel\" viceprezidents Joahims Košnike. Košnike pastāstīja arī par kompānijas ilgtermiņa stratēģiju: \"Mēs nospraužam skaidrus mērķus, kas sniedzas līdz pat 2022. gadam. Mūsu pirmais mērķis ir no trešās vietas Eiropas vieglo auto tirgū nonākt otrajā vietā. Mēs tiecamies sasniegt šo mērķi 2022. gadā ar tirgus daļu 8% apmērā Eiropā un 10% apmērā Vācijā.\" Ungārija  ir viena no 11 valstīm, kurās \"Opel\" ir palielinājis tirgus daļu 2014. gada pirmajā pusē. \"Opel\" Ungārijā ne vien ir bijis līderis vieglo auto tirgū trīs gadus pēc kārtas, bet arī gada pirmajā pusē ir palielinājis savus pārdošanas apjomus par 68% šajā valstī. Tas ir vairāk nekā divas reizes straujāk kā tirgus vidējais pieaugums un nodrošina tirgus daļu virs 13%, kā arī pārliecinoši ļauj \"Opel\" ieņemt pirmo vietu kopējā tirgū Ungārijā.  Jaunajā Sent-Gothardas \"Flex\" rūpnīcā tika ieguldīti 700 miljoni eiro, radot iespēju ražot pat 600 000 dzinēju gadā. Rūpnīcas modernās tehnoloģijas padara to par vienu no pielāgojamākajām automobiļu ražošanas rūpnīcām pasaulē, kas ir spējīga ražot trīs dažādas dzinēju saimes uz viena un tā paša konveijera. \"Opel\" jaunais 1,6 benzīna turbo dzinējs, 1,6 dīzeļa turbo dzinējs un tagad arī jaunais maza tilpuma benzīna dzinējs tiek ražoti tieši šeit. Šo jauno dzinēju raksturīgās iezīmes, pēc ražotāja apgalvojuma, ir augsta veiktspēja, zems emisiju līmenis, kā arī izcili līdzena darbība un ļoti zems trokšņu līmenis.  Trīs cilindru 1,0 turbo dzinējs ar 115 ZS ir tikai pirmais maza tilpuma benzīna dzinējs no saimes, kas iekļaus sevī dažādus pielāgojumus starp 1,0 un 1,4 litru tilpumu. 115 ZS dzinējs debitēs jaunajā \"Opel\" mazajā krosoverā \"Adam Rocks\", kā arī tas būs pieejams jaunajā \"Corsa\" modelī, kas tirgū nonāks gada beigās. Piektās paaudzes \"Corsa\" modelim jaunajam trīs cilindru dzinējam būs arī 90 ZS versija.", "link": "https://www.delfi.lv/auto/42826658/zinas/44751406/opel-uzsak-viena-litra-tilpuma-motoru-razosanu"},
{"title": "Arī 'Opel Zafira Tourer' pieejams ar sašķidrinātās gāzes dzinēju", "category": "Auto", "body": "\" Opel \" piedāvājumā jaunākais modelis, kuram tagad arī tiek piedāvāta modifikācija ar dzinēju, kas darbojas ne tikai ar benzīnu, bet arī ar sašķidrināto gāzi, ir \"Zafira Tourer\". Šādā izpildījumā tas pieejams versijā \"1.4 LPG ecoFLEX\", kas attīsta 140 zirgspēku jaudu un 200 ņūtonmetru griezes momentu. Tādējādi \"Opel\" ir viens no nedaudzajiem automašīnu ražotājiem septiņvietīgo kompakto vienapjoma auto segmentā, kas jau no rūpnīcas spēkratu piedāvā ar benzīna, dīzeļa, CNG (saspiestā dabasgāze) vai LPG (sašķidrinātā gāze) motoru. LPG režīmā \"Zafira Tourer\" modeļa 1,4-litru turbopūtes dzinējs patērē 8,6 litrus degvielas uz 100 kilometriem un izdala 139 g/km CO2 (benzīna režīmā attiecīgi 6,7 l/100 km un156 g/km CO2).  \"Zafira Tourer\" 1,4-litru LPG turbodzinējs ir ticis uzlabots sašķidrinātās gāzes lietojumam. LPG versijai \"Opel\" inženieri paaugstinājuši dzinēja vārstu un to ligzdu izturību, kā arī uzlabojuši motora kontroles ierīci. LPG tvertne, kuras izmantojamais tilpums ir aptuveni 60 litri, integrēta zem automašīnas grīdas, tādējādi pilnībā saglabājot ietilpību. Ar pilnu sašķidrinātās gāzes tvertni automašīna var veikt līdz pat 650 kilometru, taču, ja papildus tiek izmantota arī benzīna tvertne, tad iespējami paveicamais attālums tiek palielināts līdz pat 1 500 kilometru. Vadītājs viegli var pārvaldīt LPG un benzīna lietojuma režīmus – ar slēdža, kas atrodas uz instrumentu paneļa, palīdzību vai ar automātisko pārslēgšanos, kad LPG tvertne ir tukša. Brīdī, kad automobilis darbojas LPG režīmā, iedegas diožu displejs, taču, kad automobilis atgriežas benzīna izmantošanas režīmā, gaisma nodziest. Degvielas tvertnes tilpuma mērinstruments ir īpaši ērts, jo gan LPG, gan benzīna rezerves tiek attēlotas vienā skalā. Salīdzinājumā ar citiem ierastajiem risinājumiem, jau rūpnīcā instalētajai LPG sistēmai piemīt daudz priekšrocību. Piemēram, \"Opel\" drošības pasākumu sarakstā ietilpst specifiski triecienu testi gāzes tvertnei un citiem komponentiem, kas novietoti trieciendrošās vietās un ir teicami integrēti automobiļa drošības struktūrā. \"Opel Zafira Tourer\" modelis ar 1,4-litru LPG \"ecoFLEX\" turbodzinēju Baltijas tirgū maksā no 24 010 eiro. Ieskaitot \"Zafira Tourer\" ar sašķidrinātās gāzes dzinēju, \"Opel\" savu LPG automašīnu skaitu ir palielinājis līdz deviņiem modeļiem, starp kuriem ir arī \"Corsa\" (trīsdurvju un piecdurvju), \"Meriva\", \"Astra\" (piecdurvju un \"Sports Tourer\" universālis) un \"Insignia\" (četrdurvju un piecdurvju sedans, kā arī \"Sports Tourer\").", "link": "https://www.delfi.lv/auto/42826674/modelu-jaunumi-testi/42560216/ari-opel-zafira-tourer-pieejams-ar-saskidrinatas-gazes-dzineju"},
{"title": "Jaunais 'Chevrolet Cruze' hečbeks uz 'Opel Astra' platformas", "category": "Auto", "body": "Kompānija \" Chevrolet \" oficiāli atklājusi jaunās paaudzes \"Cruze\" hečbeku, kas plašākai sabiedrībai tiks parādīts nākamnedēļ notiekošajā Detroitas autoizstādē. Jaunais \"Chevrolet Cruze\" hečbeks izgatavots uz \" General Motors \" koncerna modulārās platformas, kas jau izmantota jaunā \" Opel  Astra\" modeļa pamatā. Tomēr \"Cruze\" modelim ir vislielākā riteņu garenbāze (2,7 metri) šajā segmentā, un tas ir par 133 kilogramiem vieglāks nekā priekštecis. Bagāžas nodalījuma tilpums ir 524 litri, bet nolaistu aizmugurējo sēdekļu gadījumā – 1189 litri. \"Chevrolet Cruze\" būs pieejama ar 1,4 litru turbopūtes benzīna dzinēju, kas attīsta 153 zirgspēku jaudu un kas tiks sajūgts ar sešpakāpju manuālo pārnesumkārbu vai arī tāda paša pārnesumu skaita automātisko. \"Chevrolet Cruze\" no vietas līdz 100 km/h paātrināsies astoņās sekundēs. Automobiļa aprīkojumā pieejama multimediju sistēma, kas atbalsta \"Android Auto\" un \"Apple CarPlay\" operētājsistēmu. Vēl tam būs pieejama autostāvvietā automātiskās novietošanas sistēma.", "link": "https://www.delfi.lv/auto/42826674/modelu-jaunumi-testi/46924697/jaunais-chevrolet-cruze-hecbeks-uz-opel-astra-platformas"},
{"title": "Sportiskā 'Opel GT' prototips ar viena litra dzinēju", "category": "Auto", "body": "Kompānija \" Opel \" izstrādājusi konceptuālu aizmugurējo riteņu piedziņas kupeju \"GT\", kas plašākai sabiedrībai pirmo reizi tiks parādīts martā notiekošajā Ženēvas autoizstādē. Prototips izgatavots par godu tāda paša nosaukuma 60. gadu modelim un demonstrē, kā nākotnē izskatīsies \"Opel\" sportiskie automobiļi. \"Opel GT\" prototipa svars nepārsniedz tonnu un tas ir aprīkots ar viena litru trīscilindru benzīna dzinēju, kas sērijveidā tiek uzstādīts \"Adam\", \"Corsa\" un \"Astra\" modelī. Tomēr \"Opel GT\" gadījumā motors ir nedaudz pārveidots un attīsta 145 zirgspēku jaudu un 205 ņūtonmetru griezes momentu. Dzinējs sajūgts ar sešpakāpju sekvenciālo pārnesumkārbu. Rezultātā 145 ZS jaudīgais \"Opel GT\" no vietas līdz 100 km/h paātrinās nepilnās astoņās sekundēs un maksimāli sasniedz 215 km/h. Virkne jaunā konceptuālā automobiļa dizaina risinājumu aizgūti vēl no 60. gadu vidus \"Opel Experimental GT\" un \"Vauxhall XVR\" prototipiem. Šie 50 gadus senie koncepti savulaik būtiski ietekmēja \"Opel\" sērijveida automobiļu dizaina attīstību. Interesanti, ka \"Opel GT\" priekšējās riepas ir sarkanā krāsā un tā esot atsauce uz \"Opel Motoclub 500\" motociklu, kas tika ražots no 1928. līdz 1930. gadam. Kopumā \"Opel GT\" ir turpinājums markas dizaina attīstības virziena demonstrācijai, kas iepriekš, 2013. gadā, tika demonstrēts ar \"Monza\" prototipu.", "link": "https://www.delfi.lv/auto/42826674/modelu-jaunumi-testi/47003573/sportiska-opel-gt-prototips-ar-viena-litra-dzineju"},
{"title": "Britu ekorallijā noskaidroti ekonomiskākie automobiļi", "category": "Auto", "body": "Elektromobiļu klasē uzvarēja ” Renault Zoe ”, kurš šajā distancē patērēja vismazāk enerģijas, bet Ekonomiskākā komerctransporta klasē uzvarēja elektriskais ” Renault Kangoo Z.E. ”. Savukārt ” Opel Ampera ” izcīnīja pirmo vietu uzreiz divās klasēs – ekonomiskākais hibrīds un ekonomiskākais ikdienas automobilis. ” Mercedes-Benz E300 Hybrid ” šajā britu ekorallijā izcīnīja ekonomiskākā ”premium” segmenta automobiļa titulu. Ar dīzeļdzinēju aprīkotais ”BMW 116d EfficientDynamics” sacensībās izrādījās visekonomiskākais automobilis ar iekšdedzes dzinēju, šī brauciena laikā vidēji patērējot 2,7 litrus uz 100 km. Savukārt ” Jaguar XJ_e ” ieguva pirmo vietu prototipu klasē.", "link": "https://www.delfi.lv/auto/42826658/zinas/42807912/britu-ekorallija-noskaidroti-ekonomiskakie-automobili"},
{"title": "Video: Kens Bloks plosās ar savu 850 ZS jaudīgo 'Mustang'", "category": "Auto", "body": "Pasaulē plaši pazīstamais autosportists un virtuozas braukšanas meistars internetā publicējis jaunu video, kas ātri vien kļuvis populārs un pāris dienu laikā to noskatījušies miljoniem cilvēku. Šoreiz  Kens Bloks  dūmus kūpina un galvu reibinošus trikus rāda ar savu jaunāko sacīkšu auto – 850 ZS jaudīgo \"Ford Mustang\". Par \"Hoonicorn RTR\" nosauktais sacīkšu auto izgatavots uz \"Ford Mustang\" bāzes un tiks izmantots \"Gymkhana\" braukšanas meistarības sacensībās. Sacīkšu spēkrats ieturēts 1965. gada \"Ford Mustang\" stilā. Kenam Blokam to izstrādājuši uzņēmumi \"RTR\", kas specializējas dizaina un oglekļa sķiedras materiālos, un \"ASD Motorsports\", kas ir speciālisti balstiekārtas, cauruļu rāmja un montāžas jautājumos. \"Hoonicorn RTR\" izgatavošanas process ilga divus gadus. \"Hoonicorn RTR\" aprīkots ar 6,7 litru V8 motoru, kas attīsta 850 zirgspēku jaudu un ko sagatavojusi sacīkšu motoros specializētais uzņēmums \"Roush-Yates\". Tāpat šim spēkratam ir sešpakāpju \"Sadev\" transmisija, hidrauliskā stāvbremze, 18 collu riteņu diski un \"Pirelli\" riepas pēc Keno Bloka individuāla pasūtinājuma.", "link": "https://www.delfi.lv/auto/42826658/zinas/45235776/video-kens-bloks-plosas-ar-savu-850-zs-jaudigo-mustang"},
{"title": "Video: Jauno 'Ford Mustang' izsola par 300 tūkstošiem dolāru", "category": "Auto", "body": "Izsolē tika izlikta \"Ford Mustang\" versija, kas aprīkota ar 426 zirgspēku jaudīgu pieclitru V8 motoru. Turklāt izsoles uzvarētājs, kura personība netiek atklāta, varēs izvēlēties vai nu sešpakāpju manuālo, vai automātisko pārnesumkārbu, kā arī jebkādu eksterjera un interjera apdares variāciju. Jau rakstījām, ka jaunās paaudzes \"Ford Mustang\" tika prezentēts 2013. gada decembrī. Neskaitot jau minēto pieclitru V8 motoru, automobilim pieejams vēl arī 304 ZS jaudīgs 3,7 litru V6 dzinējs un 309 ZS jaudīgais 2,3 litru \"Ecoboost\" četrcilindru turbopūtes agregāts.", "link": "https://www.delfi.lv/auto/42826658/zinas/44067247/video-jauno-ford-mustang-izsola-par-300-tukstosiem-dolaru"},
{"title": "'Jaguar' tehniski modernizē 'XJ' un 'XF' modeli", "category": "Auto", "body": "Kompānija \" Jaguar \" modernizējusi modeļu flagmani \"XJ\", kas ieguvis jaunu dzinēju, uzlabotu šasiju un jaunas papildus aprīkojuma iespējas. Līdzīgas tehniskās izmaiņas skārušas arī \"XF\" sedanu un universāli. Viens no būtiskākajiem jaunievedumiem – pieclitru V8 atmosfēriskā dzinēja aizstāšana ar  trīslitru sešcilindru kompresormotoru , kas tika prezentēts pirms pāris nedēļām. Tas attīsta 340 ZS jaudu un 450 Nm griezes momentu. Komplektācijā ar šo dzinēju \"Jaguar XJ\" līdz 100 km/h paātrinās 5,9 sekundēs un vidēji patērē 9,4 litrus benzīna uz 100 km. Salīdzinājumam: ar pieclitru V8 atmosfērisko motoru 385 ZS jaudīgais sedans līdz 100 km/h paātrinājās 5,7 sekundēs un vidēji patērēja 11,4 litrus uz 100 km. Tāpat modernizētais \"Jaguar XJ\" ieguvis astoņpakāpju automātisko \"ZF\" pārnesumkārbu, kas tiks uzstādīta visās modeļa versijās. Tāpat luksusa sedanam būs citas balstiekārtas atsperes, amortizatori un balstiekārtas elektroniskā vadība. Tāpat modelis iegūs jaunu 825 vatu audiosistēmu, ko \"Jaguar\" izstrādājis sadarbībā ar kompāniju \"Meridian\". Šī stereo sistēma būs standartā \"Portfolio\" un \"Supersport\" komplektācijas līmenī. Tirdzniecībā modernizētais \"Jaguar XJ\" nonāks šāgada septembrī. Līdzīgas tehniskās izmaiņas skārušas arī \"XF\" sedanu un universāli – arī tiem V8 atmosfēriskais dzinējs tiek aizstāts ar minēto sešcilindru kompresormotoru un visām versijām būs astoņpakāpju automātiskā pārnesumkārba. Piedāvājumu papildina divlitru turbopūtes četrcilindru benzīna dzinējs (240 ZS, 340 Nm), bet 2,2-litru dīzeļmotors turpmāk būs pieejams divās versijās – ar 163 vai 200 ZS. Savukārt sportiskā modifikācija \"XFR\" pircēji varēs iegādāties \"Speed Pack\", kas šo modeli parada vēl azartiskāku.", "link": "https://www.delfi.lv/auto/42826674/modelu-jaunumi-testi/42473370/jaguar-tehniski-modernize-xj-un-xf-modeli"},
{"title": "'Jaguar XF' un 'XJ' ieguvuši pilnpiedziņu", "category": "Auto", "body": "Kompānija \" Jaguar \" ieviesusi pilnpiedziņas modifikācijas \"XF\" un \"XJ\" sedaniem. Šie pilnpiedziņas \"Jaguar\" ražošanā nonāks nākamā gada janvārī. Sākotnēji pilnpiedziņas sistēma būs pieejama \"Jaguar\" modifikācijai ar 340 zirgspēku jaudīgu trīslitru sešcilindru benzīna kompresormotoru un astoņpakāpju automātisko pārnesumkārbu. Visu riteņu piedziņas \"Jaguar\" līdz 100 km/h paātrināsies 6,4 sekundēs un maksimāli sasniegs 250 km/h. \"Jaguar\" pilnpiedziņas sistēma uz laba ceļa seguma vilkmi pamatā novadīs uz aizmugurējiem riteņiem. Tomēr vajadzības gadījumā vilkmes sadale starp priekšējo un aizmugurējo riteņu asi var sasniegt proporciju līdz pat 50:50.", "link": "https://www.delfi.lv/auto/42826674/modelu-jaunumi-testi/42599810/jaguar-xf-un-xj-ieguvusi-pilnpiedzinu"},
{"title": "'Tesla' elektromobiļu akumulatorus varēs uzlādēt stundas laikā", "category": "Auto", "body": "Amerikāņu elektromobiļu ražotājs \" Tesla  Motors\" paziņojis, ka izstrādā akumulatoru ātrās uzlādes ierīci \"Supercharger\", kas ar 440 voltiem spēs akumulatoru komplektu uzlādēt stundas laikā, kamēr no tradicionālās mājsaimniecības elektroligzdas (240V) šis process aizņem aptuveni astoņas stundas. Kā norāda ražotājs, pagaidām \"Supercharger\" ierīce paredzēta tikai dārgāko \"Tesla Model S\" sedana modifikāciju 85 kWh akumulatoru uzlādēšanai. Ar šādu akumulatoru elektriskais sedans spējīgs nobraukt 480 km distanci. Mazākas ietilpības akumulatori ar \"Supercharger\" ierīci būs uzlādējami vēl ātrāk, tomēr pagaidām šī ierīce tiem nav piemērota. Tomēr šim jauninājumam ir viens trūkums – tas nedarbosies no tradicionālās elektrorozetes. To varēs izmantot tikai speciālās uzlādes stacijās, kuras plānots izvietot pie intensīvākās satiksmes lielceļiem ASV. \"Supercharger\" ierīce tiks prezentēta tuvākā gada laikā. Atgādinām, ka \"Tesla Model S\" ir pirmais elektriskais automobilis, kurā apvienots gan sportiskums, gan luksusa komforts. Dārgākajā modifikācijā ar 416 ZS elektromotoru tas līdz 100 km/h paātrinās 4,4 sekundēs un maksimāli sasniedz 210 km/h. \"Tesla Model S\" maksā no 57 tūkstošiem ASV dolāru (no 32 tūkstošiem latu).", "link": "https://www.delfi.lv/auto/42826674/modelu-jaunumi-testi/42470254/tesla-elektromobilu-akumulatorus-vares-uzladet-stundas-laika"},
{"title": "Video: 850 ZS pikaps plosās pa tuksnesi", "category": "Auto", "body": "Enerģijas dzēriena \"Monster Energy\" sponsorētie auto tēmas video vienmēr ir iespaidīgi. Izņēmums nav arī jaunākais \"Recoil\", kaut arī tajā nepiedalās plaši pazīstamais  Kens Bloks . Šoreiz – 850 zirgspēku jaudīgs aizmugurējo riteņu piedziņas pikaps ar ātrumu līdz pat 240 km/h plosās pa Mohaves tuksnesi Lasvegasas apkaimē. Šis monstrozais \"Trophy Truck\" aprīkots ar \" Chevrolet \" V8 dzinēju, kas attīsta 850 ZS un 935 Nm. Tā balstiekārtas gājiens ir 86 centimetri. Tikpat iespaidīgs ir arī tā degvielas patēriņš – 76 litri uz 100 km… Ja video neizdodas noskatīties iegultā veidā, aplūkojiet to  šeit !", "link": "https://www.delfi.lv/auto/42826658/zinas/43193656/video-850-zs-pikaps-plosas-pa-tuksnesi"},
{"title": "Video: vai Kens Bloks spētu virtuozi braukt ar vecu 'Ford Sierra'?", "category": "Auto", "body": "Ungāru veidotais raidījums \"Totalcar\" vēlējies noskaidrot, vai plaši pazīstamais autobraukšanas virtuozs  Kens Bloks  ir tik prasmīgs, ka spētu filigrāni braukt praktiski ar jebkuru automobili. Šī jautājuma noskaidrošanai Blokam tika piešķirts 1991. gada \"Ford Sierra\" ar 2,9-litru V6 dzinēju un pārbūvētu balstiekārtu. Sākumā Bloks, kurš pirms tam pie šī auto stūres nebija sēdējis, raidījuma veidotāju nospraustajā trasē gāza vienu konusu pēc otra.. Tomēr ar laiku piešāvies pie sarūsējušā universāļa vadības, Bloks jau spēja ar to veikt kontrolētu sānslīdi – tiesa, ne tik graciozi kā ar savu 600 ZS jaudīgo \"Ford Fiesta\", kas redzams Kena Bloka paša publicētajos video. Ja video neizdodas noskatīties iegultā veidā, aplūkojiet to  šeit !", "link": "https://www.delfi.lv/auto/42826658/zinas/43206176/video-vai-kens-bloks-spetu-virtuozi-braukt-ar-vecu-ford-sierra"},
{"title": "Video: visurgājējs ar 'UAZ' rāmi, 'BMW' virsbūvi un 'OKA' dzinēju", "category": "Auto", "body": "Visurgājējam pamatā izmantota \"UAZ\" apvidus automobiļa šasija, kurai uzlikta 70.gadu beigu \"BMW 318i\" virsbūve (E21 – rūpnīcas indekss), bet kustību nodrošina mazlitrāžas automobiļa \"OKA\" dzinējs. Lai arī 750 kubikcentimetru divcilindru benzīna motoram ir tikai 33 zirgspēki, kombinācijā ar 36 pārnesumu ātrumkārbu, visurgājējs ir ļoti ekonomisks – uz laba ceļa seguma tas patērē tikai četrus litrus benzīna uz 100 km. Maksimālais ātrums gan sasniedz tikai 50 km/h. Tiesa, pa labu ceļu auto īpašniekam nav īpašu iespēju braukt, jo paštaisītajam visurgājējam nav pielaides koplietošanas ceļiem, proti, to nevar piereģistrēt valsts transportlīdzekļu reģistrā. Tāpēc ar šo \"UAZ\", \"BMW\" un \"OKA\" hibrīdu tiek braukts pa vietējā ciema takām. Piedāvājam noskatīties saistīto \"Sever TV\" sižetu. Spiediet peles klikšķi uz tālāk redzamā attēla, lai aktivizētu video straumējumu!", "link": "https://www.delfi.lv/auto/42826658/zinas/33120979/video-visurgajejs-ar-uaz-rami-bmw-virsbuvi-un-oka-dzineju"},
{"title": "'DELFI Auto' reportāža: ar armijas tehniku pa Igaunijas purviem", "category": "Auto", "body": "Tātad tiem autosporta cienītājiem, kuri tādu vai citādu iemeslu dēļ šīs nedēļas nogalē nedosies uz Liepāju, lai vērotu klasisko ātruma ralliju \"Kurzeme\", ir iespēja redzēt ko pavisam citu – apvidus braukšanas sacensības dubļu un šķēršļu aplī \"Klaperjaht 2011\". Sestdien, 27.augustā, aptuveni 4,5 km garā aplī ar kopēju startu dosies ievērojams tehnikas vienību skaits – vairāk nekā simts dažādu sagatavotības grupu apvidus automobiļi un kvadracikli. Uzdevums šķietami pavisam vienkāršs – kurš trīs stundu laikā spēs veikt visvairāk apļu, tas arī uzvarētājs. Jau piekto gadu \"Klapejaht\" rīkotājus atbalsta \"Nissan\" un \"Nissan Nordic\" otrdien bija ielūdzis Baltijas valstu autožurnālistus nelielā iepazīšanās vizītē, lai nodemonstrētu, cik grūti pārbaudījumi gaida \"Klaperjaht\" dalībniekus. Mūs pavizināja ar armijas tehniku, kas sacensībās, protams, nepiedalīsies. Ar smago automobili, kam visi trīs tilti ir velkošie, kā arī ar jancīgu kāpurķēžu visurgājēju. Pēc aptuveni desmit minūšu brauciena šķita, ka visurgājējam nudien nekāda purva rāva nav nepārvarama. Taču, kā varēsiet vērot video, kāds akacis tomēr to iesūca... Video kadros redzamās grūtības sagaida visus \"Klaperjaht\" dalībniekus, bet sacensību rīkotājs Imre Heinsārs videosižeta noslēgumā mazliet iepazīstina ar to, kas sagaida līdzjutējus. Plašāku informāciju un kā atrast \"Klaperjaht\" norises vietu, varat meklēt  .", "link": "https://www.delfi.lv/auto/42826658/zinas/40291617/delfi-auto-reportaza-ar-armijas-tehniku-pa-igaunijas-purviem"},
{"title": "'Opel' parāda 'Dacia' konkurenta veidolu", "category": "Auto", "body": "\"Opel Karl\" kopgarums sasniegs 3,68 metrus. Piecdurvju automobilis būs pieejams kā četr-, tā arī piecvietīgā versijā. Tirdzniecībā šis potenciālais dižpārdoklis nonāks 2015. gada vasarā. Analoģisku spēkratu piedāvās arī britu māsas uzņēmums \"Vauxhall\", bet ar \"Viva\" modeļa nosaukumu. Plašākai sabiedrībai šī modeļa prototips pirmo reizi tiks parādīts oktobrī notiekošajā Parīzes autoizstādē. Savukārt nākamā gada pavasarī Ženēvas autoizstādē tiks parādīts \"Opel Karl\" sērijveida modelis.", "link": "https://www.delfi.lv/auto/42826674/modelu-jaunumi-testi/44959666/opel-parada-dacia-konkurenta-veidolu"},
{"title": "'DELFI Auto' Holandē izlūko elektroauto 'Opel Ampera'", "category": "Auto", "body": "Uzreiz jāpiebilst, ka \"Opel Ampera\" ir jau kopš aizvadītā gada decembra ASV tirdzniecībā esošā \"Chevrolet Volt\" dvīņu māsa. Tehniski auto ir identiski, atšķiras vien izskats. Pierasts, ka elektromobiļu un hibrīdauto dizains nav starp pievilcīgākajiem, jo forma galvenokārt pielāgota nevis izskata izcelšanai, bet gan vēja pretestības mazināšanai. Sērijveida \"Volt\" un attiecīgi arī \"Ampera\" atšķirībā no, piemēram, \"Nissan Leaf\", ir teju klasiskas formas virbūve. Pareizas, pat stingras līnijas un nekādu divdomīgu apaļumu. Gan \"Volt\", gan \"Ampera\" ir piecdurvju hečbeks, kas atsevišķos rakursos pat mazliet līdzinās sedanam. \"Volt\" izskats, lai arī visnotaļ simpātisks, visumā ir salīdzinoši tikpat ikdienišķs kā virsbūves forma. No priekšpuses nekur dikti tālu no arī Latvijā pieejamā \"Chevrolet Cruze\" nav ticis. Toties nostājoties \"Ampera\" priekšpusē, šķiet, ka uz tevi raugās no kādas fantastikas animācijas filmas izkāpis milzīgs sienāzis. Šo iespaidu \"Ampara\" galvenais dizainers Stefans Arndts ir panācis, vizuāli sapludinot priekšpuses gaismas tehniku. Optika izskatās pēc katrā auto priekšgala malā iestrādāta un pretējos virzienos izliekta bumeranga. Patiesībā pamatlukturis ar miglas lampu nemaz nav savienots, taču jau pa nelielu gabaliņu izskatās, ka ir. Interesanti, ka šāda – it kā pārmērība – \"Ampera\" pāri nav nodarījusi. Tieši pretēji. Turklāt neko līdzīgu citos sērijveida modeļos vēl neesam redzējuši. Bez optikas bumerangiem \"Amperai\" ir vēl virkne aksesuāru, kas šo auto padara ne tikai izskatīgu, bet arī atšķirīgāku. To, kas atrodams \"Ampera\" motortelpā, GM sauc par \"Electric propulsion system\". Elektriska dzinējspēka sistēma kompakti apvieno 150 Zs vilkmes elektromotoru, 72 Zs strāvas ģeneratoru, 1,4 litru tilpuma (86 Zs) benzīna motoru un divus sajūgus. Šo sarežģīto veidojumu vieno planetāro zobratu komplekts, kas vienlaikus novada griezi arī uz riteņiem. Galvenā elektromotora konstantā vilkme ir pamatīgi 370 Nm. Faktiski salonā uz auto grīdas T burta veidā izvietots 198 kg smags litija jonu akumulatoru modulis. GM savu ražojumu sauc par elektromobili, lai gan zem \"Ampera\" motora pārsega nav tikai elektromotors, kā tas ir \"Nissan Leaf\" vai trijotnei \"Mitsubishi i-MiEV\", \"Citroen C-Zero\", \"Peugeot iOn\". GM skaļi apgalvo, ka viņu automobilim riteņu grieze tiek pievadīta tikai no elektroiekārtas, bet iekšdedzes motors darbina vienīgi ģeneratoru, kas ražo strāvu. Japāņu hibrīdiem, kas arī ir atšķirīgi, kā zināms, riteņu griešanos tieši nodrošina abi enerģijas avoti. Turklāt \"Honda\" hibrīdos elektromotors ir vien palīgs, bet \"Toyota\" ražojumi zināmu brīdi var nobraukt vienīgi ar elektrību. Ar \"Toyota Hybrid Sinergy Drive\" jauno \"Ampera\" vieno vēl dažas tehniskas nianses, tomēr \"Ampera\" iespējas krasi atšķiras no \"HSD\". Pēc ražotāju datiem \"Ampera\" ir labākā 0-100 km/h dinamika starp sērijveida hibrīdiem un elektromobiļiem (neņemot vērā tādus citos svaru kausos liekamus monstrus kā, piemēram, \"VW Touareg\" hibrīds) – 9 sekundes. Maksimālais ātrums gan ir salīdzinoši pieticīgāks – tikai 161 km/h, bet tas būs jūtams tikai uz Vācijas bezlimitu autobāņiem. Izmēģinājuma braucienā \"DELFI Auto\" pārliecinājās, ka tikai ar elektrību \"Ampera\" spēj veikt pat ap 80 kilometrus, un iekšdedzes motors atšķirībā no hibrīdiem netiek darbināts līdz litija baterijas ir \"sausas\". Ar uzlādētiem akumulatoriem un 35 litriem benzīna bākā \"Ampera\", bez apstāšanās spēj veikt vairāk nekā 500 km, tērējot uz 100 km mazāk nekā 16 kWh elektrības un mazāk nekā 1,6 litri benzīna strāvas ražošanai (enerģijas patēriņam pagaidu dati). Kamēr auto darbina tikai elektrība, kaitīgo oglekļa izmešu emisija ir nulle, bet, sadedzinot benzīnu, mazāk nekā 40 g/km. Akumulatoru pilnīgai uzlādei no mājsaimniecības 230V kontaktligzdas vajag tikai aptuveni četras stundas. Litija baterijai un tās komponentiem tiek dota astoņu gadu jeb 160 000 km nobraukuma garantija. \"Ampera\" pilnais tituls GM terminoloģijā ir \"Extended Range Electric Vehicle\" (E-REV) jeb palielināta diapazona elektroauto. Ar elektrību tas brauc teju nereāli klusu, planetārā transmisija darbojas absolūti nemanāmi, pāreju uz iekšdedzes motoru var nemaz nepamanīt. Auto ir laba vadāmība, un tas ir dinamisks. No braukšanas sajūtu viedokļa, patīkamākais starp pagaidām vēl nedaudzajiem sērijveida elektroauto un hibrīdiem. Lai nodrošinātu minēto palielināta diapazona mobilitāti, GM ir upurējis vienu sēdvietu aizmugurē, jo bija nepieciešams lielāks akumulatoru modulis nekā, piemēram, \"Toyota HSD\" modeļos. Citādi ietilpības ziņā \"Ampera\" ir normāls ikdienišķs un visnotaļ ietilpīgs auto ar ērtiem sēdekļiem gan priekšā, gan atsevišķi nodalītiem aizmugurē. Aiz 1,85 m gariem ļaudīm arī aizmugurē brīvi pietiek vietas vismaz 1,75 m gariem pasažieriem. Bagāžnieks ir ērti aizsniedzams un apjoma ziņā zaudē tikai hibrīdu tēvam \"Prius\". Komforta un drošības aprīkojums pienācīgā mūsdienu līmenī. Ja ne \"nozagtā\" piektā sēdvieta, par komfortu varētu pat dot augstāku vērtējumu, piebilstot gan, ka \"Prius\" ir vēl ietilpīgāks. Mēs zinām, ka hibrīdi un vēl jo vairāk elektromobiļi pagaidām ir salīdzinoši dārgi. Rau', pat miniatūrais četrvietīgais \"Mitsubishi i-MiEV\" un tā Francijas pavalstniecību pieņēmušie brālīši maksā ap 35 tūkstoši eiro. Taču \"Ampera\" cena pat uz šāda fona šokē. Īpaši, ja zinām, ka Amerikā par \"Volt\" (bez valsts subsīdijām) jāmaksā tikai nedaudz virs 40 tūkstošiem dolāru. Latvijā nekādas subsīdijas pagaidām nav paredzētas, un tas nozīmē, ka ar šādu cenu \"Ampera\" piesaistīt pircēju interesi nebūs spējīga. Hibrīdi ir salīdzinoši lētāki, taču mūsu sabiedrība nav īsti gatava pat tiem, jo nav motivācijas šādus auto iegādāties un maksāt vairāk nekā par tradicionāliem spēkratiem. Latvijā pagaidām vienīgais tirdzniecībā nonākušais elektromobilis ir \"Peugeot iOn\". Hibrīdu jau ir pulka vairāk, bet šinī apskatā ignorējam \"Honda\" mašīnas, jo tās tomēr it tuvākas tradicionāliem spēkratiem nekā \"Toyota\". Hāgā GM runasvīri apgalvoja, ka jau esot saņemti 5000 pieteikumi \"Ampera\" iegādei, bet nākamgad plānots pārdot 10 000 mašīnas. Ko lai saka, pieticīgi mērķi. Var piebilst, ka arī ASV \"Volt\" tirdzniecības sākums bijis ļoti rezervēts. Kopš pērnā gada decembra līdz jūlija beigām pārdoti vien mazliet vairāk par 3000 \"Voltu\". Ja skatās tikai no iekšdedzes motoros sadedzinātā benzīna radīto izplūdes gāzu daudzuma viedokļa, tad, protams, hibrīdauto un vēl jo vairāk elektromobiļi ir zaļāki jeb videi draudzīgāki nekā tradicionālie iekšdedzes motoru automobiļi. Taču autoražotāji izvairās skaļi un atklāti runāt par citiem vides aspektiem. Hibrīdiem un elektromobiļiem nepieciešamo akumulatoru, kas atšķiras no tradicionālajiem starta strāvas akumulatoriem, ražošanai ir nepieciešami reti sastopami un dārgi iegūstami izrakteņi. Kā to ieguve un pārstrāde akumulatoros globāli ietekmē vidi? Pagaidām hibrīdu un elektromobiļu īpatsvars vēl ir gaužām niecīgs, bet kā minētās lietas ietekmēs vidi, ja to daudzums daudzkārt pieaugs? Kā vidi ietekmēs nepieciešamība lielos apjomos utilizēt izlietotās akumulatoru baterijas? Visbeidzot elektrības faktors. Nav noslēpums, ka arī elektrības ražošanā globālās problēmas samilzt. Augsti industrializētajās valstīs, kas pagaidām ir vienīgie elektromobiļu un arī hibrīdu potenciālie tirgi, kopējais elektrības patēriņš sasniedzis biedējošus apjomus. Hidroresursu elektrības ražošanai nepietiek, un to izmantošana tāpat rada kaitējumu dabai. Vēl draudīgāka potenciāli ir daudz efektīgākā atomenerģijas izmantošana. Varētu vēl turpināt... Tātad arī par elektroenerģijas izmantošanu automobiļos un to patieso \"zaļumu\" vēl ir daudz neatbildētu un neskaidru jautājumu. - Ātrumos virs 100 km/h, lai uzturētu elektroiekārtas efektivitāti, galvenajam elektromotoram pievienojas arī ģeneratormotors, taču abi enerģiju saņem tikai no akumulatoriem, un joprojām netiek tērēta ne pile benzīna. Fiziski sajust, ka kaut kas pieslēdzas vai atslēdzas, nenācās – tik gludi un nemanāmi darbojas planetāro zobratu sistēma. - Preses materiālos lasāms, ka pie zināmu nosacījumu izpildīšanās, riteņu griešanā vienlaicīgi paralēli elektromotoram tieši pieslēdzas arī iekšdedzes motors. Tātad GM elektromobilis dažbrīd tomēr darbojas kā hibrīds; - Pēc statistikas pētījumiem, Eiropā 80% auto lietotāji ikdienā nobrauc ne vairāk kā 60 km. Īsti elektroauto pat spēj vairāk, bet \"Ampera\", būdams īsts \"pure electric\" šādās īsās distancēs, neierobežo rīcības brīvībā un tik un tā degvielas patēriņa ziņā paliek jūtami taupīgāks nekā hibrīdi; - \"Ampera\" mērinstrumentu sekcijā nav tradicionālo pulksteņu, bet ir liels krāsains ekrāns ar piktogrammu skalām. Ja centrālais viduskonsoles skārienjūtīgais ekrāns nebūs aizņemts ar navigācijas lietām, arī tajā var skatīties īsfilmas par auto agregātu darbību; - Vadītājam ir iespēja izvēlēties četrus dažādus agregātu darbības režīmus – \"Normal\", \"Sport\", \"Mountain\" un \"Hold\". \"Sport\" gadījumā akseleratora pedālis reaģēs ātrāk, \"Mountain\" paredzēts ilgstošākai braukšanai kalnainos apstākļos, bet \"Hold\" pieslēdz iekšdedzes motoru piespiedu kārtā, lai pietaupītu akumulatoru enerģiju, piemēram, priekšā esošam pilsētas centram; - Lādēšanas ierīcei ir vairāki intensitātes režīmi, kas atkarībā no stāvēšanas laika ļauj variēt uzlādes ilgumu. Kā zināms, lēnāka uzlāde ir \"veselīgāka\"; - Viegla stūre arī šosejas ātrumos. Elektriskajam pastiprinātājam ir mazliet sintētisks reaktīvais pretspēks, taču stūrēšana tomēr visnotaļ patīkama; - Balstiekārta uz Holandes gludajām šosejām šķita teju nevainojama. Gan jau uz mūsu ielāpiem nebrauc sliktāk par \"Astra\" un \"Insignia\"; - Sēžoties aizmugurē, jāpierod noliekt galva, jo, līdzīgi kā retajām četrdurvju kupejām, ailas straujais kritums draud ar punu iegūšanu; - Pēc akumulatoru izlādes un pārslēgšanās uz iekšdedzes motoru un ģeneratoru, \"mērinstrumentu panelis\" rāda, ka kustība notiek, it kā tikai pateicoties ģeneratora darbināšanai. Taču, lūkojoties viduskonsolē iebūvētajā info displejā, skaidri redzams, ka, spiežot auto darba bremzes un \"bremzējot ar motoru\", akumulatori uzņem lieko, kustībai neizmantoto enerģiju un ik pa brīdi atkal palīdz \"Amperai\" ripot; - \"Ampera\" vēja pretestības koeficients ir 0,29. Jancīgajam \"Nissan Leaf\" arī 0,29, bet \"Toyota Prius\" – 0,25; - Vēl nav zināms, cik salīdzinoši izmaksās \"Ampera\" uzturēšana; - Mazliet vēlāk nekā \"Ampera\" Eiropā tiks uzsākta arī \"Volt\" tirdzniecība.", "link": "https://www.delfi.lv/auto/42826674/modelu-jaunumi-testi/40062403/delfi-auto-holande-izluko-elektroauto-opel-ampera"},
{"title": "'Opel Ampera' uzvarējis Montekarlo ekorallijā", "category": "Auto", "body": "\" Opel  Ampera\" hibrīds uzvarējis Montekarlo ekorallijā, kurā varēja piedalīties tikai automobiļi ar alternatīvo dzinējspēku. Sacensībās piedalījās aptuveni 30 dažādi autoražotāji un kopumā ap 130 dalībnieku, starp tiem arī septiņas \"Ampera\" automašīnas, tai skaitā viena privātā \"Ampera\" komanda. 550 kilometru distancē sāncenšu starpā bija, piemēram, \"Renault Fluence Z.E.\", \"Tesla Roadster\" (šajā ekorallijā uzvarēja pērn un 2010. gadā), \"Mitsubishi I-MiEV\" un \"Peugeot Ion\". Rezultātā pirmajā desmitniekā finišēja četri \"Opel Ampera\", izcīnot arī pirmo pozīciju. Šajās divās dienās komandas bija pakļautas vienmērības testiem, un, nodrošinot maksimālu noslodzi saviem pārvietošanās līdzekļiem, tām bija jāpierāda arī savas braukšanas iemaņas. Uzmanība tika vērsta arī degvielas patēriņam. Pateicoties koeficientam, kas tika iegūts no aprēķiniem izmantojot spēkrata svara, CO2 emisiju daudzuma, enerģijas blīvuma no degvielas un tās patēriņa lielumus, organizatori bija spējīgi iegūt salīdzinājuma vērtību un izveidot kopējo rangu.  Atgādinām, ka \"Opel Ampera\" elektromobilim 16 kWh litija jonu akumulatori nodrošina 150 ZS jaudu (370 Nm). Atkarībā no ceļa seguma un braukšanas tehnikas 40 līdz 80 km var veikt, izmantojot tikai elektrisko motoru un neradot kaitīgās emisijas. \"Ampera\" riteņi vienmēr tiek darbināti elektriski. Veicamās distances palielinājuma režīms aktivizējas brīdī, kad akumulatori ir gandrīz izlādējušies. Tad pieslēdzas 86 ZS jaudīgais 1,4-litru benzīna dzinējs un darbina elektrisko ģeneratoru, kas tālāk apgādā akumulatorus, nodrošinot iespēju veikt vairāk nekā 500 km lielu distanci bez vajadzības uzpildīties. \"Opel Ampera\" līdz 100 km/h paātrinās aptuveni deviņās sekundēs un maksimāli sasniedz 161 km/h.", "link": "https://www.delfi.lv/auto/42826658/zinas/42240642/opel-ampera-uzvarejis-montekarlo-ekorallija"},
{"title": "'Jaguar' vadībā domstarpības par nākamā 'XJ' dizainu", "category": "Auto", "body": "Kompānijas \" Jaguar \" vadība uzsākusi apspriest nākamās paaudzes \"XJ\" luksusa sedana iespējamos dizaina variantus, vēsta izdevums \"Inside Line\" ar atsauci uz anonīmu avotu ražotājā. Jaunais modelis gaidāms ne ātrāk kā 2016. gadā. Autoražotāja vadība būtībā sadalījusies divās viedokļu frontēs attiecībā uz nākamās paaudzes \"Jaguar XJ\" dizaina attīstības virzienu. Viena grupa, kuru pārstāv arī \"Jaguar\" izpilddirektors Ralfs Spets, uzstāj, ka nākamajam \"XJ\" modelim dizainā un tehniskajā piedāvājumā jālīdzinās \"Mercedes-Benz\" S-klases limuzīnam. Tādējādi vadība cer, ka tamlīdzīgs risinājums ļaus jaunajam \"Jaguar\" luksusa sedanam nopietnāk konkurēt ar analoģiskajiem \"Audi\", \"BMW\" un \"Mercedes-Benz\" sedaniem. Savukārt otra \"Jaguar\" vadības viedokļu grupa uzstāj, ka \"XJ\" modeļa izstrādē jāsaglabā konservatīvā pieeja. Tāpat viņi uzskata, ka esošā \"Jaguar XJ\" pēctecim jāsaglabā savdabīgais dizains luksusa sedanu klasē. \"Jaguar XJ\" realizācijas apjomi pasaulē aptuveni divkārtīgi atpaliek no \"Audi A8\", \"BMW\" 7. sērijas vai \"Mercedes-Benz\" S-klases modeļa. Ražotājs to skaidro ar līdzšinējo pilnpiedziņas modifikācijas trūkumu markas piedāvājumā – tikai šāgada augustā \"Jaguar\" paziņoja, ka  \"XF\" un \"XJ\" iegūs arī visu riteņu piedziņu . Tāpat \"Jaguar\" atzīmē, ka pasaules lielākajā auto tirgū – Ķīnā – trūkst \"XJ\" modifikācijas ar trīslitru benzīna dzinēju. Pašreizējās paaudzes \"Jaguar XJ\" modifikācijā \"Ultimate\":", "link": "https://www.delfi.lv/auto/42826674/modelu-jaunumi-testi/42665646/jaguar-vadiba-domstarpibas-par-nakama-xj-dizainu"},
{"title": "'Volvo' parādījis savu kompakto modeļu nākotni", "category": "Auto", "body": "Kompānija \" Volvo \" prezentējusi konceptuālos automobiļus \"40.1\" un \"40.2\", kas demonstrē gaidāmo kompakto apvidus automobili \"XC40\" un jaunās paaudzes \"V40\" modeli. Abi prototipi izgatavoti uz modulārās platformas CMA (Compact Modular Architecture), ko zviedri radījuši sadarbībā ar Ķīnas autoražotāju \"Geely\". Šo šasiju izmantos jaunās paaudzes 40. sērijas modeļu pamatā, kuru saimē būs ne tikai apvidus automobilis un sedans, bet arī hečbeks un universālis. Konceptuālajam apvidus automobilim ir hibrīda spēka agregāts, kas apvieno 1,5 litru trīscilindru turbopūtes dzinēju uz priekšējās riteņu ass un elektromotoru. Transmisija – septiņpakāpju sekvenciālā ar diviem sajūgiem. Hibrīda agregāta kopējā jauda sasniedz 300 zirgspēku. Savukārt \"V40\" prototips ir simtprocentīgi elektrisks. Bez atkārtotas akumulatoru uzlādes tas spējīgs nobraukt līdz 350 kilometru distanci. Pēc provizoriskas informācijas, sērijveida versijā apvidnieks \"Volvo XC40\" gaidāms 2017. gadā, bet pārējie 40. sērijas modeļi – drīz pēc tam. Šos modeļus ražos rūpnīcā Beļģijā. Tāpat \"Volvo\" izskata iespēju šos modeļus ražot arī Ķīnā. Bāzes versijā apvidnieks tiks komplektēts ar 1,5 litru trīscilindru benzīna turbomotoru, kas attīsta 200 zirgspēku jaudu. Tāpat būs pieejams arī četrcilindru dīzeļdzinējs, kā arī hibrīda un elektriskās versijas", "link": "https://www.delfi.lv/auto/42826674/modelu-jaunumi-testi/47457493/volvo-paradijis-savu-kompakto-modelu-nakotni"},
{"title": "Video: Vācijā vienkopus pulcējies rekordliels elektromobiļu skaits", "category": "Auto", "body": "Vācijā uzstādīts  Ginesa rekords  elektromobiļu skaitā, kas pulcējies vienkopus. Pavisam Berlīnes bijušajā aerodromā \"Tempelhof\" kopumā sabrauca 577 elektriskie transportlīdzekļi, ieskaitot vieglos automobiļus, komerctransportus un motociklus. Jāatzīmē, ka rekorda uzstādīšanā piedalījās tikai 100% elektromobiļi, pielaides nebija pat hibrīdiem, kuru akumulatori ir uzlādējami no mājsaimniecības elektroligzdas. Ginesa rekorda uzstādīšanai elektromobiļi ieradās no dažādām Eiropas valstīm, ieskaitot Franciju, Beļģiju, Austriju, Norvēģiju, Zviedriju, Dāniju un Nīderlandi. Visplašāk pārstāvēts bija \"Tesla Model S\" modelis, ar kādiem uz rekorda uzstādīšanu bija ieradušies 96 īpašnieki. Otrs populārākais bija \"Nissan Leaf\" (59), tad popularitātē sekoja \"Renault Zoe\" (43) un \"BMW i3\" (36). Ginesa rekorda reģistrēšanai visi šie 577 elektromobiļi viens aiz otra izbrauca sacīkšu trasi, kurā notiek arī elektrisko formulu \"Formula E\" sacensības. Iepriekšējais Ginesa rekords šajā disciplīnā tika uzstādīts 2014. gadā Sanfrancisko (ASV), kad vienkopus pulcējās 507 elektromobiļi.", "link": "https://www.delfi.lv/auto/42826658/zinas/46098033/video-vacija-vienkopus-pulcejies-rekordliels-elektromobilu-skaits"},
{"title": "Īpaši sportiskais 'Opel Astra OPC Extreme' nonāks arī ražošanā", "category": "Auto", "body": "Tāpat kā toreiz, arī jaunais prototips radīts kā īsteni sportisks automobilis, kas piemērots gan trasei, gan koplietošanas ceļiem. \"Opel Astra OPC Extreme\" būs visu laiku ātrākais \"Astra\" modelis, kuru drīkst izmantot arī ārpus sacīkšu trases. \"Extreme\" modifikācija būs izgatavota uz \"Astra OPC Cup\" sacīkšu automobiļa bāzes, ar kuru tiek startēts arī izturības sacensību čempionātā Nirburgringā. Šīs versijas automobilī masas samazināšanas nolūkos konstrukcijā būs plaši pielietota oglekļa šķiedra, tomēr spēkrats saglabās drošības rāmi, sacīkšu sēdekļus un sešu punktu drošības jostas, lai ar to atbilstoši varētu braukt arī pa trasi. Tieši \"Opel Performance Center\", kas atrodas blakus leģendārajai Nirburgringas sacīkšu trasei, dzima ideja par \"Astra OPC Extreme\" modifikāciju. Neraugoties uz to, vai tas būtu \"Corsa OPC\", \"Astra OPC\" vai \"Insignia OPC\" automobilis, visām \"Opel\" sportiskajām versijām jau minētajā trasē paaugstinātas grūtības apstākļos ir veiksmīgi jānokārto liela ātruma 10 000 km izturības testa programma. Atgādinām, ka standarta \"Opel Astra OPC\" ir aprīkots ar divlitru turbopūtes benzīna dzinēju, kas attīsta 280 zirgspēku jaudu un 400 ņūtonmetru griezes momentu. Līdz 100 km/h sportiskais hečbeks paātrinās sešās sekundēs un maksimāli sasniedz 250 km/h.", "link": "https://www.delfi.lv/auto/42826674/modelu-jaunumi-testi/44088383/ipasi-sportiskais-opel-astra-opc-extreme-nonaks-ari-razosana"},
{"title": "Jaunā 'Opel Insignia' realizēta jau 100 tūkstošos vienību", "category": "Auto", "body": "Lielbritānijā, Spānijā un Nīderlanē šāgada pirmajos četros mēnešos \"Insignia\" bija sava segmenta tirgus līderis. Vienlaikus kā pircēju otrā izvēle tas tiek atzīmēts Beļģijā, Itālijā, Austrijā, Šveicē un Norvēģijā. Arī Vācijā, uzrādot iespaidīgu tirdzniecības pieauguma koeficientu 46% apmērā, salīdzinot ar šo pašu periodu pagājušajā gadā, \"Opel Insignia\" ieņem otro vietu savā segmentā. Paplašinātajā \"Opel Insignia\" modeļu klāstā īpaši ievērojams un atzīstamu popularitāti guvis \"Insignia Country Tourer\". Tas papildina jau iepazītā \"Sports Tourer\" lomu kā elegants ģimenes un biznesa universālis ar izturīgiem aizsargpaneļiem, apakšdaļas aizsargplāksni, pilnpiedziņu un turbo dzinēju ar augstu griezes momentu, modinot piedzīvojumu garu ikvienā. Šīs iezīmes jau apmēram pieciem procentiem \"Insignia\" pircēju liek izvēlēties tieši \"Country Tourer\". \"Opel Insignia\" tiek piedāvāts ar trīs dzinēju alternatīvām: benzīna, dīzeļdegvielas un LPG (sašķidrinātā gāze) un to jauda ir no 120 ZS līdz 325 ZS \"OPC\" sportiskajā versijā. Vienlaikus ekonomiskākais un videi draudzīgākais ir \"Insignia 2,0 CDTI\". Divu litru dīzeļa turbodzinēja CO2 izmešu daudzums ir tikai 99 g/km versijām ar 120 ZS un 140 ZS. Četru un piecu durvju modeļi ar sešpakāpju manuālo transmisiju kombinētajā ciklā patērē vien 3,7 litrus degvielas uz 100 kilometriem. Kopš pirmās paaudzes \"Opel Insignia\" pārdošanas uzsākšanas 2008. gada beigās, tā godalgoto tehnoloģiju un veiksmīgā dizaina dēļ pārdotas jau vairāk nekā 600 000 \"Opel Insignia\" pirmās paaudzes vienību. Šajā laika periodā arī iegūti vairāk nekā 50 nacionālie un starptautiskie apbalvojumi. Jaunais \"Opel Insignia\" turpina godalgu iegūšanas tradīciju.", "link": "https://www.delfi.lv/auto/42826658/zinas/44530450/jauna-opel-insignia-realizeta-jau-100-tukstosos-vienibu"},
{"title": "'Opel' daļēji parāda jau šogad gaidāmo jauno 'Corsa' modeli", "category": "Auto", "body": "Kompānija \" Opel \" publicējusi pirmos attēlus ar jauno \"Corsa\" modeli, kā veidols daļēji maskēts ar kamuflāžas līmplēvi. Tāpat autoražotājs atklājis, ka jaunais modelis tiks prezentēts vēl līdz šāgada beigām. Šobrīd \"Opel\" veic šī jaunā modeļa noslēdzošos izmēģinājuma braucienus, lai pārliecinātos par komponenšu un to regulējumu kvalitāti. Par jaunā \"Opel Corsa\" tehniku autoražotājs pagaidām atklāj, ka tas tiks aprīkots, piemēram, ar viena litra \"Ecotec\" motoru (115 ZS) un jauno sešpakāpju manuālo pārnesumkārbu. Salīdzinājumā ar priekšteci jaunajam modelim būšot būtiski uzlabota šasija, tostarp adaptīvā ar sportisko un komforta regulējumu. Autoražotājs sola, ka jaunā \"Opel Corsa\" būšot laba vadāmībā, bet tās trīscilindru motors būšot ar zemu trokšņu līmeni.", "link": "https://www.delfi.lv/auto/42826674/modelu-jaunumi-testi/44657584/opel-daleji-parada-jau-sogad-gaidamo-jauno-corsa-modeli"},
{"title": "Jauni attēli ar 'Opel Monza' kupejas konceptu", "category": "Auto", "body": "Kompānija \" Opel \" publicējusi jaunus attēlus un informāciju par \"Monza\" konceptu, kas demonstrē markas dizaina attīstības virzienu. Plašākai sabiedrībai automobilis tiks parādīts septembrī notiekošajā Frankfurtes autoizstādē. Četrvietīgās kupejas kopgarums ir 4,7 metri, bet bagāžas nodalījuma tilpums – 500 litru. \"Opel Monza\" izgatavota uz modulārās platformas un ir aprīkota ar elektromotoru, kā akumulatorus lādē trīscilindru \"SIDI\" saimes motors, kas darbojas ar gāzi. Spēka agregāta tehniskie raksturlielumi pagaidām netiek atklāti. Atgādinām, ka \"Monza\" nosaukumu \"Opel\" pagājušā gadsimta 80. gados izmantoja kupejai uz \"Senator\" modeļa bāzes.", "link": "https://www.delfi.lv/auto/42826674/modelu-jaunumi-testi/43578465/jauni-atteli-ar-opel-monza-kupejas-konceptu"},
{"title": "Jaunais 'Chevrolet Camaro' līdz 100 km/h paātrināsies četrās sekundēs", "category": "Auto", "body": "Kompānija \" Chevrolet \" šodien atklājusi jaunās paaudzes \"Camaro\" sportiskā modeļa dinamiskos raksturlielumus. Visjaudīgākajā modifikācijā amerikāņu \"muskuļu auto\" no vietas līdz 60 jūdzēm stundā (96 km/h) paātrināsies četrās sekundēs, bet klasisko ceturtdaļjūdzes (402 m) dragreisa distanci paveiks 12,3 sekundēs. Tik labus dinamiskos raksturlielumus sasniedz \"Chevrolet Camaro\" visjaudīgākā versija \"SS\", kas aprīkota ar 455 ZS jaudīgo 6,2 litru V8 dzinēju un astoņpakāpju automātisko pārnesumkārbu. Tāpat automobilim pieejams 3,6 litru V6 motors, kas attīsta 355 ZS, kā arī jaunais divu litru četrcilindru turbopūtes dzinējs, kas attīsta 275 ZS jaudu. Visi spēka agregāti pieejami kā ar manuālo, tā arī automātisko pārnesumkārbu atkarībā no pircēja vēlmes. Jaunās paaudzes \"Chevrolet Camaro\" konstrukcijā izmantoti aptuveni 70 procenti principiāli jaunu komponenšu, kas speciāli izstrādātas šim modelim. Rezultātā bāzes versijā \"Camaro\" ir par 167 kilogramiem vieglāks nekā priekštecis, bet jaudīgā \"SS\" versija – par 101 kg vieglāka. Tirdzniecībā ASV jaunais \"Camaro\" nonāks jau šoruden. Bāzes versijā tas maksās 26 695 ASV dolārus (23 552 eiro), bet jaudīgais \"SS\" – 37 295 dolārus (32 904 eiro).", "link": "https://www.delfi.lv/auto/42826674/modelu-jaunumi-testi/46462313/jaunais-chevrolet-camaro-lidz-100-kmh-paatrinasies-cetras-sekundes"},
{"title": "'Opel Calibra' svin 25 gadu jubileju", "category": "Auto", "body": "\"Opel Calibra\" tobrīd varēja lepoties ar virsbūves viszemāko aerodinamisko pretestību no visiem sērijveida automobiļiem, neatkarīgo balstiekārtu, pilnpiedziņas sistēmu papildus aprīkojumā un tiem laikiem moderniem benzīna motoriem. Ar 115 zirgspēku jaudīgo divu litru dzinēju \"Opel Calibra\" spēja paātrināties līdz 203 km/h, kamēr šī motora versija ar četriem vārstiem uz cilindru un 150 ZS ļāva divdurvju automobilim sasniegt 223 km/h. Turklāt šis spēkrats tiem laikiem bija ekonomisks – ražotāja norādītais vidējais degvielas patēriņš 16V versijai bija 7,7 litri uz 100 km. \"Opel Calibra Turbo\" debitēja 1992. gadā un tika komplektēta ar 204 ZS jaudīgu divu litru turbopūtes motoru. Savukārt speciālajā \"Keke Rosberg Edition\" versijā automobilis ieguva 2,5 litru V6 dzinēju ar 170 ZS.", "link": "https://www.delfi.lv/auto/42826658/zinas/44934184/opel-calibra-svin-25-gadu-jubileju"},
{"title": "'Ford Mustang Cobra Jet' ar V8 biturbo motoru", "category": "Auto", "body": "Kompānijas ” Ford ” sporta nodaļa šonedēļ notiekošajā Lasvegasas auto tūninga izstādē SEMA prezentēs ”Mustang Cobra Jet Concept” prototipu. Atšķirībā no jau pazīstamās, dragreisam pielāgotās ”Mustang Cobra Jet” sērijveida modifikācijas prototipa dzinējam kompresora vietā izmantotas turbīnas. ”Ford Mustang Cobra Jet Concept” aprīkots ar pieclitru V8 biturbo dzinēju, kurā pielietotas arī ”EcoBoost” tehnoloģijas. ”Ja viss ir izdarīts pareizi, turbopūte ir tikpat laba, ja ne labāka par kompresoru sistēmu,” preses paziņojumā norāda ”Ford” turbopūtes inženieris Deivs Borns. Pēc viņa vārdiem, kompresori nodrošina tūlītēju vilkmi, tomēr tie patērē arī daudz enerģijas, īpaši pie liela spiediena. Piemēram, 2,9 litru tilpuma kompresoram, kas uzstādīts ”Mustang Cobra Jet” sērijveida versijā, nepieciešami 100 zirgspēki, lai grieztu šī kompresora mehānismu. Lai novērstu turbopūtes lielāko trūkumu – tā saucamo ”turbo bedri” jeb nepietiekamu tūlītējo vilkmi –, ”Ford” uzstādījis divas mazas turbīnas, kuras nodrošina nepieciešamo pūti jau pie zemiem apgriezieniem. Borns uzsver, ka sistēmā pielietoti arī citi paņēmieni, lai uzlabotu dzinēja atsaucību un mazinātu zudumus mehāniskajā berzē. ”Ford” pagaidām neatklāj ”Mustang Cobra Jet” tehniskos un dinamiskos raksturlielumus, kā arī to, vai šāds turbopūtes dzinējs nonāks arī sērijveida ražošanā.", "link": "https://www.delfi.lv/auto/42826674/modelu-jaunumi-testi/42790864/ford-mustang-cobra-jet-ar-v8-biturbo-motoru"},
{"title": "Video: 'auto24 Rally Estonia 2014' nesaudzīgais ātrums", "category": "Auto", "body": "Avārijas piedzīvoja daudzi - ne tikai viesi, kas šajā rallijā startēja pirmoreiz, bet arī Igaunijas ceļos pieredzējuši piloti un mājinieki. Uzvaru šajā ERČ posmā svinēja mājinieks Ots Tanaks, otrais palika krievs Aleksejs Lukjaņuks, trešais - vēl viens igaunis Timmu Kirge. Latvijas braucējiem, kuriem izdevās tikt galā ar sarežģīto trasi, bija Kristaps Feldmanis (\"LMT Autosporta Akadēmija\"), kurš kopvērtējumā ieņēma 25.vietu, bet savā 2DW klasē palika piektais, un Ainārs Šusts, kuram 30.vietā kopvērtējumā. Martina Kangura avārija bija tikai viena no atraktīvākajām - dramatiskus brīžus piedzīvoja arī ukraiņa Jurija Kočmara, krieva Igora Bulanceva, čeha Jaroslava Koltuna un citu pilotu ekipāžas.", "link": "https://www.delfi.lv/auto/42826676/motorusports/44749894/video-auto24-rally-estonia-2014-nesaudzigais-atrums"},
{"title": "Video: jaunākie Kena Bloka paraugdemonstrējumi ar rallija auto", "category": "Auto", "body": "Rallija komanda \"Monster World Rally Team\" un tās plašāk pazīstamais pilots Kens Bloks publicējuši jaunāko video ar  sacīkstēm sagatavotā \"Ford Fiesta\"  paraugdemonstrējumiem. Šajā video darbība norisinās Tvinpīksā, turpat kur uzņemts leģendārais Deivida Linča seriāls \"Twin Peaks\", kā kadri izmantoti arī Bloka video. Ja video neizdodas aplūkot iegultā veidā, noskatieties to  .", "link": "https://www.delfi.lv/auto/42826658/zinas/42029062/video-jaunakie-kena-bloka-paraugdemonstrejumi-ar-rallija-auto"},
{"title": "Kens Bloks rada hibrīda 'Ford Fiesta' trim sacīkšu veidiem", "category": "Auto", "body": "Tā kā Kens Bloks piedalās dažādās sacīkšu disciplīnās, tad viņam katram sacensībām nepieciešamas atšķirīgas konfigurācijas automobilis. Tāpēc \"Monster World Rally Team\" inženieri izstrādājuši \"Hybrid Function Hoon Vehicle\" uz \"Ford Fiesta\" bāzes – automobili, kas ērti pārveidojams kādam no iepriekšminētajiem sporta veidiem. \"Ford Fiesta\" sacīkšu automobiļa divlitru turbopūtes dzinējs attīsta līdz pat 600 zirgspēku jaudu un līdz 900 Nm griezes momentu atkarībā no modifikācijas. Automobilim ir maināma balstiekārta un riteņu konfigurācija. Tāpat šis spēkrats pielāgojams legālai braukšanai pa koplietošanas ceļiem.", "link": "https://www.delfi.lv/auto/42826658/zinas/39808057/kens-bloks-rada-hibrida-ford-fiesta-trim-saciksu-veidiem"},
{"title": "Video: Kens Bloks turpina sacīkstes ar degošu auto salonu", "category": "Auto", "body": "Amerikāņu rallists un figūrbraukšanas eksperts  Kens Bloks  internetā publicējis kārtējo video, šoreiz tajā izceļoties ar liesmojošu automobiļa salonu sacensību laikā. Lai arī sākotnēji Bloks ignorēja dūmus un uguni centrālajā konsolē, liesmām pieņemoties spēkā, viņš bija spiests no sacensībām izstāties. Kens Bloks ar ” Ford  Fiesta” piedalījās Losandželosas auto tūninga izstādes SEMA laikā notiekošajā rallijkrosā, kur Bloks izcīnīja pirmo pozīciju kvalifikācijā. Arī sacensībās, kurās uzņemts video, Bloks izvirzījās pirmajā vietā, tomēr pēc vairākiem apļiem bija spiests izstāties degošā auto salona dēļ, lai arī sākotnēji bija cerējis sacensības turpināt tāpat. Ja video neizdodas noskatīties iegultā veidā, aplūkojiet to  šeit !", "link": "https://www.delfi.lv/auto/42826658/zinas/42812290/video-kens-bloks-turpina-sacikstes-ar-degosu-auto-salonu"},
{"title": "Ožjērs posmu pirms WRC sezonas beigām nosargā pasaules čempiona titulu", "category": "Auto", "body": "Francūzis kļuva par Spānijā notikušā sezonas priekšpēdējā - 12. - posma uzvarētāju, par 11,3 sekundēm apsteidzot savu komandas biedru Jari Mati Latvalu no Somijas. Tieši šis sportists bija vienīgai, kuram pirms šī posma bija atlikušas izredzes apsteigt Ožjērs kopvērtējumā. Ožjērs uzvarēja četros no 17 sacīkšu ātrumposmiem, bet Latvala tika pie astoņiem panākumiem, tostarp bija ātrākais visos četros svētdienas \"dopos\". \"Finišu sagaidīju ar lielu prieku. Šī ir bijusi ļoti gara nedēļas nogale, taču priecājos, ka esmu čempions vēl pirms posma Lielbritānijā, jo tur trase ir bagāta ar dažādām lamatām,\" pauda Ožjērs. Lai Ožjērs jau šajā posmā nodrošinātu sezonas čempiona titulu, viņam bija jāiekrāj par vismaz vienu punktu vairāk nekā savam komandas biedram Latvalam. Trešais sacensībās palika vēl viens soms Miko Hirvonens no \"M-Sport\" komandas, kurš atpalika par minūti un 42,2 sekundēm. Ožjērs šosezon izcīnījis septiņas uzvaras, un \"Volkswagen\" komanda jau otro gadu pēc kārtas garantējusi triumfu Konstruktoru kausa ieskaitē. Kopvērtējumā posmu pirms sezonas beigām Ožjērs kontā ir 242 punkti, bet Latvala seko ar 211 punktiem. Viņš nodrošinājis kopvērtējuma otro vietu, bet trešais ar 150 punktiem ir \"Volkswagen\" braucējs Andrēass Mikelsens no Norvēģijas, kurš arī vairs nav apsteidzams. Pasaules čempionāta kalendārā šosezon ir 13 sacīkstes. Noslēdzošais sezonas posms novembra vidū tiks aizvadīts Velsā. Ožjērs par pasaules čempionu pērn tika kronēts jau divus posmus pirms sezonas beigām. Pirms tam deviņus gadus pēc kārtas - no 2004. līdz 2012.gadam - čempiona gods tika leģendārajam francūzim Sebastjanam Lēbam.", "link": "https://www.delfi.lv/auto/42826676/motorusports/45144418/ozjers-posmu-pirms-wrc-sezonas-beigam-nosarga-pasaules-cempiona-titulu"},
{"title": "'Opel Adam' realizācija sasniegusi 100 tūkstoš vienību", "category": "Auto", "body": "Par krosoveru pozicionētais \"Opel Adam Rocks\" pie markas izplatītājiem nonāks septembra beigās. Tas būs pirmais šīs markas modelis, kas iegūs jauno viena litra turbopūtes benzīna trīscilindru motoru, kā arī atvāžamo auduma jumtu \"Swing Top\". Viena litra motors sajūgts ar pilnīgi jauno zemas berzes sešu pakāpju manuālo transmisiju. Atkarībā no versijas trīscilindru turbomotors attīsta 90 vai 115 zirgspēku jaudu.", "link": "https://www.delfi.lv/auto/42826658/zinas/44862990/opel-adam-realizacija-sasniegusi-100-tukstos-vienibu"},
{"title": "'Opel' pārveidos 'Chevrolet Spark' par 'Dacia' konkurentu", "category": "Auto", "body": "Amerikāņu koncerna \" General Motors \" (GM) vācu un britu nodaļas – \" Opel \" un \"Vauxhall\" – izstrādās mazcenas modeli uz \"Chevrolet Spark\" hečbeka bāzes, kas tirgū konkurēs ar \" Dacia \" spēkratiem, vēsta izdevums \"Car\". \"Opel\" piedāvājumā mazcenas modelis uz \"Chevrolet Spark\" bāzes tiks pozicionēts pakāpienu zem \"Corsa\". Lielbritānijā analoģiskais modelis iegūs \"Vauxhall Viva\" nosaukumu, kamēr kontinentālajā Eiropā \"Opel\" markas piedāvājumā tam būs cits nosaukums. Tas būs pirmais gadījums pēdējo 20 gadu laikā, kad viens un tas pats \"Opel\" un \"Vauxhall\" modelis iegūs atšķirīgu nosaukumu. Jaunais modelis tiks komplektēts ar viena līdz 1,4 litru tilpuma motoriem. Pēc provizoriskas informācijas, tamlīdzīga modeļa prototips tiks parādīts jau pēc mēneša notiekošajā Parīzes autoizstādē, bet nākamā gada pavasarī Ženēvā – sērijveida modifikācija. Atgādinām, ka \"Chevrolet\" marka 2015. gada beigās pametīs Eiropas tirgu. Amerikāņu autoražotājs nolēmis atteikties no \"Chevrolet\" markas Rietumu un Austrumu Eiropā sarežģītās ekonomiskās situācijas dēļ šajos reģionos un nepieciešamības dēļ reorganizēt visu GM pārstāvēto marku biznesu.", "link": "https://www.delfi.lv/auto/42826674/modelu-jaunumi-testi/44924134/opel-parveidos-chevrolet-spark-par-dacia-konkurentu"},
{"title": "Klārksons brīnās par F-1 pilotu cimperlību, braucot lietū", "category": "Auto", "body": "Noskatījies  F-1  sacīkstes, raidījuma \" TopGear \" (\"Gāzi grīdā!\") bijušais vadītājs  Džeremijs Klārksons  paudis izbrīnu par Brazīlijas \" Grand Prix \" posmu – lietus dēļ sacīkstes divas reizes apturēja, trasē izbrauca drošības mašīna, bet piloti sūkstījās par nepanesamajiem apstākļiem. \"Es protu braukt lietū,\" savā \"Twitter\" profilā vīteroja Klārksons. \"Arī jūs gan jau protat braukt ar automobili lietū. Bet kaut kādu iemeslu dēļ F-1 piloti to neprot. Tas nav teniss!\" \"Tu vari braukt cik vien ātri vari lietū, bet, ja kāds tevi apdzen, tad neesi pietiekami ātrs. Tās ir sacīkstes!\" savā redzējumā dalās Klārksons. Svētdien, 13. novembrī, notikušajā F-1 sezonas pirmspēdējā posmā Brazīlijā uzvarēja  Lūiss Hamiltons . Tikmēr  Niko Rosbergs  ieguva otro vietu, bet uz goda pjedestāla zemākā pakāpiena kāpa  Makss Verstapens . Klārksons un viņa kolēģi Ričards Hamonds un Džeimss Mejs pēdējā laikā ir īpaši aktīvi sociālajos tīklos un medijos, jo jau šo piektdien, 18. novembrī, \"Amazon Prime\" video tiešsaistes servisā debitēs viņu jaunais automobiļu raidījums \" The Grand Tour \", ko atklās ar visdārgāko sižetu TV vēsturē.", "link": "https://www.delfi.lv/auto/42826676/motorusports/48165123/klarksons-brinas-par-f-1-pilotu-cimperlibu-braucot-lietu"},
{"title": "'Mercedes' joprojām cer piesaistīt Fetelu", "category": "Auto", "body": "\" Mercedes \"  F-1  komanda joprojām nav atmetusi cerības piesaistīt trīskārtējo pasaules čempionu Sebastjenu Fetelu, raksta \"Motorsport\". \"Mercedes\" komandas akcionārs un bijušais F-1 pilots  Nikijs Lauda  izteicies, ka šis uzdevums - piesaistīt Fetelu - viņam uzticēts ja sen, un viņš negrasās padoties.  Kā zināms, Fetels visus trīs titulus ieguvis, pārstāvot \" Red Bull \" komandu, kura gan  nevēloties viņu paturēt par katru cenu , ja vācu pilotam kāds izteiks izdevīgāku piedāvājumu.", "link": "https://www.delfi.lv/auto/42826676/motorusports/43288617/mercedes-joprojam-cer-piesaistit-fetelu"},
{"title": "'Renault' elektromobilis uzstāda nobraucamās distances rekordu", "category": "Auto", "body": "\" Renault  Zoe\" uzstādījis jaunu pasaules rekordu sērijveida elektromobiļiem, 24 stundu laikā nobraucot 1 618 kilometru distanci, tādejādi līdzšinējo rekordu pārspējot par 338 km. Brauciens tika veikts oficiālu novērotāju klātbūtnē, tāpēc tiks apstiprināts arī Ginesa rekordu grāmatā. Braucienā piedalījās divi \"Renault Zoe\" elektromobiļi, kuri riņķoja pa trasi Normandijā. Ik pa laikam elektromobiļi piestāja, lai uzlādētu akumulatorus. Kopumā šie elektromobiļi nobrauca 363 trases apļus. Viens no tiem 24 stundu laikā nobrauca rekorda 1 618 km, bet otrs – 1 506 km. Kā norāda ražotājs, \"Renault Zoe\" akumulatori ar speciālas 43 kW ierīces palīdzību par 80% uzlādējami nepilnā pusstundā. 24 stundu laikā katrs elektromobilis tika lādēts 18 reižu. \"Renault Zoe\" aprīkots ar 95 zirgspēku jaudīgu elektromotoru un litija jonu akumulatoriem. Reālos braukšanas apstākļos pilsētas satiksmē ar pilniem akumulatoriem \"Renault Zoe\" vēsa klimata apstākļos spējīgs nobraukt aptuveni 100 km distanci, bet mērena klimata gadījumā – līdz 150 km. Ideālos apstākļos ar pilniem akumulatoriem var nobraukt pat 210 km. Tirdzniecībā Eiropā \"Renault Zoe\" maksā 15 700 eiro. Tomēr akumulatori tam jāīrē atsevišķi – nomas līgums uz trim gadiem izmaksās 79 eiro mēnesī.", "link": "https://www.delfi.lv/auto/42826658/zinas/42437308/renault-elektromobilis-uzstada-nobraucamas-distances-rekordu"},
{"title": "'SAAB' atjauno automobiļu sērijveida ražošanu", "category": "Auto", "body": "Pirmais no ražošanas līnijas noripoja \"SAAB 9-3 Aero\" sedans, kas aprīkots ar 220 zirgspēku jaudīgu divlitru turbomotoru. Vairums saražoto automobiļu būs paredzēti izplatītājiem Ķīnā. Tomēr samērā neliels skaits šo automobiļu būs pieejams arī interesentiem Zviedrijā. Vietējie pircēji varēs savu spēkratu saņemt pa tiešo no rūpnīcas. Nākamgad ražošanā nonāks \"SAAB 9-3\" versija ar elektromotoru. Pirmie 200 vienību izmēģinājuma partijas elektromobiļi tiks piegādāti Ķīnai. Atgādinām, ka \"SAAB\" ražošana tika apturēta 2011. gadā lielo parādu dēļ piegādātājiem. Tā paša gada decembrī kompānija tiesā iesniedza bankrota pieteikumu. Līdz tam zviedru autoražotājs cerēja saņemt finansējumu no Ķīnas investoriem, tomēr \"SAAB\" iepriekšējais īpašnieks – amerikāņu koncerns \" General Motors \" – bloķēja šos darījumus bailēs no iespējamām tehnoloģiju zādzībām. Jaunizveidotā korporācija \"National Electric Vehicle Sweden\" iegādājās \"SAAB\" kompāniju 2012. gada rudenī.", "link": "https://www.delfi.lv/auto/42826658/zinas/43865304/saab-atjauno-automobilu-serijveida-razosanu"},
{"title": "'Opel Astra OPC' iegūs izturīgus un vieglus kompozītmateriālu sēdekļus", "category": "Auto", "body": "Kompānija \"Opel\" publicējusi kārtējos jaunumus par tās gaidāmo sportisko hečbeku \"Astra OPC\", kas tiks prezentēts martā notiekošajā Ženēvas autoizstādē. Par šī automobiļa tehniskajiem raksturlielumiem  ražotājs pastāstīja jau novembrī , šobrīd \"Opel\" detalizētāk apraksta tā jaunos sēdekļus. \" Opel  Astra OPC\" sēdekļu karkass būs no poliamīdu un stiklšķiedras kompozītmateriāliem. Pēc ražotāja vārdiem, šāds materiāls ir plāns un izturīgs. Sportiskajā hečbekā sēdeklis atradīsies par 17 milimetriem zemāk nekā \"Astra GTC\" modifikācijā un par 40 mm zemāk nekā standarta piecdurvju \"Astra\" hečbekā. Sēdekļi būs regulējami 18 pozīcijās. \"OPC\" modifikācijā tos, pēc klienta izvēles, varēs pāršūt vai nu ar audumu, vai ādu, kā arī izvēlēties dažādus krāsu variantus. Tāpat šie sēdekļi saņēmuši vācu ortopēdisko sertifikātu AGR. Kā ziņots, \" Opel Astra  OPC\" iegūs 280 zirgspēku jaudīgu divlitru turbopūtes benzīna dzinēju, sešpakāpju mehānisko pārnesumkārbu, pašbloķējošo diferenciāli priekšējai riteņu asij un \"Brembo\" bremzes.", "link": "https://www.delfi.lv/auto/42826674/modelu-jaunumi-testi/42087134/opel-astra-opc-iegus-izturigus-un-vieglus-kompozitmaterialu-sedeklus"},
{"title": "'Opel' uzsācis jaunā 'Insignia' modeļa ražošanu", "category": "Auto", "body": "Kompānija \" Opel \" uzsākusi jaunās paaudzes \"Insignia\" modeļa ražošanu Riselsheimas rūpnīcā, Vācijā. Pirmais no konveijera ceturtdien, 22. augustā, noripoja jaunais \"Opel Insignia\" universālis \"Sports Tourer\" ar 195 ZS jaudīgu divlitru biturbo dīzeļdzinēju. Riselsheimas rūpnīcā, kur pirmās paaudzes \"Opel Insignia\" nonāca ražošanā 2008. gada oktobrī, strādā 3300 darbinieku. Līdz šim saražots jau aptuveni 600 tūkstoš šī modeļa eksemplāru, kuriem lielākais noieta tirgus ir Vācijā un Lielbritānijā.", "link": "https://www.delfi.lv/auto/42826658/zinas/43581677/opel-uzsacis-jauna-insignia-modela-razosanu"},
{"title": "Sportiskais 'Opel Insignia OPC' atjauninātajā versijā", "category": "Auto", "body": "Kompānija \" Opel \" oficiāli atklājusi atjauninātās \"Insignia\" modeļu saimes sportisko modifikāciju \"OPC\", kas līdz ar pārējām šī modeļa versijām tiks prezentēta septembrī notiekošajā Frankfurtes autoizstādē. Tāpat kā standarta \"Insignia\" variācijām, arī \"OPC\" ieguvis nedaudz modernizētu virsbūves priekšējo un aizmugurējo daļu, ieskaitot buferī integrētus izplūdes sistēmas uzgaļus. Automobilim ir citāda regulējuma balstiekārta, īpaši aizmugurējā daļā, kur samazināts trokšņu un vibrāciju līmenis. Tāpat \"OPC\" versijai ir pārprogrammēta ESP vadība, kas tagad labāk reaģē nepietiekamas pagriežamības apstākļos. Modernizētajam \"Opel Insignia OPC\" motors palicis bez izmaiņām – 2,8 litru V6 turbopūtes benzīna dzinējs joprojām attīsta 325 zirgspēku jaudu un 435 ņūtonmetru griezes momentu. Vilkme tiek novadīta uz visiem četriem riteņiem caur \"Haldex\" viskosajūgu. Ar sešpakāpju manuālo pārnesumkārbu komplektētais \"Opel Insignia OPC\" no vietas līdz 100 km/h paātrinās sešās sekundēs (universālis – 6,3 sekundēs). Maksimālais braukšanas ātrums elektroniski ierobežots pie 250 km/h atzīmes. Autoražotājs atklāj, ka bez ierobežotāja 325 ZS jaudīgais spēkrats spējīgs sasniegt 270 km/h.", "link": "https://www.delfi.lv/auto/42826674/modelu-jaunumi-testi/43590267/sportiskais-opel-insignia-opc-atjauninataja-versija"},
{"title": "'DELFI Auto' tests: jaunais 'Opel Insignia' pat 'apvidus' versijā", "category": "Auto", "body": "\"Opel Insignia\" debitēja 2008. gadā un markas piedāvājumā kļuva par \"Vectra\" modeļa pēcteci. Tieši ar \"Insignia\" autoražotājs aizsāka \"Opel\" jauno dizaina valodu, kura izmantota nu jau visos šābrīža markas aktuālajos modeļos. \"Insignia\" kļuva par atzītu spēkratu šajā segmentā, un aizvadīto piecu gadu laikā tas kopumā realizēts aptuveni 600 tūkstoš vienībās. No konkurentiem tikai \"Volkswagen Passat\" realizācijas rādītāji ir labāki. Vizuāli atjaunināto modeli nezinātājs varbūt pat neatšķirtu. Virsbūves forma saglabāta līdzšinējā, tikai kopējais veidols padarīts elegantāks. Tas panākts, radiatora dekoratīvo režģi padarot platāku un novietojot nedaudz zemāk. Arī virsbūves aizmugurējā daļā hromētie elementi stiepjas garākā joslā un atrodas nedaudz zemāk. Atjaunināta forma ir gan lukturiem, gan buferiem. Rezultātā joprojām pēc pieciem gadiem aktuālais \"Insignia\" dizains padarīts tikai svaigāks. Radikālas izmaiņas ir interjerā. Šeit šķidro kristālu ekrānu ir vairāk nekā jebkurā \"Opel\" automobilī līdz šim. Ne tikai priekšējā paneļa centrā ir astoņu collu skārienjutīgais ekrāns, bet arī mērinstrumentu paneļa centrā ir samērā liels krāsainais ekrāns. Tradicionālās pogas salonā atstātas tikai visbiežāk izmantotajām funkcijām. \"Opel\" līdz šim bija viens no pēdējiem autoražotājiem, kuram interjerā katrai funkcijai bija atsevišķa poga. \"Adam\" bija pirmais šīs markas modelis, kuram vairums vadības funkciju pārnestas uz skārienjutīgo ekrānu. Toreiz prezentācijā \"Opel\" skaidroja, ka \"Adam\" paredzēts jauniem cilvēkiem, kuriem patīk \"tačskrīni\", kamēr markas lielākajos modeļos, kurus iegādājas gados vecāki cilvēki, joprojām klienti vēlas katrai darbībai savu pogu. Pagāja tieši gads, un markas flagmanis demonstrē, ka katrs nākamais jaunais \"Opel\" būs \"skārienjutīgs\", gluži kā mobilo ierīču pasaulei to negribīgi nācās atzīt pāris gadus pēc \"iPhone\" debijas.  Tomēr \"Opel\" ar šo pāreju uz skārienjutību ir nedaudz pārcenties. Pirmkārt, pati sistēma dažbrīd strādā ar nelielām aizturēm. Otrkārt, pat zem skārienjutīgā ekrāna ir salona gaisa temperatūras regulācijas un sēdekļu apsildes aktivizēšanas stiklotais bloks, kā vadība ir ar skārieniem – tajā aiztures ir pat jūtamākas. Treškārt, tas vēl nav viss – pie pārnesumkārbas vadības sviras ir vēl viena skārienjutīga virsma, līdzīgi kā portatīvajiem datoriem; ar tās palīdzību, piemēram, navigācijas sistēmā var ievadīt burtus un ciparus, izvēlēties saskares punktus un mainīt kartes mērogu. Kopumā šī jaunā, skārienjutīgā funkciju vadības sistēma nedaudz atstāj iespaidu par tās \"zaļumu\". Jā, tā ir labi iecerēta, pat pārdomāta, bet vēl ne pieslīpēta, lai braucējs atviegloti uzelpotu par tradicionālo pogu atmešanu. To, ka sistēma vēl nav pilnīga, \"Opel\" daļēji atzīst, paziņojot, ka no nākamā gada tajā būs dažādi papildinājumi, piemēram, \"Opel shop\" aplikāciju veikals un virkne caur to iegūstamu jaunu funkciju. Daudz pārliecinošākas izmaiņas ir modernizētā \"Opel Insignia\" tehniskajos risinājumos. Atjauninātajam modelim ir uzlabota balstiekārta un stūres sistēma, kā arī trokšņu un vibrāciju izolācija. Par tās efektivitāti varējām pārliecināties, traucoties ar aptuveni 200 km/h pa Vācijas automaģistrāli – pat šādā braukšanas ātrumā \"Insignia\" salons ir kluss un salīdzināms ar dārgākiem šīs klases automobiļiem. Līdz ar \"Opel Insignia\" modernizāciju piedāvājumu papildina jaunie benzīna dzinēji SIDI ar degvielas tiešās iesmidzināšanas sistēmu – divu litru turbomotors ar 250 ZS un 400 Nm, kā arī 1,6-litru turbopūtes agregāts ar 170 ZS un 260 Nm. Dzinēji sajūdzami vai nu ar sešpakāpju manuālo, vai jaunās paaudzes sešpakāpju automātisko pārnesumkārbu. Minētais divlitru agregāts būs pieejams arī komplektācijā ar pilnpiedziņas transmisiju. Runājot par pilnpiedziņu, īpaši jāatzīmē jaunā paaugstinātās pārgājības modifikācija \"Country Tourer\". Tā izgatavota uz \"Sports Tourer\" pilnpiedziņas universāļa bāzes un no tā atšķiras par 20 mm paaugstinātu klīrensu, kā arī nekrāsotas plastmasas uzlikām pa virsbūves perimetru. Tā kā līdz šim 42 procenti \"Insignia\" pircēju izvēlējušies tieši universāli, ar šādu \"pievienotās vērtības\" modifikāciju, kas patiesībā no standarta pilnpiedziņas universāļa būtiski neatšķiras, \"Opel\" noteikti vēlējies nosmelt krējumu, līdzīgi kā \"Volkswagen\" ar \"Passat Alltrack\". Neskatoties uz nedaudz paaugstināto klīrensu, \"Opel Insignia Country Tourer\" neliks justies kā augstākā automobilī ar zvalstīgu gaitu. Tāpat kā citas \"Insignia\" modifikācijas, \"Country Tourer\" ir gana stingrs gaitā. Tā kā ar šo automobili sanāca braukt tikai pa Vācijas labajiem ceļiem, pagaidām grūti spriest par tam piedēvētajām paaugstinātajām pārgājības spējām. Atjauninātā \"Opel Insignia\" modeļa cena Latvijā ir no 20 802 eiro, ar dīzeļdzinēju – no 25 547 eiro. Savukārt jaunā modifikācija \"Country Tourer\" maksās no 30 805 eiro. Visdārgākā \"Insignia\" versija ir sportiskā \"OPC\" ar 325 ZS, kā cena ir no 39 612 eiro.", "link": "https://www.delfi.lv/auto/42826674/modelu-jaunumi-testi/43720268/delfi-auto-tests-jaunais-opel-insignia-pat-apvidus-versija"},
{"title": "Hromēta izskata 'Chevrolet Camaro' ar 32 collu riteņiem", "category": "Auto", "body": "Amerikāņu tūninga kompānija \"813 Customs\" izstrādājusi hromēta izskata \" Chevrolet  Camaro\", kas aprīkots ar 32 collu riteņiem. Par pamatu projektam izmantots piektās paaudzes \"Camaro SS\", kas tiek komplektēts ar 6,2-litru V8 dzinēju. \"813 Customs\" projekta ietvaros \"Camaro\" virsbūve pārvilkta ar hromēta izskata plēvi, kas kontrastē ar sarkano salonu un atsevišķiem šī toņa dekoratīvajiem elementiem arī eksterjerā. Vēl šim spēkratam ir oriģināla dizaina radiatora dekoratīvais režģis, caurspīdīgu ietvaru diožu lukturi, sarkani miglas lukturi, jaudīga audio sistēma un, protams, 32 collu riteņi. Izstrādātāji joko, ka šī \"Camaro\" klīrenss ļaus pārbraukt mazajam \"FIAT 500\" hečbekam.", "link": "https://www.delfi.lv/auto/42826674/modelu-jaunumi-testi/42548726/hrometa-izskata-chevrolet-camaro-ar-32-collu-riteniem"},
{"title": "'Opel Rekord D' svin 40 gadu jubileju", "category": "Auto", "body": "Motoru spektrā ietilpa jau priekšgājēja modelī izmantotie1,7- un 1,9-litru dzinēji ar 66, 83 vai 97 ZS. 1973. gadā to pulkam pievienojās arī dīzeļmotors. \"Rekord 2100 D\" kļuva par \"Opel\" pirmo pasažieru auto ar dīzeļdzinēju: četrcilindru agregāts ar 2,1 litra tilpumu un 60 ZS jaudu. 1972. gada pavasarī tirgū tika ieviesta jauna, sportiska un ekskluzīva radniecīgā modeļa \"Commodore\" versija. Tā otrā paaudze tika piedāvāta tikai sedana un kupejas variantos ar jaudīgiem un vienmērīgu gaitu nodrošinošiem sešcilindru dzinējiem. 2,5-litru bāzes modeļa jauda bija 115 ZS, bet \"GS\" variants spēja sasniegt pat 130 ZS. 1972. gada septembrī klajā nāca arī visgreznākā versija: \"Commodore GS/E\", kas bija aprīkota ar 2,8-litru iesmidzināšanas dzinēju un attīstīja 160 ZS lielu jaudu. \"GS/E\" ar \"Diplomat\" un \"Admiral\" dzinējiem spēja aizpildīt nišu starp vidējās izmēra klases un \"premium\" segmentiem. Tāpat kā to priekštečiem, arī \"Rekord D\" un \"Commodore B\" bija daudz piekritēju: līdz modeļa maiņai 1977. gadā tika pārdots 1,2 miljoni automašīnu. \"Rekord D\" bija jādodas visai ievērojama priekšteča pēdās: iepriekšējais modelis, kura ražošana tika sākta 1966. gadā, bija pirmais \"Opel\" automobilis, kas savā segmentā sasniedza miljons pārdoto automašīnu robežu – vairāk nekā 1,2 miljoni pārdoto vienību. Turklāt jāpiemin, ka papildus tika pārdoti arī 150 000 augstvērtīgākā \"Commodore A\" modeļu. Pēc trīsarpus gadiem, kas tika veltīti pētījumiem un attīstībai, 1972. gada janvārī sabiedrībai tika atklāts jaunās paaudzes \"Rekord\". Pretēji \"Record C\" un tā Amerikas iespaidā radītajai \"kolas pudeles formas\" virsbūvei ar \"gurnu izvirzījumu\" pirms aizmugurējā statņa, jaunais modelis vairāk atspoguļoja Eiropas dizaina tendences. Skaidrās un funkcionālās līnijas, gludās virsmas, lielie logi un zemā viduslīnija virsbūvei piešķīra mūžam modernu izskatu. Tāpat kā tā priekšgājējs, arī šis modelis bija pieejams trīs virsbūves versijās: klasiskais sedans ar divām vai četrām durvīm, sportiska kupeja un universālis, kas pieejams ar trijām vai piecām durvīm. Privātiem un valsts uzņēmumiem \"Opel\" piedāvāja arī kravas furgona versiju – tas bija trīsdurvju universālis bez aizmugurējiem sānu logiem. Specifikācijā galvenā loma bija atvēlēta pasīvajai drošībai: stiprinātie sāni un jumts nodrošināja labu aizsardzību sānu trieciena un apgāšanās gadījumā. Tikko ieviestās deformācijas zonas pasargāja pasažierus no priekšpuses triecieniem. Uzlabotā šasija ar neatkarīgo priekšējo balstiekārtu un atkarīgo \"tristabilo aizmugurējo balstiekārtu\" bija bāzēta uz šī modeļa priekšgājēja šasijas. \"Opel\" tālaika reklāmas sauklis bija \"Tā eiropeiskā forma pilda, ko solījusi\". \"Rekord D\" dzinēji bija jau izmēģināto četrcilindru agregātu uzlaboti varianti ar sadales vārpstu dzinēja galvā – šāda versija tikusi izmantota jau vairāk kā diviem miljoniem automašīnu. Jaunajā motoru klāstā ietilpa 1,7-litru dzinējs ar 66 ZS, \"S\" versijas motors ar 83 ZS un 1,9-litru agregāts ar 97 ZS. Standarta versijā \"Rekord\" bija aprīkots ar četrpakāpju manuālo transmisiju, bet 83 un 97 ZS modeļus bija iespējams pasūtīt arī ar \"Opel\" trīspakāpju automātisko pārnesumkārbu. Visus \"Rekord\" modeļus, izņemot kravas furgonu un versijas ar 66 ZS motoru, bija iespējams pasūtīt ar sportisko \"Sprint\" apdari. Tajā ietilpa matēta melnas krāsas radiatora restes, instrumentu panelis ar tahometru, voltmetru un eļļas spiediena mērītājiem. Vēl jāpiemin arī tāds papildaprīkojums kā sporta stūre, drošības jostas, gāzes spiediena amortizatori un 185/70 SR 14 izmēra riepas .Gan sedans, gan piecdurvju universālis bija pieejami arī luksusa variantā. \"Rekord Coupé\" standartaprīkojumā bija \"premium\" līmeņa apdare \"L\". 1972. gada septembrī \"Opel\" svinēja pasaules pirmizrādi: pirmoreiz vairāk kā 70 gadus ilgās \"Opel\" autobūves vēstures laikā tika prezentēts pasažieru automobilis ar dīzeļdzinēju – 1972. gada jūnijā \"Opel GT\" automašīnā. Četrcilindru turbomotors ar 95 ZS ļāva \"Opel GT\" uzstādīt 20 starptautiskus rekordus. \"Rekord\" dīzeļdzinēja jauda bija 60 ZS, tas vidēji patērēja 8,7 litrus degvielas uz 100 kilometriem un spēja sasniegt maksimālo ātrumu 135 kilometri stundā. Pateicoties tā vidū izliektajam motora pārsegam, \"Rekord 2100 D\" ir iespējams atpazīt nekavējoties. Dīzeļmotori ir augstāki nekā to benzīna līdzinieki, jo to sadales vārpsta atrodas augšā, un līdz ar to ir tikusi pārveidota arī cilindra galva. Drīz vien pēc \"Rekord D\" parādīšanās tirgū, jau 1972. gada martā modeļu klāstu papildināja \"Commodore B\". Būdams vidējā izmēra klases pārstāvis, tas aizpildīja nišu starp \"Rekord\" un \"premium\" klases modeļiem – \"Admiral\" un \"Diplomat\". Virsbūves forma tika aizgūta no \"Rekord\", taču pretēji \"Rekord\", \"Commodore B\" bija apveltīts ar greznāku aprīkojumu un to bija iespējams pasūtīt tikai ar sešcilindru motoru. 2,5-litru \"S\" versijas jauda bija 115 ZS. Līmeni augstāk \"Commodore GS\" spēja sasniegt jau 130 ZS. Nedaudz vēlāk \"GS\" piedāvājumu papildināja arī 2,8-litru dzinējs ar 142 ZS lielu jaudu un dubultajiem karburatoriem. 1972. gada septembrī tika prezentēts \"Commodore\" saimes flagmanis: 160 ZS jaudīgais \"GS/E\". Tā elektroniskā degvielas iesmidzināšana ļāva 2,8-litru dzinējam demonstrēt iespaidīgu jaudu. Kupeja spēja sasniegt maksimālo ātrumu 200 kilometri stundā, bet četrdurvju sedans – 195 km/h. \"Commodore GS/E\" bija aprīkots ar priekšējo spoileri, ko \"Opel\" inženieri bija izstrādājuši vēja tunelī. Tajā laikā \"Opel\" vēstīja: \"\"GS/E\" patīk jaudīgu ceļojumu auto piekritējiem, kuri mīl ar lielu vidējo ātrumu braukt garus ceļa posmus un vēlas izbaudīt labu vadāmību un braukšanas komfortu\". Tāpat \"Commodore GS/E\" atstāja pēdas arī autosporta sacīkstēs un rallijos. 1973. gadā ar \"Opel\" automašīnu Montekarlo rallijā debitēja jaunais sacīkšu talants Valters Rērls (Walter Röhrl). Rērla un viņa blakussēdētāja Johena Bergera (Jochen Berger) sniegums bija labs, taču rezultātu diemžēl ietekmēja arī tas, ka \"Irmscher\" uzlabotais \"Commodore GS/E Coupe\" tika ierindots otrajā kategorijā – īstajām rallija automašīnām. Lielākās uzvaras \"Opel\" ar savu duetu svinēja ikdienas dzīvē. Vienu gadu pirms modeļa maiņas tika sasniegta maģiskā viena miljona robeža. 1976. gada septembra sākumā kāds zelta krāsas \"Rekord\" sedans kļuva par miljono modeli, kas noripojis no ražošanas konveijera. Tieši laikā uz jubileju bija gatavs ierobežotā skaitā ražotais \"Millionär\", kas bija aprīkots ar \"premium\" līmeņa \"Berlina\" apdari un kopš 1975. gada septembra pieejamo divlitru 100 ZS jaudīgo \"S\" motoru. Brīdī, kad 1977. gada septembrī savu debiju piedzīvoja pēdējais \"Rekord\" paaudzes modelis, no konveijera jau bija noripojušas 1 128 196 \"D\" varianta automašīnas un 140 827 \"Commodore B\".", "link": "https://www.delfi.lv/auto/42826658/zinas/42130672/opel-rekord-d-svin-40-gadu-jubileju"},
{"title": "'Opel Vectra' svin 25 gadu jubileju", "category": "Auto", "body": "\"Opel Vectra\" dizaina izstrādē un modeļa nosaukuma izvēlē autoražotājs iedvesmojās no markas flagmaņa \"Omega\". Turklāt \"Vectra\" kļuva par pirmo \"Opel\" modeli, kas pieejams arī ar pilnpiedziņas sistēmu. Ar \"Steyr-Daimler-Puch\" kopīgi izstrādātā pilnpiedziņas sistēma ar viskosajūgu bija pieejama komplektācijā ar 1,8 vai divu litru motoru. \"Opel Vectra\" topmodelis bija \"2000 16V 4x4\" ar 150 jaudīgo divlitru DOHC četrcilindru dzinēju. Šāds spēkrats spēja paātrināties līdz 215 km/h. \"Opel Vectra\" bāzes modelis tika aprīkots ar 75 ZS jaudīgu 1,6 litru motoru. Tāpat bija pieejams 57 ZS jaudīgs 1,7 litru dīzeļdzinējs. Piecus gadus pēc modeļa debijas, 1993. gadā, tika ieviesta tā luksusa versija – \"Opel Vectra V6\", kas bija pirmais šīs klases automobilis ar sešcilindru motoru. Tas bija aprīkots ar 170 ZS jaudīgo 2,5 litru V6 agregātu. Tajā pašā gadā \"Vectra 2000\" modifikāciju nomainīja jaunā \"Vectra GT 16V\". 1993. gada beigās debitēja arī \"Vectra turbo\" modifikācija ar \"Calibra\" kupejas tehnoloģijām – pilnpiedziņas sistēmu, sešpakāpju manuālo pārnesumkārbu un divlitru četrcilindru turbomotoru ar 204 ZS. Šāds spēkrats jau standartā tika aprīkots ar 16 collu riteņiem un spēja paātrināties līdz 240 km/h. Kad 1996. gadā \"Opel Vectra\" modeli nomainīja tā jaunā paaudze, astoņus gadus ražotais modelis pavisam tika realizēts 2,5 miljonos eksemplāru.", "link": "https://www.delfi.lv/auto/42826658/zinas/43796234/opel-vectra-svin-25-gadu-jubileju"},
{"title": "Video: ERČ 'auto24 Rally Estonia 2014' rīkotāji izmēģina pēcavārijas glābšanas operāciju", "category": "Auto", "body": "Gatavojoties Eiropas rallija čempionāta (ERČ) septītā posma, \"auto24  Rally Estonia \" sacensībām, rīkotāji tradicionāli aizvadījuši treniņu glābšanas dienestiem - glābējiem un mediķiem, kam sacensību laikā var nākties iesaistīties smagu avāriju rezultātā. Treniņa laikā rallija glābējiem tika izrādīts rallija automašīnu un ekipāžas drošības aprīkojums, un bez teorētiskām apmācībām notika arī praktiskas nodarbības ar īpašu un specifisku glābšanas tehniku un instrumentiem, kādi tiek lietoti, piemēram, griežot drošības karkasu, kā arī iesaistot helikopterus. \"auto24 Rally Estonia\" risināsies no 17. līdz 19.jūlijam Otepes apkārtnē.", "link": "https://www.delfi.lv/auto/42826676/motorusports/44697030/video-erc-auto24-rally-estonia-2014-rikotaji-izmegina-pecavarijas-glabsanas-operaciju"},
{"title": "'Chevrolet' prezentējis jauno 'Camaro' modeli", "category": "Auto", "body": "Kompānija \" Chevrolet \" prezentējusi jaunās paaudzes sportisko modeli \"Camaro\". Salīdzinājumā ar priekšteci jaunais modelis kļuvis nedaudz mazāks un vieglāks, kā arī ieguvis jaunus spēka agregātus, tostarp četrcilindru turbomotoru. Sestās paaudzes \"Chevrolet Camaro\" izgatavots uz \"Alpha\" platformas, kas ļāvis spēkrata masu salīdzinājumā ar priekšteci samazināt par 90 kilogramiem (bāzes versijas pašmasa – 1597 kg). Automobiļa kopgarums ir 4,78 metri, kas ir par nepilniem sešiem centimetriem mazāk nekā priekštecim. \"Chevrolet\" apgalvo, ka jaunā \"Camaro\" izstrādē virsbūves elementi aerodinamiskajā tunelī pārbaudīti kopumā 350 stundas. Jaunajā \"Camaro\" modelī esot 70 procenti jaunu un unikālu komponenšu, kas izstrādātas speciāli šim spēkratam. Virsbūves stingrība salīdzinājumā ar pagājušās paaudzes modeli ir par 28% lielāka. \"Chevrolet Camaro\" priekšējā balstiekārta ir \"MacPherson\" tipa, bet aizmugurē – piecsviru konstrukcija. Dārgākajā modifikācijā \"SS\" automobilis iegūs adaptīvu balstiekārtu \"Magnetic Ride Control\", kas iepriekš bija pieejama tikai \"Z1\" versijai, kas paredzēta braukšanai pa trasi. Bāzes versijā sestās paaudzes \"Chevrolet Camaro\" tiks komplektēts ar divlitru turbopūtes četrcilindru motoru, kas attīsta 275 zirgspēku jaudu un 400 ņūtonmetru griezes momentu. Tas ļaus spēkratam līdz 100 km/h paātrināties mazāk nekā sešās sekundēs. Ražotāja norādītais vidējais degvielas patēriņš šai modifikācijai ir 9,4 litri benzīna uz 100 km. Līdz ar to \"Chevrolet\" arī paziņo, ka šis ir \"visekonomiskākais \"Camaro\" modeļa vēsturē\". Vēl klientu izvēlei tiek piedāvāts 3,6 litru V6 agregāts, kas attīsta 335 ZS un 385 Nm. Tikmēr jaudīgākā modifikācija \"SS\" iegūs 6,2 litru V8, kas attīsta 455 ZS un 617 Nm. Degvielas taupīšanas nolūkos šis motors vienmērīgas slodzes gadījumā spēs atslēgt pusi cilindru. Visi motori pieejami komplektācijā vai nu ar sešpakāpju manuālo, vai astoņpakāpju automātisko transmisiju ar iespēju pārnesumus pārslēgt ar taustiņiem aiz stūresrata. \"Chevrolet Camaro\" interjerā ir principiāli jauna centrālā konsole un astoņu collu ekrāns mērinstrumentu paneļa vietā, kā arī tāda paša izmēra ekrāns \"MyLink\" multimediju sistēmai. Tradicionālo stāvbremzes sviru aizstāj podziņa ar elektrisku stāvbremzes aktivizāciju.", "link": "https://www.delfi.lv/auto/42826674/modelu-jaunumi-testi/45982519/chevrolet-prezentejis-jauno-camaro-modeli"},
{"title": "'Opel Insignia Country Tourer' turpmāk arī priekšpiedziņas versijā", "category": "Auto", "body": "Priekšpiedziņas \"Opel Insignia Country Tourer\" varēs komplektēt ar jauno 1,6 litru benzīna turbopūtes dzinēju, kas attīsta 170 zirgspēku jaudu, vai arī divlitru dīzeļmotoru, kas attīsta 163 ZS. Pēc \"Opel\" ieceres, šis modelis priekšpiedziņas versijā būs piemērots tiem, kuriem pilnpiedziņa nav prioritāte un vēlas zemāku degvielas patēriņu, bet tajā pašā laikā iegūt automobiļa apakšas aizsargpaneļus un \"apvidniecisku\" spēkrata veidolu, ar kuru pamatā braukt tikai pa pilsētu un lielceļiem. \"Opel Insignia Country Tourer 2,0 CDTI\" priekšpiedziņas versija ar sešpakāpju manuālo transmisiju un \"Start&Stop\" sistēmu, pēc ražotāja norādītajiem datiem, patērē 4,5 litrus dīzeļdegvielas uz 100 kilometriem – par aptuveni 20% mazāk nekā tāds pats pilnpiedziņas variants.", "link": "https://www.delfi.lv/auto/42826674/modelu-jaunumi-testi/44046001/opel-insignia-country-tourer-turpmak-ari-priekspiedzinas-versija"},
{"title": "Sportiskā 'Opel Astra OPC' maksās 34 tūkstošus eiro", "category": "Auto", "body": "Kompānija \" Opel \" pašlaik notiekošajā Ženēvas autoizstādē prezentējusi \"Astra\" sportisko modifikāciju \"OPC\" un paziņojusi, ka Vācijā šis automobilis maksās no 34 250 eiro. \"Opel Astra OPC\" aprīkots ar divlitru turbopūtes benzīna dzinēju, kas attīsta 280 zirgspēku jaudu un 400 ņūtonmetru griezes momentu. Līdz 100 km/h sportiskais hečbeks paātrinās sešās sekundēs un maksimāli sasniedz 250 km/h. Jau standartā \"Opel Astra OPC\" būs aprīkota ar adaptīvajiem lukturiem, navigācijas sistēmu, divjoslu klimata kontroles sistēmu, novietnes aizmugurējiem sensoriem, 19 collu riteņiem, diožu aizmugurējiem lukturiem un tonētiem aizmugurējiem logu stikliem.", "link": "https://www.delfi.lv/auto/42826674/modelu-jaunumi-testi/42201078/sportiska-opel-astra-opc-maksas-34-tukstosus-eiro"},
{"title": "Ožjērs pēc Spānijas rallija otrās dienas tuvu pasaules čempiona titulam", "category": "Auto", "body": "Francūzis Sebastjens Ožjērs no \" Volkswagen \" komandas sestdien saglabāja stabilu līderpozīciju pēc Spānijā notiekošā pasaules autorallija čempionāta ( WRC ) sezonas priekšpēdējā, 12.posma otrās dienas, turpinot tuvošanos čempiona titulam. Ožjērs cīņu par titulu apdraud vienīgi viņa komandas biedrs Jari Mati Latvala no Somijas, kurš dienas gaitā pietuvojās līdz 27,3 sekundēm. Kā ziņots, pēc piektdienas \"dopiem\" Ožjērs bija 36,6 sekunžu pārsvars. Lai Ožjērs jau šajā posmā nodrošinātu sezonas čempiona titulu, viņam jāiekrāj par vismaz vienu punktu vairāk nekā savam komandas biedram Latvalam, kurš ir viņa vienīgais atlikušais konkurents cīņā par titulu. Trešais kopvērtējumā pašlaik ir vēl viens soms Miko Hirvonens no \"M-Sport\" komandas, kurš atpaliek par minūti un 18,6 sekundēm. Svētdien gaidāmi noslēdzošie četri ātrumposmi. Pašreizējais čempions Ožjērs šosezon izcīnījis sešas uzvaras, un \"Volkswagen\" komanda jau otro gadu pēc kārtas garantējusi triumfu Konstruktoru kausa ieskaitē. Pasaules čempionāta kopvērtējumā pēc 11 posmiem Ožjērs apsteidz Latvalu par 27 punktiem. Savukārt ļoti stabilā trešajā vietā ar 143 punktiem atrodas cits \"Volkswagen\" braucējs Andrēass Mikelsens no Norvēģijas. Pasaules čempionāta kalendārā šosezon ir 13 sacīkstes. Noslēdzošais sezonas posms novembra vidū tiks aizvadīts Velsā. Ožjērs par pasaules čempionu pērn tika kronēts jau divus posmus pirms sezonas beigām. Pirms tam deviņus gadus pēc kārtas - no 2004. līdz 2012.gadam - čempiona gods tika leģendārajam francūzim Sebastjenam Lēbam.", "link": "https://www.delfi.lv/auto/42826676/motorusports/45143956/ozjers-pec-spanijas-rallija-otras-dienas-tuvu-pasaules-cempiona-titulam"},
{"title": "Ožjērs pārņem stabilu līderpozīciju pēc Spānijas WRC rallija pirmās dienas", "category": "Auto", "body": "Francūzis Sebastjans Ožjērs no  \" Volkswagen \" komandas piektdien izvirzījās stabilā līderpozīcijā pēc Spānijā notiekošā pasaules autorallija čempionāta (WRC) sezonas priekšpēdējā, 12.posma pirmās pilnās dienas. Ceturtdien aizvadītajā superspeciālajā ātrumposmā ātrākais bija cits \"Volkswagen\" braucējs Andrēass Mikelsens no Norvēģijas, tomēr pašreizējais pasaules čempions Ožjērs līderpozīciju ieguva jau pēc dienas pirmā \"dopa\". Kaut dienas gaitā viņa handikaps pār Tjerī Nevilu no Beļģijas (\"Hyundai\") saruka līdz 4,6 sekundēm, beļģim plīsa riepa, kas lika zaudēt vairāk nekā divas minūtes. Tādējādi dienas noslēgumā Ožjērs pār tuvāko sekotāju somu Jari Mati Latvalu no \"Volkswagen\" panāca 36,6 sekunžu handikapu. Zīmīgi, ka piektdienas sacensības Latvals uzsāka vien septītajā vietā. Tikmēr trešajā vietā pašlaik atrodas norvēģis Madss Estbergs (\"Citroen\"), no Latvalas atpaliekot par nieka 0,6 sekundēm, savukārt Mikelsens zaudē vēl 0,1 sekundi. Sestdien risināsies vēl seši \"dopi\", bet svētdien gaidāmi noslēdzošie četri ātrumposmi. Lai Ožjērs jau šajā posmā nodrošinātu sezonas čempiona titulu, viņam jāiekrāj par vismaz vienu punktu vairāk nekā savam komandas biedram Latvalam, kurš ir viņa vienīgais atlikušais konkurents cīņā par titulu. Pašreizējais čempions Ožjērs šosezon izcīnījis sešas uzvaras, un \"Volkswagen\" komanda jau otro gadu pēc kārtas garantējusi triumfu Konstruktoru kausa ieskaitē. Pasaules čempionāta kopvērtējumā pēc 11 posmiem Ožjērs apsteidz Latvalu par 27 punktiem. Savukārt ļoti stabilā trešajā vietā ar 143 punktiem atrodas Mikelsens. Pasaules čempionāta kalendārā šosezon ir 13 sacīkstes. Noslēdzošais sezonas posms novembra vidū tiks aizvadīts Velsā. Ožjērs par pasaules čempionu pērn tika kronēts jau divus posmus pirms sezonas beigām. Pirms tam deviņus gadus pēc kārtas - no 2004. līdz 2012.gadam - čempiona gods tika leģendārajam francūzim Sebastjanam Lēbam.", "link": "https://www.delfi.lv/auto/42826676/motorusports/45141760/ozjers-parnem-stabilu-liderpoziciju-pec-spanijas-wrc-rallija-pirmas-dienas"},
{"title": "'Opel Adam' paaugstinātās pārgājības versija 'Rocks'", "category": "Auto", "body": "Kompānija \" Opel \" oficiāli atklājusi sava vismazākā modeļa \"Adam\" paaugstinātās pārgājības versiju \"Rocks\". Plašākai sabiedrībai automobilis pirmo reizi tiks parādīts martā notiekošajā Ženēvas autoizstādē, bet tirdzniecībā nonāks vasarā. \"Opel Adam Rocks\" no standarta modeļa atšķiras ar par 15 mm paaugstinātu klīrensu un plastmasas aizsargiem pa virsbūves perimetru. Tāpat šai modifikācijai ir citāda regulējuma balstiekārta un stūres sistēma. Automobilis tiks komplektēts ar 17 un 18 collu riteņiem. \"Opel Adam Rocks\" būs pieejams ar jauno viena litra trīscilindru \"Ecotec\" benzīna motoru, kas atkarībā no versijas attīsta 90 vai 115 zirgspēku jaudu, tomēr maksimālais griezes moments abos gadījumos būs vienāds – 166 ņūtonmetru. Vēl šim modelim tiks piedāvāts 70 ZS jaudīgais 1,2 litru dzinējs un 1,4 litru agregāts 87 un 100 ZS versijās. Jaunais viena litra motors būs sajūgts ar sešpakāpju manuālo pārnesumkārbu, kamēr pārējie dzinēji – ar piecpakāpju transmisiju. Paaugstinātās pārgājības hečbekam būs pieejama \"IntelliLink\" multimediju sistēma, kurai var pieslēgt mobilās ierīces, kas darbojas ar \"iOS\" vai \"Android\" operētājsistēmu. Sistēmā ietilpst arī septiņu collu skārienjutīgais ekrāns un audio sistēma ar septiņiem skaļruņiem.", "link": "https://www.delfi.lv/auto/42826674/modelu-jaunumi-testi/44230997/opel-adam-paaugstinatas-pargajibas-versija-rocks"},
{"title": "'Chevrolet' izgatavojis 'Spark' sērijveida elektromobili", "category": "Auto", "body": "Kompānija \" Chevrolet \" izstrādājusi \"Spark\" modeļa sērijveida elektrisko versiju. Plašākai publikai šis automobilis pirmo reizi tiks parādīts mēneša beigās notiekošajā Losandželosas autoizstādē. \"Chevrolet Spark\" elektromotors attīsta 136 zirgspēku jaudu un 542 ņūtonmetru griezes momentu. Motors enerģiju iegūst no 20 kWh litija jonu akumulatoriem, kas novietoti zem aizmugurējā sēdekļa un daļēji arī zem bagāžas nodalījuma. Kā apgalvo ražotājs, vairums agregātu (aptuveni 75%) aizgūti no \"Volt\" hibrīda. \"Chevrolet\" akumulatoru komplektam nodrošina rūpnīcas garantiju uz sešiem gadiem vai līdz 160 tūkstoš kilometru nobraukumam. \"Chevrolet\" pagaidām neatklāj, cik garu distanci \"Spark\" elektromobilis spēs nobraukt ar pilnu uzlādi. Tomēr zināms, ka no tradicionālās elektrorozetes (~240V) akumulatori uzlādējami astoņās stundās, bet ar speciālu ātrās uzlādes ierīci – 20 minūtēs par 80%. \"Chevrolet Spark\" elektromobilis līdz 100 km/h paātrināsies astoņās sekundēs. Tirdzniecībā ASV elektromobilis nonāks nākamā gada vasarā.", "link": "https://www.delfi.lv/auto/42826674/modelu-jaunumi-testi/42834332/chevrolet-izgatavojis-spark-serijveida-elektromobili"},
{"title": "Klārksona jauno raidījumu atklās ar visdārgāko sižetu TV vēsturē", "category": "Auto", "body": "Jauno automobiļu raidījumu \"The Grand Tour\", ko vada bijušās \" TopGear \" (\"Gāzi grīdā!\") zvaigznes  Džeremijs Klārksons , Ričards Hamonds un Džeimss Mejs, atklās ar vērienīgu sižetu, kura filmēšanā tika iztērēti 2,5 miljoni sterliņu mārciņas (2,9 miljoni eiro), vēsta britu izdevums \"The Sun\". \"The Grand Tour\" raidījumu 18. novembrī atklās ar grandiozu sižetu \" Mad Max \" filmas stilā, kurā tā trīs vadītāji tuksnesī Kalifornijā brauc katrs ar savu \"Ford Mustang\", bet viņus pavada 150 citi auto, tostarp \"Bugatti Veyron\" un \"Rolls-Royce\", sešas lidmašīnas un 2000 akrobātu. Tas būšot visdārgākais sižets TV vēsturē. Lai arī \"The Grand Tour\" budžetu \" Amazon \" nekad nav publiski komentējis, ārvalstu mediji lēš, ka \"TopGear\" trijotne ar \"Amazon\" noslēgusi 160 miljonu mārciņu (183 miljoni eiro) līgumu uz trim gadiem – par 36 raidījuma sērijām, kas ir aptuveni pieci miljoni eiro par katru raidījuma sēriju un tas esot vairāk nekā jebkad \"TopGear\" saņēma filmēšanai no  BBC .", "link": "https://www.delfi.lv/auto/42826658/zinas/47979861/klarksona-jauno-raidijumu-atklas-ar-visdargako-sizetu-tv-vesture"},
{"title": "'Chevrolet' pēc diviem gadiem pametīs Eiropas tirgu", "category": "Auto", "body": "Koncerns \" General Motors \" (GM) plāno pēc diviem gadiem, 2015. gada beigās, atteikties no \" Chevrolet \" markas Eiropas tirgū, vēsta aģentūra \"Automotive News\" ar atsauci uz GM valdes priekšsēdētāja pienākumu izpildītāju Stīvu Girskiju. Amerikāņu autoražotājs nolēmis atteikties no \"Chevrolet\" markas Rietumu un Austrumu Eiropā sarežģītās ekonomiskās situācijas dēļ šajos reģionos un nepieciešamības dēļ reorganizēt visu GM pārstāvēto marku biznesu. Šobrīd \"Chevrolet\" tirgus daļa Eiropā ir tikai aptuveni viens procents. Un pašreizējie finansiālie rādītāji neapmierinot GM vadību. \"Chevrolet\" vietā GM nolēmis koncentrēties uz \" Opel \" markas attīstību. \"Esam pārliecināti, ka daudz spēcīgākas \"Opel\" un \"Vauxhall\" pozīcijas tirgū pozitīvi ietekmēs mūsu markas kā Eiropā, tā arī citviet pasaulē,\" paziņojis Girskijs. Tāpat viņš norādīja, ka atteikšanās no \"Chevrolet\" nekādi neietekmēšot noslēgto vienošanos par sadarbību ar franču grupu \"PSA Peugeot Citroen\". Jau ziņots, ka GM līdz 2016. gada beigām plāno \"Opel\" markā investēt četrus miljardus eiro. Šie līdzekļi tiks novirzīti modeļu gammas paplašināšanai, kas tiks palielināta līdz 26 modeļiem. Tāpat plānots izstrādāt 13 jaunus motorus. Līdz šāgada oktobrim pieprasījums pēc \"Chevrolet\" markas automobiļiem Eiropā samazinājās par 17 procentiem. Tajā pašā laikā pieprasījums pēc \"Opel\" un \"Vauxhall\" markas automobiļiem kritās tikai par trim procentiem. Šīm divām markām Eiropā jauno auto tirgus daļa ir 6,7% apmērā.", "link": "https://www.delfi.lv/auto/42826658/zinas/43874896/chevrolet-pec-diviem-gadiem-pametis-eiropas-tirgu"},
{"title": "'Opel Adam' sportiskā versija 'S' ar 140 ZS", "category": "Auto", "body": "Kompānija \" Opel \" šonedēļ notiekošajā Ženēvas autoizstādē prezentēs markas mazākā modeļa sportiskās modifikācijas prototipu \"S\". \"Opel Adam S\" aprīkots ar 1,4 litru turbopūtes benzīna motoru un sešpakāpju manuālo pārnesumkārbu. Spēka agregāts attīsta 140 ZS jaudu un 220 Nm griezes momentu. Autoražotājs no dinamiskajiem raksturlielumiem pagaidām vien atklāj, ka šis mazais \"Opel\" spēs paātrināties līdz 220 km/h.", "link": "https://www.delfi.lv/auto/42826674/modelu-jaunumi-testi/44266961/opel-adam-sportiska-versija-s-ar-140-zs"},
{"title": "'Opel' atgriežas motoru sportā", "category": "Auto", "body": "Kompānija \" Opel \" atgriezīsies autosportā ar diviem modeļiem – rallijam sagatavoto mazo \"Adam\" un izturības sacīkstēm pielāgoto \"Astra OPC\". Abi sporta automobiļi sacīkstēs debitēs nākamgad. Atbilstoši  FIA  R2 klases prasībām sagatavotais \"Opel Adam\" piedalīsies \" ADAC  Rally Masters\" sacensībās, kur cīnīsies par \"ADAC Opel Rally Cup\" kausu. Pilotiem paredzētas naudas balvas, kuru apmērs pagaidām netiek atklāts, tomēr baumots tiek pat par sešciparu skaitļiem. Pēc provizoriskas informācijas, ar 145 zirgspēku jaudīgo 1,6-litru benzīna dzinēju aprīkotais rallija \"Opel Adam\" maksās 26 tūkstošus eiro. Savukārt izturības sacīkstēm pielāgotais \"Opel Astra OPC\" paredzēts Vācijas tirgum. Ar šo spēkratu, kas izgatavots atbilstoši \"VLN Endurance Championship\" prasībām, plānots piedalīties 24 stundu izturības sacīkstēs Nirburgringā. Atgādinām, ka \"Opel\" ziedu laiki motoru sportā bija pagājušā gadsimta 70. gados rallijā. 1974. gadā ar \"Ascona A\" tika izcīnīts Eiropas čempiona tituls, bet 1979. gadā šis tituls tika iegūts ar \"Ascona B\" modeli, bet 1982. gadā – ar \"Ascona 400\". Viens no jaunākajiem \"Opel\" sasniegumiem auto sportā bija 2003. gadā, ar \"Astra V8\" kupeju izcīnot uzvaru 24 stundu sacensībās Nirburgringā.", "link": "https://www.delfi.lv/auto/42826658/zinas/42846174/opel-atgriezas-motoru-sporta"},
{"title": "'SAAB' rūpnīcā atjaunota automobiļu ražošana", "category": "Auto", "body": "Tomēr izgatavotais automobilis nenonāks tirdzniecībā. Tas tiks izmantots kā prototips ražošanas līnijas pielāgošanai un jauno piegādātāju komponenšu kvalitātes pārbaudei. Jau ziņots, ka jaunais \"SAAB\" īpašnieks – korporācija \"National Electric Vehicle Sweden\" (NEVS) – plāno atjaunot automobiļu sērijveida ražošanu 2014. gadā. Pirmais no modeļiem būšot elektromobilis uz \"SAAB 9-3\" bāzes. Atgādinām, ka \"SAAB\" ražošana tika apturēta 2011. gadā lielo parādu dēļ piegādātājiem. Tā paša gada decembrī kompānija tiesā iesniedza bankrota pieteikumu. Līdz tam zviedru autoražotājs cerēja saņemt finansējumu no Ķīnas investoriem, tomēr \"SAAB\" iepriekšējais īpašnieks – amerikāņu koncerns \" General Motors \" – bloķēja šos darījumus bailēs no iespējamām tehnoloģiju zādzībām. NEVS iegādājās \"SAAB\" kompāniju 2012. gada rudenī.", "link": "https://www.delfi.lv/auto/42826658/zinas/43668203/saab-rupnica-atjaunota-automobilu-razosana"},
{"title": "'Opel' modernizējis 'Insignia' modeli", "category": "Auto", "body": "Kompānija \" Opel \" oficiāli atklājusi modernizēto \"Insignia\" modeļu saimi, kas plašākai sabiedrībai pirmo reizi tiks parādīta rudenī notiekošajā Frankfurtes autoizstādē. Automobilim ir ne tikai atjaunināts dizains, bet arī piedāvājumu papildinājuši jauni dzinēji un aprīkojuma iespējas. Vizuāli atjauninātais \"Opel Insignia\" atšķiras ar lielāku radiatora dekoratīvo režģi, citādiem lukturiem un buferiem, kā arī bagāžas nodalījuma vāku. Interjers mainījies vēl būtiskāk – tajā ir jauns stūresrats, mērinstrumentu panelis ar informatīvo ekrānu centrā. Tāpat salonā ir jauns astoņu collu ekrāns multimediju sistēmai un citāds klimata kontroles vadības bloks. Tāpat autovadītājs regulēt navigācijas, multimediju un citu borta elektroniku varēs ar speciālu skārnienjutīgu virsmu, kas atrodas centrālajā kulisē pie elkoņbalsta. Ar tā palīdzību varēs ievadīt arī burtus un ciparus, izvēlēties saskares punktus izvēlnē un tamlīdzīgi. Tehniskā ziņā atjauninātajam \"Opel Insignia\" ir citāda regulējuma balstiekārta un stūres sistēmu, kā arī uzlabota trokšņa un vibrāciju izolācija. \"Opel Insignia\" piedāvājumu papildinās jaunie benzīna dzinēji SIDI ar degvielas tiešās iesmidzināšanas sistēmu – divu litru turbomotors ar 249 ZS un 400 Nm, kā arī 1,6-litru turbopūtes agregāts ar 170 ZS un 260 Nm (īslaicīgi \"overboost\" režīmā 280 Nm). Dzinēji sajūdzami vai nu ar sešpakāpju manuālo, vai jaunās paaudzes sešpakāpju automātisko pārnesumkārbu. Minētais divlitru agregāts būs pieejams arī komplektācijā ar pilnpiedziņas transmisiju. Tāpat modernizētajai \"Insignia\" modeļu saimei būs jauns divlitru dīzeļdzinējs, kurš versijā ar vienu turbīnu atkarībā no versijas attīsta 120 ZS (320 Nm) vai 140 ZS (370 Nm), bet modifikācijā ar divām turbīnām – 195 ZS un 400 Nm. Atjauninātās saimes \"Opel Insignia\" varēs pasūtīt no 21. jūnija, un tas būs pieejams četrdurvju, piecdurvju un universāļa \"Sports Tourer\" versijā. Cena būs sākot no 24 325 eiro (Vācijā ieteicamā mazumtirdzniecības cena, ieskaitot PVN).", "link": "https://www.delfi.lv/auto/42826674/modelu-jaunumi-testi/43406085/opel-modernizejis-insignia-modeli"},
{"title": "'Opel Insignia Country Tourer' – apvidus braukšanas universālis", "category": "Auto", "body": "No standarta universāļa jaunā modifikācija atšķiras par 20 mm paaugstinātu klīrensu, kā arī nekrāsotas plastmasas uzlikām pa virsbūves perimetru. \"Country Tourer\" būs pieejams tikai un vienīgi ar pilnpiedziņas sistēmu, kurā izmantots \"Haldex\" viskosajūgs un aizmugurējais diferenciālis ar elektronisko vadību. \"Opel Insignia Country Tourer\" būs pieejams ar kādu no trim dzinējiem – divlitru dīzeļmotoru, kas atkarībā no versijas attīsta 163 vai 195 zirgspēku jaudu, kā arī divlitru turbopūtes benzīna agregātu, kas attīsta 250 ZS. Transmisijas – vai nu sešpakāpju manuālā, vai automātiskā. Atgādinām, ka  modernizēto \"Opel Insignia\" modeļu saimi  autoražotājs atklāja jūnija vidū. Šiem automobiļiem atjaunināts ne tikai eksterjera un interjera dizains, bet arī tehniskie risinājumi.", "link": "https://www.delfi.lv/auto/42826674/modelu-jaunumi-testi/43454077/opel-insignia-country-tourer-apvidus-brauksanas-universalis"},
{"title": "Šūmahera ģimene atrodas līdzās cietušajam", "category": "Auto", "body": "Slēpošanas laikā Alpos smagu traumu guvušā septiņkārtējā  F-1  čempiona Mihaela Šūmahera ģimene atrodas līdzās cietušajam slimnīcā Grenoblē un ir šokā par notikušo nelaimi, vēsta raidsabiedrība BBC. „Ģimene, protams, nejūtas ļoti labi. Viņi ir šokā,” žurnālistiem atklāja autobraucēja pārstāve Sabīne Kehma. Līdzās Šūmaheram slimnīcā ir viņa sieva Korina, meita Džina Marija un dēls Miks.  Ārsti cīnās par 44 gadu vecā autobraucēja dzīvību pēc svētdien notikuša negadījuma Francijas Alpu kūrortā Meribelā, kad slēpošanas laikā Šūmahers krita un atsitās ar galvu pret akmeni. Sportists ar helikopteru evakuēts uz slimnīcu, kur svētdien vakarā viņam operētas smadzenes, lai likvidētu hematomu, taču atklāti ari citi bojājumi abās smadzeņu pusēs. Ārsti pirmdien paziņoja, ka  cietušā veselības stāvoklis ir kritisks .   Šūmahers pēc operācijas ievadīts mākslīgā komā, lai samazinātu spiedienu uz smadzenēm. Vielmaiņas palēnināšanai ir samazināta viņa ķermeņa temperatūra. Medicīnā ir precedenti, kad cilvēki izdzīvo pēc šādām traumām, norāda BBC. Mākslīgajā komā Šūmaheram varētu būt jāpaliek vismaz 48 stundas vai pat vairākas nedēļas, bet līdz pilnīgai atlabšanai varētu būt nepieciešami vairāki mēneši, skaidro raidsabiedrība. Jau vēstīts, ka  Šūmehers 29. decembrī guva smagu galvas traumu slēpošanas laikā Francijas Alpos , kur bija kopā ar savu dēlu.  Atbalstu", "link": "https://www.delfi.lv/auto/42826676/motorusports/43998584/sumahera-gimene-atrodas-lidzas-cietusajam"},
{"title": "Horvāti piesaistījuši investīcijas 1088 ZS superauto ieviešanai ražošanā", "category": "Auto", "body": "Horvātijas  kompānija \"Rimac Automobili\" piesaistījusi naudas līdzekļus, lai sērijveida ražošanā ieviestu 1088 zirgspēku jaudīgo elektromobili. Šī superauto ražošanā naudu gatavs ieguldīt Kolumbijas naftas magnāts Frenks Jepess un Honkongas uzņēmums \"Sinocop Resources\", kas gatavs iegādāties 10% horvātu autoražotāja akciju. Vēl nauda saņemta kā iemaksas no privātpersonām, kuras izteikušas vēlmi kļūt par šī \"Rimac\" automobiļa īpašnieku. \"Mums ir piedāvājumi arī no citiem potenciāliem investoriem, tomēr nevēlamies šobrīd apgūt vairāk naudas, nekā tas sākotnējā etapā ir nepieciešams. Mums ir jau pasūtināti astoņi automobiļi, un arī tas šobrīd ir vairāk nekā pietiekami,\" situāciju medijiem skaidro Rimaks. Atgādinām, ka 2011. gadā Frankfurtes autoizstādē šis Horvātijas uzņēmums prezentēja \"Rimac Concept One\" superauto. Interesanti, ka praktiski visas tā detaļas, izņemot riepas, priekšējo vējstiklu un drošības spilvenus, izgatavotas vai nu pašu spēkiem, vai pasūtinātas kādam no piegādātājiem turpat Horvātijā. \"Rimac Concept One\" aprīkots ar četriem elektromotoriem, kuru kopējā jauda attīsta 1088 zirgspēku, bet griezes moments – 3790 ņūtonmetru. Pēc izstrādātāja datiem, šāds elektriskais superauto no vietas līdz 100 km/h paātrinātos 2,8 sekundēs un maksimāli sasniegtu 305 km/h. Ar pilnu akumulatoru uzlādi tas spējīgs nobraukt līdz 600 km distanci.", "link": "https://www.delfi.lv/auto/42826658/zinas/44439048/horvati-piesaistijusi-investicijas-1088-zs-superauto-ieviesanai-razosana"},
{"title": "Šūmahera veselības stāvoklis uzlabojies, bet joprojām kritisks", "category": "Auto", "body": "Jauni smadzeņu skenēšanas attēli liecina, ka situācija pēc svētdien pārciestās smadzeņu operācijas ir \"labāka nekā vakar\", bet tā joprojām ir bīstama, paziņoja ārsti. \"Ir labāk nekā vakar. Bet  visa ģimene  labi saprot, ka viņa stāvoklis joprojām ir trausls un notikt var viss,\" mediķu komandas paziņojumu citē BBC.  Nelielie uzlabojumi paver potenciālu iespēju vēl vienai operācijai. Ar tiem ir \"iegūts nedaudz vairāk laika\", skaidro ārsti.  Ārsti cīnās par 44 gadu vecā autobraucēja dzīvību pēc svētdien notikuša negadījuma Francijas Alpu kūrortā Meribelā, kad slēpošanas laikā Šūmahers krita un atsitās ar galvu pret akmeni.  Sportists ar helikopteru evakuēts uz slimnīcu, kur svētdien vakarā viņam operētas smadzenes, lai likvidētu hematomu, taču atklāti ari citi bojājumi abās smadzeņu pusēs.  Ārsti pirmdien paziņoja, ka  cietušā veselības stāvoklis ir kritisks .  Šūmahers pēc operācijas ievadīts mākslīgā komā, lai samazinātu spiedienu uz smadzenēm. Vielmaiņas palēnināšanai ir samazināta viņa ķermeņa temperatūra.  Medicīnā ir precedenti, kad cilvēki izdzīvo pēc šādām traumām, norāda BBC. Mākslīgajā komā Šūmaheram varētu būt jāpaliek vismaz 48 stundas vai pat vairākas nedēļas, bet līdz pilnīgai atlabšanai varētu būt nepieciešami vairāki mēneši, skaidro raidsabiedrība.  Šūmehers 29. decembrī guva smagu galvas traumu slēpošanas laikā Francijas Alpos   Atbalstu un vēlējumus izveseļoties vācu sportistam izteikuši cilvēki no visas pasaules, norāda BBC.", "link": "https://www.delfi.lv/auto/42826676/motorusports/43998690/sumahera-veselibas-stavoklis-uzlabojies-bet-joprojam-kritisks"},
{"title": "Jaunais F-1 čempions Niko Rosbergs paziņo par aiziešanu no karaliskās autosporta klases", "category": "Auto", "body": "2016. gada  F-1  čempions  Niko Rosbergs  ir paziņojis, ka noslēdz savu karjeru autosportā. 31 gadu vecais vācu pilots, kurš savu pirmo un nu jau vienīgo F-1 čempiona titulu izcīnīja aizvadītās nedēļas nogalē Abu Dabi, savā \"Facebook\" kontā izplatījis paziņojumu, kurā skaidro savu lēmumu. Niko Rosbergs tādējādi ir pirmais pēc Alēna Prosta, kurš atvadās no karaliskās autosporta klases aktuālā F-1 čempiona godā esot. Franču pilots no F-1 atvadījās uzreiz pēc titula iegūšanas 1993. gadā. \"Šis ir drosmīgs lēmums un pierāda Niko rakstura stingrību,\" BBC citē Toto Volfu, kuru pārsteidzis Rosberga paziņojums. \"Pēc 25 autosportā pavadītiem gadiem es esmu uzkāpis savā virsotnē, esmu sasniedzis augstāko punktu, un šis lēmums tagad šķiet tik pareizs,\" savā kontā raksta Rosbergs. \"Šī sezona, es jums teikšu, bija sasodīti smaga. Pēc diviem vilšanās gadiem es braucu kā traks, jo tie manu motivācijas līmeni bija pacēluši tik augstu kā nekad iepriekš,\" atzīstas vācu pilots. \"Un, protams, arī manu mīļo iespaids - tas bija visas manas ģimenes ziedošanās, visu veltot manam mērķim. Nevaru vien beigt pateikties savai sievai Vivianai, viņa bija lieliska. Viņa saprata, ka šis man ir vissvarīgākais gads, mūsu iespēja sasniegt [mērķi], viņa radīja man apstākļus, lai es varētu atpūsties pēc sacīkstēm, pieskatīja mūsu mazo meitu un atbalstot.\" \"Svētdien no rīta Abu Dabi es zināju, ka šī var būt mana pēdējā sacīkste un šīs sajūtas apskaidroja mani pirms starta,\" raksta Rosbergs. \"Es gribēju izbaudīt katru brīdi, zinot, ka šī var būt pēdējā reize… tad starta gaismas nodzisa un es aizvadīju intensīvākos 55 apļus savā mūžā. Savu lēmumu pieņēmu pirmdien vakarā. Pēc pārdomām visas dienas garumā pirmie, kam es to pateicu, bija Viviana un Georgs (Nolte, Rosberga menedžeris), pēc tam Toto (Volfs, \"Mercedes\" F-1 komandas vadītājs).\" \"Vienīgais, kas mani sarūgtina, ir tas, ka ar šo lēmumu esmu nostādījis smagā situācijā savu autosporta ģimeni, taču Toto mani saprata,\" turpina vācu pilots. \"Mans sasniegums, ar ko lepošos visu mūžu, būs uzvara F-1 pasaules čempionātā ar šiem vienreizējiem cilvēkiem, \"Sudraba bultas\" komandu.\" \"Tagad es vienkārši gribu priecāties par mirkli,\" ierakstu noslēdz jaunais F-1 čempions. \"Tuvākajās nedēļās man būs laiks visu izbaudīt, pārdomāt sezonu un priecāties par visu, kas ienāks manā dzīvē. Es tagad esmu jaunā dzīves posmā un tad jau redzēsim, ko tas man nesīs.\" Līgums ar \"Mercedes\" komandu Rosbergam bija noslēgts līdz 2016. gada beigām. 2016. gada F-1 čempionātā Rosbergs uzvarēja deviņos no 21 \"Grand Prix\" posmiem un sezonas noslēguma kopvērtējumā apsteidza savu komandas biedru Lūisu Hamiltonu par pieciem punktiem. Kā zināms, 1982. gadā par F-1 čempionu kļuva Niko tēvs Keke Rosbergs.", "link": "https://www.delfi.lv/auto/42826676/motorusports/48251661/jaunais-f-1-cempions-niko-rosbergs-pazino-par-aiziesanu-no-karaliskas-autosporta-klases"},
{"title": "'Rallijs Latvija 2014' uzvar igauņa Raula Jētsa ekipāža", "category": "Auto", "body": "Svētdien Cēsīs ar igauņu Raula Jētsa/Kristo Krāga triumfu finišēja Latvijas rallija čempionāta sezonas noslēdzošais posms \" Rallijs Latvija  2014\", portālu \"Delfi\" informē organizatori. Igauņu ekipāža spēja nosargāt pirmajā dienā iegūto līderpozīciju un tuvākos sekotājus – Mārtiū Svili/Ivo Pūķi - apsteidza par 10,89 sekundēm. Ātrāko trijnieku noslēdza ekipāža no Lietuvas – Ramūns Čapkausks/Tomass Šipkausks, kuri no uzvarētājiem atpalika 31,57 sekundes. Leģendārā latviešu rallija braucēja Aleksandra Karamiševa piemiņas kausu par uzvaru sacensību un sezon pēdējā ātrumposmā ieguva Mārtiņš Svilis. Dažādu notikumu piesātināta bija \"Rallijs Latvija 2014\" izšķirošā diena, kuras laikā autosportistiem bija jācīnās ar lietus pielietiem ātrumposmiem, kuru segums bija ļoti neprognozējams un mainīgs. Sešos dienas ātrumposmos līdz drošam finišam līderpozīciju spēja nosargāt igauņi Rauls Jēts un Kristo Krāgs, kuri uzrādīja ātrāko laiku divos dienas ātrumposmos un noturēja jau pēc sacensību pirmās dienas iegūto līderpozīciju. \"Uzvarēt rallijā \"Latvija\" un iegūt Latvijas rallija čempiona titulu ir sapnis, kas nu ir piepildījies,\" emocionāls pēc finiša bija Rauls Jēts. \"Organizatori arī šoreiz bija parūpējušies par vienreizējiem ātrumposmiem, arī laika apstākļi šo ralliju padarīja par neaizmirstamu piedzīvojumu! Sacensību pirmajā dienā pieļāvām kļūdu – nedzirdēju stūrmaņa teikto un aizbraucu garām līkumam. Labi, ka tā bija vienīgā nozīmīgā kļūda rallijā un atlikušo distanci veicām pārdomāti. Šogad mūsu sportiskie rezultāti neļāva pacīnīties par augstākajām vietām Igaunijas čempionātā, tāpēc izvēlējāmies visu savu uzmanību koncentrēt tieši Latvijas čempionātam. Lai labāk sagatavotos šim rallijam, pagājušajā nedēļā izvēlējāmies startēt Sāremā, tāpēc šodien gūtā uzvara gan posmā, gan arī čempionātā man ir kā \"Jackpot\",\" jautrs pēc finiša bija Rauls Jēts. Tuvākie sekotāji igauņiem šodien bija latvieši Mārtiņš Svilis/Ivo Pūķis. Kā atzina paši autosportisti, tad, ja nebūtu pieļauta kļūda dienas pirmajā pilsētas ātrumposmā \"SS13  Cēsis \", iespējams, viņi būtu varējuši pacīnīties arī par uzvaru kopvērtējumā. Rallijs Latvija absolūtajā ieskaitē trešo vietu izcīnīja lietuvieši Ramūns Čapkausks/Tomass Šipkausks, kuri atzina, ka ir apmierināti ar šodien parādīto tempu un sasniegto rezultātu tik sarežģītos braukšanas apstākļos. Visi trīs rallija pirmo vietu ieguvēji startēja R5 grupā. Mārtiņš Svilis saņēma Aleksandra Karamiševa ceļojošo kausu, kuru kopš 2008. gada pasniedz latviešu pilotam, kurš Latvijas rallija čempionāta (LRČ) noslēdzošā posma pēdējā grunts ātrumposmā uzrāda ātrāko laiku. Rallija \"Latvija\" pēdējā ātrumposmā \"SS16 DMack Power Stage\" Svilis bija ne vien ātrākais latvietis, bet uzrādīja arī absolūti ātrāko laiku. \"Ja godīgi, rallija laikā par šo balvu nedomājām, bet esmu ļoti pagodināts iegūt tik nozīmīgu apbalvojumu ar tik lielu vēsturisku nozīmi,\" priecīgs ir Mārtiņš Svilis. Intriģējoši notikumi līdz pat sacensību priekšpēdējam ātrumposmam norisinājās N4 grupā, kurā pēc pirmās dienas vadībā atradās Krievijas ekipāža Igors Bulancevs/Marina Daņilova, kuriem uz spēles bija likta ne tikai uzvara rallijā \"Latvija\", bet arī LRČ kopvērtējumā. Lai iegūtu čempionu titulu, ekipāžai bija gan jāuzvar rallijā, gan jāiegūst punkti \"power stage\". Pēc Vorobjova/Mālnieka avārijas sacensību pirmajā dienā, tieši Bulancevs/Daņilova pārņēma vadību N4 klasē un ar katru veikto kilometru palielināja intrigu – vai ekipāža spēs gūt nepieciešamo punktu skaitu, lai kļūtu par sezonas čempioniem? Intriga tika atrisināta rallija priekšpēdējā ātrumposmā, kad automašīnas nolauztā riteņa dēļ viņi bija spiesti izstāties, zaudējot ne tikai iespējamo uzvaru rallijā, bet arī čempionu titulu N4 grupā, kuru ar sezonas gaitā sakrātajiem punktiem ieguva Vorobjova/Mālnieka ekipāža. Konkurentu neveiksmes savā labā izmantoja ukraiņi Kravčenko/Kuzminovs, kuri bija ātrākie starp finišu sasniegušajiem dalībniekiem un svinēja uzvaru N4 grupā, otrajā vietā atstājot Geraščenko/Kurnosovs. Lai gan trešajā vietā finišu sasniedza Šusts/Stepanovs, viņus no rallija izslēdza par automašīnas neatbilstību tehniskajiem noteikumiem. R2 grupā šodien izpalika gaidītā spēkošanās starp divām \"LMT Autosporta Akadēmija\" ekipāžām, jo Emīla Blūma vadīto automašīnu pievīla tās ātrumkārba, un ekipāža pēc dienas otrā ātrumposma no sacensībām izstājās. Drošu uzvaru grupā izcīnīja Sirmacis/Kulšs, kuriem sekoja Lielkājis/Miķelsons un Belokoņs/Freibergs.  Tikmēr 2WD klasē uzvaru izcīnīja Andis Neikšāns/Aivis Aizsilnieks, kuri uzrādīja ātrāko laiku klasē visos rallija ātrumposmos un savus tuvākos sekotājus, lietuviešus Valeišu/Reisu, apsteidza par četrām minūtēm un 39,86 sekundēm. Trešajā pozīcijā ierindojās Zigurds Kalniņš/Renārs Salaks. Neikšāna ekipāža rallijā \"Latvija\" laikā ieguva 28 punktus, ar ko bija pietiekami, lai apsteigtu visus konkurentus un izcīnītu Latvijas rallija kausu 2WD grupā sezonas vētējumā. Ne mazāk interesantas un spraigas cīņas norisinājās starp rallijsprinta dalībniekiem, kur par uzvarētājiem kļuva Nebars/Berķis (4WD Open), Jeršovs/Bērze (4WD), Rovanpera/Pietilainens (2WD Open) un Cielēns/Rambols (1600 grupa).", "link": "https://www.delfi.lv/auto/42826676/motorusports/45116752/rallijs-latvija-2014-uzvar-igauna-raula-jetsa-ekipaza"},
{"title": "Hamiltons ASV izcīna 50. 'Grand Prix' uzvaru", "category": "Auto", "body": "Pašreizējais pasaules čempions  Lūiss Hamiltons  svētdien trešo gadu pēc kārtas triumfēja  F-1  ASV \" Grand Prix \" izcīņā, tiekot pie savas 50. uzvaras karjerā, kamēr viņa \"Mercedes\" komandas biedrs  Niko Rosbergs , kurš ir kopvērtējuma līderis, finišēja otrajā vietā. Hamiltons aizvadīja teicamu sacīksti, esot līderpozīcijā no starta līdz finišam, vadību uz īsu brīdi zaudējot tikai pēc boksu apmeklējuma. Viņš ASV \"Grand Prix\" izcīņā uzvarēja piekto reizi karjerā, atkārtojot leģendārā vācieša Mihaēla Šūmahera savulaik iespēto. Hamiltons kļuva tikai par trešo F-1 pilotu šo sacensību vēsturē, kurš karjeras laikā uzvarējis vismaz 50 sacīkstēs. Vairāk panākumu ir tikai Šūmaheram (91) un francūzim Alēnam Prostam (51). Hamiltons sezonas 18. posmā 56 Ostinas trases apļus veica stundā, 38 minūtēs un 12,618 sekundēs, bet Rosbergs viņam zaudēja 4,520 sekundes. Čempionāta līderis sacensības sāka no otrās pozīcijas, taču startā palaida garām austrālieti Danielu Rikjardo (\"Red Bull\"), tomēr sacensību vidū viņš ar veiksmīgāku boksu apmeklējumu politiku atguva sev tik vēlamo otro vietu. Arī atlikušajos trīs posmos Rosbergam pietiks ar finišiem otrajā vietā, lai tiktu pie čempiona titula, jo viņš kopvērtējumā saglabā 26 punktu pārsvaru pār Hamiltonu. Tikmēr trešais palika Rikjardo, kurš uzvarētājam zaudēja jau 19,692 sekundes. Tālākās vietas ieņēma \" Ferrari \" braucējs  Sebastjans Fetels  no Vācijas, kā arī cits bijušais pasaules čempions  Fernando Alonso  (\" McLaren \"). Alonso sacensību beigās aizraujošā cīņā pārspēja savu gados jaunāko tautieti Karlosu Sainsu junioru (\" Toro Rosso \"). Pie kopvērtējuma punktiem tika arī pieredzējušais brazīlietis  Felipe Masa  (\" Williams \"), kurš ieņēma septīto vietu, kā arī meksikānis Serhio Peress (\" Force India \"), brits  Džensons Batons  (\"McLaren\") un francūzis Romēns Grožāns (\"Haas\"). Tikmēr neveiksme piemeklēja jauno nīderlandiešu talantu Maksu Verstapenu no \"Red Bull\" vienības, kuram pēc formulas tehniskām ķibelēm 30. aplī nācās izstāties. Tobrīd Verstapens atradās piektajā pozīcijā. Pasaules čempionāta kopvērtējuma līderim Rosbergam trīs sacīkstes pirms sezonas beigām ir 331 punkts, bet viņam ar 305 punktiem seko Hamiltons. Savukārt 227 punktus iekrājis trešajā vietā esošais Rikjardo, bet pie 177 punktiem ticis  Fetels , kurš apsteidza savu komandas biedru Kimi Reikenenu no Somijas. Arī Raikonens svētdien piedzīvoja tehnisku ķibeli un drīz pēc boksu apmeklējuma bija spiests izstāties. Tikmēr Konstruktoru kausa ieskaitē līdere \"Mercedes\" tikusi pie 636 punktiem, triumfu sev čempionātā nodrošinot jau iepriekšējā posmā. Tikmēr \"Red Bull\" ir 400 punkti, bet \"Ferrari\" iekrājusi 347 punktus. Šosezon F-1 piloti sacentīsies 21 posmā, sezonai noslēdzoties 27. novembrī Abū Dabī.", "link": "https://www.delfi.lv/auto/42826676/motorusports/48063823/hamiltons-asv-izcina-50-grand-prix-uzvaru"},
{"title": "'Subaru' ražotājs svin 60 gadu jubileju", "category": "Auto", "body": "\" Subaru \" automobiļu ražotājs \"Fuji Heavy Industries\" šogad svin 60. jubileju. Tomēr \"Subaru\" markas vēsture, kas pazīstama ar pilnpiedziņas automobiļiem, ir par pieciem gadiem jaunāka. \"Fuji Heavy Industries\" tika dibināts 1953. gadā un sākotnēji nodarbojās ar aviācijas transporta izgatavošanu. Savukārt 1971. gadā tika prezentēts \"Subaru Leone\" modelis, kurā pirmo reizi tikai izmantota mūsdienās atpazīstamā markas raksturīgā konfigurācija – pilnpiedziņas sistēma un četru cilindru opozītmotors. Mūsdienās \"Fuji Heavy Industries\" nodarbina 15 tūkstoš cilvēku un realizē savus produktus 100 pasaules valstīs. Šobrīd kompānija ražo \"Subaru\" automobiļus, bet tā aviācijas nodaļa izgatavo detaļas lidmašīnām un helikopteriem.", "link": "https://www.delfi.lv/auto/42826658/zinas/43493335/subaru-razotajs-svin-60-gadu-jubileju"},
{"title": "'auto24 Rally Estonia' startēs arī ERČ līderis un 'Rally Liepāja' uzvarētājs", "category": "Auto", "body": "Eiropas rallija čempionāta ( ERČ ) Igaunijas posmā, \"auto24 Rally Estonia\", piedalīsies arī pašreizējais kopvērtējuma līderis un  ERČ Latvijas posma uzvarētājs, soms Esapeka Lapi  (\" Škoda \"), informē sacensību rīkotāji. Bez Lapi \"auto24  Rally Estonia \" startēs arī viņa komandas biedrs Zeps Vīgands, kurš ERČ kopvērtējumā ar Kreigu Brīnu dala otro vietu. Tā kā britu pilots šīs sacensības izlaidīs, Vīgands pēc Igaunijas rallija var vienpersoniski ieņemt otro vietu. \"Sagaidu, ka Igaunijā jutīšos kā mājās, jo ceļi tur ir gandrīz kā Somijā,\" saka Esapeka Lapi. \"Tiesa, ilgi neesmu braucis Somijā, līdz ar to kāds laiks paies, kamēr atkal pieradīšu pie šāda veida, ļoti ātrajiem ceļiem. Zinu, ka mani sagaida spēcīga konkurence un pret R5 klases mašīnām būs grūti cīnīties.  Īpaši ar Tanaku  un pārējiem igauņu braucējiem. Taču ceru izcīnīt vērtīgus punktus čempionātā.\" Kopumā rallijam pieteikušās 169 ekipāžas, no kurām 63 ir Eiropas čempionāta dalībnieki. Kā zināms, paralēli ERČ posmam Igaunija uzņem arī  FIA  Eiropas vēsturisko auto čempionāta un Igaunijas meistarsacīkšu posmu. Pēdējie sacensībām pievienosies otrajā rallija dienā, sestdien, 19.jūlijā. \"auto24 Rally Estonia\", kas ir ERČ septītais posms, risināsies 18. un 19. jūlijā.", "link": "https://www.delfi.lv/auto/42826676/motorusports/44683072/auto24-rally-estonia-startes-ari-erc-lideris-un-rally-liepaja-uzvaretajs"},
{"title": "'auto24 Rally Estonia' avāriju piedzīvojušajam pilotam Raulam Jētsam lauztas abas kājas", "category": "Auto", "body": "Igauņu pilots Rauls Jētss Eiropas rallija čempionāta (ERČ) posmā \"auto25  Rally Estonia  2014\" piedzīvotajā avārijā sacensību priekšpēdējā ātrumposmā guvis nopietnas traumas, kuras viņa veselību gan neapdraud, apstiprināja komanda. Avāriju Jētss piedzīvoja otrajā sacensību dienā, 14.ātrumposmā. Viņa pilotētais \"Ford Fiesta R5\" lielā ātrumā izlidoja no trases un ietriecās laukakmenī. Abi ekipāžas dalībnieki no mašīnas izkļuva pašu spēkiem, taču vēlākā medicīniskā pārbaude atklāja, ka pilotam ir vairāki lūzumi, ieskaitot pēdas un potītes lūzumu, bet stūrmanim Andrusam Tomam lauzts pēdas kauls. Abu atveseļošanās ilgs vairākus mēnešus. Jētss, kurš šajā rallijā pārstāvēja \"MM Motorsport\" komandu, avārijas brīdī atradās 12.vietā rallija kopvērtējumā.  Šajā rallijā tika piedzīvotas vairākas smagas avārijas, kas prasīja glābšanas dienestu iesaistīšanos, taču sportisti tajās nozīmīgas traumas nav guvuši - vienam no FIA Vēsturisko auto čempionāta dalībniekiem avārijā lauzta roka. Kā zināms, pavasarī  Rauls Jētss un Andruss Toms uzvarēja Latvijas čempionāta posmā, \"Rallijā Talsi\".", "link": "https://www.delfi.lv/auto/42826676/motorusports/44760098/auto24-rally-estonia-avariju-piedzivojusajam-pilotam-raulam-jetsam-lauztas-abas-kajas"},
{"title": "Jaunais 'Chevrolet Corvette Z06' ar 625 ZS", "category": "Auto", "body": "Kompānija \" Chevrolet \" pašlaik notiekošajā Detroitas autoizstādē prezentējusi visjaudīgāko \"Corvette\" modifikāciju markas vēsturē – \"Z06\". \"Chevrolet Corvette Z06\" aprīkots ar 6,2 litru V8 kompresormotoru, kas attīsta 625 zirgspēku jaudu un 861 ņūtonmetra griezes momentu. Dzinēju atkarībā no klienta vēlmes iespējams sajūgt ar septiņpakāpju manuālo vai astoņpakāpju automātisko pārnesumkārbu. \"Chevrolet Corvette Z06\" aprīkots ar sešcilindru bremžu skavām, 19 collu priekšējiem diskiem un 20 collu – aizmugurējiem. Par papildus samaksu pieejama \"Z07\" pakotne ar keramiskajām \"Brembo\" bremzēm un \"Michelin Pilot Super Sport Cup\" riepām.", "link": "https://www.delfi.lv/auto/42826674/modelu-jaunumi-testi/44038027/jaunais-chevrolet-corvette-z06-ar-625-zs"},
{"title": "Eiropā jauno 'Ford Mustang' jau pasūtinājuši vairāk nekā 2000 klientu", "category": "Auto", "body": "Uzņēmums \" Ford  Motor Company\" paziņojis, ka jaunais \"Ford Mustang\" no vietas līdz 100 kilometriem stundā paātrināsies mazāk nekā piecās sekundēs, kas padara to par augstas veiktspējas \"Ford\" modeli ar visātrāko ieskrējienu, kāds jebkad piedāvāts  Eiropas  tirgū. Kopš pasūtījumu pieņemšanas sākuma jauno \"Ford Mustang\" šogad jau pasūtījuši vairāk nekā 2200 klientu. Pirmo reizi modeļa 50 gadu vēsturē \"Ford Mustang\" Eiropā pieejams ar 5,0 litru V8 dzinēju ar 421 zirgspēka jaudu un 530 Nm griezes momentu. Tāpat pieejams ekonomiskais 2,3 litru \"EcoBoost\" dzinējs ar 317 zirgspēku jaudu un 432 Nm griezes momentu. \"Jaunais \"Ford Mustang\" būs nepieklājīgi ātrs, un, paātrinoties no nulles, jūs tiksiet iespiesti sēdeklī izaicinošas dzinēja skaņas pavadībā,\" apgalvo \"Mustang\" modeļu līnijas direktors Hermans Salenbauhs. \"Taču \"Mustang\" nav ātrs, tikai braucot taisni. Braukšana un vadāmība būs īsts atklājums Eiropas braucējiem.\" 5,0 litru V8 fastbeka virsbūves versijas modelis ar sešpakāpju transmisiju no nulles līdz 100 kilometriem stundā ieskrienas 4,8 sekundēs – ātrāk nekā jebkurš cits \"Ford\" modelis Eiropā kopš \"Ford GT\" superauto debijas 2005.gadā. \"Ford Mustang\" 2,3 litru \"EcoBoost\" fastbeks ar manuālo pārnesumkārbu sasniedz 100 kilometru stundā atzīmi 5,8 sekundēs. \"Ford Mustang\" braucējs var optimizēt automobiļa veiktspēju, pielāgojot to savam noskaņojumam un braukšanas apstākļiem ar pārslēdzamiem braukšanas režīmiem, savukārt ārpus publiskajiem ceļiem iespējams lietot \"Track Apps\" sistēmu, kas seko līdzi braukšanas rādītājiem. Savukārt ar \"Ford Mustang\" 5,0 litru V8 dzinēju braucējs var panākt arī iespējami ātrāko paātrinājumu trasē no nulles, izmantojot \"Launch Control\" starta kontroles tehnoloģiju. \"Mustang\" līkumos sasniedz pārslodzi pat 0,97 G. Ar \"Ford\" 2,3 litru \"EcoBoost\" dzinēju aprīkotais jaunais \"Ford Mustang\" patērē līdz 8,0 litriem degvielas uz 100 kilometriem un saražo 179 gramus CO2 izmešu uz kilometru. Jaunā \"Ford Mustang\" jaudīgie dzinēji Eiropā ir aprīkoti ar \"Veiktspējas paketi\", kas nodrošina uzlabotu bremzēšanu un dzesēšanu braukšanai lielā ātrumā. Ar slēdžiem vidus konsolē iespējams pārslēgties starp dažādiem braukšanas režīmiem un pielāgot \"AdvanceTrac\" elektronisko trajektorijas stabilizācijas kontroli, akseleratora pedāļa reakciju, automātiskās pārnesumkārbas pārslēgšanos un stūri atbilstoši \"Normal\", \"Sport+\", \"Track\" vai \"Snow/Wet\" iestatījumiem. Elektriskajam stūres pastiprinātājam arī ir pieejami pārslēdzami režīmi: \"Normal\", \"Comfort\" vai \"Sport\", kas maina stūres atsaucību un smagumu. Lai palīdzētu vadītājiem iegūt iespējami vairāk no sava automobiļa trasē, \"Ford Mustang\" ir aprīkots ar \"Track Apps\" sistēmu, ko var vadīt no stūres, un tās informācija tiek attēlota mērinstrumentu panelī, tostarp redzami akselerometra, paātrinājuma mērītāja un bremžu darbības rādītāji, kas nosaka bremzēšanas laiku un distanci atkarībā no iestatītā ātruma. Modelim ar 5,0 litru V8 dzinēju un manuālo pārnesumkārbu ir pieejama \"Launch Control\" starta kontrole, kas notur dzinēja apgriezienus iepriekš iestatītā diapazonā no 3 000 līdz 4 500 apgriezieniem minūtē pie pilnībā nospiesta akseleratora pedāļa. Kad tiek atlaists sajūgs, sistēma novada griezes momentu uz aizmugurējiem riteņiem, lai nodrošinātu maksimālu saķeri un iespējami ātrāku ieskrējienu. 5,0 litru V8 dzinējam pieejama arī elektroniskā \"Line Lock\" sistēma, kura nobremzē priekšējos riteņus, ļaujot vadītājam iesildīt aizmugurējos. \"Ford Mustang\" ir pilnībā neatkarīga piekare gan priekšā, gan aizmugurē, tostarp aizmugurējā daudzsviru piekare, kas optimizē braukšanas komfortu un mehānisko saķeri, kā arī nodrošina sportisku dinamiku, kā arī priekšējais \"MacPherson\" balsts, kas ļauj aprīkot automobili ar lielām, jaudīgām bremzēm, neietekmējot stūres vadību. Virsbūve ir par 28% izturīgāka nekā iepriekšējās paaudzes \"Mustang\" modelim. Svara sadalījums ar 54% priekšpusē 5,0 litru V8 versijā un 53% priekšpusē 2,3 litru \"EcoBoost\" versijā uzlabo vadāmības precizitāti. Dzinēja pārsegā, priekšējos spārnos, piekarē, transmisijā un bremzēs ir izmantots alumīnijs. Augstas izturības tērauda savienojumi, metināšana ar lāzeri un hidroformēšanas tehnika uzlabo virsbūves stingrību, drošību un braukšanas kvalitāti. Jaunais \"Ford Mustang\" pieejams fastbeka un kabrioleta virsbūves versijās ar sešpakāpju manuālo un automātisko transmisiju, kā arī klasiskiem dizaina elementiem, kuru vidū ir trīsdimensionālas aizmugurējās gaismas trīs līnijās, trapeces formas priekšējais radiatora režģis un haizivs mutes formas priekšējais panelis. \"Ford\" pirmo Eiropai paredzēto \"Mustang\" modeļu ražošanu ir uzsācis rūpnīcā Fletrokā, Mičiganā, ASV. Tie pieejami 10 dažādās virsbūves krāsās, un to standartaprīkojumā ietilpst 19 collu diski, automātiski HID priekšējie lukturi, dalītā klimata kontrole, LED aizmugurējie lukturi un aizmugurējais izkliedētājs.", "link": "https://www.delfi.lv/auto/42826658/zinas/45980785/eiropa-jauno-ford-mustang-jau-pasutinajusi-vairak-neka-2000-klientu"},
{"title": "10 populāri sportiskie auto 'Shooting Brake' modifikācijā", "category": "Auto", "body": "Mūsdienās ar \"Shooting Brake\" virsbūves tipu pamatā saprot tradicionāla universāļa un sportiskas kupejas mistrojumu, tostarp trīsdurvju versijā. Parasti tādus izgatavo mazas kompānijas uz esošu modeļu bāzes, tostarp \"Aston Martin\" un \"Lamborghini\". Sērijveidā \"Shooting Brake\" modeļu nosaukumā izmanto \"Mercedes-Benz\" savām \"CLA\" un \"CLS\" modifkācijām, kuriem virsbūves aizmugurējā jumta daļa ir krietni zemāka nekā standarta universāļiem. Piedāvājam 10 attēlus ar \"X-Tomi Design\" radītajiem virtuālajiem \"Shooting Brake\" prototipiem uz 10 populāru sportisko modeļu bāzes.   Standartā \"BMW M4\" modelis pieejams vai nu kā kupeja, vai kabriolets. \"X-Tomi Design\" virtuālais \"Shooting Brake\" koncepts uz šī modeļa bāzes izstrādāts versijā ar \"M Performance\" papildus aprīkojuma vizuālajiem elementiem. \"BMW M4\" tiek komplektēts ar trīslitru turbopūtes sešcilindru benzīna motoru, kas attīsta 431 zirgspēka jaudu. Kupeja līdz 100 km/h paātrinās 4,1 sekundē, bet tās maksimālais braukšanas ātrums ierobežots pie 250 km/h atzīmes. \"Toyota GT86\" sērijveidā pagaidām ir pieejama tikai kā kupeja. Japāņu autoražotājs pat izgatavoja tā kabrioleta konceptu \"Open\", bet sērijveida versijā tā arī neieviesa. \"Toyota GT86\" aprīkots ar divlitru atmosfērisko četrcilindru motoru, kas attīsta 200 ZS un 205 Nm. Līdz 100 km/h japāņu kupeja paātrinās 7,6 sekundēs un maksimāli sasniedz 225 km/h. \"Nissan GT-R\" ir viens no vislabākajiem superauto pasaulē cenas un veiktspējas attiecības ziņā. Eiropā tāds jauns maksā ap 100 tūkstoš eiro un 550 ZS jaudīgais 3,8 litru sešcilindru biturbo motors nodrošina 2,8 sekunžu paātrinājumu līdz 100 km/h. Tā pat nav labāko itāliešu superauto, bet pat motociklu līga! \"Mercedes-AMG GT\" ir \"SLS AMG\" modeļa pēctecis un no masīva superauto tas kļuvis par \"Porsche 911\" un \"Jaguar F-Type\" tiešo konkurentu. Jaudīgākajā versijā \"Mercedes-AMG GT\" kupeja tiek komplektēta ar četrlitru V8 turbomotoru, kas attīsta 500 ZS un 650 Nm. Šāds spēkrats no vietas līdz 100 km/h paātrinās 3,8 sekundēs, bet tā maksimālais braukšanas ātrums pārsniedz 300 km/h atzimi. \"Lexus RC-F\" ir japāņu konkurents \"BMW M4\" modelim. \"Lexus RC\" ir kupeja uz \"Lexus IS\" sedana bāzes, bet ar \"F\" indeksu modeļa nosaukumā tiek apzīmētas tā sportiskās versijas, līdzīgi kā \"M\" indekss BMW gadījumā. \"Lexus RC-F\" aprīkots ar pieclitru V8 motoru, kas attīsta 477 ZS un 530 Nm. \"Ford Mustang\" ir amerikāņu t.s. muskuļauto leģenda. Jaunākajā paaudzē \"GT\" modifikācija aprīkota ar pieclitru V8 motoru, kas attīsta 441 ZS un 542 Nm. Tā kā šis modelis joprojām ir ļoti populārs ASV tirgū, iespējams, tam atrastos pircēji arī eksotiskajā \"Shooting Brake\" versijā. \"Dodge Challenger SRT Hellcat\" ir šī modeļa visjaudīgākā versija – tā aprīkots ar 6,2 litru V8 kompresormotoru, kas attīsta 707 ZS un 880 Nm. Tādējādi tas kļuvis arī par visjaudīgāko sērijveida \"muskuļauto\" pasaulē. Šāds auto kupejas versijā spējīgs sasniegt 320 km/h. \"Chevrolet Camaro Z28\" ir šī modeļa īpaši sportiskā modifikācija, kas ir ne tikai ātra taisnē, bet arī pagriezienos. Ar šo 505 ZS jaudīgo septinļitru V8 atmosfērisko motoru aprīkoto \"muskuļauto\" leģendāro Nirburgringas sacīkšu trases apli izdevies nobraukt ātrāk par \"Porsche 911 Carrera S\", \"Lexus LFA\" un \"Mercedes-Benz SLS AMG\". \"BMW M6\" sērijveidā pieejams kupejas, kabrioleta vai četrdurvju kupejas modifikācijā \"Gran Coupe\". Tomēr katrā no tām tas tiek komplektēts ar 4,4 litru V8 biturbo motoru, kas attīsta 560 zirgspēku jaudu. Līdz 100 km/h standarta \"BMW M6\" paātrinās 4,2 sekundēs un maksimāli sasniedz 250 km/h. Jaunais \"Audi TT\" bija visapspriestākais jaunums šāgada Ženēvas autoizstadē. \"Audi TT-S\" ir visjaudīgākā modifikācija, kas aprīkota ar divlitru turbopūtes benzīna motoru, kas attīsta 310 ZS un 380 Nm. Šāds spēkrats līdz 100 km/h paātrinās 4,7 sekundēs un maksimāli sasniedz 250 km/h. Interesanti, ka šis ir vienīgais no sportiskajiem modeļiem, kuriem gada sākumā \"Audi\" radīja pats savu \"Shooting Brake\" prototipu – \" Audi allroad shooting brake \", kas tika prezentēts gada sākumā notikušajā Detroitas autoizstādē.", "link": "https://www.delfi.lv/auto/42826658/zinas/45373396/10-populari-sportiskie-auto-shooting-brake-modifikacija"},
{"title": "Rosbergs F-1 sezonas pēdējā posmā nodrošina savu pirmo pasaules čempiona titulu", "category": "Auto", "body": "Vācijas autosportists  Niko Rosbergs  no \"Mercedes\" komandas svētdien nodrošināja savu pirmo Pirmās formulas ( F-1 ) pasaules čempiona titulu karjerā. Svētdien Abū Dabī notikušajā sezonas pēdējā posmā Rosbergs finišēja otrajā vietā, taču viņa sīvākais konkurents un komandas biedrs  Lūiss Hamiltons  uzvarēja, kas gan vācietim neliedza kļūt par čempionu. Rosbergs sezonas kopvērtējumā tika pie 385 punktiem, bet Hamiltonam bija par pieciem punktiem mazāk. Lai kļūtu par čempionu Rosbergs Hamiltona uzvaras gadījumā nedrīkstēja finišēt zemāk par trešo vietu. Iepriekšējās divas sezonas Rosbergs kļuva par vicečempionu, piekāpjoties tikai Hamiltonam. Rosbergs, kļūstot par F-1 čempionu, atkārtojis sava tēva Kekes 1982. gadā sasniegto. Rosbergs ir 33. pilots, kuram izdevies kļūt par F-1 čempionu. Bez Rosberga no Vācijas pilotiem pie tituliem tikuši arī Mihaels Šūmahers un Sebstjans Fetels, bet viņa tēvs Keke par čempionu kļuva, pārstāvot savu dzimto Somiju. Tikmēr Hamiltons šo titulu ieguvis 2008., 2014. un 2015. gadā. Sezonas pēdējo posmu Rosbergs uzsāka no otrās starta pozīcijas, bet Hamiltons no pirmās vietas. Abi \"Mercedes\" piloti startēja droši bez starpgadījumiem, kamēr \"Red Bull\" braucējs Makss Verstapens saslīdēja, kā dēļ atkrita uz pēdējo pozīciju. Septītajā aplī pirmajā pitstopā devās Hamiltons, bet nākamajā aplī boksos iebrauca arī Rosbergs. Turpinājumā starp abiem \"Mercedes\" braucējiem atradās Verstapens, ar kuru Rosbergam bija jācīnās par otro vietu, taču komanda vācietim deva norādījumus lieki neriskēt. Sacensību 21. aplī Rosbergs tomēr apdzina Verstapenu, abus spēkratus šķirot vien pāris centimetriem, taču čempiona titula pretendents izvairījās no sadursmes. Kad sportisti bija veikuši lielāko daļu no distances, sacensību līderpozīcijā atradās \"Ferrari\" vācu pilots Sebstjans Fetels, kuram sekoja Hamiltons un Rosbergs. Tiesa, 17 apļus pirms finiša Fetels devās boksos nomainīt riepas, tādējādi atdot savu līderpozīciju Hamiltonam, bet Rosbergs pakāpās uz otro pozīciju. Desmit apļus pirms sacensību finiša abus \"Mercedes\" braucējus šķīra vien nepilna pusotra sekunde, bet Verstapens sāka tuvoties Rosbergam. Tiesa, vēl ātrāk pirmajam trijniekam tuvojās Fetels, kurš trīs apļus pirms finiša apsteidza Verstapenu. Lai gan \"Mercedes\" tehniskais direktors ziņoja Hamiltonam pa rāciju, lai brits palielina ātrumu, tomēr Rosberga komandas biedrs turpināja braukt droši, kas savukārt ļāva saasināt vietu par otro pozīciju, jo aiz līdera radās sastrēgums. Tomēr Rosbergs savu otro pozīciju nosargāja līdz finišam, kamēr Hamiltons kļuva par uzvarētāju, tādējādi Rosbergam kļūstot par pasaules čempionu. Tikmēr trešajā pozīcijā finišēja Fetels, bet ceturtais bija Verstapens, kurš atstāja aiz sevis komandas biedru Danielu Rikjardo, kamēr pirmo sešinieku noslēdza \"Ferrari\" somu pilots Kimi Reikenens. Pirmajam sešiniekam sekoja \"Force India\" piloti Niko Hilkenbergs un Serhio Peress, bet vēl pie punktiem tika \"Williams\" pilots Felipe Masa, kuram šīs bija pēdējās sacīkstes F-1 karjerā, un \"McLaren\" braucējs Fernando Alonso. Tāpat savas pēdējās sacensībās F-1 karjerās aizvadīja \"McLaren\" pilots Džensons Batons, kurš savās atvadu sacīkstēs izstājās. Kopvērtējumā Rosbergs 21 posmā tika pie 385 punktiem, par pieciem punktiem apsteidzot Hamiltonu. Trešajā vietā ar 256 punktiem ierindojās Rikjardo, ceturtais ar 212 punktiem bija Fetels, kuram astoņus punktus zaudēja Verstapens, bet pirmo sešinieku ar 186 punktiem noslēdza Reikenens. Rosbergs šosezon uzvarēja deviņās no 21 sacīkstēm, par uzvaru vairāk bija Hamiltonam, bet pie vienas uzvaras tika abi \"Red Bull\" piloti Verstapens un Rikjardo. Rosbergam šī bija F-1 11.sezona karjerā. No 2006. gada turpmākās četras sezonas Rosbergs pārstāvēja \"Williams\" komandu, bet 2010. gadā pievienojās \"Mercedes\" vienībai. Konstruktoru kausa ieskaitē triumfēja Rosberga un Hamiltona pārstāvētā \"Mercedes\", uzvaru sev čempionātā nodrošinot jau četrus posmus pirms sezonas beigām. Kopvērtējumā \"Mercedes\" tika pie 765 punktiem, bet par 297 punktiem mazāk tika \"Red Bull\", kamēr trešo vietu ar 398 punktiem ieņēma \"Ferrari\".", "link": "https://www.delfi.lv/auto/42826676/motorusports/48224743/rosbergs-f-1-sezonas-pedeja-posma-nodrosina-savu-pirmo-pasaules-cempiona-titulu"},
{"title": "'Opel Adam' piedāvā interaktīvu balss atpazīšanas funkciju", "category": "Auto", "body": "Šī funkcija bez maksas ir pieejama visos ar \"IntelliLink\" aprīkotājos \"Opel Adam\" modeļos. Atjauninājumus \"IntelliLink\" sistēmai var turpināt veikt visu tās lietošanas laiku, lai nodrošinātu to, ka automobiļa informācijas un izklaides sistēma ir tikpat svaiga kā ar to savienotās mobilās komunikācijas ierīces. \"Opel Adam\" īpašniekiem, lai veiktu atjauninājumus, ieteicams apmeklēt \"Opel\" dīlera centru. Lai sāktu darboties ar \"Siri 'Eyes Free'\" funkciju, autobraucējam caur \"Bluetooth\" nepieciešams savienot savu \"Apple iOS\" ierīci ar \"IntelliLink\" informācijas un izklaides sistēmu un nospiest uz stūres novietoto balss atpazīšanas aktivizēšanas pogu. \"Siri 'Eyes Free'\" var tikt aktivizēta, kamēr paralēli darbojas arī citas aplikācijas, piemēram, \"BringGo\". Mūzikai vai navigācijas norādījumiem šajā brīdī gan automātiski tiek izslēgta skaņa. Ar \"IntelliLink\" informācijas un izklaides sistēmu aprīkotajos \"Opel Adam\" modeļos to lietotāji, izmantojot \"Siri 'Eyes Free'\", var: Atgādinām, ka \"Siri\" funkcija ir pieejama \"beta\" versijā \"iPhone 4S\", \"iPhone 5\", trešās un ceturtās paaudzes \"iPad\", kā arī \"iPad mini\" un ceturtās paaudzes \"iPod touch\" ierīcēm, un tai ir nepieciešams interneta pieslēgums. Funkcijas pieejamība var būt ierobežota dažādās valodās vai dažādās vietās, un tās nodrošinātās iespējas var atšķirties.", "link": "https://www.delfi.lv/auto/42826658/zinas/43422887/opel-adam-piedava-interaktivu-balss-atpazisanas-funkciju"},
{"title": "'Opel' izgatavojis viena litra motoru ar 115 ZS", "category": "Auto", "body": "Kompānija \" Opel \" septembrī notiekošajā Frankfurtes autoizstādē prezentēs jaunu motoru – viena litra, trīs cilindru turbopūtes benzīna agregātu. Ar šo dzinēju no nākamā gada būs aprīkots \"Adam\" modelis. Šī jaunā \"SIDI\" saimes dzinēja jauda ir 115 zirgspēku, bet griezes moments – 166 ņūtonmetru (šādā apmērā pieejams 1800 līdz 4700 apgr./min diapazonā). Motoram ir cilindru bloks pilnībā no alumīnija un degvielas tiešās iesmidzināšanas sistēma. Dzinējs būs sajūgts ar jaunu sešpakāpju manuālo pārnesumkārbu. Turpmāk šī tikai 37 kilogramus smagā transmisija tiks izmantota arī citos \"Opel\" mazās un kompaktās klases automobiļos komplektācijā ar dzinējiem, kuru maksimālais griezes moments ir līdz 220 ņūtonmetru. Līdz 2016. gadam \"Opel\" plāno par 80 procentiem atjaunināt motoru piedāvājumu. Līdz tam laikam autoražotājs prezentēs 13 jaunus dzinējus, kuri būs jaudīgāki, ekonomiskāki un ekoloģiski tīrāki par esošajiem, turklāt to darba tilpums būs mazāks.", "link": "https://www.delfi.lv/auto/42826658/zinas/43542457/opel-izgatavojis-viena-litra-motoru-ar-115-zs"},
{"title": "FIA izņem no apgrozības Žila Bjanki sacensību numuru", "category": "Auto", "body": "Godinot mirušā  F-1  pilota Žila Bjanki piemiņu, Starptautiskā Automobiļu federācija ( FIA ) iemūžinās viņa sacīkšu numuru, izņemot to no apgrozības, vēsta ārzemju mediji. Kā zināms, F-1 piloti kopš 2014. gada var izvēlēties numuru, kādu visas savas F-1 karjeras laikā liks uz viņu bolīdiem, un Bjanki bija izvēlējies skaitli 17. Tagad šo ciparu neviens cits F-1 pilots izmantot vairs nevarēs. \"Tā kā numuru uz F-1 mašīnas tagad izvēlas paši sportisti, FIA uzskata, ka tas būtu atbilstošs žests iemūžināt Žila Bjanki 17. numuru,\" FIA paziņojumā citēts federācijas prezidents Žans Tods. Kā zināms, Žils Bjanki nomira 18. jūlijā, deviņus mēnešus pēc avārijas Japānas \"Grand Prix\" posmā, kurā  guva smagas galvas traumas . Kopš avārijas viņš nebija nācis pie samaņas. Bjanki nomira slimnīcā  Nicā, uz kuru bija pārvests no Japānas klīnikas , kurā aizvadīja pirmo ārstēšanās periodu pēc avārijas. Atvadīšanās no Žila Bjanki notiks otrdien, 21. jūlijā, Nicā. Paredzams, ka bērēs piedalīsies visas vadošās F-1 personas un franču pilota bijušie kolēģi.", "link": "https://www.delfi.lv/auto/42826676/motorusports/46236421/fia-iznem-no-apgrozibas-zila-bjanki-sacensibu-numuru"},
{"title": "Foto: Klārksona jauno raidījumu pilsētvidē reklamē ar sadauzītiem 'Prius'", "category": "Auto", "body": "Strauji tuvojoties \" TopGear \" (\"Gāzi grīdā!\") bijušā vadītāja Džeremija Klārksona jaunajam raidījumam \" The Grand Tour \", dažādos veidos tas tiek reklamēts. Šodien dažu Eiropas pilsētu centrā bija izstādīti sadauzīti \"Toyota Prius\" ar raidījuma logotipu. \"The Grand Tour\" veidotāji sociālajos tīklos publicējuši šīs fotogrāfijas ar piebildi, ka vainīgais pie ekoloģiskā hibrīda sadauzīšanas ir viens no raidījuma vadītājiem Džeimss Mejs, kurš trijotnē vienmēr tiek vilkts uz zoba par savu neveiklību. Tāpat raidījuma veidotāji norāda, ka \"Toyota Prius\" sadauzīšana ir vienīgais viņiem pieņemamais šī automobiļa pielietojums.", "link": "https://www.delfi.lv/auto/42826658/zinas/48170231/foto-klarksona-jauno-raidijumu-pilsetvide-reklame-ar-sadauzitiem-prius"},
{"title": "Klārksona jaunajā raidījumā iznīcināti 27 automobiļi", "category": "Auto", "body": "Džeremija Klārksona jaunā automobiļu raidījuma \" The Grand Tour \" filmēšanas laikā ir iznīcināti 27 automobiļi un izdzerta 14951 tasīte kafijas. Šos un citus interesantos faktus raidījuma veidotāju publicējuši kārtējā video reklāmā, tuvojoties \"The Grand Tour\" debijai 18. novembrī. Tāpat \"The Grand Tour\" veidotāji atklājuši, ka raidījuma pirmās sezonas jeb 12 sēriju filmēšanā kopumā ar automobiļiem ir nobraukts pusotrs miljards jūdžu jeb 2,5 miljardi kilometru. \"The Grand Tour\" debitēs 18. novembrī video tiešsaistes servisā \" Amazon  Prime\", katrai nākamajai raidījuma sērijai servisā nonākot piektdienās. Pirmajā sezonā ir uzfilmētas 12 raidījuma sērijas, bet \" TopGear \" (\"Gāzi grīdā!\") bijusī trijotne –  Džeremijs Klārksons , Ričards Hamonds un Džeimss Mejs – ar \"Amazon\" ir noslēdzis līgumu uz trim gadiem par 36 raidījumu sēriju radīšanu. Pēc provizoriskas informācijas, \"Amazon\" šāds līgums izmaksājis 250 miljonus ASV dolāru.", "link": "https://www.delfi.lv/auto/42826658/zinas/48134081/klarksona-jaunaja-raidijuma-iznicinati-27-automobili"},
{"title": "'DELFI Auto' izmēģina 'Chevrolet Aveo' ar dīzeļdzinēju", "category": "Auto", "body": "Vairāk kā 100 gadus senā \" Chevrolet \" marka automobilistiem noteikti asociējas ar tādiem sportiskiem modeļiem kā \"Camaro\" un \"Corvette\", kā arī milzīgiem apvidus automobiļiem. Savukārt Eiropā \" General Motors \" ar šo marku pamatā piedāvā vienus no lētākajiem modeļiem savā klasē, kas izgatavoti koncerna Dienvidkorejas nodaļā. Viens no tādiem ir jaunais \"Aveo\" modelis, kas pieejams kā sedana, tā arī hečbeka modifikācijā. Sākotnēji tas bija pieejams tikai ar 1,2- līdz 1,6-litru benzīna dzinējiem, bet kā jaunākais un Eiropā gaidītākais tam pievienojies arī dīzeļmotors ar 1,3-litru darba tilpumu. 1,3-litru dīzeļdzinējs tapis \"Fiat\" un \"Opel\" sadarbībā. Atkarībā no versijas tas attīsta 75 vai 95 zirgspēkus. Turklāt jaudīgākā versija, kuru izmēģināja \"DELFI Auto\", \"Chevrolet Aveo\" modelī pieejama ar \"Start&Stop\" sistēmu, kā arī sešpakāpju mehānisko pārnesumkārbu (mazāk jaudīgais \"dīzelis\" tiek komplektēts tikai ar piecpakāpju transmisiju). \"Chevrolet Aveo\" tiek pozicionēts jauniešu auditorijai, tāpēc tā dizainā izmantotas sportiskākas aprises – atsevišķi apaļi tuvās un tālās gaismas lukturi, izciļņi motora pārsegā un virsbūves sānos. Šis iecerētais sportiskais motīvs turpinās arī automobiļa salonā, kur uzstādīts mērinstrumentu panelis pēc līdzības ar motocikliem. Tāds pats ir arī mazākajā \"Spark\" modelī. Pats autoražotājs šādu izvēli skaidro ar to, ka \"Spark\" un \"Aveo\" būs jauniešu pirmais automobilis, pārsēžoties no motorollera vai motocikla, tāpēc mērinstrumentu izkārtojums un noformējums viņiem būšot jau pazīstams. Bet ko darīt, ja pirms tam ar motociklu nemaz nav braukts? Sākotnēji šāda mērinstrumentu kompozīcija šķiet dīvaina un it kā lec laukā no pārējā interjera noformējuma. Tomēr informācija no tā ir viegli un ātri nolasāma, tāpēc ar laiku tā īpatnējai formai uzmanība (domas) vairs netiek pievērsta. Tā kā \"Chevrolet Aveo\" ir viens no lētākajiem sedaniem savā klasē, tāpēc nav jābrīnās par salona samērā vienkāršajiem apdares materiāliem. Tomēr jāatzīst, ka tie samontēti kvalitatīvi. Interjerā ir ļoti daudz dažādu sīklietu nodalījumu – pat divi cimdu nodalījumi (viens virs otra), nišas ap centrālajo konsoli u.tml. Lielākajā cimdu nodalījumā vēl ir USB pieslēgvieta, piemēram, tālrunim, kā vadību pēc tam var veikt ar taustiņiem uz stūresrata. Diezgan daudz vietas ir arī aizmugurē sēdošajiem. Turklāt aizmugurējais vējstikls ir ar lielu virsmas laukumu, padarot salonu gaišāku. 4,4 metrus garā automobiļa ietilpība turpinās arī bagāžas nodalījumā, kas ir 502 litri. Aizmugurējo sēdekļu atzveltnes ir nolokāmas, iegūstot vēl vairāk vietas bagāžai. Dīvaini, ka bagāžnieka vākam iekšpusē nav rokturīša, aiz kura to pieturēt, verot vāku ciet. Ja nevēlas rokas smērēt pret vāka virsmu, tas jācērt cietu, pieturot aiz slēdzenes. \"Chevrolet Aveo\" gaitā ir komfortabls – ar garu balstiekārtas gājienu. Tomēr atšķirībā no jaunā \"Malibu\", kam gaita ir līdzīgi \"mīksta\", \"Aveo\" priekšējā balstiekārta ir paskaļa. Tikpat labi skaidrojums tam varētu būt trūcīgajā skaņas un/vai vibrāciju izolācijas materiālu pielietojumā. Piemēram, ja ar dūri padauza pa \"Aveo\" jumtu vai durvīm, tās skan kā bundža. Tiesa, par drošību šajā ziņā nevajadzētu satraukties, jo \"EuroNCAP\" drošības izmēģinājumos šis modelis saņēmis piecas zvaigznes. Patīkami pārsteidza 1,3-litru dīzeļdzinēja dinamika. Lai arī \"uz papīra\" tam ir \"tikai\" 95 zirgspēki un 210 ņūtonmetri, ar to var arī pietiekami veikli apdzīt uz šosejas. Degvielas patēriņš, izmēģinājumu laikā braucot gan pilsētas, gan šosejas ciklā, bija starp pieciem un sešiem litriem uz 100 km/h. Ražotājs vidējo sola 4,1 litru uz 100 km. \"Chevrolet Aveo\" sedana standarta cena ir no 7 642 lati par bāzes versiju ar 1,2-litru benzīna motoru. Savukārt lētākā versija ar dīzeļdzinēju (75 ZS) – no 9 703 latiem. \"DELFI Auto\" izmēģinātais automobilis ar šī motora 95 ZS versiju maksā 10 525 latus. Šajā modifikācijā jau standartā ir visi četri elektriskie logi, gaisa kondicionētājs, sēdekļu apsilde, kruīza kontrole u.c. \"sēdies un brauc\" komponentes. Jāpiemaksā tikai 70 lati, lai iegūtu vēl arī ar ādu apvilktu stūresratu, miglas lukturus, papildus divus skaļruņus audio sistēmai (bāzē to ir četri) un atvilktni sīklietām zem priekšējā pasažiera sēdekļa. \"Chevrolet\" modeļi, nonākot tirgū, sākotnēji ir pieejami ar benzīna dzinējiem, kas jaunattīstības valstu tirgos ir arī pieprasītākie. Attīstītākos Austrumeiropas reģionos, kuriem nu jau varētu pieskaitīt arī Latviju, dīzeļmotori pamatā ir noteicošā izvēle, tāpēc \"Chevrolet\" sākotnēji īsti neizceļas piedāvājumā. Komplektācijā ar dīzeļdzinēju gribētos arī automātisko pārnesumkārbu, bet \"Aveo\" modelī to piedāvā tikai ar jaudīgākajiem benzīna motoriem, kas atkal nebūs tā taupīgākā izvēle.", "link": "https://www.delfi.lv/auto/42826674/modelu-jaunumi-testi/42912190/delfi-auto-izmegina-chevrolet-aveo-ar-dizeldzineju"},
{"title": "'DELFI Auto' izmēģina 'Chevrolet Cruze Station Wagon'", "category": "Auto", "body": "\"Chevrolet Cruze Station Wagon\" universālis no pārējiem šīs saimes modeļiem atšķiras ne tikai ar virsbūves tipu, bet arī dizaina noformējumu. Tam ir mazliet citādi priekšējie lukturi, radiatora dekoratīvais režģis un buferis ar jaunas formas miglas lukturu ietvariem. Tamlīdzīgus vizuālos uzlabojumus iegūs arī \"Cruze\" sedans un hečbeks. Vēl viens jauninājums \"Cruze\" saimē līdz ar universāļa debiju ir jaunais 1,4-litru turbopūtes benzīna dzinējs ar 140 zirgspēku jaudu un 200 ņūtonmetru griezes momentu. Šis motors ir jau pazīstams no \"Opel\" modeļiem. Saistība ar \"Opel\" neaprobežojas tikai ar dažiem piedāvājuma klāsta dzinējiem. Šo modeli \"General Motors\" koncerna nodaļa Dienvidkorejā \"GM-Daewoo\" izstrādājusi ciešā sadarbībā ar vācu \"Opel\", jo universāļi vispieprasītākie ir tieši Eiropā. Universālis ir lielākais automobilis \"Cruze\" modeļu saimē – tā kopgarums ir 4,68 metri, kas ir par 170 un 83 milimetriem vairāk nekā attiecīgi hečbekam un sedanam. Bagāžas nodalījuma tilpums ir 500 litru, bet nolaistu aizmugurējo sēdekļu atzveltņu gadījumā – 1478 litru. Bagāžas nodalījumā ir dažādas sīklietu novietnes, tostarp arī zem tā grīdas pārklāja. Universāļa interjerā nav būtisku izmaiņu salīdzinājumā ar jau pazīstamajiem \"Cruze\". Ražotājs vien norāda, ka apdarē izmantoti \"kvalitatīvāki materiāli\", kas ir standarta procedūra modeļu atjaunināšanā. Būtiskākais jauninājums vien būs iespēja automobili aprīkot ar \"Chevrolet MyLink\" multimediju sistēmu, kas pieejama komplektā ar septiņu collu skārienjutīgu ekrānu. Lai arī \"DELFI Auto\" brauca ar universāli visaugstākajā komplektācijas līmenī \"LTZ Plus\", tas bija aprīkots ar vēl līdz šim modelī izmantoto navigācijas un multimediju sistēmu, kurai nav skārienjutīgā ekrāna un kura čum un mudž no pogu pārpilnības. Piemēram, navigācijas sistēmai vien ir astoņas pogas ar virzienrādītāju bultiņām, bet tās savukārt nav izmantojamas citviet borta datorā, \"staigājot\" pa izvēlnēm. Ja reiz par ergonomiku, tad klimata kontroles temperatūras regulācijas svira ir vai nu par lielu, vai arī atrodas pārlieku tuvu centrālās konsoles malai – ja brauc kruīza kontrolē un labās kājas celi atbalsta pret konsoli, nereti gadās arī aizķert šo temperatūras sviru un to nejauši sagrozīt. Bet nu par priecējošāko – tāpat kā citi \"Chevrolet\" modeļi, arī \"Cruze Station Wagon\" ir labi piemērots Latvijas ceļiem. Nelīdzenumus un apaļo bruģi tā komfortablai braukšanai pielāgotā balstiekārta vienkārši aprij. Tā kā ar automobili braucām ziemas apstākļos, kad spēkrati dažādu iemeslu dēļ ir apetītlīgāki, degvielas patēriņš ij ne tuvu nebija ražotāja solītajam. Braucot tikai un vienīgi pa šoseju ar godīgiem 90 km/h, 1,4-litru turbopūtes benzīna dzinējs patērēja 6,8 līdz 7,2 litrus (ražotājs sola 4,7 l) uz 100 km. Savukārt pamatā braucot tikai pa pilsētu, ar sešpakāpju mehānisko pārnesumkārbu un \"Start&Stop\" sistēmu sajūgtais motors patērēja 8,8 litrus (ražotājs sola 7,4 litrus) uz 100 km. Ekonomiskākas braukšanas cienītājiem \"Chevrolet\" piedāvā arī dīzeļdzinējus ar 1,7- vai divu litru tilpumu. Savukārt pārējie benzīna motori, kas visi kā viens ir atmosfēriskie, būs vēl rijīgāki. \"Chevrolet Cruze Station Wagon\" cena atkarībā no automobiļa komplektācijas ir no 9 020 līdz 14 633 latiem.", "link": "https://www.delfi.lv/auto/42826674/modelu-jaunumi-testi/42962866/delfi-auto-izmegina-chevrolet-cruze-station-wagon"},
{"title": "'DELFI Auto' izmēģina 'Chevrolet Trax'", "category": "Auto", "body": "\"Chevrolet Trax\" izgatavots uz kopīgas platformas ar pārējiem \" General Motors \" koncerna pārstāvjiem – \"Opel Mokka\" un arī amerikāņu \"Buick Encore\". Tomēr šiem modeļiem ir daudz vairāk kopīga nekā tikai platforma. \"Chevrolet Trax\" dizains veidots šīs markas jau pazīstamo apvidus automobiļu stilā – tam ir masīva virsbūves priekšdaļa un paplašinātas riteņu arkas. Pats \"Chevrolet\" atzīst, ka ar šo modeli uzrunā pamatā vīriešu auditoriju. Tikmēr \"Opel Mokka\" vairāk atgādina palielinātu un paaugstinātu hečbeku. Neskatoties uz šīm vizuālajām atšķirībām, virsbūves nesošā konstrukcija tiem ir vienāda, pat durvis ir savstarpēji aizvietojamas. Arī interjers šiem modeļiem ir vizuāli atšķirīgs. Ja \"Opel Mokka\" gadījumā tas atbalso \"Astra\" hečbeku, tad \"Chevrolet Trax\" priekšējā paneļa arhitektūra atgādina \"Cruze\" modeli, bet mērinstrumentu panelis atsauc atmiņā \"Aveo\". Salons 4,25 metrus garajam mazajam apvidniekam ir diezgan ietilpīgs – ar daudzām sīklietu novietnēm un plašām transformācijas iespējām. Piemēram, šeit var ne tikai nolocīt aizmugurējo sēdekli proporcijā 40:60, bet nolaist horizontālā stāvoklī arī priekšējā pasažiera sēdekļa atzveltni, tādējādi ļaujot salonā ievietot vairāk nekā divus metrus garus priekšmetus. \"Chevrolet Trax\" un \"Opel Mokka\" līdzības turpinās arī izmantotajā tehnikā. No benzīna dzinējiem pieejams 1,6-litru atmosfēriskais (115 ZS) un 1,4-litru turbopūtes agregāts (140 ZS), bet dīzeļmotors ir tikai viens – 1,7-litru (130 ZS, 300 Nm). Atkarībā no versijas \"Chevrolet Trax\" pieejams kā ar priekšējo, tā arī visu riteņu piedziņu. Automātiskā pārnesumkārba būs pieejama tikai versijai ar dīzeļdzinēju un priekšpiedziņu. Ja ir braukts ar \"Opel Mokka\" , tad \"Chevrolet Trax\" nesagādās nekādus pārsteigumus, jo arī šajā ziņā auto ir vienādi. Tomēr jāatzīmē, ka automobiļa gaita patiešām ir vairāk piemērota \"Chevrolet\" markai, kuras spēkratiem raksturīga komfortabli mīkstā balstiekārta, kamēr \"Opel\" gadījumā tā izlec no pārējo markas modeļu DNS ķēdes kā ārlaulības bērns. \"Chevrolet\" Eiropas nodaļas pārstāvji gan teicās, ka ir mazliet pamainījuši balstiekārtas regulējumu, tomēr reālos braukšanas apstākļos tas nebija izjūtams. Pilnpiedziņas sistēma šajā modelī jāuztver vienīgi kā papildus drošības garants. Aizmugurējie riteņi pieslēdzas tikai izslīdēšanas vai izbuksēšanas gadījumā papildus vilkmes nodrošināšanai. Manuāli pilnpiedziņu aktivizēt nevar. No citiem \"apvidus braukšanas\" elementiem šeit ir vēl arī kalnā uzbraukšanas un nobraukšanas elektroniskais asistents. Optimālā izvēle šim modelim būtu 1,4-litru benzīna turbomotors – dinamikas, ekonomijas un braukšanas komforta ziņā. Kombinētajā braukšanas ciklā izdevās sasniegt 7,3 litru patēriņu uz 100 km (ražotājs sola vidēji 6,4 l / 100 km). Ar dīzeļdzinēju patēriņš tādos pašos braukšanas apstākļos bija 6,3 litri uz 100 km (ražotājs sola vidēji 4,9 l / 100 km). Tomēr šajā versijā ir viens būtisks trūkums – dīzeļmotors ir nepiedodami skaļš, pat pie zemiem dzinēja apgriezieniem! Turklāt šo trokšņainību nekas arī tā īsti nekompensē – piemēram, dinamikā tas nav diez ko ņiprs. Šī pati problēma ir arī \"Opel Mokka\" – salīdzinot versijas ar benzīna un dīzeļa motoru, tie ir kā divi dažādi auto modeļi. Lai arī \"Chevrolet Trax\" prezentācijas pasākumā nebija dota iespēja izmēģināt bāzes versiju, tomēr domājams, ka Latvijā vispieprasītākā modifikācija būs ar 1,6-litru dzinēju un priekšpiedziņu – zemākās cenas dēļ. Tieši šādā komplektācija visvairāk pārdoti arī segmenta pioniera \"Nissan Juke\" spēkrati. \"Chevrolet Trax\" būs pieejams divos aprīkojuma līmeņos – \"LS\" un \"LT\". Otrais caurmērā būs par tūkstoš latiem dārgāks un ietvers vairākus papildus elementus, tostarp miglas lukturus, aizmugurējos novietnes sensorus, vairākus hromētos dekoratīvos elementus un ar ādu apšūtu stūresratu. Tomēr galvenais ieguvums \"LT\" komplektācijā būs septiņu collu skārienjutīgais ekrāns ar \"MyLink\" multimediju sistēmu, kurai var pieslēgt \" iPhone \" vai \" Android \" viedtālruni. Rezultātā no sava tālruņa borta sistēmā var atskaņot ne tikai savu audio ierakstu kolekciju, bet arī izmantot balss vadību (piemēram, \"iPhone\" gadījumā \"Siri\") un viedtālruņa navigācijas sistēmu, kā attēls tiek demonstrēts automobiļa lielajā ekrānā. \"Chevrolet\" Eiropas nodaļas pārstāvji nevēlējās atklāt savu prognozi par \"Trax\" un \"Opel Mokka\" realizācijas noieta sagaidāmo proporciju. Jāatzīst, ka reālu atšķirību šo abu marku modeļiem ir tik maz, ka \"Chevrolet Trax\" ir līdzvērtīgi labs \"Opel Mokka\". Bāzes versijā \"Chevrolet Trax\" ir tikai par 546 latiem lētāks nekā \"Opel Mokka\", bet dārgākās versijās šī starpība pārsniedz pat tūkstoš latu atzīmi. Par labu \"Opel\" spēlē zīmols un dažas unikālas papildus aprīkojuma iespējas. Visādi citādi \"Trax\" spēs piesaistīt \"Chevrolet\" markai virkni jaunu klientu. Neviens vien pirms \"Juke\" debijas nevarēja iedomāties, ka reiz brauks ar \"Nissan\". \"Chevrolet Trax\" cena ir no 10 618 latiem. Versija ar dīzeļdzinēju maksā no 13 879 latiem. Automobilim ir piecu gadu vai līdz 150 tūkstoš kilometru nobraukuma rūpnīcas garantija.", "link": "https://www.delfi.lv/auto/42826674/modelu-jaunumi-testi/43297075/delfi-auto-izmegina-chevrolet-trax"},
{"title": "Beidzot paziņots Klārksona jaunā raidījuma debijas datums", "category": "Auto", "body": "Ilgi gaidītais bijušās \" TopGear \" (\"Gāzi grīdā!\") vadītāju trijotnes – Džeremija Klārksona, Ričarda Hamonda un Džeimsa Meja – jaunais automobiļu raidījums \"The Grand Tour\" tiešsaistes video servisā \" Amazon  Prime\" debitēs 18. novembrī, paziņojuši raidījuma veidotāji. Jaunais raidījums \"The Grand Tour\" būs redzams \"Amazon Prime\" servisā katru piektdienu, sākot ar 18. novembri. Tāpat raidījuma veidotāji publicējuši 30 sekunžu video sižetu ar ieskatu jaunajā raidījumā un reklāmu noslēdz ar retorisku jautājumu \"Kas gan varētu noiet greizi?\". \"The Grand Tour\" pirmajā sezonā būs 12 raidījumi. Bijusī \"TopGear\" trijotne ar \"Amazon Prime\" ir noslēgusi līgumu uz trim gadiem par 36 raidījuma sēriju filmēšanu. Reklāmas video sižetā redzams, ka Klārksons ar biedriem izmēģinās \"Alfa Romeo 4C Spider\", \"Mazda MX-5\", \"Zenos E10 S\", \"Aston Martin Vulcan\", kā arī noskaidros, kurš ir labākais no visiem hiperauto – \"Ferrari LaFerrari\", \"Porsche 918 Spyder\" un \"McLaren P1\".", "link": "https://www.delfi.lv/auto/42826658/zinas/47915457/beidzot-pazinots-klarksona-jauna-raidijuma-debijas-datums"},
{"title": "'DELFI Auto' pirmie iespaidi: 'Opel Adam'", "category": "Auto", "body": "Mazo un stilīgo automobiļu piedāvājumam pievienojies \" Opel  Adam\", kas tika prezentēts pērnā gada rudenī Parīzes autoizstādē. Autoražotājs norāda, ka tirgū tas konkurēs ne tikai ar cenā un filosofijā līdzīgo \"Fiat 500\", bet arī krietni dārgāko \"MINI\". \"Opel Adam\" ir mazākais modelis šīs markas vēsturē. Automobilis izgatavots uz saīsinātas \"Corsa\" modeļa platformas. Rezultātā \"Opel Adam\" ir nepilnus 3,7 metrus garš un 1,72 metrus plats, tādējādi abos parametros nedaudz pārspējot \"Fiat 500\", kamēr ar \"MINI\" tas ir praktiski vienāda garuma un par četriem centimetriem platāks. Atšķirībā no minētajiem itāliešu un britu mazauto \"Opel Adam\" nav kāda vēsturiska modeļa reinkarnācija. \"Opel Adam\" ir zīmēts un veidots, tā teikt, no nulles – bez atsauces uz markas annālēm. Tāpat ražotājs nav to veidojis pēc \"donora\" - \"Corsa\" līdzības. \"Opel Adam\" ir izlēcējs, kas paredzēts jauniešu auditorijas uzrunāšanai. Gluži kā dizains, arī tā komplektāciju un virsbūves 14 krāsu nosaukumi veidoti atšķirīgi no citiem markas modeļiem. Ja citiem \"Opel\" modeļiem komplektācijas iedalītas \"Enjoy\", \"Active\", \"Sport\" un \"Cosmo\" līmeņos (no zemākās uz augstāko), tad \"Adam\" tās ir \"Jam\", \"Glam\" un \"Slam\". Līdzīgu nošķirtības stratēģiju no pārējiem modeļiem izvēlējies arī \"Volkswagen\" savam \"up!\". Pagaidām \"Opel Adam\" pieejams ar 1,2-litru benzīna dzinēju, kas attīsta 70 ZS jaudu, kā arī 1,4-litru agregātu, kas atkarībā no versijas attīsta 87 vai 100 ZS. Visi šie motori aprīkoti ar \"Start&Stop\" sistēmu un tiek sajūgti ar piecpakāpju manuālo pārnesumkārbu. \"DELFI Auto\" izmēģināja šī modeļa versiju ar 87 ZS (130 Nm) dzinēju. Šajā modifikācijā automobilis līdz 100 km/h paātrinās 12,5 sekundēs – par dinamisku šo mazauto nenosauksi. Turklāt tā piecpakāpju pārnesumkārba ir par \"īsu\" braukšanai pa šoseju – pie 100 km/h dzinējs darbojas ar diezgan augstiem apgriezieniem, kas ne tikai kaitē degvielas ekonomijai, bet arī rada troksni salonā spēkratam ar jau tā ne visai izcilo skaņas izolāciju. \"Opel\" pārstāvji uz šo kritiku atbild, ka drīzumā modeļa piedāvājumā būs pieejama arī sešpakāpju transmisija. Versijā ar 1,4-litru dzinēju \"Opel Adam\" jau standartā tiek komplektēts ar \"sportiskāku\" balstiekārtu. Tomēr braukšanas komfortā to nevar nosaukt par izteikti \"cietu\", kā tas būtu citu vācu automobiļu gadījumā ar \"sporta piekari\". Arī stūres sistēma, lai arī ar elektrisko pastiprinātāju, ir \"informatīva\". Ar \"City\" taustiņu uz stūresrata to var padarīt vēl vieglāku, piemēram, atvieglinot automobiļa novietošanu stāvvietā. \"Opel Adam\" ir izteikts pilsētas auto. Garākā ceļojumā tam nebūs kur salikt līdzi ņemamo bagāžu. Salonā priekšējiem pasažieriem ir pietiekami daudz vietas, bet aizmugurējās sēdvietas drīzāk ir piemērotas tikai bērniem, jo pieaugušie tajās spēs izturēt tikai īsu pārbraucienu pilsētas robežās. Bagāžas nodalījuma tilpums ir tikai 170 litru, tāpēc aizmugurējo sēdekļu rindu, kuras atzveltnes nolokāmas proporcijā 50:50, labāk izmantot kā papildus vietu bagāžai. Turklāt vieta atradīsies arī velosipēdiem, jo \"Opel Adam\" nav izņēmums markas stratēģijai visiem saviem modeļiem piedāvāt integrēto veloturētāju \"FlexFix\". Tāpat kā eksterjerā, kur pieejami pat maināmi krāsainie plastmasas klipši riteņu diskiem, arī interjerā \"Opel Adam\" ir plašas individualizācijas iespējas. Interesantas ir griestu apdares variācijas – sākot no apdrukas mākoņainu debesu izskatā un beidzot ar integrētām gaismas diodēm, kas imitēs nakšņotās debesis, līdzīgi kā \"Rolls-Royce\" limuzīnā. Tomēr vislielāko interesi \"Opel Adam\" aprīkojumā raisīja \"IntelliLink\" sistēma, kas ļauj uz septiņu collu skārienjutīgā ekrāna demonstrēt viedtālruņa saturu – navigācijas sistēmu, fonotēku, videotēku, kontaktus un interneta radio stacijas. \"IntelliLink\" papildus aprīkojumā maksā tikai 300 eiro un ar USB vadu ir savienojams ar \" Apple \" un \" Android \" operētājsistēmas viedtālruņiem; mūzikas atskaņotāji pieslēdzami arī caur \"Bluetooth\" saskarni.  \"Opel Adam\" jau no 2. aprīļa ir nopērkams Latvijā, un tā cena ir no 10 200 eiro (ieskaitot PVN). Savukārt visjaudīgākā versija (100 ZS) augstākajā komplektācijas līmenī maksās 13 900 eiro.", "link": "https://www.delfi.lv/auto/42826674/modelu-jaunumi-testi/43215938/delfi-auto-pirmie-iespaidi-opel-adam"},
{"title": "Pusmiljonais 'Opel Insignia' pamet Riselsheimas rūpnīcu", "category": "Auto", "body": "Pusmiljonā \" Opel  Insignia\" automašīna no Riselsheimas rūpnīcas konveijera tika nobraukta svinīgā ceremonijā, kurā piedalījās arī rūpnīcas direktors Aksels Šeibens. Par šīs jubilejas auto kļuva \"Insignia Sports Tourer\" universālis ar divlitru biturbo dīzeļdzinēju (195 ZS, 400 Nm), kas savu debiju piedzīvoja februārī. \"Es un visi šīs rūpnīcas darbinieki esam ļoti lepni par šodienas sasniegumu. Kopš \"Insignia\" prezentācijas 2008. gada oktobrī, mūsu komanda ir paveikusi pamatīgu darbu,\" norāda Šeibens. Bez jau minētā \"2,0 BiTurbo CDTI\" dzinēja \"Insignia\" modeļa ietvaros ir pieejami vēl trīs dīzeļmotori un četras dažādas piedziņas kombinācijas ar dīzeļdzinējiem. Runājot par benzīna agregātiem, viens no efektīvākajiem vidējās klases segmenta dzinējiem ir jaunais \"1,4 Turbo ecoFLEX\" (140 ZS), kā degvielas patēriņš ir 5,7 litri uz 100 kilometriem, un tas izdala 134 g/km CO2. Kopš tā debijas 2008. gadā, \"Insignia\" ir ieguvis vairāk nekā 50 nacionāla un starptautiska līmeņa apbalvojumus, ieskaitot prestižo \"Gada Auto 2009\" titulu. Ja runājam par uzticamību, tad 2011. gada septembrī Vācijas Tehniskās uzraudzības asociācija (GTÜ) \"Insignia\" modeli nodēvēja par labāko lietoto automašīnu vidējās klases segmentā. Turklāt \"Insignia\" guva augstākos novērtējumus arī 2012. gada DEKRA lietoto automašīnu kvalitātes ziņojumā, turklāt jau otro reizi pēc kārtas. Pateicoties viszemākajam defektu līmenim, modelis bija līderis savā segmentā. Automobiļu ekspertu uzslavas atspoguļo arī lielais pieprasījums no pircēju puses, kur pašlaik pirmo vietu pārdošanas pieauguma ziņā ieņem Krievija. 2011. gadā Eiropā tika pārdoti 150 000 \"Insignia\" eksemplāru, bet lielākie noieti tirgi vēl joprojām bija Lielbritānija un Vācija, kur attiecīgi pārdoti 46 000 un 26 000 automobiļu. No visām Riselsheimā saražotajām \"Insignia\" automašīnām tieši 40 procenti ir ar \"Sports Tourer\" virsbūvi, 40 procenti ir hečbeki, bet atlikušie 20 procenti – t.s. nočbeki.", "link": "https://www.delfi.lv/auto/42826658/zinas/42322440/pusmiljonais-opel-insignia-pamet-riselsheimas-rupnicu"},
{"title": "Meksikāņi prezentējuši superauto 'VUHL 05'", "category": "Auto", "body": "Meksikāņu kompānija \"VUHL\" prezentējusi savu pirmo automobili – braukšanai pa sacīkšu trasēm paredzēto spīdsteru \"05\". Kā viens no galvenajiem noieta tirgiem šim spēkratam būs  Lielbritānija , kur tā cena būs 60 tūkstoš sterliņu mārciņas (49 500 latu). Meksikāņu superauto izgatavots no alumīnija, bet virsbūves paneļi ir no kompozītmateriāliem un tie ir viegli un ātri noņemami. Turklāt izstrādātāji uzsver, ka \"VUHL 05\" šasija ir trīskārt izturīgāka nekā \"Lotus Elise\" modelim. \"VUHL 05\" dizainu radījuši meksikāņi sadarbībā ar itāliešu kompāniju \"Esiete\", kura strādā arī ar \" Lamborghini \" un \" Pininfarina \". Savukārt superauto izmēģinājuma braucieni un balstiekārtas regulējumi tika veikti Lielbritānijā. Automobilis tiks ražots  Meksikas  galvaspilsētā Mehiko. Gadā plānots izgatavot vien 50 šī modeļa eksemplāru.", "link": "https://www.delfi.lv/auto/42826674/modelu-jaunumi-testi/43461491/meksikani-prezentejusi-superauto-vuhl-05"},
{"title": "Horvātu superauto ar 1088 ZS jaudu", "category": "Auto", "body": "Automobiļa eksterjeru radījis Adriano Mudri, bet interjeru – Gorans Popovičs. Šie dizaineri agrāk strādājuši pie \"Lambroghini\", \"Maserati\" un \"McLaren\" markas automobiļiem un horvāti viņus nolīguši speciāli savam elektriskā superauto projektam. Horvātu superauto būs aprīkots ar četriem elektromotoriem (pa vienam uz katru riteni), kuru kopējā jauda sasniegs 1088 zirgspēku, bet griezes moments – 3790 Nm. Vēl šim sportiskajam elektromobilim būs 92 kWh akumulatoru komplekts. Automobiļa pašmasa – 1650 kg. Kā norāda izstrādātāji, šis automobilis līdz 100 km/h spēs paātrināties 2,8 sekundēs, bet tā maksimālais braukšanas ātrums tiks ierobežots pie 305 km/h atzīmes. Plānots, ka ar vienu akumulatoru uzlādi tas būs spējīgs nobraukt aptuveni 600 km distanci. Atgādināsim, ka  savu superauto gatavo arī poļi .", "link": "https://www.delfi.lv/auto/42826674/modelu-jaunumi-testi/40466085/horvatu-superauto-ar-1088-zs-jaudu"},
{"title": "Poļu pirmais superauto izbrauc ielās", "category": "Auto", "body": "\"Arrinera\" superauto izgatavots uz tērauda cauruļu rāmja, bet tā virsbūve izgatavota no kompozītmateriāliem, tostarp oglekļa šķiedras. Salons pāršūts ar ādu, bet dekoratīvajā apdarē izmantota oglekļa šķiedra un pulēts alumīnijs. Poļu superauto aprīkots ar 6,2-litru V8 kompresormotoru, kas aizgūts no \"Chevrolet Corvette ZR1\" modeļa. Amerikāņu superauto gadījumā tas attīsta 638 zirgspēku jaudu un 819 Nm griezes momentu, ļaujot tam līdz 100 km/h paātrināties 3,4 sekundēs un maksimāli sasniegt 330 km/h. Poļi sava \"Arrinera\" tehniskos un dinamiskos raksturlielumus pagaidām neatklāj. Šo automobili poļi plāno piedāvā ne tikai Eiropā, bet arī ASV, Tuvajos Austrumos un Ķīnā.", "link": "https://www.delfi.lv/auto/42826674/modelu-jaunumi-testi/39946609/polu-pirmais-superauto-izbrauc-ielas"},
{"title": "'Rallijs Latvija 2014' uzņems piecas dažādas sacensības", "category": "Auto", "body": "Latvijas rallija čempionāta 2014. gada sezonas noslēdzošais posms \" Rallijs Latvija  2014\", kas šogad tiks rīkots jau astoņpadsmito reizi, norisināsies 18. un 19. oktobrī un apliecinās nosaukumā ietverto Latvijas vārdu, jo sacensību ātrumposmi paredzēti četru Latvijas pilsētu – Tukuma,  Jūrmalas , Rīgas un Cēsu – apkārtnē. \"Rallijs Latvija\" laikā skatītāji varēs vērot autosportistu cīņas par ieskaites punktiem piecu dažādu sacensību – Latvijas rallija čempionāta, Latvijas rallijsprinta čempionāta, Latvijas minirallija kausa izcīņas, Latvijas čempionāta rallija supersprinta, kā arī vēsturisko automobiļu regularitātes rallija – ieskaitēs. Tik plaša un daudzveidīga sacensību programma skatītājiem dos lielisku iespēju ne tikai salīdzināt dažādo sporta automašīnu tehniskās spējas, bet arī novērtēt autobūves attīstību katrā no atšķirīgajām disciplīnām. \"Jau šobrīd ir sākusies dalībnieku pieteikšanās visām sacensību disciplīnām, kas norisināsies \"Rallijs Latvija\" laikā. Tāpēc aicinu ikvienu autosporta interesentu, kurš kaut reiz ir vēlējies startēt sacensībās, iepazīties ar šo sacensību nolikumiem, jo šogad ir iespēja startēt dažādās ieskaites klasēs, kurās noteikti atradīsiet arī kādu savām prasmēm un iespējām atbilstošu disciplīnu,\" iedrošina Krastiņš. Latvijas Rallija čempionāta noslēdzošā posma \"Rallijs Latvija\" sacensības sāksies piektdien, 17. oktobrī, kad Rīgā, sporta bāzē \"Biķernieki\" norisināsies testa posms, kurā autosportisti pirms oficiālā sacensību starta varēs pārbaudīt savu automašīnu tehnisko gatavību rallija cīņām. Pēc testa posma beigām, līdz ar tumsas iestāšanos, turpat Biķerniekos startēs vēsturisko automobiļu regularitātes rallija pirmais ātrumposms. \"Rallijs Latvija\" ceremoniālais starts tiks dots sestdien, 18. oktobrī, Jūrmalā pie \"Līvu Akvaparks\" – plkst. 10:50 startēs Minirallija dalībnieki, savukārt Latvijas rallija čempionāta dalībnieki startēs no plkst. 12:00. Pie \"Līvu Akvaparks\" būs izvietots arī servisa parks, kurā varēs vērot, kā mehāniķi veic sporta automašīnu apkopes darbus. Tāpat varēs satikt arī autosportistus, ar kuriem pārmīt kādu vārdu un novēlēt veiksmi ātrumposmos. Sacensību pirmās dienas laikā dalībnieki startēs ātrumposmos gan Tukuma apkārtnē, gan Biķerniekos, kur paredzēti četri ātrumposmi. Sestdienas pievakarē, plkst. 17:00, pie \"Līvu Akvaparks\" paredzēts minirallija un vēsturisko automobiļu sacensību finišs – šo sacensību apbalvošana sāksies plkst. 19:00. \"Rallijs Latvija\" otrā sacensību diena svētdien, 19. oktobrī, sāksies plkst. 10:15 Cēsu pilsētas apkārtnē. Svētdien autosportistiem būs jāveic sacensību noslēdzošie seši ātrumposmi, pēc kuru veikšanas svētdienas pēcpusdienā, Cēsu pilsētā norisināsies svinīgā \"Rallijs Latvija\" apbalvošanas ceremonija, kas sāksies plkst. 15:15. \"Gluži tāpat kā jūra, kas vienā mirklī spēj pārtapt no rāmas miera ostas par viļņu un vēja sacensību lauku, tā arī sportiskais rallija azarts kūrortpilsētu pārvērš par spraigu piedzīvojumu vietu. Novēlu, lai Jūrmalas ātrumposmi Dzintaros un Ķemeros ir spraigs un labām emocijām piepildīts piedzīvojums gan rallija dalībniekiem, gan arī jūrmalniekiem un pilsētas viesiem,\"  Gatis Truksnis , Jūrmalas pilsētas domes priekšsēdētājs. \"Esam gandarīti, ka rudeni sagaidīsim aktīvi un ka rallijs arī šogad priecēs gan cēsiniekus, gan pilsētas viesus.  Cēsis  ir izcila vieta, kur dzīvot. Savukārt, mūsu līkumotie ceļi un Vidzemes reljefs ir izcila vieta, kur rallija dalībniekiem mest izaicinājumu pašiem sev un saviem spēkratiem. Novēlu, lai labi un droši ripo,\" Jānis Rozenbergs, Cēsu domes priekšsēdētājs.", "link": "https://www.delfi.lv/auto/42826676/motorusports/45025404/rallijs-latvija-2014-uznems-piecas-dazadas-sacensibas"},
{"title": "'Rallijs Latvija' punktu sistēma garantē intrigas čempionāta kausu sadalē", "category": "Auto", "body": "18. un 19. oktobrī norisināsies Latvijas rallija čempionāta 2014. gada sezonas noslēdzošais posms \" Rallijs Latvija  2014\". Sacensības šogad startēs astoņpadsmito reizi un apliecinās nosaukumā ietverto Latvijas vārdu, jo ātrumposmi paredzēti četru Latvijas pilsētu – Tukuma, Jūrmalas, Rīgas un Cēsu – apkārtnē, informēja organizatori. Lai gan \" Rallijs  Latvija 2014\" dalībnieku pieteikšanās beigu termiņš noteikts rīt, 10. oktobrī, plkst. 18:00, tomēr jau šobrīd ir zināms, ka sacensību nedēļas nogalē neiztikt bez spēkošanās par vairāku čempionātu kopvērtējuma kausiem. Latvijas rallija čempionāta (LRČ) nolikums paredz, ka sezonas noslēdzošajā posmā iespējams izcīnīt vairāk punktu, nekā jau notikušajos posmos, piemēram, par uzvaru ieskaites grupā, ierasto 15 punktu vietā, iespējams saņemt 25 punktus. Arī rallija pēdējā ātrumposmā būs iespējams iegūt vairāk papildpunktus kā ierasts – par uzvaru grupā tiks piešķirti 3 punkti, bet par otro vietu – 1,5. Šāda punktu sistēma ļaus \"Rallijs Latvija\" laikā iegūt pat 28 punktus un gādās par neprognozējamiem rezultātiem un intrigām līdz pat finiša līnijai. LRČ kopvērtējuma līderi Rallijs Latvija laikā nevarēs justies droši, bet zemākajās vietās esošie sportisti noslēdzošo sacensību laikā varēs gūt ievērojamu punktu bagāžu un pat apsteigt kopvērtējumā augstāk esošos konkurentus. Latvijā visplašāk pārstāvētās pilnpiedziņas N4 grupas vadībā atrodas  Jānis Vorobjovs  (rallijā startēs ar Mitsubishi Lancer Evo X), kurš pirms sezonas pēdējā posma iekrājis 90 punktus. Kopvērtējuma otrajā vietā šobrīd ierindojies Igors Bulantsevs (Mitsubishi Lancer Evo IX), kuram ir 60 punkti. Lai kļūtu par čempionu, autosportistam ne vien pašam būs sekmīgi jāstartē, bet arī jācer uz Vorobjova pieticīgu rezultātu. Tikmēr Bulantsevam konkurenci veidos gan Aleksejs Mersijanovs (Mitsubishi Lancer Evo X, 43 punkti, 3. vieta), gan ceturtajā vietā esošais Aleksandrs Mihailovs (Mitsubishi Lancer Evo X, 37 punkti). Spēkošanās par ieskaites punktiem paredzama arī R5 grupā, kuras līderpozīcijā ar 42 punktiem šobrīd atrodas igauņu sportists Rauls Jēts. Otrajā vietā, ar iekrātu 41 punktu, šobrīd ir Martins Samuitis, kurš \"Rallijs Latvija\" startēs ar Mitsubishi Lancer Evolution X automašīnu. Sacensībām pieteicies arī trešajā vietā esošais Vasilijs Grjazins, kurš pēc gada sākumā izcīnītām uzvarām pirmajos divos LRČ posmos \"Rally Liepāja\", čempionātā vairs nebija startējis. Grjazins iekrājis 34 punktus un ātrumposmos brauks pie \"Ford Fiesta S2000\" stūres. Priekšpiedziņas R2 grupā konkurentiem neaizsniedzams kļuvis  Ralfs Sirmacis , kurš pēc šīs sezonas jau trešo reizi ieguvis čempiona titulu. Otrajā vietā šobrīd ierindojies Emīls Blūms, kuram ir 60 punkti un kurš ar \"Honda Civic Type-R\" automašīnu centīsies izcīnīt uzvaru jau trešajā LRČ posmā pēc kārtas. Intriģējoša cīņa sagaidāma par kopvērtējuma trešo vietu, kurā šobrīd ierindojies Guntis Lielkājis (Ford Fiesta, 39 punkti). Lielkājim uz papēžiem min Kristaps Feldmanis (37 punkti, 4. vieta), kurš arī startēs ar \"Ford Fiesta\" spēkratu un centīsies parādīt savas labākās prasmes, lai kāptu uz LRČ goda pjedestāla. Spēkošanās sagaidāma arī Latvijas rallija kausa 2WD grupā, kurā uzvarētāja kausu matemātiski var izcīnīt četras ekipāžas, kas visas piedalīsies \"Rallijs Latvija\". Kopvērtējuma galvgalī atrodas Kaspars Kaņeps-Kalniņš (BMW M3), kurš pēdējās trijās sacensībās uzrādījis stabilu sniegumu, un kopvērtējumā iekrājis ne tikai 39 punktus, bet arī 10 punktu pārsvaru pār tuvāko sekotāju Edgaru Balodi (Honda Civic Type-R, 29 punkti). Trešajā vietā ar 25 punktiem šobrīd atrodas Zigurds Kalniņš (brauks ar BMW markas automobili), savukārt ceturtais ar 17 punktiem –  Andis Neikšāns , kurš startēs ar BMW M3. Latvijas rallija kausa ieskaites grupā LRČ Juniors, kurā startē dalībnieki līdz 23 gadu vecumam, iespēja plūkt uzvarētāja laurus ir diviem kandidātiem – šobrīd līderpozīcijā esošajam Ralfam Sirmacim un Emīlam Blūmam, kurš rallijā var izcīnīt nepieciešamo punktu skaitu, lai apsteigtu Sirmaci. Trešajā vietā ierindojies Kristaps Feldmanis, kurš centīsies nosargāt pārsvaru pār Jāni Kricki un Daņilu Belokoņu. LRČ Komandu vērtējumā čempionu godu vēl pirms \"Rallijs Latvija\" nodrošinājusi \"LMT Autosporta Akadēmija\", kas iekrājusi pietiekamu pārsvaru, lai ASRT to nevarētu apsteigt. Autosportistiem izšķirīgas cīņas par punktiem sagaidāmas arī Ziemeļeiropas zonas (NEZ) rallija čempionāta kopvērtējumā. \"Rallijs Latvija\" ietvaros norisināsies šī čempionāta Finālposms, kurā arī būs iespējams izcīnīt vairāk punktus nekā iepriekš notikušajos posmos, un tieši Rallijs Latvija laikā tiks noskaidroti šo reģionālo sacensību čempioni. Pilnpiedziņas 4WD klasē izredzes iegūt čempionu kausu ir deviņiem pretendentiem. Starp tiem arī latvietis Jānis Vorobjovs (35 punkti, 2. vieta), kurš centīsies apsteigt priekšā esošo lietuvieti Ramūnu Čapkausku (43 punkti) un būt ātrāks par diviem citiem lietuviešiem – Martinu Samuiti (34 punkti, 3. vieta) un Giedru Notku (26 punkti, 4. vieta). Tikmēr vientilta piedziņas klasē 2WD līderpozīcijās izvirzījušies latvieši Ralfs Sirmacis (58 punkti) un Emīls Blūms (38). Ja Sirmacis rallijā ieskaites punktus negūs, tad Blūmam jāfinišē starp piecām ātrākajām ekipāžām, lai apsteigtu sāncensi. Blūmam gan jāuzmanās, lai viņu neapsteigtu kāds no kopvērtējuma tabulā zemāk esošajiem konkurentiem.  \"Rallijs Latvija\" laikā skatītāji varēs vērot autosportistu cīņas par ieskaites punktiem piecu dažādu sacensību – Latvijas rallijsprinta čempionāta, Latvijas minirallija kausa izcīņas, Latvijas čempionāta rallija supersprinta, kā arī vēsturisko automobiļu regularitātes rallija – ieskaitēs. Tik plaša un daudzveidīga sacensību programma skatītājiem dos lielisku iespēju ne tikai salīdzināt dažādo sporta automašīnu tehniskās spējas, bet arī novērtēt autobūves attīstību katrā no atšķirīgajām disciplīnām. Atgādināsim, ka Latvijas Rallija čempionāta noslēdzošā posma Rallijs Latvija sacensības sāksies piektdien, 17. oktobrī, kad Rīgā, sporta bāzē Biķernieki norisināsies testa posms, kurā autosportisti pirms oficiālā sacensību starta varēs pārbaudīt savu automašīnu tehnisko gatavību rallija cīņām. Pēc testa posma beigām, līdz ar tumsas iestāšanos, turpat Biķerniekos startēs vēsturisko automobiļu regularitātes rallija pirmais ātrumposms.", "link": "https://www.delfi.lv/auto/42826676/motorusports/45078710/rallijs-latvija-punktu-sistema-garante-intrigas-cempionata-kausu-sadale"},
{"title": "'Subaru' nākamās paaudzes 'WRX' sedana koncepts", "category": "Auto", "body": "\" Subaru \" pašlaik notiekošajā Ņujorkas autoizstādē prezentējis \"WRX Concept\" prototipu. Kā norāda ražotājs, šis koncepts demonstrē nākamās paaudzes \"WRX\" modeli. Pagaidām \"Subaru\" neprecizē, kad tamlīdzīgs spēkrats varētu nonākt sērijveida ražošanā. \"Subaru WRX Concept\" kopgarums ir 4,52 metri, tādējādi par esošo sērijveida \"WRX\" sedanu tas ir par sešiem centimetriem garāks. Arī riteņu garenbāze tam ir par 135 mm garāka, sasniedzot 2,76 metrus. Prototips aprīkots ar turbopūtes dzinēju un pilnpiedziņas sistēmu, tomēr \"Subaru\" pagaidām neprecizē to tehniskos raksturlielumus. Pēc provizoriskas informācijas, sērijveida versijā divlitru turbomotors attīstīs vairāk nekā 300 ZS jaudu. Tāpat japāņi skaidro, ka viņiem izdevies ievērojami samazināt koncepta virsbūves aerodinamisko pretestību, pateicoties īpašajam priekšējā bufera, radiatora dekoratīvā režģa un aizmugurējā difuzora risinājumam. \"Subaru WRX Concept\" aprīkots ar 20 collu \"BBS\" riteņu diskiem un 245/40 izmēra \"Dunlop\" riepām. Atgādinām, ka pirms diviem gadiem \"Subaru\" paziņoja, ka plāno atdalīt \"Impreza\" saimi no tā sportiskajām modifikācijām \"WRX\" un \"SRX STi\". Šāds dalījums jau ir esošās paaudzes \"Impreza\" modelim.", "link": "https://www.delfi.lv/auto/42826674/modelu-jaunumi-testi/43187906/subaru-nakamas-paaudzes-wrx-sedana-koncepts"},
{"title": "Eiropā jaunā 'Chevrolet Corvette' maksās no 70 tūkstošiem eiro", "category": "Auto", "body": "Kompānija \" Chevrolet \" paziņojusi jaunā \"Corvette Stingray\" modeļa cenas Eiropas tirgum. Tirdzniecībā automobilis nonāks šoruden un jau standartā tas būs bagātīgāk aprīkots nekā ASV tirgū. Vācijā, Francijā un Horvātijā jaunās paaudzes \"Chevrolet Corvette Stingray\" maksās no 69,9 tūkstošiem eiro, bet Itālijā un Spānijā – attiecīgi no 70,9 un 79,9 tūkstošiem eiro. Tādējādi \"Chevrolet Corvette Stingray\" maksās vairākus desmitus tūkstošus lētāk nekā, piemēram, līdzīgas jaudas \"Audi R8\" vai \"Porsche 911 Carrera S\". Salīdzinājumam – ASV tirgū \"Chevrolet Corvette Stingray\" maksā no 52 tūkstošiem dolāru jeb 39 tūkstošus eiro. Eiropas tirgū automobilis jau standartā būs aprīkots ar \"Z51\" pakotni, kas pircējiem ASV ir papildus aprīkojumā par divarpus tūkstošiem dolāru. \"Z51\" pakotnē ir virsbūves papildus aerodinamiskie elementi, pašbloķējošais diferenciālis ar elektronisko vadību, spēcīgākas bremzes, citādi riteņu diski, sportiskāka regulējuma balstiekārta un stūres sistēma, kā arī elektroniski regulējamā balstiekārta (ASV tirgū tā ir opcija par nepilniem diviem tūkstošiem dolāru) un sportiskāka skanējuma izplūdes sistēma (ASV pircējiem kā papildus aprīkojums par 1195 dolāriem). Rezultātā \"Chevrolet Corvette Stingray\" jau bāzes versijā attīstīs 466 zirgspēku jaudu un 630 ņūtonmetru griezes momentu. Atgādinām, ka ASV bāzes versijā 6,2-litru V8 motors attīsta 461 ZS un 623 Nm. Dzinējs sajūgts ar septiņpakāpju mehānisko pārnesumkārbu, bet par papildus samaksu pieejama arī sešpakāpju automātiskā transmisija.", "link": "https://www.delfi.lv/auto/42826658/zinas/43419917/eiropa-jauna-chevrolet-corvette-maksas-no-70-tukstosiem-eiro"},
{"title": "'Ford' atklāj Eiropas specifikācijas 'Mustang' datus", "category": "Auto", "body": "Kompānija \" Ford \" publicējusi Eiropas tirgum paredzētās jaunās paaudzes \"Mustang\" modeļa dinamiskos raksturlielumus. Autoražotājs apgalvo, ka tas būs visātrākais \"Ford\" Eiropas tirgū kopš 2005. gada, kad tirdzniecībā nonāca \"Ford GT\" superauto. Jaudīgākā \"Ford Mustang\" modifikācija \"GT\" tiks komplektēta ar pieclitru V8 atmosfērisko dzinēju, kas attīsta 421 zirgspēka jaudu un 530 ņūtonmetru griezes momentu. Atkarībā no klienta vēlmes spēka agregāts tiks sajūgts vai nu ar sešpakāpju manuālo, vai tāda paša pārnesumu skaita automātisko transmisiju. Versijā ar manuālo pārnesumkārbu \"Ford Mustang GT\" no vietas līdz 100 km/h paātrināsies 4,8 sekundēs. Ražotāja norādītais degvielas patēriņš šai modifikācijai ir 13,5 litri benzīna uz 100 km. Bāzes versijā \"Ford Mustang\" būs aprīkots ar 2,3 litru četrcilindru \"EcoBoost\" saimes turbomotoru, kas attīsta 317 ZS jaudu un 432 Nm griezes momentu. Versijā ar šo dzinēju amerikāņu sportiskais automobilis līdz 100 km/h paātrināsies 5,8 sekundēs un vidēji patērēšot astoņus litrus benzīna uz 100 km. \"Ford Mustang\" pieejams kā kupejas, tā arī kabrioleta versijā. Eiropas versijai jau standarta aprīkojumā būs sportiskā pakotne \"Performance Pack\", kurā ir spēcīgākas bremzes, ražīgāka dzesēšanas sistēma un aizmugurējais difuzors. Bāzes aprīkojumā ir arī straujas braukšanas uzsākšanas sistēma \"Launch Control\", ksenona lukturi, diožu aizmugurējie lukturi, 19 collu riteņu diski, divjoslu klimata kontroles sistēma, multimediju sistēma \"Sync\" ar astoņu collu ekrānu un deviņiem skaļruņiem.", "link": "https://www.delfi.lv/auto/42826674/modelu-jaunumi-testi/45897669/ford-atklaj-eiropas-specifikacijas-mustang-datus"},
{"title": "Video: Vācu pornozvaigzne un viņas pārtūnētais 'Nissan GT-R'", "category": "Auto", "body": "Pornozvaigznes arī ir cilvēki ar savām vēlmēm, vajadzībām un sapņiem. Internetā popularitāti guvis video ar vācu pornozvaigzni Maraiki Foksu... nē, ne   video, kā padomājāt. Kaut gan arī   video noteikt ir ļoti populāri, ja reiz viņa var atļauties superauto un to vēl pamatīgi satūnēt. 25 gadus vecā pornozvaigzne uz automobilistu saietu Monako ieradās savā \" Nissan  GT-R\", kā V6 biturbo dzinēja jauda \"Prior Design\" kantorī no standarta 550 zirgspēkiem palielināta līdz 750 ZS. Tāpat japāņu superauto ir aprīkots ar \"PD750\" virsbūves aerodinamisko elementu komplektu, kas spēkratu padara ievērojami platāku uz paplašināto riteņa arku rēķina. Vizuālie pārveidojumi vien automobilim izmaksājuši vairāk nekā 10 tūkstošus eiro, neskaitot milzīgos riteņu diskus un platās riepas. Vēl spēkratam ir regulējamā balstiekārta, kas ļauj automobiļa virsbūvi nolaist pilnībā līdz zemei, kā tas redzams arī video.", "link": "https://www.delfi.lv/auto/42826658/zinas/48094309/video-vacu-pornozvaigzne-un-vinas-partunetais-nissan-gt-r"},
{"title": "Integrētais veloturētājs būs arī mazajam 'Opel Adam'", "category": "Auto", "body": "Kompānija \" Opel \" paziņojusi, ka arī tās mazākajam modelim \"Adam\", kas plašākai publikai pirmo reizi tiks parādīts septembrī notiekošajā Parīzes autoizstādē, par papildus samaksu būs pieejams spēkratā integrētais veloturētājs \"FlexFix\". \"FlexFix velosipēdu pārvadāšanas sistēma integrēta aizmugurējā buferī. Tā ir viegli pārvaldāma, izmantojot tikai rokas – bez vajadzības pēc instrumentiem vai papildus ierīcēm. Brīdī, kad velosipēdu turētājs netiek izmantots, tas pēc atvilktnes principa iestumjams aizmugurējā buferī. Sistēma ir aizslēdzama. \"Opel Adam\" var uzņemt līdz pat 30 kg smagu velosipēdu, tādējādi ir iespējams pārvadāt pat elektromotora velosipēdu. Pēc izvēles pieejamais pievienojamais adapteris nodrošina iespēju pārvadāt vēl vienu velosipēdu ar masu līdz 20 kg. Pat tad, kad \"FlexFix\" velosipēdu turētājs ir pilnībā piekrauts, to ir iespējams novietot tādā leņķī, lai varētu attaisīt \"Opel Adam\" bagāžnieka vāku, tādējādi nodrošinot ērtu piekļuvi bagāžas nodalījumam. Papildus tam \"FlexFix\" var tikt kombinēts ar automašīnas stāvvietā novietošanas palīgsistēmu. \"FlexFix\" velosipēdu pārvadāšanas sistēma ir pieejama dažādos \"Opel\" modeļos. \"Opel\" joprojām ir vienīgais autoražotājs, kas piedāvā šādu pilnībā integrētu sistēmu. Jau ziņots, ka  \"Opel\" mazākais modelis \"Adam\"  izgatavots uz saīsinātas \"Corsa\" modeļa platformas. Automobiļa kopgarums ir 3,7 metri, bet riteņu garenbāze – 2,3 metri; tādējādi, pēc saviem gabarītiem, \"Opel Adam\" ir starp \"FIAT 500\" un \"MINI Cooper\". Sākotnēji \"Opel Adam\" modelim tiks piedāvāti trīs dzinēji – 1,2-litru benzīna motors ar 70 zirgspēku jaudu un 1,4-litru agregāts, kas atkarībā no versijas attīsta 87 vai 100 ZS.", "link": "https://www.delfi.lv/auto/42826674/modelu-jaunumi-testi/42612804/integretais-veloturetajs-bus-ari-mazajam-opel-adam"},
{"title": "'Opel' pilnīgu motoru atjaunināšanu uzsāk ar 1,6-litru turbodzinēju", "category": "Auto", "body": "\" Opel \" fundamentāli atjauno motoru klāstu. Tagadējā dzinēju pamata piedāvājuma spektrs tiks aizstāts ar pilnībā jaunām benzīna un dīzeļdzinēju saimēm. Šo pārmaiņu mērķis ir kļūt par industrijā vadošajiem ne tikai degvielas patēriņa un emisiju daudzuma ziņā, bet arī nodrošinot specifisku griezes momentu un samazinātu motora trokšņu līmeni, informē ražotājs. Pirmais jaunais motors, ar kuru tiks iepazīstināta plašāka sabiedrības daļa, būs 1 598 kubikcentimetru četrcilindru benzīna turbodzinējs ar tiešo iesmidzināšanu un \"Start&Stop\" tehnoloģiju. Jaunais SIDI (spark ignition direct injection jeb dzirksteļaizdedzes tiešā iesmidzināšana) \"Ecotec\" dzinējs būs pieejams ar dažādiem jaudas parametriem un vairākos automašīnu modeļos. Ražošana Ungārijas rūpnīcā tiks uzsākta šāgada beigās. Uzsvars tika likts uz griezes momentu, kas jaunajos dzinējos ir līdz pat 187,5 Nm uz darba tilpuma litru – atzīstams rādītājs sērijveidā ražotam benzīna dzinējam. Maksimālais griezes moments ir līdz pat 300 Nm, un tas ir pieejams jau pie 1 700 apgriezieniem minūtē. Maksimālā jauda līdz pat 200 ZS tiek sasniegta pie 4 700 apgr. min. Salīdzinājumā ar iepriekšējo 1,6-litru turbo benzīna dzinēju, degvielas patēriņš un CO2 emisiju daudzums ticis samazināts par 13 procentiem. \"Jau pēc divpadsmit mēnešiem mēs prezentēsim trīs pavisam jaunas dzinēju paaudzes. Tas demonstrē to, cik ātri mēs ieviešam jaunus ražojumus,\" norāda \"Opel\" izpilddirektors Karls-Frīdrihs Strake. \"Mūsu jaunais 1,6-litru tiešās iesmidzināšanas dzinējs griezes momenta ziņā ir īsts milzis. Jauda pieaug ļoti līgani un klusi,\" skaidro benzīna dzinēju nodaļas vadītājs Tomass Jonens. Pirmais \"Opel\" dzinējs ar tiešās dzirksteļaizdedzes tehnoloģiju bija 155 ZS jaudīgais \"2.2 Ecotec direct\", kas savu debiju 2003. gadā piedzīvoja \"Opel Signum\" un \"Vectra\" modeļos, bet vēlāk ar to tika aprīkots arī \"Zafira\". 2007. gadā \"GT\" piedāvāja pirmo benzīna turbodzinēju no \"Opel\" ar tiešo iesmidzināšanu – divu litru agregātu ar 264 ZS jaudu. Gadu vēlāk šis motors tika prezentēts \"Insignia\" modelī, un \"Opel\" flagmanī tas bija pieejams divos variantos: 220 ZS un 250 ZS. Jaunais \"Astra OPC\" tiks aprīkots ar šī dzinēja jaunāko 280 ZS jaudas versiju.", "link": "https://www.delfi.lv/auto/42826674/modelu-jaunumi-testi/42355148/opel-pilnigu-motoru-atjauninasanu-uzsak-ar-1-6-litru-turbodzineju"},
{"title": "F-1 pilota Žila Bjanki atlabšanā nav progresa; vecāki gatavi 'visļaunākajam'", "category": "Auto", "body": "F-1  franču pilota Žila Bjanki ģimene ir gatava visļaunākajam, jo viņa veselības stāvoklī ilgstoši nav bijis nekādu uzlabojumu, vēsta ārzemju mediji. \"Žils ir dzīvs, un tas ir vissvarīgākais,\" Bjanki tēvs Filips atzinies franču telekanālam \"Canal Plus\". \"Viņš cīnās, taču no neiroloģiskā viedokļa nekas daudz nav iespējams. Atlabšanas process stagnē. Žila neiroloģiskais progress nav tāds, kādu mēs gribētu redzēt. Mēs katru dienu domājam par Žila dzīvību, taču tajā pašā laikā arī par viņa nāvi. Tas ir šausmīgi.\" \"Kad viņš atgriezīsies pie mums? Kāds viņš būs? Šie ir jautājumi, kas mūs sāpina visvairāk,\" saka pilota vecaistēvs Mauro Bjanki. Kā zināms, Žils Bjanki piedzīvoja smagu avāriju pagājušā gada Japānas \" Grand Prix \" posmā, gūstot nopietnu galvas traumu. Pirmās operācijas un sākotnējā ārstēšana notika Japānā,  vēlāk viņš tika pārvests uz Franciju . Pirms atgriešanās Francijā viņu izveda no mākslīgās komas,  pilots sāka patstāvīgi elpot , taču Bjanki joprojām, nu jau astoņus mēnešus, ir bezsamaņā.  Bjanki pārstāvētā \"Marussia/Manor\" komanda Monako \"Grand Prix\" posmā, kas notiek netālu no Nicas, uz saviem bolīdiem uzlikuši atbalsta vārdus franču pilotam un sacensību laikā valkās īpašas aproces.", "link": "https://www.delfi.lv/auto/42826676/motorusports/46002697/f-1-pilota-zila-bjanki-atlabsana-nav-progresa-vecaki-gatavi-vislaunakajam"},
{"title": "Pēc Bjanki nāves F-1 piloti aicina čempionāta rīkotājus uzlabot drošību", "category": "Auto", "body": "Pēc franču braucēja Žila Bjanki nāves Pirmās formulas ( F-1 ) piloti aicinājuši pasaules čempionāta rīkotājus uzlabot drošību sacensībās. Kā zināms,  piektdien deviņus mēnešus pēc F-1 posmā piedzīvotas smagas avārijas mira 25 gadus vecais Bjanki . Pēc notikušā F-1 Pilotu asociāciju (GPDA) aicinājusi pasaules čempionāta rīkotājus nekad neatslābt drošības jautājumu uzlabošanā. \"21 gadu pēc tam, kad aizsaulē aizgāja  Airtons Senna  un Rolands Racenbergers, esam zaudējuši Žilu, kurš mira trasē notikuša negadījuma seku dēļ,\" teikts GPDA paziņojumā. \"Tas mums atgādina, cik sacīkstes ir bīstamas. Neskatoties uz ievērojamiem uzlabojumiem, mēs - F-1 braucēji - sacīkšu sabiedrības un Žila tuvinieku vārdā solam neatslābt drošības jautājumu pilnveidošanā.\" Nāves gadījumi F-1 nebija piedzīvoti kopš 1994.gada, kad vienā nedēļas nogalē Imolas trasē dzīvību zaudēja jau pieminētie austrietis Racenbergers un slavenais brazīlietis Senna. Kā zināms, pērnā gada oktobrī notikušajā Japānas \" Grand Prix \" izcīņā \"Marussia\" komandas pilots Bjanki guva smagas galvas traumas, kad sāniski ietriecās evakuācijas transportā, kas atradās drošības zonā, lai prom no trases nogādātu avarējušā vācieša Adriana Zutila formulu. Bjanki trauma F-1 čempionātā bija smagākā kopš 2009.gada, kad galvas traumu guva  Felipe Masa , kura ķiverei trāpīja no citas formulas atlūzusi gandrīz kilogramu smaga atspere. Savukārt 2012.gadā treniņu laikā smagu traumu guva spāņu testpilote Marija de Viljota, kas gandrīz pusotru gadu vēlāk izraisīja viņas nāvi. Bjanki pērn aizvadīja otro sezonu karjerā, bet pirms tam viņš divas sezonas čempionāta vienībās bija testu pilots. Aizvadītajā sezonā sacensībās Monako francūzis ieguva savus pirmos kopvērtējuma punktus karjerā, izcīnot devīto vietu, turklāt tie bija pirmie \"Marussia\" komandas vēsturē.", "link": "https://www.delfi.lv/auto/42826676/motorusports/46231423/pec-bjanki-naves-f-1-piloti-aicina-cempionata-rikotajus-uzlabot-drosibu"},
{"title": "'Opel Adam' apvidus versijā 'Rocks'", "category": "Auto", "body": "Kompānija \" Opel \" publicējusi ilustrācijas ar markas mazākā modeļa \"Adam\" konceptuālo apvidus versiju \"Rocks\", kas plašākai sabiedrībai pirmo reizi tiks parādīta martā notiekošajā Ženēvas autoizstādē. Salīdzinājumā ar standarta \"Adam\" hečbeku \"Rocks\" modifikācijai būs par 15 milimetriem paaugstināta balstiekārta, kā arī aizsargpaneļi pa virsbūves perimetru, tādējādi automobili padarot par 20 milimetriem platāku. \"Opel Adam Rocks\" prototipam būs atvāžams auduma jumts. Atgādinām, ka tamlīdzīga sērijveida \"Adam\" kabrioleta versija pagaidām ir izstrādes stadijā. Vēl šai apvidus modifikācijai ir izplūdes sistēmas izeja aizmugurēja bufera centrā. Atgādinām, ka \"Opel Adam\" hečbeka tirdzniecība Eiropā tika uzsākta janvārī. Tas izgatavots uz saīsinātas \"Corsa\" modeļa platformas un tiek apīkots ar 1,2- un 1,4-litru benzīna dzinējiem ar jaudu no 70 līdz 100 zirgspēkiem. Vēlāk būs pieejam arī versija ar dīzeļdzinēju. Galerija ar standarta \"Opel Adam\":", "link": "https://www.delfi.lv/auto/42826674/modelu-jaunumi-testi/43035764/opel-adam-apvidus-versija-rocks"},
{"title": "'Chevrolet' jauno 'Corvette' nosaucis par visekonomiskāko superauto", "category": "Auto", "body": "Šie degvielas patēriņa raksturlielumi ir \"Chevrolet Corvette Stingray\" versijai ar septiņpakāpju manuālo pārnesumkārbu. Turklāt 8,1 litrs uz 100 km ir vidējais patēriņš, kas aprēķināts, braucot \"Tour\" un \"Eco\" režīmā, kas elektroniski izmaina dzinēja un šasijas vadības iestatījumus. Braucot vienmērīgi, četri no astoņiem 6,2 litru dzinēja cilindriem tiek atslēgti. Degvielas patēriņa rādītāji modeļa versijai ar sešpakāpju automātisko pārnesumkārbu tikšot publicēti vēlāk. Salīdzinājumam \"Chevrolet\" piedāvā degvielas patēriņa mērījumus \"Porsche 911 Carrera S\" (400 ZS), \"Jaguar F-Type V8 S\" (495 ZS) un \"Audi R8 V10\" (510 ZS) spēkratiem. Pirmais no tiem, braucot pa šoseju, uz 100 km patērē 8,7 litrus, otrais – 10,2 litrus; bet trešais – 12,3 litrus.", "link": "https://www.delfi.lv/auto/42826658/zinas/43472131/chevrolet-jauno-corvette-nosaucis-par-visekonomiskako-superauto"},
{"title": "BBC bijušais vadītājs Klārksona atlaišanu nosauc par kļūdu", "category": "Auto", "body": "Britu raidsabiedrības  BBC  bijušais vadītājs Marks Tomsons, kurš no 2012. gada vada izdevumu \"The  New York Times \", paziņojis, ka Džeremija Klārksona atstādināšana no \" TopGear \" raidījuma vadīšanas bija kļūda. \"Kā viņa draugs varu apgalvot, ka Klārksons spēj būt visai izaicinošs personāžs. Neuzskatu, ka cilvēkiem ir tiesības uzbrukt saviem kolēģiem un mierīgi turpināt darbu kolektīvā. Bet dzēlīgais, izaicinošais un brīžiem nekontrolējamais Klārksona talants bija tas, ko BBC nedrīkstēja pazaudēt. Viņš spēja komunicēt arī ar tiem cilvēkiem, kuri BBC piedāvājumā nekā cita sev interesanta nespēja atrast,\" intervijā izdevumam \"The Sunday Times\" norādīja Tomsons. Tomēr BBC bijušais vadītājs norāda, ka \"TopGear\" jaunās versijas vadītājs Mets Leblanks ir visai daudzsološs. Savukārt par Krisu Evansu, kurš nu jau iesniedzis atlūgumu, Tomsons izsakās šādi: \"Kriss Evanss ir izcils vadītājs, tomēr es nespēju saprast, kādēļ viņš mēģināja tēlot Džeremiju Klārksonu, bet ne Krisu Evansu.\" Atgādinām, ka BBC ar Džeremiju Klārksonu līgumu nepagarināja 2015. gada martā pēc tam, kad viņš bija uzbrucis savam producentam par to, ka tas pēc garas filmēšanās dienas nebija sarūpējis siltas vakariņas. Līdz ar Klārksonu aizgāja arī pārējie divi \"TopGear\" vadītāji – Ričards Hamonds un Džeimss Mejs. Bijusī \"TopGear\" trijotne noslēdza daudzmiljonu līgumu ar tiešsaistes video servisu \" Amazon  Prime\" par jauna automobiļu raidījuma \"The Grand Tour\" veidošanu, kas ēterā nonāks šoruden. Tikmēr \"TopGear\" šopavasar atgriezās jaunā sastāvā ar Krisu Evansu priekšgalā. Raidījuma reitingi nokritās līdz vēsturiski zemākajam līmenim, pēc kā Kriss Evanss iesniedza atlūgumu. Nākamajā sezonā \"TopGear\" galvenais vadītājs būs seriāla \"Draugi\" zvaigzne Mets Leblanks.", "link": "https://www.delfi.lv/auto/42826658/zinas/47828227/bbc-bijusais-vaditajs-klarksona-atlaisanu-nosauc-par-kludu"},
{"title": "'TopGear' galvenais producents: BBC mūs jau sen ienīda", "category": "Auto", "body": "Džeremija Klārksona atlaišana no  BBC  un pēc tam sekojošā Ričarda Hamonda un Džeimsa Meja aiziešana no \" TopGear \" raidījuma bija kulminācija pamatīgajai vētrai, kas jau bija sacēlusies ap raidījumu un BBC, atklājis \"TopGear\" bijušais galvenais producents Endijs Vilmans. Klārksons no \"TopGear\" tika padzīts pērnā gada martā pēc konflikta ar vienu no producentiem par laicīgi nesarūpētām siltām vakariņām pēc garas filmēšanas dienas. Vilmans, kurš šobrīd kopā ar \"TopGear\" bijušajiem trim vadītājiem veido jauno automobiļu raidījumu \"The Grand Tour\" tiešsaistes servisam \" Amazon  Prime\", šobrīd atklāj, ka aizvadītā gada notikumi bija kulminācija jau tā \"izirušajām attiecībām\", kas kļuva \"personiskas un konfrontējošas\". Šādas atziņas izdevumam \"Daily Mail\" Vilmans sniedzis TV festivālā Edinburgā. \"Mūsu raidījums kļuva tikai populārāks un populārāks nejaušības dēļ, mēs tam tā arī nekad nepielāgojāmies un sabrukām zem pašu darba radītā smaguma. Galu galā bijām uzfilmējuši jau 22 raidījuma sezonas!\" skaidro Vilmans. \"Mums bija tādi s*di kā Argentīna, kur viss nogāja greizi, tādējādi tas viss tikai krājās. Un es to saku kā cilvēks, kurš mīl BBC, un tur bija daudz cilvēku, kuri pret mums attiecās labi, bet daži kolēģi gan nebija tik laipni un nevēlējās mūs tur redzēt, tādēļ tas izvērsās cīņā,\" skaidro \"TopGear\" bijušais galvenais producents. \"Tas viss kļuva tik personīgi un konfrontējoši. Un, kad viss nonāca līdz tiem s*diem martā, tas bija kritisks brīdis, jo tajā situācijā uzvarētājs varēja būt tikai viens. Arī neizšķirts nebija iespējams, jo BBC vadībā bija cilvēki, kuri vienkārši to nevēlējās. Un arī mums nebija tāda brieduma, lai to panāktu. Visi bija ieņēmuši savu pozu un sēdēja ierakumos,\" skandalozos notikumus atceras Vilmans. Atbildot uz \"Daily Mail\" jautājumu, kāds, pēc Vilmana domām, būtu bijis piemērotākais sods Klārksonam, toreizējais \"TopGear\" galvenais producents norāda, ka vienkārši \"vajadzēja piemērot brangu naudassodu\". \"Mums bija iekšējā BBC izmeklēšana, kurā noskaidroja, ka mūsu attiecības ir sairušas, un tas bija skaidrs visiem. Bet tam nevajadzēja būt par pamatu, lai izbeigtu raidījumu,\" pukojas Vilmans. \"Tas bija skumji. Protams, daļēji bijām vainīgi arī paši – arī es sēdēju ierakumos, sviedu visu pa gaisu, mana reakcija uz citiem bija asa... Tas bija skumji.\" Runājot par \"TopGear\" jauno raidījumu un tā vadītājiem, Vilmans izdevumam \"Daily Mail\" atbild, ka \"neesmu noskatījies nevienu \"TopGear\" jaunā raidījuma sēriju, jo tas vienkārši būtu sāpīgi – tas bija viss, pie kā līdz tam strādāju. Otrs iemesls – vēlējos saglabāt iespēju atbildēt, ka neesmu skatījies, gadījumā ja man to kāds vaicātu\". Neskatoties uz iepriekšminēto, \"TopGear\" bijušais galvenais producents nevēl ļauna jaunajiem raidījuma veidotājiem. \"Kriss Evanss un pārējie gāja uz turieni, lai to \"paceltu\", es nevienā brīdī nevēlu viņiem kaut kripatiņu nelaimes. Vienmēr var pastāvēt divi vērienīgi automobiļu raidījumi, un es ceru, ka viņiem tomēr izdosies.\" Tāpat Vilmans atklāj, ka aiziešana no BBC nozīmē arī atteikšanos no līdzšinējā \"TopGear\" formāta – sacīkšu trases, ar roku rakstītā rezultātu tablo un noslēpumainā braucēja Stiga. \"Tās bija trīs lielākās lietas, kas mums bija. Tas nav gluži \"The X Factor\" vai \"Dejo ar zvaigzni\", kuru var vienkārši mazliet \"pagrozīt\". Mums bija tās trīs lietas un tad iesaistījās juristi. Tas bija jautri – prasījām viņiem, vai Džeimss Mejs joprojām drīkstēs teikt savu tipisko frāzi \"krāns tāds!\" (cock – angļu val.) vai arī BBC mūs tad par to iesūdzēs?\" stāsta Vilmans. Vaicāts, kādēļ bijusī \"TopGear\" komanda izvēlējusies tieši \"Amazon\" kā savu jauno partneri, Vilmans atbild īsi un kodolīgi – \"tikai naudas dēļ\". Līdz šim medijos bija izskanējis, ka katras \"The Grand Tour\" raidījuma sērijas budžets ir četri miljoni mārciņu (4,7 miljoni eiro). \"Tas, ko raksta avīzes, ir blēņas, nekādi četri miljoni, tā ir plika d*ršana!\" atcērt Vilmans, bet atzīst, ka budžets, ko viņi tērē, ir tiešām liels. Pagaidām publiski ir zināms, ka jaunais \"The Grand Tour\" raidījums debitēs šoruden. Kad tieši? To precīzi nezinot arī pats Vilmans. Tāpat viņš nezina, vai \"Amazon Prime\" rādīts katru nedēļu jaunu raidījuma sēriju vai arī publicēs uzreiz visas, līdzīgi kā to mēdz darīt \"Netflix\" ar savu jaunāko saturu. \"Tā jau ir \"Amazon\" darīšana. Man labāk patiktu, ja katru nedēļu būtu jauna sērija. Es nedomāju, ka mūsu raidījums ir piemērots tādai \"box set\" relīzei. Labāk tā trijotne izdara kaut ko jancīgu un nākamajā nedēļā jau ko citu ērmīgu,\" savu redzējumu klāsta \"The Grand Tour\" galvenais producents. Tāpat Vilmans labprāt vēlētos, ka atkārtojumā citkārt tikai \"Amazon Prime\" video tiešsaistes servisā pieejamais raidījums būtu redzams arī kādā televīzijas kanālā. \"Būtu forši, ja to varētu redzēt pēc iespējas vairāk cilvēku. Es tikai priecātos, ja jaunais raidījums būtu redzams visur,\" rezumē Vilmans.", "link": "https://www.delfi.lv/auto/42826658/zinas/47836935/topgear-galvenais-producents-bbc-mus-jau-sen-ienida"},
{"title": "Klārksons uzspridzinājis savu veco māju", "category": "Auto", "body": "Bijušais \" TopGear \" raidījuma vadītājs  Džeremijs Klārksons  uzspridzinājis savu veco māju Oksfordšīras grāfistē. Līdzšinējās piecu guļamistabu mājas vietā drīzumā gaidāmā raidījuma \"The Grand Tour\" vadītājs būvēs jaunu 1130 kvadrātmetru māju. Līdzšinējo māju Klārksons iegādājās 2012. gadā par 4,2 miljoniem sterliņu mārciņu (pieci miljoni eiro). Mājas nojaukšanai atļauju Klārksons ieguva jūlijā, tomēr buldozera vietā, \"kā to būtu darījis jebkurš normāls cilvēks\", britu šovmens izvēlējies spridzināšanu. Kā vēsta \"The Telegraph\", Klārksona kaimiņi par gaidāmo spridzināšanu paziņojumu saņēmuši tikai iepriekšējā vakarā. Mājas uzspridzināšanu britu izdevumam kaimiņi komentējuši kā \"tipisku Klārksona uzvedību\". Saskaņā ar jaunās mājas projektu tajā būs kinoteātris, kas atradīsies pazemes stāvā, garāža pieciem automobiļiem, vieta kvadracikliem, zirgu stallis, kā arī sešas guļamistabas un piecas vannasistabas.", "link": "https://www.delfi.lv/auto/42826658/zinas/47899137/klarksons-uzspridzinajis-savu-veco-maju"},
{"title": "Pirmais indiešu superauto 'Avanti'", "category": "Auto", "body": "Automobiļa kopgarums ir 4,6 metri, platums – 1,9 metri; bet augstums – 1,2 metri. \"Avanti\" pamatā ir alumīnija cauruļu rāmis, pie kura piestiprināti stikla šķiedras virsbūves paneļi. Automobiļa masa – pusotra tonna. Sākotnēji indiešu pirmais superauto tiks komplektēts ar \"Ford\" divlitru turbopūtes četrcilindru \"EcoBoost\" dzinēju, kas attīsta 265 zirgspēku jaudu. Motors tiks sajūgts ar sešpakāpju mehānisko pārnesumkārbu vai \"Ford\" sešpakāpju robotizēto \"PowerShift\" ar diviem sajūgiem. Pēc provizoriskas informācijas, indiešu superauto līdz 100 km/h paātrināsies aptuveni septiņās sekundēs. Maksimālais braukšanas ātrums – 250 km/h. Vēlāk \"Avanti\" būs pieejams arī 400 ZS jaudīgais \"Honda\" turbopūtes sešcilindru dzinējs. Periodā no 2013. līdz 2014. gadam indiešu \"DC Design\" plāno realizēt 300 superauto vienību. Automobilis maksās aptuveni trīs miljonus rūpiju (31 200 latu).", "link": "https://www.delfi.lv/auto/42826674/modelu-jaunumi-testi/42040468/pirmais-indiesu-superauto-avanti"},
{"title": "Prezentēts arābu pirmais superauto par 3,4 miljoniem dolāru", "category": "Auto", "body": "\"LykanHypersport\" ir vidusmotora komponējuma superauto, kas aprīkots ar biturbo sešcilindru dzinēju, kas attīsta 750 zirgspēku jaudu un 1000 ņūtonmetru griezes momentu. Līdz 100 km/h arābu pirmais superauto paātrinās 2,8 sekundēs un maksimāli sasniedz 395 km/h. Arābu superauto adparē pielietoti arī dārgakmeņi un dārgmetāli, piemēram, diožu lukturi rotāti dimantiem, bet salons izšūts zelta diegiem. Miljoniem vērtā superauto pircējiem tiks piedāvāts arī īpašs rokaspulkstenis par 200 tūkstošiem dolāru (104 tūkst. latu).", "link": "https://www.delfi.lv/auto/42826674/modelu-jaunumi-testi/43013004/prezentets-arabu-pirmais-superauto-par-3-4-miljoniem-dolaru"},
{"title": "'Hennessey' pārveidotā 'Corvette' ar 1100 ZS", "category": "Auto", "body": "Savukārt, lai palielinātu jaudu līdz 800 vai pat 1100 ZS, \"Chevrolet Corvette\" motoram tiks uzstādītas divas turbīnas. Tāpat šajās īpaši jaudīgajās versijās dzinējam tiks veikta virkne citu izmaiņu, ieskaitot jaunu degvielas padeves sistēmu un starpdzesētāju. Jaudas palielināšana līdz 1100 zirgspēkiem \"Chevrolet Corvette Stingray\" īpašniekam izmaksās 68 tūkstošus dolāru. Šai tūninga pakotnei \"Hennessey\" dod viena gada vai līdz 20 tūkstoš kilometru nobraukuma garantiju. Atgādinām, ka jaunās paaudzes \"Chevrolet Corvette Stingray\" tika prezentēts šāgada sākumā Detroitā.", "link": "https://www.delfi.lv/auto/42826674/modelu-jaunumi-testi/43486997/hennessey-parveidota-corvette-ar-1100-zs"},
{"title": "'Subaru' markas vēsturē pirmais hibrīds tapis uz 'XV' bāzes", "category": "Auto", "body": "\" Subaru \" pašlaik notiekošajā Ņujorkas autoizstādē prezentējis pirmo hibrīda automobili markas vēsturē. Hibrīda modifikāciju ieguvis \"Subaru XV\" apvidus automobilis, kas nosaukumā ieguvis arī piebildi \"Crosstrek Hybrid\". Kaut arī \"Subaru\" neatklāj tā degvielas patēriņu, ražotājs apgalvo, ka šis būs visekonomiskākais pilnpiedziņas hibrīds ASV tirgū. \"Subaru XV Crosstrek Hybrid\" hibrīda spēka agregāts apvieno divlitru benzīna dzinēju, kas modeļa standarta versijā attīsta 150 zirgspēku jaudu, elektromotoru ar 13,6 ZS, niķeļa metālhidrīda akumulatoru komplektu, kas atrodas virsbūves aizmugurējā daļā, kā arī variatora transmisiju. \"Subaru\" atklāj, ka hibrīda modifikācijas izstrādē inženieriem bija jāpārbūvē \"XV\" modeļa šasija. Tas darīts, lai automobilis spētu izturēt palielināto masu, kā arī uzlabotu vadāmību un gaitas īpašības. Salīdzinājumā ar standarta versiju hibrīdam ir uzlabota arī salona skaņas izolācija. \"Subaru XV Crosstrek Hybrid\" ir par 136 kilogramiem smagāks nekā šī modeļa versija ar benzīna dzinēju. Automobiļa klīrenss palicis tāds pats kā līdz šim – 22 centimetri. Jau standartā hibrīds aprīkots ar dzinēja \"Start&Stop\" sistēmu un bremžu enerģijas rekuperācijas sistēmu.", "link": "https://www.delfi.lv/auto/42826674/modelu-jaunumi-testi/43192382/subaru-markas-vesture-pirmais-hibrids-tapis-uz-xv-bazes"},
{"title": "'DELFI Auto' tests: meža taku zinis 'Subaru Forester'", "category": "Auto", "body": "Jaunais \"Subaru Forester\" šobrīd iznācis savā ceturtajā paaudzē un pa šo laiku kļuvis par markas vispārdotāko modeli visā pasaulē, realizācijas apjomā apsteidzot pat daudz atpazīstamāko \"Impreza\". Līdz ar jauno paaudzi \"Subaru Forester\" ir nedaudz pieaudzis gabarītos, bet vizuāli nav būtiski mainījies. Tā virsbūves formas, īpaši priekšdaļā, kļuvušas noapaļotākas, kā arī tas ieguvis jaunus lukturus, dārgākās komplektācijās pat ar diožu elementiem. Būtiski, ka apvidus automobilim durvis tagad pilnībā nosedz sliekšņus, tādējādi pasargājot autovadītāju iekāpšanas un izkāpšanas procesā no sasmērēšanās ar dubļiem. Iesēžoties jaunā \"Subaru Forester\" autovadītāja sēdeklī, sajūta ir patiešām \"apvidnieciska\". Automobilim ir plašs virsbūves stiklojuma laukums un arī salīdzinoši vienkāršs interjera noformējums. Būtiskākais jaunā modeļa ieguvums ir modernā veidola priekšējais panelis, kā noformējums aizgūts no pilsētnieciskākā \"XV\" modeļa. \"Subaru Forester\" modelim joprojām ir markai raksturīgā pastāvīgā simetriskā pilnpiedziņas sistēma neatkarīgi no braukšanas apstākļiem. Citiem modeļiem šajā klasē aizmugurējā riteņu ass vilkmē pieslēdzas vai nu automobilim izslīdot, vai autovadītājam pašam speciāli aktivizējot pilnpiedziņas režīmu. \"DELFI Auto\" izmēģināja \"Subaru Forester\" versiju ar dīzeļdzinēju – divlitru agregātu ar 147 zirgspēku jaudu un 350 ņūtonmetru griezes momentu. Šis boksermotors ir diezgan skaļš savā darbībā un šajā ziņā atgādina komerctransportu. Lai arī pēc rūpnīcas datiem automobilim ir tikai 10,2 sekunžu paātrinājums līdz 100 km/h, reāli auto ir visai žiperīgs. Sešpakāpju manuālo pārnesumkārbu gan gribētos precīzāku savā darbībā. Automātiskā transmisija (precīzāk – variators) pieejams tikai ar benzīna motoru. Patīkami pārsteidza \"Subaru Forester\" degvielas ekonomija, neskatoties uz pastāvīgo pilnpiedziņas sistēmu, kas, piemēram, pilsētā uz sausa asfalta ir lieka greznība. Vidēji šis automobilis patērēja 7,5 litrus dīzeļa uz 100 km. Uz šosejas ar to var iekļauties līdz septiņu litru patēriņam, bet pilsētas satiksmē ar vismaz astoņiem litriem uz 100 km būs jārēķinās. Tomēr būtiskākais, ka gaitā \"Subaru Forester\" ir ļoti pārliecinošs – autovadītājam nav jāraizējas, kāds ceļa segums ir zem riteņiem. \"Subaru Forester\" cena Latvijā ir no 17 050 latu (ieskaitot PVN). Versija ar dīzeļdzinēju maksā no 19 700 latiem. Dārgākajā komplektācijā šī apvidus automobiļa cena sasniedz pat 24 tūkstošus latu.", "link": "https://www.delfi.lv/auto/42826674/modelu-jaunumi-testi/43321777/delfi-auto-tests-meza-taku-zinis-subaru-forester"},
{"title": "'Subaru Impreza WRX STI' speciālā versija 'S206' ar 320 ZS", "category": "Auto", "body": "\"Subaru Impreza WRX STI\" speciālā versija \"S206\" ieguvusi mazliet atšķirīgus virsbūves aerodinamiskos elementus, kas paredz citādu priekšējo buferi, radiatora dekoratīvo režģi, dekoratīvie sliekšņi un aizmugurējais spoileris. Salonā uzstādīti \"Recaro\" sēdekļi, kas pāršūti ar alkantaru, un jauns, ar ādu apšūts stūresrats. Automobilis aprīkots ar četrcilindru turbopūtes opozītmotoru, kas attīsta 320 zirgspēku jaudu un 431 ņūtonmetru griezes momentu – tas ir attiecīgi par 20 ZS un 24 Nm vairāk nekā standarta \"WRX STI\" modifikācijai. Veiktspējas pieaugums panākts, uzlabojot turbopūti, pārprogrammējot dzinēja elektronisko vadības bloku un uzstādot citādu izplūdes sistēmu. \"S206\" modifikācijas dinamiskie raksturlielumi pagaidām netiek atklāti. Vēl \"Subaru Impreza WRX STI\" atšķiras ar jauniem \"Bilstein\" amortizatoriem, \"STI\" atsperēm, sešcilindru \"Brembo\" bremzēm priekšējai riteņu asij un četrcilindru – aizmugurējai. Tāpat automobilis aprīkots ar 19 collu \"BBS\" riteņu diskiem un \"Michelin Pilot Super Sport\" riepām. No paredzētajiem 300 eksemplāriem simts vienības tiks izgatavotas ar \"NBR Challange\" pakotni, kas radīta par godu \"Impreza\" uzvarai savā klasē 24 stundu sacīkstēs Nirburgringas trasē šāgada jūnijā. Šajā pakotnē ietilpst oglekļa šķiedras jumts un aizmugurējais antispārns. \"Subaru\" gan atzīmē, ka visi šīs \"NBR Challenge\" pakotnes spēkrati ir jau pārdoti pēc provizoriskajiem pasūtinājumiem.", "link": "https://www.delfi.lv/auto/42826674/modelu-jaunumi-testi/41931248/subaru-impreza-wrx-sti-speciala-versija-s206-ar-320-zs"},
{"title": "Pirmā jaunā 'Chevrolet Corvette' pārdota par miljonu dolāru", "category": "Auto", "body": "Pirmais jaunās paaudzes \" Chevrolet  Corvette Stingray\" eksemplārs, kas nule  tika prezentēts Detroitas autoizstādē , ASV izsolē \"Barrett-Jackson Scottsdale\" pārdots par miljonu un 50 tūkstošiem dolāru. Šo spēkratu ar šasijas numuru \"0001\" iegādājās uzņēmējs un kādas  NASCAR  sērijas komandas īpašnieks Rikijs Hendriks. Izsolē gūtos līdzekļus autoražotājs novirzīs labdarībai. Par to, ka pirmais jaunā 450 ZS jaudīgā superauto eksemplārs tiks pārdots izsolē,  \"Chevrolet\" paziņoja ceturtdien , 17. janvārī. \"Chevrolet Corvette Stingray\" ir visjaudīgākais automobilis šīs markas vēsturē. Tā 6,2-litru V8 dzinējs tiek sajūgts vai nu ar septiņpakāpju mehānisko pārnesumkārbu, vai sešpakāpju automātisko. Līdz 100 km/h tas paātrinās mazāk nekā četrās sekundēs.", "link": "https://www.delfi.lv/auto/42826658/zinas/42989934/pirma-jauna-chevrolet-corvette-pardota-par-miljonu-dolaru"},
{"title": "Foto: Vislielākais 'Ford Mustang' salidojums Eiropā", "category": "Auto", "body": "Savus spēkratus \"Mustang\" īpašnieki uz Ķelni bija atgādājuši no dažādām Eiropas valstīm – Vācijas, Lielbritānijas, Beļģijas, Nīderlandes, Šveices, Zviedrijas, Austrijas, Dānijas, Francijas, Itālijas, Luksemburgas un Čehijas.  Šāgada 24. maijā \"Ford\" rīkoja unikālu divu stundu kampaņu, kuras laikā internetā tika piedāvāta iespēja rezervēt 500 pirmos jaunās paaudzes \"Mustang\" tieši Eiropas tirgum. Interese par jauno modeli bija tik liela, ka visas 500 automašīnas tika rezervētas 30 sekunžu laikā. Kopumā tika saņemts 9 300 pieteikumu.", "link": "https://www.delfi.lv/auto/42826658/zinas/44615130/foto-vislielakais-ford-mustang-salidojums-eiropa"},
{"title": "'Shelby' versijā 'Ford Mustang GT' attīsta 700 ZS", "category": "Auto", "body": "Kompānija \"Shelby American\" izstrādājusi jaunā \" Ford  Mustang GT\" modifikāciju \"Shelby\", kas jaudīgākajā pārveidojumu versijā attīsta 700 zirgspēku. \"Shelby GT\" no standarta modeļa atšķiras ar agresīvāka veidola virsbūves aerodinamisko elementu komplektu, kas izgatavots no oglekļa šķiedras. Tāpat automobilim ir citāds motora pārsegs, sānskata spoguļu korpusi, 20 collu riteņu diski, sportiskāka regulējuma balstiekārtas amortizatori un atsperes, kā arī \"Wilwood\" bremžu mehānismi. Bāzes versijā \"Shelby GT\" tiek komplektēts ar pieclitru V8 kompresormotoru, kas attīsta 627 zirgspēku jaudu (standarta \"Ford Mustang GT\" attīsta 435 ZS) un sportiskāka skanējuma \"Borla\" izplūdes sistēma. Atkarībā no pircēja izvēles motors tiek sajūgts vai nu ar sešpakāpju manuālo, vai tāda paša pārnesumu skaita automātisko transmisiju. Tomēr par papildus samaksu \"Shelby American\" šī paša motora jaudu piedāvās palielināt līdz 700 zirgspēkiem. Vēl šī modifikācija atšķirsies ar vēl spēcīgākām bremzēm un adaptīvo balstiekārtu. Jau esošajiem \"Ford Mustang GT\" īpašniekiem \"Shelby GT\" pārveidojumu pakotne izmaksās no 40 tūkstošus  ASV  dolāru (34 500 eiro).", "link": "https://www.delfi.lv/auto/42826674/modelu-jaunumi-testi/45476130/shelby-versija-ford-mustang-gt-attista-700-zs"},
{"title": "'Chevrolet Corvette Stingray' kabrioleta versijā", "category": "Auto", "body": "Kompānija \" Chevrolet \" publicējusi pirmos oficiālos attēlus ar jaunā \"Corvette Stingray\" modeļa kabrioleta versiju. Plašākai sabiedrībai automobilis tiks parādīts šonedēļ notiekošajā Ženēvas autoizstādē. Par kabrioleta tehniskajiem risinājumiem ražotājs detalizētāku informāciju pagaidām neatklāj. Gaidāms, ka spēkrats iegūs tādu pašu dzinēju kā jau pazīstamā kupeja. Gada sākumā Detroitas autoizstādē prezentētais \"Chevrolet Corvette Stingray\" aprīkots ar 6,2-litru V8 benzīna dzinēju, kas attīsta 450 zirgspēku jaudu. Motors sajūgts ar septiņpakāpju manuālo pārnesumkārbu. Pieejama arī sešpakāpju automātiskā transmisija. Līdz 100 km/h kupeja paātrinās mazāk nekā četrās sekundēs. Gaidāms, ka tirdzniecībā jaunais \"Chevrolet Corvette Stingray\" nonāks šāgada augustā, bet kabrioleta versija – pāris mēnešus vēlāk. Galerija ar \"Chevrolet Corvette Stingray\" kupeju:", "link": "https://www.delfi.lv/auto/42826674/modelu-jaunumi-testi/43113534/chevrolet-corvette-stingray-kabrioleta-versija"},
{"title": "'Callaway' universālis uz 'Chevrolet Corvette' bāzes", "category": "Auto", "body": "\"Callaway\" universāļa virsbūve ir no oglekļa šķiedras. Pagaidām tam dzinējs ir tāds pats kā standarta modelim – 450 zirgspēku jaudīgais 6,2-litru V8 benzīna dzinējs. \"Callaway\" norāda, ka \"AeroWagon\" spējīgs paātrināties līdz 320 km/h. \"Callaway\" šādu universāli uz \"Corvette\" bāzes ieviesīs ražošanā, ja pēc tā būs pietiekams pieprasījums. Kupejas pārbūve par universāli izmaksā aptuveni 15 tūkstošus ASV dolāru. Ja \"AeroWagon\" nonāks ražošanā, pirmie klienti to saņems gada beigās. Galerija ar standarta \"Chevrolet Corvette Stingray\" kupeju:", "link": "https://www.delfi.lv/auto/42826674/modelu-jaunumi-testi/43155812/callaway-universalis-uz-chevrolet-corvette-bazes"},
{"title": "Video: 91 gadu veca ome pie rallija 'Subaru' stūres", "category": "Auto", "body": "Internetā publicēts video, kur kāda 91 gadu veca ome ar rallijkrosam sagatavotu \" Subaru  Impreza\" dodas trasē. Ja no sākuma sirmgalve pie šī sportiskā auto stūres bija satraukusies, tad jau minūti vēlāk viņas sejā bija nolasāms prieks. Atgādinām, ka pirms kāda laika rakstījām par kādu  60 gadīgu kundzi , kura jau no pusauga gadiem piedalās dragreisā. Ja video neizdodas noskatīties iegultā veidā, aplūkojiet to  šeit !", "link": "https://www.delfi.lv/auto/42826658/zinas/42576004/video-91-gadu-veca-ome-pie-rallija-subaru-stures"},
{"title": "'Rallijs Latvija 2014' vadībā pēc pirmās dienas izvirzījusies Raula Jētsa/Kristo Krāga ekipāža", "category": "Auto", "body": "Sestdien startēja Latvijas rallija čempionāta noslēdzošais posms \" Rallijs Latvija  2014\". Autosportisti Tukuma, Jūrmalas un Rīgas apkārtnē šodien startēja 10 ātrumposmos, pēc kuru veikšanas rallija līderpozīcijā izvirzījušies igauņi Jēts / Krāgs, viņi par 4,67 sekundēm apsteidz otrajā vietā esošo ekipāžu Svilis / Pūķis, portālu \"Delfi\" informē organizatori. Ātrāko trijnieku noslēdz Čapkausks/Šipkausks, kuri no līdera atpaliek 19,25 sekundes. \"Rallijs Latvija 2014\" pirmajā ātrumposmā \"SS1 Audi Quattro\" absolūti ātrāko laiku uzrādīja ekipāža Vorobjovs/Mālnieks, kuri arī pēc otrā ātrumposma \"SS2 FS Noma\" nosargāja līderpozīciju sacensību kopvērtējumā. Tomēr trešajā ātrumposmā Vorobjovs/Mālnieks pieļāva kļūdu, kā rezultātā nesavaldīja savu automašīnu un uzmeta piecus kūleņus. Lai gan automašīna pēc negadījuma pamatīgi cieta, autosportisti tika cauri sveikā vien ar pāris sasitumiem. Pēc Vorobjova/Mālnieka izstāšanās rallija vadību pārņēma igauņu ekipāža Jēts/Krāgs, kuri uzrādīja ātrāko laiku \"SS3 BAN\" un nosargāja līderpozīciju arī pirmās dienas kopvērtējumā. Pamatīga intriga izveidojusies N4 grupā, kur pēc Vorobjova/Mālnieka izstāšanās izredzes izcīnīt čempiona titulu krietni pieaugušas ekipāžai Bulantsev/Danilova, kuri rallija pirmo dienu noslēdza kā N4 grupas līderi ar 11,87 sekunžu pārsvaru pār Kravčenko/Kuzminovu. Ekipāžai pirms LRČ pēdējā posma bija 25 punktu deficīts, un, lai kļūtu par čempioniem, viņiem ne tikai jāizcīna uzvara ieskaites grupā (25 punkti), bet arī rallija pēdējā ātrumposmā \"SS16 DMack Power Stage\" jāfinišē vienā no pirmajām divām vietām un jāiegūst \"power stage\" punkti. Norādām, ka vienādu punktu summas gadījumā par čempioniem kļūs Vorobjovs/Mālnieks, kuri līdz šim izcīnījuši vairāk uzvaras LRČ posmos. Intrigu pilni notikumi šodienas laikā norisinājās arī R5 grupā, kur vienubrīd pat trīs ekipāžas – Jēts/Krāgs, Grjazins/Lebediks un Svilis/Pūķis atradās vien pussekundes atstatumā viena no otras. Tomēr pēc sestā ātrumposma Grjazinam/Lebedikam tika piešķirts vienas minūtes sods par pāragru iebraukšanu laika kontrolē, kas sportistus no otrās vietas atmeta uz kopvērtējuma septīto vietu. Grjazins/Lebediks dienas noslēdzošajos ātrumposmos kompleksajā sporta bāzē Biķernieki uzsāka izmisīgu pakaļdzīšanos līderiem, kā rezultātā spēja ātrākajai ekipāžai Jēts/Krāgs pietuvoties par 25,43 sekundēm. R2 grupā visas dienas garumā izvērtās saistoša cīņa starp divām LMT Autosporta Akadēmija ekipāžām Sirmacis / Kulšs un Blūms/ Vilsons. Abas ekipāžas dienas gaitā vairākkārtīgi nomainīja viena otru ieskaites grupas līderpozīcijā un cīnījās ne tikai ar konkurentiem, bet arī ar tehniskiem sarežģījumiem. Tomēr dienas izskaņā ātrākie bija Sirmacis / Kulšs, kuri panāca 8,99 sekunžu pārsvaru pār tuvākajiem sekotājiem. Tikmēr 2WD grupas līderpozīcijā izvirzījies Andis Neikšāns/Aizsilnieks, kuriem pēc sīvāko konkurentu Kaņeps-Kalniņš/Šimins izstāšanās iegūts vienas minūtes un 47,07 sekunžu pārsvars pār lietuviešiem Valeisu/Reisu, trešajā pozīcijā 2WD grupā – Balodis/Akmentiņa.  \"Rallijs Latvija\" finišēs svētdien, 19. oktobrī, kad Cēsu apkārtnē paredzēti seši noslēdzošie ātrumposmi. Sacensību otrās dienas starts paredzēts plkst. 10:15, savukārt finišs un apbalvošanas ceremonija – Cēsu pils laukumā no plkst. 15:30. Svētdien LRČ dalībniekiem piepulcēsies arī rallijsprinta Latvija 2014 un rallija supersprinta čempionāta priekšpēdējā posma dalībnieki. Sestdien \"Rallijs Latvija\" ietvaros norisinājās arī minirallija \"Latvija 2014\" posms, kura kopvērtējumā ātrākā izrādījās ekipāža Valts Zvaigzne/Mārtiņš Ozoliņš. Tāpat sestdien finišēja vēsturisko automobiļu regularitātes rallijs \"Historic Rally Latvija\", kurā precīzākie bija Agris Staņēvičs/Jānis Krikovalds (klasē, kurā dalībnieki startē ar automašīnām ar izlaiduma gadu līdz 1976. gadam) un Elmārs Tikums/Arnis Modris (automašīnu izlaiduma gads pēc 1976. gada).", "link": "https://www.delfi.lv/auto/42826676/motorusports/45115320/rallijs-latvija-2014-vadiba-pec-pirmas-dienas-izvirzijusies-raula-jetsakristo-kraga-ekipaza"},
{"title": "Mazais 'Opel Adam' maksās no 11 tūkstošiem eiro", "category": "Auto", "body": "Kompānija ” Opel ” pašlaik notiekošajā Parīzes autoizstādē paziņojusi sava mazākā modeļa ”Adam” cenas. Vācijā bāzes modelis maksās no 11 500 eiro, kas ir par 100 eiro lētāk nekā ”FIAT 500” bāzes versija, vēsta ”Automotive News”. ”Opel” gadā plāno realizēt 40 līdz 50 tūkstošus ”Adam” automobiļu Eiropā. ”Opel Adam” tiks ražots kompānijas rūpnīcā Vācijā. Jau ziņots, ka ”Opel Adam” izgatavots uz saīsinātas ”Corsa” modeļa platformas. Sākotnēji automobilis būs pieejams ar kādu no trim dzinējiem – 1,2-litru (70 ZS) benzīna agregātu un divām 1,4-litru motora versijām (87 un 100 ZS). Nākamgad automobilis iegūs arī turbopūtes dzinējus.", "link": "https://www.delfi.lv/auto/42826674/modelu-jaunumi-testi/42706552/mazais-opel-adam-maksas-no-11-tukstosiem-eiro"},
{"title": "Klārksons atvainojas producentam par iekaustīšanu un izmaksā dāsnu kompensāciju", "category": "Auto", "body": "Britu televīzijas personība  Džeremijs Klārksons  atvainojies auto raidījuma \" TopGear \" (\"Gāzi grīdā!\") producentam, kura fiziska iespaidošana beidzās ar Klārksona padzīšanu no raidorganizācijas  BBC . Klārksons un BBC ar producentu Oisinu Timonu ārpus tiesas panākuši vienošanos lietā par diskrimināciju un miesas bojājumu nodarīšanu. Klārksonu pārstāvošais advokātu birojs neatklāja samaksātās kompensācijas apmēru, taču britu mediji vēsta, ka tas bijis ap 100 000 sterliņu mārciņu (128 000 eiro). Timons ierosinājis lietu par \"vārdisku uzbrukumu\" un fizisku vardarbību. Kā jau ziņots, BBC martā nepagarināja līgumu ar Klārksonu pēc saķeršanās ar raidījuma producentu. Klārksons atzinās BBC vadībai, ka kliedzis un iesitis Timonam, kuru vēlāk aizveda uz slimnīcu, jo viņam bija pārsista lūpa. Tolaik producents nevērsās tiesā pret Klārksonu. Klārksons strīda laikā nosaucis Timonu par \"slinko īru kretīnu\", ziņo vietējie mediji. \"Es gribētu vēlreiz atvainoties Oisinam Timonam par starpgadījumu un tā sekām, ko nožēloju,\" teikts paziņojumā, ko Klārksona vārdā izlaidis advokātu birojs. \"Es vēlos uzsvērt, ka nekas no tā nebija viņa vaina.\" \"Esmu apmierināts ar to, kā šī lieta tika atrisināta. Oisins vienmēr bijis radošs un interesants \"TopGear\" komandas loceklis. Es vēlu viņam veiksmi turpmākajos projektos,\" rakstīs Klārksona paziņojumā. Pēc tam, kad BBC nepagarināja Klārksona līgumu, Džeimss Mejs un Ričards Hamonds, solidarizējoties ar Klārksonu, arī pameta raidorganizāciju. Tagad visi trīs gatavojas jaunam auto raidījumam \" Amazon  Prime\" straumēšanas pakalpojumā. Kā ziņots, šomēnes tika atklāti visu jauno \"TopGear\" vadītāju vārdi. Galvenie vadītāji būs britu radio un televīzijas personība Kriss Evanss un amerikāņu aktieris Mets Leblanks, bet pārējie vadītāji būs autosacīkšu komentētājs Edijs Džordans, vācu sacīkšu braucēja Sabīne Šmica, žurnālists Kriss Heriss un televīzijas personība Rorijs Rīds. 48 gadus vecais Leblanks, kurš vislabāk pazīstams ar lomu komēdijseriālā \"Friends\" (\" Draugi \"), būs pirmais vadītājs raidījuma vēsturē, kurš nav brits.", "link": "https://www.delfi.lv/auto/42826658/zinas/47105523/klarksons-atvainojas-producentam-par-iekaustisanu-un-izmaksa-dasnu-kompensaciju"},
{"title": "'Top Gear' jaunais vadītājs Kriss Evans iesniedzis atlūgumu", "category": "Auto", "body": "Britu raidsabiedrības  BBC  populārā automobiļu raidījuma \" TopGear \" (\"Gāzi grīdā!\") jaunais vadītājs Kriss Evanss iesniedzis atlūgumu, ziņo \"The Guardian\". Par aiziešanu no \"TopGear\" Evanss, kurš ir populārs radio raidījumu vadītājs, paziņojis tviterī, ierakstot: \"Aizeju no \"Top Gear\". Centos no visa spēka, bet reizēm ar to nepietiek. Raidījuma komanda ir izcila, es viņiem novēlu visu to labāko.\" Evansa aiziešanu no raidījuma apstiprinājuši arī \"BBC Studios\" producentu grupas pārstāvji. \"Kriss atsakās no saviem pienākumiem \"Top Gear\" raidījumā,\" saka \"BBC Studios\" direktors Marks Linsijs. \"Viņš teica, ka esot strādājis pēc labākās sirdsapziņas, lai šovs izdotos. Viņš uzskata, ka īstie cilvēki paliek, lai šo raidījumu virzītu tālāk.\" \"The Guardian\" raksta, ka BBC veicot pārrunas ar otru raidījuma vadītāju, amerikāņu aktieri Metu Leblanku par sadarbības turpināšanu. Kā zināms, Evanss kopā ar Leblanku sāka vadīt \"TopGear\" raidījumu pēc tam, kad to  nesaskaņu dēļ pameta iepriekšējie vadītāji Džeremijs Klarksons , Džeimss Mejs un Ričards Hamonds, kuri  izveidojuši jaunu raidījumu . Pirmo \"TopGear\" sēriju ar Evansu un Leblanku reitingi sasniedza zemāko rādītāju kopš 2002. gada, taču  jaunākās sērijas noskatījās jau lielāka auditorija . Šā gada pavasarī Kriss Evanss intervijā \"The Guardian\" izteicās, ka būtu \"ļoti sarūgtināts\", ja jauno raidījumu noskatīsies mazāk par 5 miljoniem skatītāju - jaunāko \"Top Gear\" sēriju noskatījušies 1,9 miljoni skatītāju. Raidījuma veidotāji atklāj, ka pirmās sērijas kopumā Lielbritānijā noskatījušies 30 miljoni skatītāju, bet raidīšanas tiesības pārdotas 130 pasaules teritorijām.", "link": "https://www.delfi.lv/auto/42826658/zinas/47637109/top-gear-jaunais-vaditajs-kriss-evans-iesniedzis-atlugumu"},
{"title": "Foto: Šādi izskatās Klārksona jaunā auto raidījuma studija", "category": "Auto", "body": "Aizvadītajā nedēļas nogalē, 17. jūlijā,  Dienvidāfrikas  lielākajā pilsētā Johannesburgā notika Džeremija Klārksona jaunā automobiļu raidījuma \"The Grand Tour\" pirmās sērijas filmēšana ar klātesošo auditoriju. Lai arī uzfilmētais materiāls ēterā nonāks rudenī, raidījuma veidotāji internetā publicējuši pāris fotoattēlus no šīs filmēšanas. Jaunais \"The Grand Tour\" raidījums atšķirībā no \" TopGear \", ko līdz šim arī vadīja Klārksons ar Ričardu Hamondu un Džeimsu Meju, ar auditoriju notiks nevis katru reizi vienā konkrētā vietā, bet gan pārvietojamā studijā dažādās pasaules malās. Pirmā filmēšana notika Dienvidāfrikā, bet vēl, cik šobrīd zināms, \"The Grand Tour\" viesosies arī ASV, Lielbritānijā un Vācijā. \"The Grand Tour\", kas tiešsaistes servisa \"Amazon Prime\" ēterā nonāks šoruden, pirmajā sezonā būs 12 raidījumi. Bijusī \"TopGear\" trijotne ar \"Amazon Prime\" noslēgusi pāris simtus miljonu dolāru līgumu uz trim gadiem, kas paredz pavisam uzfilmēt 36 raidījumus.", "link": "https://www.delfi.lv/auto/42826658/zinas/47691643/foto-sadi-izskatas-klarksona-jauna-auto-raidijuma-studija"},
{"title": "Vismazākais 'Opel' automobilis iegūšot 180 ZS dzinēju", "category": "Auto", "body": "Kompānija ” Opel ” plāno ieviest arī markas mazākā modeļa ”Adam” sportisko modifikāciju ”OPC”, kas iegūs 180 zirgspēku jaudīgu dzinēju, vēsta izdevums ”Evo” ar atsauci uz anonīmu avotu ražotājā. Pēc provizoriskas informācijas, topošais ”Opel Adam OPC” iegūs 1,4-litru turbopūtes benzīna dzinēju, kas sajūgts ar sešpakāpju mehānisko pārnesumkārbu. ”200 zirgspēku šādam automobilim, iespējams, būtu par daudz,” atklājis ”Evo” avots, ”visticamāk, šis motors attīstīs 180 zirgspēku, kas pilnīgi pietiekami tik mazam automobilim”. Gaidāms, ka ”Opel Adam OPC” prototips tiks prezentēts nākamā gada pavasarī notiekošajā Ženēvas autoizstādē, bet tā sērijveida versija tirdzniecībā nonāks tikai 2014. gadā. Jau ziņots , ka ”Opel Adam” izgatavots uz saīsinātas ”Corsa” modeļa platformas. Sākotnēji automobilis būs pieejams ar kādu no trim dzinējiem – 1,2-litru (70 ZS) benzīna agregātu un divām 1,4-litru motora versijām (87 un 100 ZS). Nākamgad automobilis iegūs arī turbopūtes dzinējus.", "link": "https://www.delfi.lv/auto/42826674/modelu-jaunumi-testi/42808234/vismazakais-opel-automobilis-iegusot-180-zs-dzineju"},
{"title": "'Opel' pārtrauc 'Adam' elektromobiļa izstrādi", "category": "Auto", "body": "Kompānija ” Opel ” pārtraukusi markas mazākā modeļa ”Adam” elektriskās versijas izstrādi saistībā ar pārlieku augstajām izmaksām, lai arī tamlīdzīgs darbojošs prototips bija izgatavots, vēsta aģentūra ”Automotive News”. Ja ”Opel Adam” elektromobilis nonāktu ražošanā, tam būtu kopīgas tehnoloģijas ar gaidāmo ” Chevrolet  Spark” elektromobili. ”Tas bija tīri finansiāls lēmums,” aģentūrai paskaidrojis ”Opel Adam” galvenais inženieris Dīters Metcs, ”lai atpelnītu ieguldītos līdzekļus, mazais elektromobilis maksātu pārlieku dārgi”. ”Opel” pārdošanas un tirgvedības vadītājs Alfrēds Rīks piekrīt savam kolēģim, piebilstot, ka augstās cenas būtiski ietekmē elektromobiļu noietu. ”Ja aplūkojat šobrīd tirgū pieejamās tehnoloģijas, tās ir ļoti dārgas. Rezultātā nonākat pie produkta cenas, kuru patērētājs nav gatavs maksāt.” Tirdzniecībā Eiropā ”Opel Adam” standarta modelis nonāks nākamā gada sākumā.", "link": "https://www.delfi.lv/auto/42826674/modelu-jaunumi-testi/42811896/opel-partrauc-adam-elektromobila-izstradi"},
{"title": "'Opel Astra GTC' turpmāk arī ar jauno 170 ZS benzīna turbomotoru", "category": "Auto", "body": "Turpmāk arī \" Opel  Astra GTC\" būs pieejams ar markas jauno 1,6-litru benzīna tiešās iesmidzināšanas turbopūtes dzinēju SIDI, kas aizstāj līdzšinējo analoģiska tilpuma turbopūtes agregātu. Jaunais 170 ZS dzinējs nesen debitēja \"Opel Cascada\", \"Astra\" piecdurvju hečbeka un \"Sports Tourer\" universāļa, kā arī \"Zafira Tourer\" modeļos, bet tagad tas papildina arī \"Astra GTC\" versiju. Šis motors attīsta 260 ņūtonmetru griezes momentu (īslaicīgi arī 280 Nm ar \"overboost\" funkciju). \"Opel Astra GTC\" ar šo dzinēju spēj paātrināties līdz pat 219 km/h un vidēji patērē 6,1 litru uz 100 km. Līdz 2016. gada beigām \"Opel\" plāno ieviest trīs pavisam jaunas motoru saimes, 13 jaunus dzinējus un vairākas jaunas transmisijas. Jaunākās paaudzes \"1,6 SIDI Turbo\" ir šīs dzinēju ofensīvas sākums.  \"Opel Astra GTC 1,6 SIDI Turbo\" ir pieejams ar sešpakāpju manuālo vai automātisko transmisiju, un tā cena Baltijā ir, sākot no 20 982 eiro (ieskaitot  PVN ).", "link": "https://www.delfi.lv/auto/42826674/modelu-jaunumi-testi/43377759/opel-astra-gtc-turpmak-ari-ar-jauno-170-zs-benzina-turbomotoru"},
{"title": "Mets Leblāns vadīs vēl divas raidījuma 'TopGear' sezonas", "category": "Auto", "body": "Amerikāņu aktieris Mets Leblāns ar raidorganizāciju  BBC  noslēdzis līgumu par auto raidījuma \" TopGear \" (\"Gāzi grīdā!\") vadīšanu vēl divas turpmākās sezonas, vēsta žurnāls \"The Hollywood Reporter\". Kā jau ziņots, pēc Džeremija Klārksona aiziešanas no \"TopGear\" pēc kautiņa ar producentu par raidījuma vadītājiem kļuva Leblāns un britu radio personība Kriss Evanss. Taču raidījuma reitingi kritās, un Evanss no šova aizgāja pēc vienas sezonas. \"\"TopGear\" skatītāji ļoti iemīļoja Metu, viņa humora izjūtu, labsirdību un acīmredzamo aizraušanos ar automašīnām un pašu raidījumu. Mēs ļoti priecājamies, ka viņš piekritis atgriezties,\" paziņoja kompānijas \"BBC Studios\" direktors Marks Linsijs. Nākamajā sezonā atgriezīsies arī žurnālisti Kriss Heriss un Rorijs Rīds, un šovā bieži būs redzami pārējie vadītāji - autosacīkšu komentētājs Edijs Džordans, vācu sacīkšu braucēja Sabīne Šmica un maskētais autobraucējs Stigs, kura identitāte netiek atklāta. Novembrī interneta tirdzniecības giganta \" Amazon \" straumēšanas pakalpojumā iznāks Klārksona jaunais auto raidījums \"The Grand Tour\".", "link": "https://www.delfi.lv/auto/42826658/zinas/47951761/mets-leblans-vadis-vel-divas-raidijuma-topgear-sezonas"},
{"title": "'Subaru' sērijveida apvidus auto 'XV'", "category": "Auto", "body": "No \"Subaru Impreza\" hečbeka jaunais modelis \"XV\" atsķiras ar nekrāsotas plastmasas uzlikām pa virsbūves perimetru. Eiropas tirgū \"Subaru XV\" pircēju izvēlei tiks piedāvāti divi benzīna opozītmotori – ar 1,6-litru (114 ZS, 150 Nm) un divu litru tilpumu (150 ZS, 196 Nm). Tāpat būs pieejams divlitru turbopūtes dīzeļmotors (147 ZS, 350 Nm). Standartā šis automobilis tiks komplektēts ar mehānisko pārnesumkārbu, bet versijā ar divlitru benzīna dzinēju tam būs pieejams arī variators. \"Subaru\" sola, ka šis apvidus automobilis būs diezgan ekonomisks, atkarībā no versijas vidēji patērējot 5,6 līdz 6,9 litrus degvielas uz 100 km. \"Subaru XV\" būs pilnpiedziņas sistēma un dzinēja \"Start&Stop\" funkcija. Versijā ar mehānisko pārnesumkārbu vilkmes sadalījums pa riteņu asīm ir proporcijā 50:50, bet ar variatoru – 60:40 (par labu priekšējiem riteņiem).", "link": "https://www.delfi.lv/auto/42826674/modelu-jaunumi-testi/40620313/subaru-serijveida-apvidus-auto-xv"},
{"title": "Latvijā izsniedz pirmo 'Subaru XV'", "category": "Auto", "body": "Par pirmo \" Subaru  XV\" īpašnieci Latvijā kļuvusi ģimenes ārste Dace Zirnīte, kuras ikdienā, dodoties ceļā pie pacientiem, bieži nākas saskarties ar sliktiem ceļa apstākļiem, portālu \"Delfi\" informēja markas oficiālais pārstāvis \"AD REM Auto\". \"Meklēju viegli vadāmu automobili ar automātisko pārnesumkārbu un visu riteņu piedziņu, jo, dodoties uz mājas vizītēm, ar savu līdzšinējo automobili bieži nespēju pārvarēt piesnigušos vai dubļainos piebraucamos ceļus. Izvēloties automobili, tika atrasti vairāki varianti, taču konkurētspējīgā cena, kā arī manu ģimenes locekļu un draugu labās atsauksmes par citiem \"Subaru\" modeļiem, ļāva pieņemt izšķirīgo lēmumu par labu \"XV\",\" stāsta jaunākā \"Subaru\" modeļa īpašniece. \"Subaru XV\" izceļas ar augstu klīrensu, segmentā zemāko smaguma centru, \"Boxer\" tipa dzinējiem un \"Subaru\" leģendāro, simetrisko visu riteņu piedziņu. \"Subaru XV\" ir pirmais \"Subaru\" modelis, kura tehniskā aprīkojuma paletē iekļauts pilnīgi jaunais 1,6-litru, 114 zirgspēku benzīna dzinējs un jaunā \"Lineartronic\" variatora transmisija, kā arī jaunā \"Auto Start Stop\" sistēma benzīna dzinējiem. Tāpat \"Subaru XV\" tiks piedāvāts arī komplektācijā ar jau labi pazīstamajiem divu litru benzīna un dīzeļdzinējiem, kuri spēj attīstīt attiecīgi 150 un 147 zirgspēku jaudu. \"Subaru XV\" ar dīzeļdzinēju patērē tikai 5,6 l/100 km un 6,5 l/100 km ar benzīna dzinēju, kas ir pat mazāk kā daudziem konkurentiem bez četru riteņu piedziņas. Atgādinām, ka \"Subaru XV\" atvērto durvju dienas notiks \"Subaru\" oficiālā dīlera \"AD REM Auto\" salonā, Dārzciema ielā 60, Rīgā 9. un 10. martā, no pulksten 10 līdz 18.", "link": "https://www.delfi.lv/auto/42826658/zinas/42186622/latvija-izsniedz-pirmo-subaru-xv"},
{"title": "Avārijas brīdī uz Žila Bjanki galvu iedarbojās 254G liels spēks", "category": "Auto", "body": "Avārijas brīdī Japānas \"Grand Prix\" izcīņā uz franču  F-1  pilota Žila Bjanki galvu iedarbojās 254 G liels gravitācijas spēks, ziņo izdevums \"Auto Motor und Sport\", atsaucoties uz iegūtajiem FIA izmeklēšanas rezultātiem. 245 G ekvivalents būtu kritiens no 48 metru augstuma. Starptautiskā Automobiļu federācija (FIA) ir veikusi detalizētu un apjomīgu avārijas izmeklēšanu, un tās rezultāti atklāj, ka avārijas slodze bijusi trīsreiz lielāka nekā sākotnēji domāts. Kā zināms, Bjanki pilotētā \" Marussia \" formula pielijušajā trasē zaudēja vadību un pilnā ātrumā ietriecās celtnī, kas no drošības joslas aizvāca iepriekš izstājušos bolīdu. Kontroli pār savu mašīnu Bjanki pazaudēja pie ātruma 213 km/h un sadursme ar smago tehniku notika pēc 2,61 sekundes ar ātrumu 126 km/h. Sadursmes gravitācijas spēks bijis 58,8G, kāds sasniedzams, ietriecoties stabilā objektā kā trases betona apmale. Taču situāciju pasliktinājis tas, ka bolīds turpinājis kustību zem traktora. Sākotnējie mērījumi, kas ņemti no Bjanki austiņām, rāda, ka sadursmes brīdī uz pilota galvu iedarbojies gravitācijas spēks 92 G apjomā, taču FIA uzskata, ka trieciena momentā austiņas izslīdējušas no Bjanki ausīm un reālais trieciena spēks varētu būt bijis 245 G. \"Šī bija ļoti neparasta avārija, neko tādu iepriekš neesam redzējuši,\" saka FIA drošības komisijas viceprezidents Endijs Mellors. \"Problēma bija tā, ka \"Marussia\" formula daļēji paslīdēja zem celtņa un tika saspiesta arī no augšpuses. Tas nostrādāja kā bremze, strauji samazinot ātrumu, un šajā gadījumā bija kontakts starp pilota ķiveri un celtni. Šādu situācijas scenāriju neviens nespēja iedomāties.\" \"Tā bieži notiek, ka pieredzi iegūst tikai pēc pirmā gadījuma,\" viņš piebilst. \"Tāpēc ir ļoti svarīgi šo avāriju izpētīt līdz sīkākajai detaļai. Mēs nekad iepriekš neesam tik daudz laika un darba ieguldījuši analīzē.\" Pēc avārijas, kurā viņš guva smagu galvas traumu, Bjanki deviņus mēnešus aizvadīja komā un  18. jūlijā Nicas klīnikā nomira .", "link": "https://www.delfi.lv/auto/42826676/motorusports/46250167/avarijas-bridi-uz-zila-bjanki-galvu-iedarbojas-254g-liels-speks"},
{"title": "Somijas WRC rallijs 'Rally Estonia' uzvarētājiem beidzas nesākoties, ar smagu avāriju", "category": "Auto", "body": "Smagu avāriju testos pirms pasaules rallija čempionāta ( WRC ) Somijas posma piedzīvojuši Krievijas sportisti Aleksejs Lukjaņuks/Aleksejs Arnautovs. \"M-Sports\" komanda, kura uzaicināja Lujaņuku ar tās \"Ford Fiesta WRC\" automašīnu piedalīties vienā no sarežģītākajiem WRC posmiem, savā \"Twitter\" kontā ziņo, ka ekipāža avārijā nav cietusi, tomēr nodota mediķiem apskatei. Savukārt automašīna ir cietusi pārāk smagi - bojāts drošības karkass -, lai to varētu saremontēt līdz sacensību sākumam. Tādējādi debija pasaules čempionātā un Somijas posmā Lukjaņukam būs jāatliek.", "link": "https://www.delfi.lv/auto/42826676/motorusports/46261759/somijas-wrc-rallijs-rally-estonia-uzvaretajiem-beidzas-nesakoties-ar-smagu-avariju"},
{"title": "Autoavārijā cietušais rallists Grjazins izrakstīts no slimnīcas; pilnīga atlabšana prasīs aptuveni gadu", "category": "Auto", "body": "Tomēr paredzams, ka Grjazina pilnīga atlabšana prasīs aptuveni gadu. Kā zināms, negadījums  notika 11. jūlijā, uz Vidzemes šosejas . Frontālā sadursmē pretējā joslā, veicot apdzīšanas manevru, iebraucis \"Toyota\" automašīnas vadītājs, tādējādi saduroties ar Grjazina vadīto \"Mitsubishi\" spēkratu, kurā bija arī viņa stūrmanis Dmitrijs Ļebediks. \"Pašlaik jūtos lieliski. Šodien mani izrakstīja no slimnīcas un esmu to jau atstājis,\" izteicies Grjazins. \"Vienai kājai bija vienkārši salauzts papēdis un man tam uzlika ģipsi. Savukārt otrai kājai man veica divas operācijas - pirmo stilbam, kas bija lauzts divās vietās, bet otro papēdim, ko nopietnā operācijā bija nepieciešams atjaunot.\" \"Par rehabilitācijas prognozēm ārsti neko droši nesaka, tomēr runā, ka tas aizņems gadu - kāds nosauc mazāk, kāds nedaudz vairāk,\" stāstīja sportists. Uzreiz pēc avārijas 21 gadu vecā Grjazina stāvoklis tika raksturots kā smags, bet stabils. Krievijas autosportists pirms avārijas pārstāvēja \"Sports Racing Technologies\" ( SRT ) komandu no Latvijas.", "link": "https://www.delfi.lv/auto/42826676/motorusports/46312429/autoavarija-cietusais-rallists-grjazins-izrakstits-no-slimnicas-pilniga-atlabsana-prasis-aptuveni-gadu"},
{"title": "'Chevrolet' prezentējis jaunās paaudzes 'Corvette'", "category": "Auto", "body": "Kompānija \" Chevrolet \" oficiāli prezentējusi jaunās paaudzes \"Corvette\" modeli, kas nosaukumā atguvis leģendāro vārdu \"Stingray\". Automobilis plašākai sabiedrībai parādīts pašlaik notiekošajā Detroitas autoizstādē. \"Chevrolet Corvette Stingray\" ir garāks un zemāks par savu priekšteci. Tā konstrukcijā plaši izmantots alumīnijs un kompozītmateriāli, tādējādi panākot ideālu izsvarojumu starp riteņu asīm proporcijā 50:50. Automobilis aprīkots ar 6,2-litru V8 benzīna dzinēju, kas attīsta 450 zirgspēku jaudu un 640 ņūtonmetru griezes momentu. Braucot vienmērīgi, puse no šī motora cilindriem atslēgsies degvielas taupīšanas nolūkos. Ražotājs sola, ka šis spēkrats vidēji patērēs deviņus litrus benzīna uz 100 km. Līdz 100 km/h jaunais amerikāņu superauto paātrināsies nepilnās četrās sekundēs. Motors sajūdzams vai nu ar sešpakāpju automātisko, vai septiņpakāpju mehānisko \"Tremec\" manuālo pārnesumkārbu. Vēl šim modernajam amerikāņu superauto ir dzinēja un šasijas elektroniskā vadības sistēma, kas autovadītājam ļauj izvēlēties iestatījumus atbilstoši laika un ceļa apstākļiem. Piemēram \"Weather\" režīms paredzēts braukšanai lietū un sniegā, bet \"Eco\" pielāgos iestatījumus degvielas taupošam braukšanas režīmam. Standartā šī sistēma ir \"Tour\" režīmā, bet sportiskai braukšanai ir divi režīmi – \"Sport\" un \"Track\". Katrā no šīm režīmiem sistēma izmaina parametrus 12 pozīcijās, ieskaitot akseleratora pedāli, pārnesumkārbu, izplūdes sistēmu, stūres pastiprinātāju, balstiekārtas cietību u.tml. Standartā \"Chevrolet Corvette Stingray\" priekšā ir 18 collu riteņi, bet aizmugurē – 19 collu. Automobilim ir spēcīgas četrcilindru \"Brembo\" bremzes. Vēl šim spēkratam sagatavota modifikācija \"Z51\" ar \"Performance\" pakotni, kas paredzēta braukšanai pa sacīkšu trasi. Tirdzniecībā ASV jaunais \"Chevrolet Corvette Stingray\" nonāks šāgada trešajā ceturksnī.", "link": "https://www.delfi.lv/auto/42826674/modelu-jaunumi-testi/42969352/chevrolet-prezentejis-jaunas-paaudzes-corvette"},
{"title": "'Audi allroad shooting brake' ar 408 ZS un 1,9 litru patēriņu", "category": "Auto", "body": "Kompānija \" Audi \" oficiāli atklājusi jaunu konceptuālu apvidus automobili \"allroad shooting brake\". Prototips, kas aprīkots ar 408 zirgspēku jaudīgu hibrīda spēka agregātu, plašākai sabiedrībai pirmo reizi tiks parādīts šonedēļ notiekošajā Detroitas autoizstādē. \"Audi allroad shooting brake\" hibrīda spēka agregāts apvieno divlitru turbopūtes četrcilindru benzīna dzinēju, kas attīsta 292 zirgspēku jaudu un kas ir savienots ar 40 kW (55 ZS) elektromotoru, kā arī 85 kW (115 ZS) elektromotoru uz aizmugurējās riteņu ass, 8,8 kWh litija jonu akumulatoru komplektu un sešpakāpju sekvenciālo \"e-S tronic\" pārnesumkārbu. \"Audi allroad shooting brake\" virsbūves paneļi izgatavoti no oglekļa šķiedras un alumīnija. Savukārt spēkrata interjera apdarē izmantota āda, alkantara un alumīnijs. Savukārt tradicionālā mērinstrumentu paneļa vietā tam ir 12,3 collu ekrāns.", "link": "https://www.delfi.lv/auto/42826674/modelu-jaunumi-testi/44033191/audi-allroad-shooting-brake-ar-408-zs-un-1-9-litru-paterinu"},
{"title": "Eiropai paredzētos 'Ford Mustang' izķer 30 sekundēs", "category": "Auto", "body": "Tās pašas dienas vakarā \"Ford\" bija saņēmis 9 300 interesentu pieprasījumu, tomēr pasūtinājumu noformēt varēja tikai 500 cilvēku – tieši tik jauno \"Mustang\" automobiļu Eiropas tirgum piešķīris autoražotājs. Tuvākās nedēļas laikā \"Ford\" sazināsies ar tiem veiksminiekiem, kuri iegūs tiesības pasūtināt šo kāroto spēkratu. Starp pirmajiem 500 šī modeļa pircējiem ir pārstāvji no pavisam 20 Eiropas valstīm. Katrs no viņiem saņems ielūgumu apmeklēt sev tuvāko \"Ford\" dīlera centru, kur gada beigās varēs vienoties par sava \"Mustang\" individuālo konfigurāciju. Tomēr pašu spēkratu pircējs saņems tikai nākamā gada sākumā. Šie Eiropas tirgum paredzētās pirmās partijas \"Ford Mustang\" tika piedāvāti kupejas un kabrioleta versijā ar sudraba toņa virsbūves krāsojumu. Eiropiešu izvēlei ir kāds no diviem motoriem – 2,3 litru \"EcoBoost\" turbopūtes agregāts ar 309 ZS (407 Nm) un pieclitru V8 dzinējs ar 426 ZS (529 Nm). Jau standartā Eiropas tirgum paredzētais \"Ford Mustang\" būs aprīkots ar jauno multimediju un navigācijas sistēmu \"Sync 2\". Par papildus samaksu būs pieejami priekšējie sēdekļi ar apsildes un ventilācijas funkciju, hromēti dekoratīvie apdares elementi un 19 collu riteņi.", "link": "https://www.delfi.lv/auto/42826658/zinas/44553622/eiropai-paredzetos-ford-mustang-izker-30-sekundes"},
{"title": "'Shelby GT500 Super Snake' ar 862 ZS", "category": "Auto", "body": "Kompānija \"Shelby American\" mēneša beigās Lasvegasā prezentēs visjaudīgāko \" Ford  Mustang\" sērijveida modifikāciju \"GT500 Super Snake\". Šis automobilis būs pieejams dažādās dzinēja jaudas variantos (671 līdz 862 ZS) un tiks izgatavots 500 vienību ierobežotā sērijā. \"Shelby GT500 Super Snake\" būs aprīkots ar 5,8-litru V8 dzinēju, kam atkarībā no klienta vēlmēm uzstādāms kāds no dažādiem piedāvātajiem mehāniskajiem kompresoriem. Vēl šai modifikācijai būs agresīvāka veidola virsbūves aerodinamisko elementu komplekts, stiklšķiedras motora pārsegs, \"Borla\" izplūdes sistēma, sportiskāka regulējuma balstiekārta, uzlabota dzesēšanas sistēma, spēcīgākas bremzes \"Wilwood\" un 20 collu riteņu diski ar 300 mm platām riepām. Jaudīgākajā versijā tamlīdzīga \"Ford Mustang\" pārbūve izmaksās 40 tūkstošus ASV dolāru.", "link": "https://www.delfi.lv/auto/42826674/modelu-jaunumi-testi/42683380/shelby-gt500-super-snake-ar-862-zs"},
{"title": "Pirmo jaunā 'Chevrolet Corvette' eksemplāru izsolīs", "category": "Auto", "body": "Kompānija \" Chevrolet \" pirmo jaunās paaudzes \"Corvette Stingray\" eksemplāru pārdos \"Barrett-Jackson Scottsdale\" izsolē ASV šāgada 19. janvārī. Izsolē tiks piedāvāts šī modeļa eksemplārs ar šasijas numuru \"0001\", par kuru interesenti varēs solīt arī tiešsaistē internetā. \"Chevrolte Corvette Stingray\" pirmā eksemplāra sākuma cena pagaidām nav zināma. Izsolē gūtie līdzekļi tiks novirzīti labdarībai. Jau rakstījām, ka  jaunais \"Chevrolet Corvette Stingray\"  tika prezentēts pašlaik notiekošajā Detroitas autoizstādē. Automobilis aprīkots ar 6,2-litru V8 benzīna dzinēju, kas attīsta 450 ZS un 640 Nm. Motors tiek sajūgts vai nu ar septiņpakāpju manuālo, vai sešpakāpju automātisko pārnesumkārbu. Līdz 100 km/h sportiskā kupeja paātrināsies mazāk nekā četrās sekundēs. Jaunais modelis oficiāli tirdzniecībā ASV nonāks šāgada otrajā ceturksnī.", "link": "https://www.delfi.lv/auto/42826658/zinas/42979218/pirmo-jauna-chevrolet-corvette-eksemplaru-izsolis"},
{"title": "'Shelby Cobra' rodstera 50 gadu jubilejas speciālā versija", "category": "Auto", "body": "Kompānija \"Shelby American\" izstrādājusi \"427 Cobra\" rodstera speciālo versiju, kas veltīta oriģinālā modeļa 50 gadu jubilejai. \"Shelby 427 Cobra 50th Anniversary\" jubilejas versija plašākai publikai pirmo reizi tiks parādīta mēneša vīdu notiekošajā \"Barrett-Jackson\" izsolē  ASV . 1965. gada modeļa mūsdienu versija atšķiras ar spēcīgākām bremzēm, papildus mērinstrumentiem, sacīkšu degvielas tvertni ar 104 litru tilpumu, speciālu rāmja pārklājumu un plāksnīti, kas identificē jubilejas versiju. Atkarībā no klienta vēlmes virsbūve tiek izgatavota vai nu no alumīnija, vai stiklšķiedras. Automobiļa cenā nav spēka agregāta. Ražotājs pagaidām neatklāj motoru un pārnesumkārbu iespējamo izvēli jubilejas modelim. Pēc provizoriskas informācijas, 400 ZS motors pircējiem izmaksās 50 tūkstošus dolāru (42 tūkst. eiro), bet 700 ZS agregāts – 70 tūkstošus dolāru (59 tūkst. eiro). Atgādinām, ka oriģinālais \"Shelby 427 Cobra\" rodsters tika komplektēts ar \" Ford \" V8 motoru, kas attīsta 410 ZS un 626 Nm. No vietas līdz 100 km/h 50 gadus vecais spēkrats paātrinājās nepilnās piecās sekundēs un maksimāli sasniedza 265 km/h. Mūsdienās klasiskais modelis lietoto auto tirgū maksā no aptuveni 70 tūkstošiem eiro.", "link": "https://www.delfi.lv/auto/42826674/modelu-jaunumi-testi/45412588/shelby-cobra-rodstera-50-gadu-jubilejas-speciala-versija"},
{"title": "Dizaineri nosaukuši visskaistākos Detroitas autoizstādes eksponātus", "category": "Auto", "body": "Sērijveida automobiļu ieskaitē konkursa žūrija par visskaistāko atzina hibrīda kupeju \" Cadillac ELR \", kas balsojumā apsteidza tādus spēkratus kā \" BMW M6 Gran Coupe \", \" Audi RS7 Sportback \" un \" Chevrolet Corvette Stingray \". Savukārt konceptuālo automobiļu ieskaitē žūrija nosauca divus uzvarētājus. Pirmo vietu šajā nominācijā dala hibrīda apvidus automobilis \"Nissan Resonance\", kas sniedz priekšstatu par nākamās paaudzes \"Nissan Murano\" apvidnieku. Pirmo vietu skaistāko konceptu vērtējumā ar \"Nissan Resonance\" dala arī \" Ford Atlas \" pikaps, kas demonstrē šīs amerikāņu markas nākamo paaudžu pikapu dizaina attīstības virzienu. Atgādinām, ka pērnā gada Detroitas autoizstādē par skaistāko sērijveida automobili tika atzīts \" Ford Fusion \", bet par konceptu – \" Lexus LF-LC \". Ikgadējais konkurss \"EyesOn Design\" notiek Detroitas autoizstādē jau kopš 2006. gada.", "link": "https://www.delfi.lv/auto/42826658/zinas/42989698/dizaineri-nosaukusi-visskaistakos-detroitas-autoizstades-eksponatus"},
{"title": "Rallija 'Latvija 2014' skatītāja gids", "category": "Auto", "body": "Rallija \"Latvija 2014\" ceremoniālais starts paredzēts sestdien, 18.oktobrī, plkst. 12:00 Jūrmalā pie ūdens atrakciju centra \"Līvu Akvaparks\". Pirmās sacensību dienas laikā ātrumposmi ar grunts segumu paredzēti Tukuma pusē, bet asfalta seguma pilsētas ātrumposmi plānoti Ķemeros, Dzintaros un dienas izskaņā arī Biķernieku kompleksajā sporta bāzē. Biķerniekos autosportistiem paredzēti četri ātrumposmi, un trases aplis būs jāveic abos pulksteņrādītāja virzienos. Rallija otrās dienas starts noteikts svētdien, 19.oktobrī, plkst. 10:15 Cēsu pilsētā, kuras apkārtnē sportisti veiks vēl sešus atlikušos ātrumposmus. Rallija Latvija svinīgā apbalvošanas ceremonija plānota plkst. 15:30 Cēsu pils laukumā.  Rallijs \"Latvija\" bez Latvijas rallija čempionāta (LRČ) ieskaites pulcēs vēl četru autosporta disciplīnu pārstāvjus. Tā vēsturisko automobiļu regularitātes rallijs sāksies jau piektdien plkst. 21:00, kad startēs sacensību pirmais regularitātes posms Biķernieku trasē, bet noslēgsies sestdien, kad dalībnieki būs veikuši visu plānoto distanci. Sestdien Biķerniekos un Jūrmalā apmeklētāji varēs vērot minirallija sacensības, kuru laikā autosportistiem būs jāveic seši ātrumposmi. Tikmēr svētdien rallijam piepulcēsies arī rallijsprinta dalībnieki, kuri ātrumposmos dosies pēc rallija dalībniekiem. Tāpat svētdien Cēsīs paredzēts arī rallija supersprinta čempionāta priekšpēdējais posms. Rallija ieejas biļetes iespējams iegādāties vairākās \"Hydroscand\" tirdzniecības vietās visā Latvijā. Skatītāja komplekts vienai personai maksā 8,00 eiro, savukārt līdzvērtīgs komplekts divām personām – 15,00 eiro. Pie ieejas ātrumposmā būs iespējams iegādāties arī vienreizēju ieejas biļeti, kas maksās 4,00 eiro. Rallija \"Latvija 2014\" karti ar atzīmētiem ātrumposmiem jau šobrīd iespējams apskatīt  rallija interneta mājaslapā . Apmeklētāji, kuri būs iegādājušies skatītāja komplektu, saņems drukātu Skatītāja ceļvedi – tajā pārskatāmā formātā ir atzīmēti ne tikai ātrumposmi, bet iekļauti arī skatpunktu apraksti, ātrumposmu starta un finiša laiki, kā arī cita noderīga informācija. Rallijs Latvija rezultātus varēs aplūkot oficiālajā interneta mājaslapā, kas īpaši pielāgota arī mobilajām ierīcēm. Tur atradīsiet arī visus sacensību dokumentus, kas palīdzēs orientēties rallija norises gaitā. Tāpat nedēļas nogales laikā par jaunumiem informēs rallija \"Latvija\" sociālo tīklu konti \"Twitter\" un \"Facebook\". Sacensību laikā jau no piektdienas pēcpusdienas par notiekošo ātrumposmos ziņos arī Latvijas rallija čempionāta oficiālais interneta radio.  Rallija dalībnieku gaitām varēs sekot, izmantojot globālās pozicionēšanas sistēmas (GPS) sniegtās iespējas, kādas sava darba nodrošināšanai izmanto arī sacensību tiesneši. Skatītāji kartē varēs redzēt, kur tieši atrodas autosportistu automašīna un ar kādu ātrumu tā attiecīgajā mirklī pārvietojas. Saite uz GPS izsekošanu tāpat atrodama rallija mājas lapā.", "link": "https://www.delfi.lv/auto/42826676/motorusports/45106342/rallija-latvija-2014-skatitaja-gids"},
{"title": "Video: Tā uz kalna tika glābts Mihaels Šūmahers", "category": "Auto", "body": "Publiskots video no notikuma vietas, kad tika glābts septiņkārtējais  F-1  čempions  Mihaels Šūmahers . Kā zināms, pirms gadu mijas slavenais sportists, atpūšoties kalnos kopā ar ģimeni,  slēpojot krita un guva smagu galvas traumu . Šūmahers atrodas Grenoblē slimnīcā, nu jau viņa veselības stāvoklis esot \"stabilizējies\", taču joprojām paliek kritisks.", "link": "https://www.delfi.lv/auto/42826676/motorusports/44000600/video-ta-uz-kalna-tika-glabts-mihaels-sumahers"},
{"title": "'Amazon' piešķir bijušajiem 'TopGear' vadītājiem pilnīgu radošo brīvību", "category": "Auto", "body": "Straumēšanas pakalpojums  \"Amazon Prime\" bijušajiem britu raidorganizācijas  BBC  auto raidījumu \"Top Gear\" (\"Gāzi grīdā!\") vadītājiem Džeremijam Klārksonam, Ričardam Hamondam un Džeimsam Mejam piešķīris 250 miljonus dolāru un pilnīgu brīvību veidot šovu, kādu viņi vien vēlas. Viņiem pievienojies arī bijušais \"Gāzi grīdā\" producents Endijs Vilmans un komandai ar šo budžetu ir jārada 36 jauna autošova sērijas. Šobrīd pārraidei vēl nav dots nosaukums. Kā pavēstīja Vilmans, \"Amazon\" piedāvātā summa un solītā radošā brīvība likusi viņiem piekrist šim piedāvājumam un atraidīt citu telekanālu piedāvājumus veidot pārraidi. \"Visi, ar ko mēs runājām, teica mums: \"Viņi (\"Amazon\") liks jūs mierā, lai jūs taisītu paši savu šovu.\" Tas mums bija svarīgi - mums nepatīk iejaukšanās, mums nav vajadzīga uzraudzība,\" sacīja Vilmans. Sagaidāms, ka jaunā pārraide straumēšanas servisā sāksies nākamā gada rudenī un tā tiks vienlaicīgi palaista ASV, Lielbritānijā un Vācijā. Kā ziņots, BBC martā atlaida Klārksonu pēc saķeršanās ar raidījuma producentu. Klārksons atzinies BBC vadībai, ka kliedzis un iesitis producentam Oisinam Timonam, kuru vēlāk aizveda uz slimnīcu, jo viņam bija pārsista lūpa. Pēc notikuma BBC paziņoja, ka nepagarinās Klārksona līgumu, un Mejs un Hamonds, solidarizējoties ar Klārksonu, arī pameta raidorganizāciju. \"Es jūtos tā, it kā būtu izkāpis no lidmašīnas un pārsēdies kosmosa kuģī,\" komentējot jauno ieceri, atzinis Klārksons, piebilstot, ka jaunajam raidījumam būšot trīs sezonas. \"Mēs esam pievienojušies jaunajai \"SmartTV\" ērai. Ironiski, vai ne?\" savukārt izteicās Mejs. Tiešsaistes tirdzniecības uzņēmuma \"Amazon\" video straumēšanas pakalpojums \"Amazon Prime\" ir līdzīgs video straumēšanas pakalpojumam \"Netflix\" un piedāvā piekļuvi tūkstošiem filmu un televīzijas šovu, kā arī paša veidotiem materiāliem. Jūnijā BBC paziņoja, ka \"Gāzi grīdā!\" turpmāk vadīs britu radio un televīzijas personība Kriss Evanss. Raidījuma uzņemšana sāksies tuvāko nedēļu laikā. \"Gāzi grīdā!\" ik nedēļu pie televīzijas ekrāniem visā pasaulē pulcēja ap 350 miljoniem skatītāju, padarot to par visskatītāko informatīvo raidījumu pasaulē.", "link": "https://www.delfi.lv/auto/42826658/zinas/46312415/amazon-pieskir-bijusajiem-topgear-vaditajiem-pilnigu-radoso-brivibu"},
{"title": "Jaunais 'TopGear' debitē ar labiem reitingiem, bet sliktām atsauksmēm", "category": "Auto", "body": "Svētdien, 29. maijā, tālrādes ekrānos debitēja britu raidsabiedrības  BBC  automobiļu raidījuma \" TopGear \" (\"Gāzi grīdā!\") jaunā sezona, kuru atšķirībā no iepriekšējiem vada citas ētera personības. Lai arī raidījuma reitingi bija samērā labi, auditorija sociālajos tīklos izteica neapmierinātību ar jauno formātu. BBC paziņojis, ka jauno \"TopGear\" raidījumu tiešraidē noskatījās 4,4 miljoni cilvēku. Iepriekš Evanss apgalvoja, ka būšot vīlies, ja raidījums piesaistīs mazāk nekā piecus miljonus skatītāju. Neskatoties uz to, \"TopGear\" tāpat bija visskatītākā pārraide tovakar, piesaistot 22,8% tālrādes auditorijas. Atgādinām, ka pēdējo \"TopGear\" raidījumu ar iepriekšējo vadītāju trio pērnā gada jūnijā noskatījās 5,3 miljoni cilvēku. Savukārt \"TopGear\" iepriekšējā sezona 2015. gadā sākās ar vēl vājākiem rezultātiem. Otra skatītākā britu TV pārraide svētdienas vakarā bija ITV kanāla \"British Soap Awards\", kas piesaistīja 3,9 miljonus skatītāju. Tomēr \"TopGear\" raidījuma pēdējās minūtēs auditorija sasniedza 4,7 miljonus cilvēku. Savukārt cik cilvēku šo raidījumu noskatījās ierakstā vai kādā tiešsaistes servisā, būs zināms ne ātrāk kā pēc nedēļas. \"TopGear\" producentiem tas bija grūts uzdevums, radīt jaunu raidījumu ar šo nosaukumu, bet bez pasaulē iemīlētā Džeremija Klārksona, Ričarda Hamonda un Džeimsa Meja. Sociālās tīklos cilvēkiem īpaši nepatika jaunais vadītājs Kriss Evanss un viņa pastāvīgā kliegšana.", "link": "https://www.delfi.lv/auto/42826658/zinas/47504437/jaunais-topgear-debite-ar-labiem-reitingiem-bet-sliktam-atsauksmem"},
{"title": "Klārksons parādījis jaunā raidījuma logotipu un izziņojis pirmo datumu auditorijai", "category": "Auto", "body": "Džeremijs Klārksons  savā \"Twitter\" profilā publicējis jaunā automobiļu raidījuma \"The Grand Tour\" logotipu. Ēterā raidījumus, kuru viņš vadīs kopā ar Ričardu Hamondu un Džeimsu Meju, tiešsaistes servisā \"Amazon Prime\" nonāks rudenī. Precīzs datums pagaidām nav zināms, bet pirmā filmēšana ar klātesošo auditoriju notiks 17. jūlijā Johannesburgā, Dienvidāfrikā. Ņemot vērā, ka klātienē pirmā raidījuma sēriju varēs vērot tikai 250 cilvēku, ieejas kartes \"The Grand Tour\" raidījuma filmēšanas laukumā tiks izlozētas speciālā konkursā. Gaidāms, ka tamlīdzīgi konkursi notiks pirms katras nākamās raidījuma sērijas dažādās pasaules malās. Bijušie \" TopGear \" (\"Gāzi grīdā!\") vadītāji līgumu ar \"Amazon Prime\" noslēdza 2015. gadā uz trim gadiem. Ar 250 miljonu ASV dolāru budžetu viņi sagatavos 36 raidījuma sērijas. No šīs naudas Klārksons katru gadu saņems 10 miljonus sterliņu mārciņu (12,17 miljonus eiro), kamēr viņa ētera biedri – katrs par 7,2 miljoniem mārciņu (8,52 miljoni eiro) gadā.", "link": "https://www.delfi.lv/auto/42826658/zinas/47624129/klarksons-paradijis-jauna-raidijuma-logotipu-un-izzinojis-pirmo-datumu-auditorijai"},
{"title": "Klārksons atklājis sava jaunā automobiļu raidījuma nosaukumu", "category": "Auto", "body": "Bijušie \" TopGear \" (\"Gāzi grīdā!\") raidījuma vadītāji  Džeremijs Klārksons , Ričards Hamonds un Džeimss Mejs beidzot izvēlējušies nosaukumu savam jaunajam automobiļu raidījumam un atklājuši to arī publiski – jauno britu trijotnes raidījumu sauks \"The Grand Tour\". Klārksons informējis savus sekotājus, ka raidījuma sērijas katru reizi tiks filmētas citā pilsētā, līdzīgi kā \"TopGear\" savulaik tika filmēts studijā. Raidījums ēterā nonāks katru nedēļu interneta servisā \" Amazon  Prime\", sākot ar šo rudeni. Iepriekš bija izskanējusi informācija, ka jauno raidījumu sauks \"Gear Knobs\", kuru reģistrēja Klārksonu pārstāvošā juridiskā kompānija. Tomēr drīz vien pēc šīs izskanējušās informācijas Klārksons noliedza, ka tāds būs jaunā raidījuma nosaukums. Šobrīd Klārksons atklājis, ka \"Gear Knobs\" patiešām bijis viens no variantiem, tomēr bažas esot bijušas par iespējamo tiesvedību ar raidsabiedrību  BBC , kurai joprojām pieder \"TopGear\" nosaukums un \"Gear Knobs\" ir pārāk līdzīgs tam. Bijušie \"TopGear\" vadītāji parakstīja vienošanos par jauna automobiļu raidījuma veidošanu vēl pērnā gada vasarā. Līgums noslēgts uz trim gadiem, kā ietvaros tiks uzņemtas 36 raidījuma sērijas. Pēc neoficiālās informācijas, šis projekts \"Amazon Prime\" izmaksājis 250 miljonus dolāru (219 miljonus eiro).", "link": "https://www.delfi.lv/auto/42826658/zinas/47426905/klarksons-atklajis-sava-jauna-automobilu-raidijuma-nosaukumu"},
{"title": "Pirmo reizi pieaudzis jaunā 'TopGear' raidījuma reitings", "category": "Auto", "body": "Lai arī aizvadītās svētdienas raidījumu vidēji skatījušies 2,3 miljoni cilvēku, auditorijas pīķis esot bijuši trīs miljoni skatītāju. Atgādinām, ka \"TopGear\" jaunā sezona debitēja 29. maijā ar 4,4 miljonu cilvēku auditoriju pie BBC ekrāniem. Bet līdz iepriekšējai nedēļai četru raidījumu laikā auditorija saruka līdz \"TopGear\" vēsturiski (kopš 2002. gada) viszemāko auditoriju – 2,3 miljoniem cilvēku. Pēc jaunākā raidījuma sociālajos tīmekļos cilvēki nu vairs īpaši nesūdzas par \"TopGear\" galvenā vadītāja Krisa Evansa klaigāšanu, bet gan apstākli, ka viņš jau piekto raidījumu pēc kārtas ir vienā un tajā pašā apģērbā – gaiši zilos džinsos, melnos zābakos un dzeltenā T-kreklā, pār kuru pārvilkts melns džemperis.", "link": "https://www.delfi.lv/auto/42826658/zinas/47609475/pirmo-reizi-pieaudzis-jauna-topgear-raidijuma-reitings"},
{"title": "'Opel Astra' iegūst 195 ZS biturbo dīzeļdzinēju", "category": "Auto", "body": "\" Opel  Astra\" modelim pieejamo dzinēju klāsts tiek papildināts ar divlitru, četrcilindru \"BiTurbo CDTI\" dīzeļmotoru, kas attīsta 195 ZS jaudu un 400 Nm griezes momentu. Šis dzinējs pūs pieejams visos trīs \"Astra\" modeļa virsbūvju variantos – piecdurvju hečbekā, \"GTC\" kupejā un \"Sports Tourer\" universālī. Minētais dzinējs, kas  pirmoreiz tika prezentēts  šāgada sākumā \"Opel\" flagmanī \"Insignia\", tagad būs pieejams arī \"Astra\" modeļiem. Piecdurvju \"Opel Astra BiTurbo CDTI\" spēj sasniegt maksimālo braukšanas ātrumu 226 km/h (\"Sports Tourer\" – 222 km/h; \"GTC\" – 223 km/h). Kombinācijā ar degvielu ekonomējošo \"Start&Stop\" tehnoloģiju, kas ir iekļauta standartaprīkojumā visiem \"Astra BiTurbo\" modeļiem, \"GTC\" patērē 4,9 l/100 km (\"Sports Tourer\" un piecdurvju hečbeks – 5,1 l/100 km), bet CO2 emisiju daudzums ir 129 g/km (\"Sports Tourer\" un piecdurvju hečbekam – 134 g/km). \"Astra BiTurbo\" četrcilindru dīzeļdzinējā gan atsevišķi, gan kopā darbojas divas dažādu izmēru turbīnas. Mazākā turbīna rūpējas par paātrinājumu pie zemiem dzinēja apgriezieniem, tādējādi izvairoties no tā dēvētā nevēlamā \"turbo bedres\" efekta. Jau no 1 250 apgriezieniem minūtē vadītāja rīcībā ir 320 Nm – tie ir 80 procenti no 400 Nm maksimālā griezes momenta, kas ir pieejams diapazonā no 1,750 līdz 2,500 apgr./min. Pie vidējiem apgriezieniem abas turbīnas darbojas kopā – lielā turbīna vispirms saspiež ieplūdušo gaisu, bet pēc tam procesu noslēdz mazākā. Drošības vārsts tiek kontrolēts nepārtraukti, tādējādi novadot daļu no izplūdes gāzēm uz lielāko turbīnu. Pie augstiem apgriezieniem (no aptuveni 3 000 apgr./min) visas izplūdes gāzes plūst tieši uz lielo turbīnu, nodrošinot vienmērīgu jaudas padevi arī liela braukšanas ātruma gadījumā. Ņemot vērā, ka \"Astra\" modeļa motortelpas izvietojums ir atšķirīgs no \"Insignia\" modeļa, inženieri izvēlējās pārdomātu dzinēja novietošanas variantu, kur starpdzesētājs tika sadalīts divos moduļos – lielākā un mazākā dzesētājā. Tas padara šo agregātu atšķirīgu no \"Insignia BiTurbo\" dzinēja, kam dzesētāji atrodas dažādās vietās. Abi \"Astra BiTurbo\" dzinēja dzesētāji atvēsina ar gaisa palīdzību. Jaunās \"Astra BiTurbo\" versijas būs iespējams pasūtīt jau rudenī, bet pie izplatītājiem tās nonāks šāgada beigās.", "link": "https://www.delfi.lv/auto/42826674/modelu-jaunumi-testi/42556374/opel-astra-iegust-195-zs-biturbo-dizeldzineju"},
{"title": "'Opel' kabriolets 'Cascada' maksās no 26 tūkstošiem eiro", "category": "Auto", "body": "Kompānija \" Opel \" uzsākusi pasūtinājumu pieņemšanu savam jaunajam kabrioletam \"Cascada\", kas Vācijas tirgū maksā no 25 945 eiro. Bāzes versijā \"Opel Cascada\" tiek komplektēts ar 1,4-litru benzīna turbomotoru, kas attīsta 120 zirgspēku jaudu un ir sajūgts ar sešpakāpju mehānisko pārnesumkārbu. Savukārt versija ar 170 ZS jaudīgo 1,6-litru turbomotoru Vācijā maksās no 28 245 eiro. Tuvākajā laikā piedāvājumu papildinās divlitru biturbo dīzeļdzinējs ar 195 ZS (400 Nm). Par papildus 3 600 eiro \"Opel\" kabrioletam būs pieejama inovāciju pakotne, kas paredz labāku skaņas izolāciju, divjoslu klimata kontroli, adaptīvos priekšējos lukturus un \"Morrocana\" sēdekļu apšuvumu ar kontrastējoša toņa diegiem. Adaptīvā balstiekārta \"FlexRide\" papildus aprīkojumā maksās 980 eiro. Vēl pieejami desmit veidu riteņu diski diametrā no 17 līdz 20 collām, apsildāms stūresrats, sēdekļu ventilācija un daudz kā cita. Jau ziņots, ka \"Opel Cascada\" tapis uz \"Astra\" modeļa bāzes, tomēr gabarītos ir lielāks par to. \"Cascada\" kabriolets aprīkots ar auduma jumtu, kas nolaižas 17 sekunžu laikā, pat braucot ar ātrumu līdz 50 km/h.", "link": "https://www.delfi.lv/auto/42826658/zinas/42975490/opel-kabriolets-cascada-maksas-no-26-tukstosiem-eiro"},
{"title": "Foto: F-1 atvadās no Žila Bjanki", "category": "Auto", "body": "Otrdien, 21. jūlijā Nicā notiek atvadīšanās no  F-1  pilota Žila Bjanki, kurš pēc deviņus mēnešus ilgas cīņas par dzīvību  aizvadītajā nedēļas nogalē aizgāja aizsaulē . Atvadīties no sava bijušā kolēģa ir atnākuši tagadējie un bijušie F-1 piloti, kā arī F-1 un  FIA  vadība. Kā zināms, 2014. gada oktobrī Japānas \"Grand Prix\" posmā piedzīvoja avāriju, kurā  guva smagu galvas traumu  un kopš tās dienas atradās komā.  Novembrī viņš tika pārvests no Japānas uz Franciju  un ievietots klīnikā Nicā, kur arī izdzisa viņa dzīvība. Bjanki nāve ir pirmais fatālais gadījums F-1 sacensībās pēc 21 gada pārtraukuma, kad 1994. gadā Imolas trasē sacīkšu avārijā bojā gāja leģendārais F-1 čempions Airtons Senna, austriešu pilots Rolands Racenbergers un viens no trases darbiniekiem.", "link": "https://www.delfi.lv/auto/42826676/motorusports/46240071/foto-f-1-atvadas-no-zila-bjanki"},
{"title": "Igaunija atkal uz pjedestāla WRC rallijā", "category": "Auto", "body": "Igaunis Ots Tanaks (\" M-Sport \") vēlreiz izcīnījis nākamo augstāko panākumu pasaules rallija čempionātā ( WRC ) kopš Marko Martina laikiem - viņš ieguva trešo vietu šāgada WRC Polijas rallijā. Sacensību laikā Tanaks pat bija izvirzījies līderpozīcijā, ko noturēja trīs ātrumposmus, bet beigās bija spiests atzīt divu \" Volkswagen \" komandas pilotu pārsvaru - uzvaru Polijā izcīnīja kopvērtējuma līderis  Sebastjens Ožjērs , otrais - Andreass Mikelsens.  \"Es pat nevaru izstāstīt, ko šis goda pjedestāls nozīmē man, [stūrmanim] Raigo Melderam un visai komandai,\" pēc finiša teica igauņu pilots. \"Mēs esam tik smagi strādājuši, lai nonāktu šajā pozīcijā un ir fantastiski apzināties, ka šis darbs beidzot ir nesis augļus.\" Tanaks uzvarēja sešos no 19 rallija ātrumposmiem.  Par trešo vietu igauņu pilots aizvadīja cīņu ar pieredzējušo somu Jari-Mati Latvalu (\"Volkswagen\") - pirms pēdējā ātrumposma viņus šķīra vien 1,1 sekunde, taču pēdējā \"dopā\" Latvala pieļāva kļūdu, avarēja un noslīdēja uz piekto vietu. Šī bija otrā reize, kad Ots Tanaks stājas uz goda pjedestāla WRC rallija noslēgumā. Pirmoreiz viņš labāko trijniekā iekļuva Sardīnijas rallijā 2012. gadā.  Līdz šim veiksmīgākais igauņu pilots bija Marko Martins, kura kontā ir piecas WRC posmu uzvaras un trešā vieta sezonas kopvērtējumā 2004. gadā.", "link": "https://www.delfi.lv/auto/42826676/motorusports/46179929/igaunija-atkal-uz-pjedestala-wrc-rallija"},
{"title": "Avārijā uz Veclaicenes šosejas smagi cietis Latvijas rallija komandas pilots Grjazins", "category": "Auto", "body": "Smagajā avārijā, kas  sestdien notika uz Veclaicenes šosejas , viens no cietušajiem ir Latvijas rallija komandas \"Sports Racing Technologies\" ( SRT ) pilots Vasīlijs Grjazins, portālam \"Delfi\" apstiprināja komandas pārstāvji. Kā ziņots, sestdien, 11. jūlijā,  šosejas Rīga - Sigulda - Igaunijas robeža 92. kilometrā , pirms Bērzkroga, notika frontāla sadursme starp \"Toyota\" un \"Mitsubishi\" marku automašīnām. \"Toyota\" automašīnā bijuši trīs vīrieši - vadītājs un divi pasažieri, bet otrā automašīnā bijuši divi cilvēki. Pēc policijas rīcībā esošās informācijas, trīs no pieciem iesaistītajiem ir cietuši smagi. 21 gadu vecais Vasīlijs Grjazins ir viens no trim šajā avārijā smagi cietušajiem - komandas pārstāvji atklāja, ka viņam ir lauztas abas kājas; pilota stāvoklis esot \"stabilizēts\", taču atlabšana prasīs ilgu laiku. Grjazina stūrmanis Dmitrijs Lebediks, kas atradās līdz ar viņu mašīnā, avārijā nav nopietni cietis un pēc mediķu apskates palaists uz mājām. Vasīlija tēvs un treneris Staņislavs Grjazins portālam \"ru.motorsport.com\" pastāstīja, ka Vasīlijs pēc avārijas ir ievietots reanimācijā; vissmagāk cietušas kājas, labajai ir vairāki atvērtie lūzumi. Tāpat konstatēts smadzeņu satricinājums, iekšējo orgānu sasitumi, liels asins zudums. Sportisti bija ceļā uz Igauniju, lai pirms gaidāmā Eiropas rallija čempionāta (ERČ) posma \"auto24 Rally Estonia\" piedalītos rallijsprinta sacensībās Igaunijā. Pēc portāla \"Delfi\" rīcībā esošās informācijas, avāriju izraisījusi \"Toyota\" markas automašīna, kas bīstamā ceļa posmā iebraukusi pretējā braukšanas joslā un ietriekusies Grjazina vadītajā automašīnā.", "link": "https://www.delfi.lv/auto/42826676/motorusports/46205737/avarija-uz-veclaicenes-sosejas-smagi-cietis-latvijas-rallija-komandas-pilots-grjazins"},
{"title": "'Audi nanuk quattro' apvieno apvidus un superauto elementus", "category": "Auto", "body": "Kompānija \" Audi \" pašlaik notiekošajā Frankfurtes autoizstādē prezentējusi konceptuālu automobili \"nanuk quattro\", kas sevī apvieno superauto un apvidus auto elementus. \"Audi nanuk quattro\" izstrādē vāciešiem palīdzēja itāliešu dizaina studija \"Italdesign Giugiaro\". Automobilis aprīkots ar pieclitru V10 dīzeļdzinēju, kas attīsta 544 zirgspēku jaudu un 1000 ņūtonmetru griezes momentu. Motors sajūgts ar septiņpakāpju sekvenciālo pārnesumkārbu \"S tronic\". No vietas līdz 100 km/h \"Audi\" prototips paātrinās 3,7 sekundēs, bet tā maksimālais braukšanas ātrums sasniedz 305 km/h. Vidējais degvielas patēriņš – 7,8 litri uz 100 km.", "link": "https://www.delfi.lv/auto/42826674/modelu-jaunumi-testi/43641065/audi-nanuk-quattro-apvieno-apvidus-un-superauto-elementus"},
{"title": "Foto: Mežonīgi ātrais Igaunijas ERČ rallijs", "category": "Auto", "body": "Aizvadītajā nedēļas nogalē Eiropas rallija čempionāta ( ERČ ) ekipāžas aizvadīja vienu no ātrākajiem šā seriāla posmiem, \"auto24  Rally Estonia \", kas arī šogad izcēlās ar ļoti augstiem ātrumiem, kas, savukārt, noveda pie daudziem misēkļiem, kļūdām un avārijām. Piedāvājam jums foto ieskatu šajās aizraujošajās sacensībās, kurās uzvarēja Krievijas ekipāža Aleksejs Lukjaņuks/Aleksejs Arnautovs, bet junioru ieskaitē triumfēja Latvijas sportisti Ralfs Sirmacis/Artūrs Šimins.", "link": "https://www.delfi.lv/auto/42826676/motorusports/46238729/foto-mezonigi-atrais-igaunijas-erc-rallijs"},
{"title": "'Shelby' izgatavojis 50 gadus veca sacīkšu auto mūsdienu versiju", "category": "Auto", "body": "Visi mūsdienu \"289 FIA Cobra\" versijas agregāti atkārtos klasisko modeli, tomēr rāmis, korpuss un bremzes būs mūsdienu tehnoloģiju. Virsbūvi klients varēs izvēlēties vai nu no stiklšķiedras, vai no alumīnija. Tā būs krāsota \"Viking Blue\" zilajā tonī ar dzelteniem un baltiem dekoratīvajiem elementiem. \"289 FIA Cobra\" ar stiklšķiedras virsbūvi maksās 94 995 dolārus, bet ar alumīnija virsbūvi – 159 995 dolāru.", "link": "https://www.delfi.lv/auto/42826674/modelu-jaunumi-testi/44062651/shelby-izgatavojis-50-gadus-veca-saciksu-auto-musdienu-versiju"},
{"title": "'TopGear' producents iesūdzējis tiesā Džeremiju Klārksonu", "category": "Auto", "body": "Auto raidījuma \" TopGear \" (\"Gāzi grīdā!\") producents iesūdzējis tiesā pārraides bijušo vadītāju Džeremiju Klārksonu un raidorganizāciju  BBC  par rasu diskrimināciju. Kā liecina tiesas dokumenti, Klārksons un BBC pārstāvji piektdien Londonā piedalījušies slēgtā sēdē ar producentu Oisinu Timonu. Timons ierosinājis lietu par \"vārdisku uzbrukumu\" un fizisku vardarbību. Kā jau ziņots, BBC martā nepagarināja līgumu ar Klārksonu pēc saķeršanās ar raidījuma producentu. Klārksons atzinās BBC vadībai, ka kliedzis un iesitis Timonam, kuru vēlāk aizveda uz slimnīcu, jo viņam bija pārsista lūpa. Tolaik viņš nevērsās tiesā pret Klārksonu. Sūdzībā teikts, ka Timons esot kļuvis par \"neprovocēta fiziska un verbāla uzbrukuma upuri\". Advokātu birojs \"Slater & Gordon\" piektdien apstiprināja, ka Timons esot viņu klients. Slēgtajā sēdē liecināja divi aculiecinieki. Jūlijā Klārksons ar abiem pārējiem \"TopGear\" vadītājiem Ričardu Hamondu un Džeimsu Meju parakstīja līgumu ar interneta tirdzniecības gigantu \"Amazon\" par jaunas auto pārraides veidošanu.", "link": "https://www.delfi.lv/auto/42826658/zinas/46721423/topgear-producents-iesudzejis-tiesa-dzeremiju-klarksonu"},
{"title": "Itālieši ražošanā ievieš 'Shelby Cobra' stila rodsteru", "category": "Auto", "body": "Itālijas  kompānija \"Puritalia Automobili\" prezentējusi sērijveida rodsteru \"427\", kas oriģināli tika izsludināts vēl pirms trim gadiem. Milānā prezentētais automobilis ražošanā nonāks skaitā ierobežotā sērijā. \"Puritalia 427\" rodstera dizains ieturēts klasikā \"Shelby Cobra\" sacīkšu automobiļa stilā. Automobiļa konstrukcijā izmantots alumīnijs, hroms un molibdēns. Savukārt virsbūves paneļi izgatavoti no kompozītmateriāliem. Rezultātā itāliešu rodsters sver 1 090 kilogramu. Sportiskais rodsters aprīkots ar \" Ford \" pieclitru V8, kas pieejams divās jaudas versijās. Atmosfēriskajā versijā tas attīsta 445 zirgpsēku jaudu, bet modifikācijā ar kompresoru – 605 ZS. Abos gadījumos spēka agregāts tiek sajūgts ar sešpakāpju manuālo pārnesumkārbu. \"Puritalia Automobili\" nākamgad plāno noslēgt šī rodstera izmēģinājuma braucienus un veikt tā sertifikāciju. Tādējādi tirdzniecībā \"Puritalia 427\" nonāks tikai 2016. gadā. Pašlaik itāliešu kompānija saņēmusi jau 35 pasūtinājumus, par katru no eksemplāriem prasot 180 tūkstošus eiro.", "link": "https://www.delfi.lv/auto/42826674/modelu-jaunumi-testi/45376518/italiesi-razosana-ievies-shelby-cobra-stila-rodsteru"},
{"title": "Jaunais 'TopGear' vadītājs izsludinājis konkursu uz Hamonda un Meja vietu", "category": "Auto", "body": "Britu raidsabiedrība  BBC  un \" TopGear \" (\"Gāzi grīdā!\") raidījuma jaunais vadītājs Kriss Evanss izsludinājuši konkursu uz vēl divu vadītāju vietu, kas atbrīvojusies pēc Ričarda Hamonda un Džeimsa Meja atteikšanās turpināt raidījuma vadīšanu bez atlaistā Džeremija Klārksona. Konkursā uz viņu vietu drīkst piedalīties jebkurš vismaz 17 gadus vecs interesents, neatkarīgi no dzimuma un profesijas. Pretendentam uz Hamonda vai Meja vietu līdz 20. jūlijam nepieciešams ierakstīt 30 sekunžu video rullīti ar stāstu par sevi un jānosūta uz e-pasta adresi topgear@bbc.co.uk. BBC producenti un Evanss izvēlēsies labākos, pēc kā tos uzaicinās uz konkursu klātienē. Galvenā prasība video sižetam – \"nekādu automobiļu vai triku, jūs vienkārši runājat videokamerā tā, it kā vadītu \"TopGear\" raidījumu\". \"Ričardu un Džeimsu atrada ar konkursa palīdzību. Tā darīsim arī šoreiz. Ne tikai populāriem, kādreiz populāriem vai tikai par populāriem kļūstošajiem cilvēkiem – visupirms jau cilvēkiem, kuri skatās šo šovu. Vīrietis, sieviete, vecītis vai jauneklis – nav svarīgi. Svarīgi, ka jūs mīlat automobiļus un vismaz kaut ko zināt par tiem,\" oficiālajā \"TopGear\" vietnē konkursu komentē Kriss Evanss. Nav obligāti jābūt pieredzei tālrādes pārraižu vadīšanā. Evanss skaidro, ka pretendents var būt jebkādas profesijas pārstāvis – \"automehāniķis, autosportists amatieris vai ugunsdzēsējs, kurš jau gadus piecus savā garāžā skrūvē \"Land Rover\"\" –, tomēr automobiļu tēmā šim cilvēkam ir jāorientējas. Pieteikumi britu \"TopGear\" radījuma vadīšanai tiks pieņemti no jebkuras pasaules valsts, ne tikai no Lielbritānijas iedzīvotājiem. Tomēr BBC un Evanss negarantē, ka abi trūkstošie \"TopGear\" vadītāji noteikti tiks izvēlēti tikai šī konkursa ietvaros. Kriss Evanss par \"TopGear\" raidījuma jauno vadītāju tika paziņots 17. jūnijā. BBC ar 49 gadus veco radio zvaigzni līgumu noslēdza uz trim gadiem. Pirmā no atlikušajām divām iepriekšējā \"sasaukuma\" \"TopGear\" sērijām BBC ēterā nonāks 28. jūnijā. Savukārt jaunā sastāva \"TopGear\" pirmie raidījumi gaidāmi tikai nākamā gada pavasarī.", "link": "https://www.delfi.lv/auto/42826658/zinas/46128865/jaunais-topgear-vaditajs-izsludinajis-konkursu-uz-hamonda-un-meja-vietu"},
{"title": "Jaunais 'TopGear' būs redzams arī 'Netflix' visā pasaulē", "category": "Auto", "body": "\" Netflix \" noslēdzis vienošanos ar britu raidsabiedrību  BBC  par jaunā \" TopGear \" (\"Gāzi grīdā!\") raidījuma pieejamību arī šajā tiešsaistes videoservisā. \"Netflix\" piedāvās jauno \"TopGear\" raidījumu visos pasaules reģionos, tomēr pagaidām oficiāli neatklāj konkrētas valstis (piemēram, vai tostarp ir arī Latvija). Tāpat netiek atklāts, kad jaunās \"TopGear\" sērijas būs pieejamas \"Netflix\". Zināms, ka BBC tālrādē jaunā sezona sāksies 8. maijā. Acīmredzami šāda BBC un \"Netflix\" vienošanās panākta, lai efektīvāk konkurētu ar \"TopGear\" bijušo vadītāju – Džeremija Klārksona, Ričarda Hamonda un Džeimsa Meja – topošo jauno automobiļu raidījumu, kas būs pieejams konkurējošajā \" Amazon  Prime\" servisā. Pirms līguma noslēgšanas ar \"Amazon Prime\" līdzšinējiem \"TopGear\" vadītājiem bijušas pārrunas arī ar \"Netflix\", bet šim tiešsaistes videoservisam britu piedāvājums bijis par dārgu. Pēc provizoriskas informācijas, \"Amazon Prime\" triju gadu līgums ar pasaulē pazīstamajiem autožurnālistiem izmaksājis 250 miljonus ASV dolāru. Trijotnes jaunais raidījums, kuram vēl nav pat izdomāts nosaukums, skatītāju vērtējumam tiks nodots rudenī.", "link": "https://www.delfi.lv/auto/42826658/zinas/47315679/jaunais-topgear-bus-redzams-ari-netflix-visa-pasaule"},
{"title": "Video: 'TopGear' publicējis jaunu ieskatu šomēnes gaidāmajā raidījumā", "category": "Auto", "body": "Britu raidorganizācija  BBC  publicējusi jaunu reklāmas rullīti ar ieskatu jaunajā \" TopGear \" raidījumā, kas ēterā nonāks 22. maijā. Šajā video redzams, ka automobiļiem veltītajā raidījumā \"TopGear\" būs redzams \"Aston Martin Vulcan\" apskats, miljoniem vērtais \"Ferrari 250 GTO TdF\", kā arī ceļojums ar pazīstamiem mūziķiem. Gaidāms, ka \"TopGear\" jaunākajā sezonā būs seši raidījumi. Tāpat \"ToGear\" veidotāji paziņojuši, ka skatītājiem tiks piedāvāts arī \"Extra Gear\" raidījums, kurā būs dažādi \"ToGear\" aizkadri un ekskluzīvas intervijas. \"Extra Gear\" būs redzams tūlīt pēc \"TopGear\" izskanēšanas ēterā. Savukārt \"TopGear\" līdzšinējās trijotnes – Džeremija Klākrsona, Ričarda Hamonda un Džeimsa Meja – topošais jaunais automobiļu raidījums \"Amazon Prime\" paspārnē ēterā nonāks rudenī.", "link": "https://www.delfi.lv/auto/42826658/zinas/47399117/video-topgear-publicejis-jaunu-ieskatu-somenes-gaidamaja-raidijuma"},
{"title": "Britu mediji uzzinājuši Klārksona jaunās algas apmēru", "category": "Auto", "body": "Katras Klārksona jaunā automobiļu raidījuma sērijas izmaksas būšot 4,5 miljoni mārciņu (6,19 miljoni eiro), kamēr  BBC  laikos \" TopGear \" (\"Gāzi grīdā!\") vienas sērijas izmaksas bija ap miljonu mārciņu (1,38 miljoni eiro). \" Amazon \" tiešsaistes servisā Klārksons par katru sēriju saņems aptuveni 800 tūkstošus mārciņu (1,1 miljonu eiro), bet viņa komandas pārējie abi raidījuma vadītāji un galvenais producents Endijs Vilmans – 600 tūkstošus mārciņu (825 tūkstošus eiro). Jau rakstījām, ka Klārksons, Hamonds un Mejs parakstīja līgumu ar \"Amazon\" jūlijā. Tas notika aptuveni četrus mēnešus pēc tam, kad BBC nepagarināja līgumu ar Klārksonu konflikta dēļ ar vienu no \"TopGear\" producentiem. Bijušo \"TopGear\" vadītāju līgums ar \"Amazon\" ir uz trim gadiem. Pavisam tiks nofilmētas 36 raidījuma sērijas, kuru kopējais budžets ir vairāk nekā 160 miljoni mārciņu (220 miljoni eiro). Ēterā jaunais automobiļu raidījums nonāks 2016. gadā. To varēs redzēt \"Amazon Prime\" abonenti; Eiropā šis pakalpojums maksā 49 eiro gadā.", "link": "https://www.delfi.lv/auto/42826658/zinas/46396933/britu-mediji-uzzinajusi-klarksona-jaunas-algas-apmeru"},
{"title": "'TopGear' ceturtais raidījums sasniedz jaunu reitinga antirekordu", "category": "Auto", "body": "Svētdien, 19. jūnijā, raidsabiedrības  BBC  ēterā nonāca jaunā \" TopGear \" (\"Gāzi grīdā!\") ceturtais raidījums, kas TV auditorijas reitingā sasniedzis jaunu antirekordu. Šo raidījumu tālrādē noskatījās 2,34 miljoni skatītāju, kas ir par 70 tūkstošiem mazāk nekā nedēļu iepriekš un kas ir mazāk nekā jebkad kopš 2002. gada, kad \"TopGear\" jaunajā formātā sāka vadīt  Džeremijs Klārksons . Kopš jaunās sezonas pirmā \"TopGear\" raidījuma, ko vada Kriss Evanss, reitingi pastāvīgi kritušies – no 4,4 miljoniem līdz 2,3 miljoniem. Nedaudz raidījuma auditoriju izdodas uzaudzēt uz to cilvēku rēķina, kuri \"TopGear\" vēlāk noskatās atkārtojumā vai kādā tiešsaistes servisā. Neskatoties uz krītošajiem reitingiem, skatītāju vērtējums \"TopGear\" raidījumam audzis uz pozitīvo pusi. Tomēr tas joprojām atpaliek no BBC raidījumu vidējā vērtējuma. BBC apkopotais skatītāju apmierinātības indekss liecina, ka jaunā \"TopGear\" pirmais raidījums tika novērtēts ar 60 punktiem no 100 iespējamiem. Tā kā Evanss ņēmis vērā skatītāju kritiku par pārlieko kliegšanu, tad nu jau \"TopGear\" skatītāji vērtē ar 69 punktiem no 100. Jāatzīmē, ka BBC raidījumu vidējais skatītāju vērtējums ir 82 punkti no 100. Aizvadītās svētdienas \"TopGear\" raidījumā vadītāji pirka lētus lietotos automobiļus un ar tiem devās pārbraucienā uz Venēciju. Britu mediji mēļo, ka turpmākajos \"TopGear\" raidījumos Evansa loma kā \"galvenajam vadītājam\" tiks mazināta, vairāk laika atvēlot kolēģiem Krisam Harisam un Rorijam Rīdam, kurus skatītāji vērtē pozitīvāk. Savukārt līdzšinējo \"TopGear\" vadītāju Džeremija Klārksona, Ričarda Hamonda un Džeimsa Meja jaunais raidījums \"The Grand Tour\" ēterā \"Amazon Prime\" tiešsaistes servisā nonāks rudenī.", "link": "https://www.delfi.lv/auto/42826658/zinas/47586429/topgear-ceturtais-raidijums-sasniedz-jaunu-reitinga-antirekordu"},
{"title": "Klārksons savu pēdējo 'TopGear' trases apli izbraucis ar 'Ferrari'", "category": "Auto", "body": "Pasaulē populārā automobiļu TV raidījuma \" TopGear \" (\"Gāzi grīdā!\") nu jau bijušais vadītājs Džeremijs Klārksons savu pēdējo trases apli šim raidījumam piekrītošajā trasē izbraucis ar  \"Ferrari 488 GTB\" spēkratu . Pirms kāda laika Klārksons savā \"Twitter\" profilā sekotājiem vaicājis, ar kuru no attēlā redzamajiem spēkratiem izbraukt savu pēdējo \"TopGear\" trases apli – ar \"Mercedes-AMG GT\", \"LaFerrari\" vai \"Ferrari 488 GTB\". Neskatoties uz to, ka vairums nobalsoja par 963 zirgspēku jaudīgo \"LaFerrari\", Klārksons beigu beigās tomēr izvēlējies otro \"Ferrari\" modeli – 670 ZS jaudīgo \"488 GTB\". Tomēr šis brauciens nebija vien nostaļģiska vizināšanās, bet arī akcija ar cēlu mērķi – finanšu līdzekļu vākšana labdarībai. Ar šo akciju Klākrsonam izdevies piesaistīt 100 tūkstošus sterliņu mārciņas (143 444 eiro), kas tiks novirzīti \"The Roundhouse in Camdon\" fondam, kas palīdz 11 līdz 25 gadus veciem jauniešiem realizēt viņu sapņus mākslā. Saskaņā ar \"Ferrari\" sniegto paziņojumu, šos 100 tūkstošus mārciņu ziedojuši divi kungi – katrs par 50 tūkstošiem –, iegūstot ekskluzīvu iespēju šo vēsturisko notikumu \"TopGear\" trasē aizvadīt kopā ar pašu Klārksonu. Jau vēstīts, ka  25. martā BBC paziņoja par līguma nepagarināšanu ar Klārksonu . Savā paziņojumā raidsabiedrībās ģenerāldirektors Tonijs Hols norādīja, ka \"lēmums netika pieņemts viegli\" un apzinās, ka sabiedrībā tas tiks uzņemts ar \"dalītu viedokli\". Tomēr Klārksons esot \"pārkāpis līniju\" un  BBC  \"nevarot piedot to, kas notika\". Klārksons no \"TopGear\" radījuma vadītāja amata tika atstādināts 10. martā uz izmeklēšanas laiku saistībā ar uzbrukumu producentam par laicīgi nenoorganizētām vakariņām pēc nogurdinošas darbadienas. Pārējie divi \"TopGear\" vadītāji – Ričards Hamonds un Džeims Mejs – paziņoja, ka bez Klārksona raidījumu nevadīs, kaut arī tādu variantu uz izmeklēšanas laiku sākotnēji piedāvājis BBC.", "link": "https://www.delfi.lv/auto/42826658/zinas/46244041/klarksons-savu-pedejo-topgear-trases-apli-izbraucis-ar-ferrari"},
{"title": "250 miljoni dolāru – tik 'Amazon' izmaksās jaunais Klārksona raidījums", "category": "Auto", "body": "Jaunais automobiļu raidījums, kuru vadīs līdzšinējā \" TopGear \" (\"Gāzi grīdā!\") komanda – Džeremijs Klārksons, Ričards Hamonds un Džeimss Mejs – kompānijai \"Amazon\" izmaksās 250 miljonus ASV dolāru (228 miljoni eiro). Kontrakts ar šiem vadītājiem noslēgts uz trim gadiem, kuru laikā tiks uzfilmētas 36 raidījuma sērijas, vēsta izdevums \"The Financial Times\" ar atsauci uz darījumam pietuvinātu avotu. Pēc izdevuma informācijas, šis ir viens no visvērienīgākajiem līgumiem, kādu jebkad noslēdzis tiešsaistes video serviss. Piemēram, seriāla \"House of Cards\" divu sezonu filmēšana \"Netflix\" izmaksājusi 100 miljonus dolāru (91 miljonu eiro). Ar jaunā automobiļu raidījuma palīdzību \"Amazon\" plāno piesaistīt jaunus klientus, kas tiešsaistes video servisam ļaus cīnīties par tirgus daļu ar \"Netflix\", kam Lielbritānijā ir četrkārt vairāk abonentu. Pēc analītiķu aplēsēm, pašlaik aptuveni četri procenti britu ir abonējuši \"Amazon\" servisu, bet 16% – \"Netflix\". Jaunais Klārksona, Hamonda un Meja raidījums ēterā nonāks 2016. gadā \"Amazon Prime Instant Video\" programmā. Pieeja tai Lielbritānijā maksā 79 sterliņu mārciņas (112 eiro) gadā, bet ASV un Eiropā – attiecīgi 99 dolārus (90 eiro) un 49 eiro. Salīdzinājumam: \"Netflix\" abonements maksā no 72 līdz 108 mārciņām (102 līdz 154 eiro) gadā. Par darījuma noslēgšanu ar \"Amazon\" Klārksons paziņoja ceturtdien, 30. jūlijā. Tas notika četrus mēnešus pēc tam, kad viņš tika atstādināts no \"TopGear\" vadītāja amata un pēc tam atlaists no raidsabiedrības BBC saistībā ar uzbrukumu producentam.", "link": "https://www.delfi.lv/auto/42826658/zinas/46288807/250-miljoni-dolaru-tik-amazon-izmaksas-jaunais-klarksona-raidijums"},
{"title": "Foto: Tramplīns WRC rallijā ar ceturtdaļmiljonu skatītāju", "category": "Auto", "body": "Šogad viens no slavenākajiem tramplīniem rallija pasaulē - Fafes ātrumposma iespaidīgais lēciens - bija iekļauts pasaules rallija čempionāta ( WRC ) Portugāles posma trasē un bija tikpat apmeklēts kā parasti, kad bija Fafes rallijsprinta \"nagla\". Pēc organizatoru aplēsēm, rallija dalībniekus šajā konkrētajā trases punktā vien vēroja ap 250 tūkstošiem skatītāju, kuri varēja justies gandarīti - ekipāžas viņus priecēja gan ar iespaidīgiem lidojumiem,  gan avārijām . Piedāvājam jums foto ieskatu Fafes tramplīna notikumos!", "link": "https://www.delfi.lv/auto/42826676/motorusports/46013815/foto-tramplins-wrc-rallija-ar-ceturtdalmiljonu-skatitaju"},
{"title": "Video: Ukraiņu pilota Protasova ceļš uz pirmo WRC uzvaru", "category": "Auto", "body": "Ukraiņu pilots Jurijs Protasovs pasaules rallija čempionāta ( WRC ) Itālijas posmā Sardīnijā sasniedza vēsturisku panākumu - viņš kļuva par pirmo Ukrainas autosportistu, kam izdevies uzvarēt WRC posmā, viņa gadījumā - WRC2 klases vērtējumā. Piedāvājam jums noskatīties rallija pēdējo ātrumposmu viņa izpildījumā \"no iekšpuses\". Rallija absolūtajā vērtējumā Protasovs ar stūrmani Pavlu Čerepinu ierindojās augstajā septītajā vietā, un savā ieskaitē tikai par 5,6 sekundēm apsteidza otrās vietas īpašnieku, itāli Paolo Andreuči. Līdz šim augstākais panākums WRC2 ieskaitē 31 gadu vecajam Protasovam bija ceturtā vieta Argentīnas WRC posmā. Klases kopvērtējumā ukraiņu pilots pakāpies uz ceturto vietu, no līdera, katarieša Nasera Al-Atijas atpaliekot par 13 punktiem.", "link": "https://www.delfi.lv/auto/42826676/motorusports/46128645/video-ukrainu-pilota-protasova-cels-uz-pirmo-wrc-uzvaru"},
{"title": "'Audi' oficiāli atklājis modernizēto 'A8' un 'S8'", "category": "Auto", "body": "Kompānija \" Audi \" oficiāli atklājusi modernizēto \"A8\" modeli. Luksusa limuzīna motori kļuvuši jaudīgāki, bet papildus aprīkojuma sarakstā tagad pieejami diožu priekšējie lukturi ar \"matricas\" tehnoloģiju. Plašākai sabiedrībai atjauninātais sedans tiks prezentēts septembrī notiekošajā Frankfurtes autoizstādē. Turpmāk trīslitru beznīna kompresormotors attīstīs 310 zirgspēku (+20 ZS), bet četrlitru biturbo V8 – 435 ZS (+15 ZS). Savukārt trīslitru dīzeļdzinējs atjauninātajā \"Audi A8\" attīstīs 258 ZS (+8 ZS), bet 4,2 litru agregāts – 350 ZS (+35 ZS). \"Audi A8\" modeļu saimē pēc modernizācijas saglabāta arī hibrīda versija, kas apvieno divlitru turbopūtes benzīna dzinēju, elektromotoru un litija jonu akumulatoru komplektu. Hibrīda spēka agregāts kopumā attīsta 245 ZS un 480 Nm, bet tā vidējais degvielas patēriņš ir 6,3 litri uz 100 km. Tikai ar elektroenerģiju \"Audi A8\" hibrīds spējīgs nobraukt aptuveni trīs kilometru distanci. Neskaitot izmaiņas motoru piedāvājumā, atjauninātais \"Audi A8\" kļuvis vieglāks. Piemēram, standarta versija ar trīslitru benzīna dzinēju tagad sver 1830 kilogramu, kas ir par 85 kg mazāk nekā iepriekš. Viens no ievērojamākajiem \"Audi A8\" jauninājumiem ir \"matricas\" tehnoloģijas priekšējie lukturi. Šāda optika automātiski regulē gaismas kūli, lai tumsā neapžilbinātu pretīmbraucošo. Tāpat šī sistēma patstāvīgi izgaismo ceļa zīmes, uzmirkšķina gājējiem, brīdinot par automobiļa tuvošanos, kā arī automātisko novirza gaismas kūli pagrieziena virzienā, ņemot vērā navigācijas sistēmas datus. Tirdzniecībā Vācijā atjauninātais \"Audi A8\" nonāks novembrī un maksās no 74 500 eiro, kas ir par 500 eiro dārgāk nekā līdz šim.", "link": "https://www.delfi.lv/auto/42826674/modelu-jaunumi-testi/43578263/audi-oficiali-atklajis-modernizeto-a8-un-s8"},
{"title": "Video: Atsaucīgi beļģu rallija fani izvelk no grāvja Sirmača auto", "category": "Auto", "body": "Kā redzams video, pateicoties atsaucīgiem skatītājiem trases malā, Latvijas ekipāža spēja turpināt sacensības, kurās Eiropas junioru čempionāta vērtējumā ieņēma piekto vietu, izcīnot vērtīgus kopvērtējuma punktus, kas ir ļoti labs panākums, ņemot vērā ka asfalta pieredze mūsu sportistiem ir daudz ierobežotāka nekā pārējiem sportistiem, kas lielākoties startējuši tieši asfalta sacensībās. \"Kenotek Ypres Rally\" līdz finišam nokļuva tikai sešas junioru ekipāžas, un uzvaru izcīnīja polis Alekss Zavada (\"Opel Adam R2\"). Diemžēl izstājušos vidū arī otra \" SRT \" komandas ekipāža Vasīlijs Grjazins/Dmitrijs Lebediks, kuri sacensības nepabeidza savas kļūdas un tai sekojoša mašīnas defekta dēļ. Absolūtajā vērtējumā Ipras rallijā uzvarēja pieredzējušais beļģis Fredijs Loikss (\"Škoda Fabia R5\"), kam šī bija 10. uzvara \"Ypres Rally\". Nākamais  ERČ  posms risināsies mūsu kaimiņvalstī, Igaunijā. \"auto24  Rally Estonia \" risināsies jūlija vidū, 17. - 19. jūlijā.", "link": "https://www.delfi.lv/auto/42826676/motorusports/46154137/video-atsaucigi-belgu-rallija-fani-izvelk-no-gravja-sirmaca-auto"},
{"title": "Klasiskā 'Cobra' ar modernā 'Mustang' dzinēju", "category": "Auto", "body": "\"Ford Mustang GT\" dzinējs novietots \"Superformance MKIII Roadster\" priekšdaļā, tam mainīta tikai gaisa ieplūdes sistēma. Pieclitru V8 dzinējs attīsta 412 zirgspēku jaudu un 530 Nm griezes momentu. Motors sajūgts ar sešpakāpju mehānisko pārnesumkārbu. Automobiļa dinamiskie raksturlielumi netiek precizēti. Piedāvājam noskatīties video ar šo unikālo \"Cobra\" automobili darbībā. Spiediet peles klikšķi uz tālāk redzamā attēla, lai aktivizētu video straumējumu!", "link": "https://www.delfi.lv/auto/42826674/modelu-jaunumi-testi/36311913/klasiska-cobra-ar-moderna-mustang-dzineju"},
{"title": "Klārksona apvainotais producents pirmo reizi komentē konfliktu", "category": "Auto", "body": "Pasaulē populārā automobiļu TV raidījuma \" TopGear \" (\"Gāzi grīdā!\") producents Oisins Timons (attēlā), kuram mēneša sākumā izcēlās konflikts ar pārraides vadītāju Džeremiju Klārksonu par nenoorganizētām siltām vakariņām pēc nogurdinošas darba dienas, pirmo reizi publiski komentējis konflikta situāciju. Timons savā paziņojumā, ko publicējis izdevums \"Irish Examiner\", norāda, ka respektē raidsabiedrības  BBC  lēmumu nepagarināt darba līgumu ar Klārksonu. Tomēr viņš piebilda, ka raidījuma vadītājam ir \"unikāls talants\" un saprot \"TopGear\" fanus, kuri ir saskumuši, redzot Klārksonu aizejam. \"Es respektēju [BBC ģenerāldirektora] Hola secinājumus un esmu pateicīgs BBC par viņu rūpīgo un tajā pašā laikā ātro izmeklēšanu šajā nožēlojamā incidentā, neskatoties uz mediju intensīvo interesi un baumām,\" paziņojis producents. \"\"TopGear\" komandā nostrādāju gandrīz desmitgadi, es mīlu šo raidījumu. Šajā laikā man ar Džeremiju bija pozitīvas un veiksmīgas darba attiecības, realizējot dažādus projektus. Viņš ir unikāls talants, un esmu pārliecināts, ka daudzi ir sarūgtināti, ka šovs beidzās tieši šādi,\" raksta Timons. Arī aizskartā producenta advokāts Pauls Daniels norāda, ka aizvadītais mēnesis Timonam, viņa ģimenei un draugiem ir bijis vienkārši murgs. \"Lai arī tā absolūti nav viņa vaina, Timons bija mediju ziņu centrā, tomēr spēja noturēt sevi ar godu un atturību,\" jurists skaidro tipiskā šī aroda manierē. \"Viņš [producents] vienkārši vēlas atgriezties darbā, kuru tik ļoti mīl BBC raidsabiedrībā. Viņš neplāno sniegt detalizētākus komentārus medijiem un laipni lūdz, lai viņa privātums tiktu respektēts,\" norāda Timona advokāts Daniels. \"Un būtiskākais – atgādinu, ka  Lielbritānijas  likumi aizsargā cilvēkus, kuri ir tikuši aizvainoti, diskriminēti vai fiziski aizskarti darbā. Visiem uzņēmuma darbiniekiem ir pienākums savus kolēģus aizsargāt no šādas rīcības,\" pamācoši skaidro jurists. Britu tabloīdi mēļo, ka Klārksons savam īru kolēģim konfliktā esot veltījis arī repliku, kuru literārā latviešu valodā varētu tulkot kā \"tu esi seksuāli izmantota īru vāverīte\". Atgādinām, ka pērn Klārksons no BBC saņēma \"pēdējo brīdinājumu\" pēc tam, kad raidījuma ieraksta mēģinājumā auditorijas klātbūtnē izmantojis melnādainiem cilvēkiem angļu valodā netīkamu apzīmējumu, kas sākas ar burtu \"n\". Jau vēstīts, ka 25. martā BBC paziņoja par līguma, kas noslēgsies šī mēneša beigās, nepagarināšanu ar Klārksonu. Savā paziņojumā raidsabiedrībās ģenerāldirektors Tonijs Hols norādīja, ka \"lēmums netika pieņemts viegli\" un apzinās, ka sabiedrībā tas tiks uzņemts ar \"dalītu viedokli\". Tomēr Klārksons esot \"pārkāpis līniju\" un BBC \"nevarot piedot to, kas notika\". Klārksons no \"TopGear\" radījuma vadītāja amata tika atstādināts 10. martā uz izmeklēšanas laiku saistībā ar uzbrukumu producentam par laicīgi nenoorganizētām vakariņām pēc nogurdinošas darbadienas. Klārksons oficiālo BBC paziņojumu vēl nav komentējis, tomēr pirms pāris dienām paziņoja, ka atlaišanas gadījumā tiesāsies ar raidorganizāciju. Žurnālists uzskata, ka BBC pret viņu izvērsusi \"nomelnošanas kampaņu\", bet solījis, ka \"to tā neatstās\". Vienlaikus parādījušās ziņas, ka BBC sākusi filmēt jaunā šova \"The Getaway Car\" pilotepizodi. Pārraidē konkursa dalībnieki dodas uz ārzemēm, lai veiktu grūtus braukšanas uzdevumus. Pagaidām nav zināms, kas notiks ar šīs sezonas \"TopGear\" raidījuma atlikušajām trim epizodēm, kuras ir jau nofilmētas un tām bija jāpiefilmē tikai studijas skati ar klātesošo auditoriju. Pārējie divi \"TopGear\" vadītāji – Ričards Hamonds un Džeims Mejs – paziņoja, ka bez Klārksona raidījumu nevadīs, kaut arī tādu variantu uz izmeklēšanas laiku sākotnēji piedāvājis BBC.", "link": "https://www.delfi.lv/auto/42826658/zinas/45746580/klarksona-apvainotais-producents-pirmo-reizi-komente-konfliktu"},
{"title": "Desmit ērmīgākie un knapākie superauto pasaulē", "category": "Auto", "body": "Portāls \"Delfi\" piedāvā iepazīties ar amerikāņu izdevuma \"Jalopnik\" izveidoto sarakstu ar desmit ērmīgākajiem vai knapākajiem superauto pēdējo desmitgažu laikā.  \"Maserati Merak\" debitēja 1972. gadā, un tam ir visas priekšrocības, lai to sauktu par superauto – leģendāra sporta automobiļu marka, ne mazāk leģendārā Džiudžiaro dizains un vidusmotora komponējums, kā jau sporta auto pienākas. Tomēr tam pietrūka viena būtiska komponente – augsta veiktspēja... Šis modelis izgatavots laikos, kad \"Maserati\" piederēja franču kompānijai \"Citroen\", tāpēc tas ieguva vairākas kopīgas detaļas ar \"Citreon SM\" modeli – priekšējo paneli salonā un divlitru, sešcilindru dzinēju ar 170 zirgspēku jaudu. \"Ferrari Mondial 8\" debitēja 1980. gada Ženēvas autoizstādē. Tas bija pirmais \"Ferrari\" sērijveida modelis, kas lauza tradīciju nosaukumā izmantot trīsciparu indeksu. Jau tolaik šis modelis uz pārējo \"Ferrari\" modeļu fona izcēlās ar nepietiekamu dinamiku un prese to skarbi kritizēja. Automobilis bija aprīkots ar V8 dzinēju, kas tika aizgūts vēl no 1973. gada \"308 GT4\" modeļa, no kura bija aizgūta arī šasija. Neskatoties uz salīdzinoši vājo 214 ZS superauto veiktspēju, tas izrādījās viens no praktiskākajiem \"Ferrari\" modeļiem vēsturē. Tam ir četras sēdvietas, uzticama tehnika un salīdzinoši lētas uzturēšanas izmaksas, jo apkopes varēja veikt, bez dzinēja izņemšanas. Itāliešu superauto ražotājs \"Lamborghini\" 1970. gada Turīnas autoizstādē prezentēja jaunāko modeli \"Urraco\", kas pie klientiem nonāca tikai trīs gadus vēlāk. Šī auto dizainu radīja \"Bertone\" kompānija. Tā kā tolaik Itālijā jaudīgiem spēkratiem bija augstas nodevas, \"Lamborghini Urraco\" bāzes versijā ieguva divlitru V8 dzinēju ar 180 zirgspēku jaudu. Šis modelis tika eksportēts arī uz ASV, kur stingro motora kaitīgo emisiju standartu dēļ dzinēja jauda bija vēl zemāka. Ar šo motoru \"Lamborghini\" sešu gadu laikā pārdeva tikai 66 vienības \"Urraco\" superauto. Pēc amerikāņu \"Jalopnik\" domām, par vienu no knapākajiem superauto uzskatāms arī \"Lotus Evora\", kas debitēja 2008. gadā. Šis ir viens no pirmajiem mūsdienu \"Lotus\" spēkratiem, kā izstrādē briti vairāk koncentrējās uz braukšanas komfortu ikdienas apstākļos, tādējādi izdabājot plašākai auditorijai. Pats \"Lotus\" šo modeli pozicionē kā \"Porsche Cayman\" konkurentu. \"Lotus Evora\" ir vidusmotora komponējuma četrvietīga kupeja, kas aprīkota ar 3,5-litru V6 benzīna dzinēju. Šī no \"Toyota\" koncerna aizlienētā motora jauda ir 280 zirgspēku, kas, pēc amerikāņu domām, ir par maz tik liela tilpuma dzinējam mūsdienu sportiskajā automobilī. Francūži vienmēr vēsturiski izcēlušies ar ja ne labu, tad vismaz interesantu un prātā paliekošu automobiļu dizainu. Tomēr sportisku automobiļu izstrāde viņiem īpaši nepadevās. Viens no tādiem franču superauto bija \"Venturi Atlantique 260\", kas kompāniju beigu beigās noveda līdz bankrotam. \"Venturi Atlantique 260\" tirdzniecībā tika ieviests 1991. gadā. Patiesībā veiktspēja tam bija sportiska automobiļa cienīga – 260 zirgspēku jaudīgais 2,8-litru turbopūtes V6 dzinējs 1100 kilogramu smagajai kupejai ļāva līdz 100 km/h paātrināties 5,2 sekundēs un maksimāli sasniegt 269 km/h. Tomēr šo stiklšķiedras virsbūves franču superauto pirka ļoti kūtri. Līdz 2000. gadam \"Venturi\" realizēja nepilnas 700 vienības šī modeļa, un kompānija bankrotēja. Itāliešu kompānija \"Covini Engineering\" vienmēr spējusi izcelties ar inovatīviem risinājumiem. Piemēram, šis uzņēmums radīja sportisku auto ar dīzeļdzinēju vēl laikos, kad šis degvielas tips vēl nebija tik populārs kā mūsdienās. Tomēr visatpazīstamākais šīs kompānijas veikums ir \"Covini C6W\" superauto ar sešiem riteņiem – ideja, kas tā arī netika ieviesta F-1 čempionāta bolīdiem. Šajā topā tas iekļuvis sava ērmīgā izskata dēļ. Pie šī superauto itālieši darbu sāka vēl 1974. gadā, tomēr drīz pēc tam projektu atlika, jo tajā laikā zemprofila riepas nebija izplatītas. Darbs pie \"Covini C6W\" tika pabeigts 2003. gadā un gadu pēc tam tas tika prezentēts kā koncepts. Tomēr 2005. gadā to ieviesa arī ražošanā ar sešu līdz astoņu vienību izlaidi gadā. Aizmugurējo riteņu piedziņas superauto aprīkots ar 440 ZS jaudīgu V8 motoru no \"Audi\". Sešriteņu spēkrats paātrinās līdz 299 km/h. \"Shelby Series 1\" patiesībā ir pirmais un vienīgais superauto, ko leģendārais Karols Šelbijs pats radījis no baltas lapas. Līdz un pēc tam viņš bija pazīstams ar citu ražotāju spēkratu pārbūvi, pilnveidojot tos. Šajā topa \"Shelby Series 1\" iekļuvis sava ērmīgā izskata dēļ, jo leģendāro \"Shelby Cobra\" autors, pēc amerikāņu \"Jalopnik\" domām, jau nu gan varēja izgatavot kaut ko iespaidīgāku. \"Shelby Series 1\" tika ražots no 1998. līdz 2005. gadam un tas tika komplektēts ar 320 zirgspēku jaudīgu \"Oldsmobile\" četrlitru V8 dzinēju. 1202 kilogramu smagais spēkrats līdz 100 km/h paātrinājās četrarpus sekundēs un maksimāli sasniedza 273 km/h, tādējādi auto izrādījās dinamiskāks pat par leģendāro \"Shelby Cobra\". Japāņu superauto \"Dome Zero\" bija labs nosaukums un labs dizains, kas atgādina tā laika \"Lamborghini\". Tomēr dzinējs un veiktspēja neatbilda šī spēkrata statusam. 1975. gadā debitējušais \"Dome Zero\" bija aprīkots ar 145 zirgspēku jaudīgu \"Nissan\" 2,8-litru sešcilindru dzinēju. Tādējādi šāds spēkrats neinteresēja arī pircējus. Japāņu kompānija \"Mitsuoka\" ir pazīstama ar saviem automobiļiem, kas ieturēti retro dizaina stilā. 2001. gadā tā prezentēja \"Orochi\" superauto konceptu, turpmākajos četros gados tā pilnveidoja šī spēkrata dizainu un 2005. gadā ieviesa automobili tirdzniecībā. Pati kompānija par šo spēkratu izteicās, ka tas paredzēts \"apkārtējo uzmanības piesaistīšanai\" un ka tas nav vienkārši superauto, bet gan \"modes superauto\". Tomēr rietumu presē tas ieguva atzinību kā \"pasaulē visneglītākais auto\". \"Hofstetter Turbo\" ir 80. gadu brazīliešu superauto, kā dizains aizgūts no \"Bertone Carabo\". Šo spēkratu brazīlietis Mario Hofsteters radīja tādēļ, ka valstī bija ļoti strikti ierobežojumi importam. Pie šī spēkrata izstrādes inženieris strādāja no 1980. līdz 1984. gadam, bet tirdzniecībā \"Hofstetter Turbo\" nonāca tikai 1989. gadā. Divu ražošanas gadu laikā brazīlietim izdevās pārdot tikai 18 šādus spēkratus, no kuriem katrs bija aprīkots ar \"Volkswagen\" 1,8-litru dzinēju.", "link": "https://www.delfi.lv/auto/42826658/zinas/43379389/desmit-ermigakie-un-knapakie-superauto-pasaule"},
{"title": "Argentīna draud Klārksonam ar trīs gadu cietumsodu", "category": "Auto", "body": "Apelācijas tiesa Argentīnā atjaunojusi tiesvedību pret Džeremiju Klārksonu un raidījuma \" TopGear \" (\"Gāzi grīdā!\") kolektīvu, kas tiek apsūdzēs transportlīdzekļu reģistrācijas numurzīmju falsifikācijā. Saskaņā ar vietējiem likumiem viņiem draud līdz trīs gadu cietumsods, vēsta izdevums \"The Guardian\". 2014. gada oktobrī \"TopGear\" komanda Dienvidamerikā filmēja raidījuma speciālizlaidumu, kā ietvaros visi trīs \"TopGear\" vadītāji devās vairāk nekā divtūkstoš kilometru pārbraucienā. Klārksona \"Porsche\" numurzīme bija \"H982 FKL\". Tajā tika saskatīta atsauce uz Folklendas karu 1982. gadā starp Lielbritāniju un Argentīnu par ietekmi Folklendu salās.  Argentīna  šajā konfliktā cieta sakāvi. Turklāt kara veterāns Osvalds Hillars norādījis, ka Ričarda Hamonda \"Ford Mustang\" automobiļa numurzīmē bijis skaitlis \"269\", kas \"ir tuvu skaitlim 255 – britu karavīru daudzumam, kas gāja bojā bruņotajā konfliktā\". Savukārt Džeimsa Meja \"Lotus\" spēkrata numurzīmē esot bijis skaitlis \"646\", kas ir tuvu Argentīnas puses kritušo daudzumam (649) šajā karā. Vietējie iedzīvotāji mēģināja uzbrukt filmēšanas grupai, ielencot viesnīcu, kurā tobrīd bija apmeties Klārksons, Hamonds un Mejs. Tāpat viņi sadauzīja \"Porsche\" automobili, ar kuru brauca Klārksons. Briti pieņēma lēmumu patvaļīgi nomainīt transportlīdzekļu numurzīmes, lai izvairītos no tālākas konflikta eskalācijas. Argentīnas prokuratūra izvērtēja falsificētu transportlīdzekļa numurzīmju izmantošanu un secināja, ka \"TopGear\" vadītāju nolūkos nav bijis noziedzīgs nodarījums. Tomēr tagad apelācijas tiesa apmierinājusi prasību saistībā ar tiesvedības ierosināšanu. 2015. gada pavasarī britu raidsabiedrība  BBC  nepagarināja līgumu ar Klārksonu pēc viņa konflikta ar vienu no raidījuma producentiem. Viņa kolēģi – Hamonds un Mejs – atteicās turpināt darbu bez Klārksona un arī nolēma pamest BBC. Šovasar Klārksons, Hamonds un Mejs paziņoja par jaunu automobiļu raidījumu, kas taps \"Amazon\" tiešsaistes servisa paspārnē. Līgums parakstīts uz trim gadiem, kā ietvaros tiks uzfilmētas 36 sērijas. Šajā projektā \"Amazon\" ieguldīs aptuveni 250 miljonus ASV dolāru (226 miljonus eiro).", "link": "https://www.delfi.lv/auto/42826658/zinas/46657877/argentina-draud-klarksonam-ar-tris-gadu-cietumsodu"},
{"title": "Video: BBC publicējis ieskatu 'TopGear' pēdējās divās sērijās", "category": "Auto", "body": "Britu raidsabiedrība  BBC  publicējusi 30 sekunžu reklāmas rullīti ar ieskatu raidījuma \" TopGear \" pēdējās divās sērijās, kas tālrādes ēterā gaidāmas šovasar. Šīs divas \"TopGear\" raidījuma sērijas tika uzfilmētas vēl pirms  Džeremija Klārksona skandāla , kā rezultātā ar viņu BBC darba līgumu nepagarināja. Tādējādi šajās divās sērijās būs visa \"TopGear\" trijotne – Klārksons, Ričards Hamonds un Džeims Mejs. Kā norāda BBC, tad šo divu sēriju studiju skatus, kas parasti tiek filmēti pāris dienas pirms sēriju nonākšanas tālrādes ēterā, klātienē vadīs tikai Hamonds un Mejs, kaut arī pašos raidījuma materiālos Klārksons joprojām būs redzams. Ar šīm pēdējām sērijām arī noslēgsies \"TopGear\" ēra, kādu skatītāji pazina vairāk nekā 10 gadu garumā. BBC meklē jaunus \"TopGear\" vadītājus. Baumas ir dažādas, pat ka katrai sērijai varētu būt cits vadītājs, jo tie mainītos kā viesi. Savukārt Klārksons paziņojis, ka iesākto turpinās, un industrijā mēļo, ka pazīstamā britu trijotne varētu noslēgt līgumu ar \"Netflix\".", "link": "https://www.delfi.lv/auto/42826658/zinas/46083343/video-bbc-publicejis-ieskatu-topgear-pedejas-divas-serijas"},
{"title": "Video: Ieskats jaunajā 'TopGear' raidījumā", "category": "Auto", "body": "Pasaulē populārā britu automobiļu raidījuma \" TopGear \" (\"Gāzi grīdā!\") veidotāji publicējuši pirmo ieskatu jaunajā sezonā, kas raidsabiedrības  BBC  tālrādes ētrerā nonāks, visticamāk, maijā. Šī būs pirmā \"TopGear\" sezona ar jaunajiem raidījuma vadītājiem – Krisu Evansu, aktieri Metu Leblanku, vācu sacīkšu braucēju Sabīni Šmicu, autosacīkšu komentētāju Ediju Džordanu, žurnālistu Krisu Herisu un TV personību Roriju Rīdu. Minūti garajā reklāmā redzam, ka arī jaunajā \"TopGear\" būs trakulīga braukšana un britu humors. No automobiļiem tajā redzams \"Ford Mustang\", \"Chevrolet Corvette Z06\", \"Dodge Viper ACR, \"McLaren 675LT, \"Ariel Nomad\", \"Ferrari F12 TDF\" un \"Audi R8\". Pēc provizoriskas informācijas, \"TopGear\" jaunajā sezonā būs tikai seši raidījumi, nevis astoņi, kā tika plānots iepriekš. Tas saistīts ar iekavētajiem termiņiem filmēšanas plānā. \"TopGear\" bijušie vadītāji  Džeremijs Klārksons , Ričards Hamonds un Džeimss Mejs veido jaunu automobiļu raidījumu \" Amazon  Prime\" tiešsaistes servisam. Arī tas ir gaidāms ēterā jau šogad.", "link": "https://www.delfi.lv/auto/42826658/zinas/47254821/video-ieskats-jaunaja-topgear-raidijuma"},
{"title": "BBC izlaidīs raidījumu par 'TopGear' uzņemšanu", "category": "Auto", "body": "Britu raidorganizācija  BBC  izlaidīs jaunu raidījumu \"Extra Gear\", kurā tiks izmantoti video un intervijas no auto šova \" TopGear \" (\"Gāzi grīdā!\") uzņemšanas. Raidījuma vadītājs būs Rorijs Rīds, kurš pērn uzvarēja publiskā \"TopGear\" vadītāju atlasē. Viņš ir starp sešiem \"TopGear\" vadītājiem jaunajā sezonā. \"ExtraGear\" izrādīšana sāksies maijā, apstiprināja BBC. Tas tiks izrādīts uzreiz pēc \"TopGear\" jaunajām sērijām. Rīds sacīja, ka \"TopGear\" fani esot \"starp aizrautīgākajiem visā pasaulē\" un jaunais šovs ļaušot \"ieskatīties aiz priekškara\". \"Mēs parādīsim, kā top raidījums un kas notiek aizkulisēs,\" viņš solīja. Kā jau ziņots, maijā sāksies \"TopGear\" jaunās sezonas izrādīšana televīzijā. Raidījuma vadītāji ir amerikāņu seriāla \"Friends\" (\"Draugi\") aktieris Mets Leblanks, britu radio un televīzijas personība Kriss Evanss, Rīds, autosacīkšu komentētājs Edijs Džordans, vācu sacīkšu braucēja Sabīne Šmica un žurnālists Kriss Heriss. Tā būs pirmā sezona kopš iepriekšējās raidījuma vadītāju trijotnes Džeremija Klārksona, Džeimsa Meja un Ričarda Hamonda aiziešanas no šova. Tagad viņi veido jaunu raidījumu interneta tirdzniecības giganta \"Amazon\" straumēšanas pakalpojumam.", "link": "https://www.delfi.lv/auto/42826658/zinas/47373377/bbc-izlaidis-raidijumu-par-topgear-uznemsanu"},
{"title": "'Amazon' vadītājs: Klārksona pārvilināšana bija ļoti, ļoti, ļoti dārga", "category": "Auto", "body": "ASV interneta tirdzniecības giganta \"Amazon\" vadītājs Džefs Bezoss atzinis, ka raidījuma \" TopGear \" (\"Gāzi grīdā!\") bijušā vadītāja Džeremija Klārksona pārvilināšana uz uzņēmuma straumēšanas pakalpojumu esot izmaksājusi \"ļoti, ļoti, ļoti dārgi\". Klārksons ar saviem kolēģiem Ričardu Hamondu un Džeimsu Meju veidos jaunu raidījumu straumēšanas platformā \"Amazon Prime\". Bezoss intervijā laikrakstam \"The Sunday Telegraph\" sacīja, ka trijotne \"ir ļoti vērtīga un labi to apzinās\". \"Mums padomā daudzas lietas, kas patiks skatītājiem Lielbritānijā un visā pasaulē. Manuprāt, Klārksona jaunais raidījums būs viens no tiem,\" teica Bezoss. \"Tagad ir televīzijas zelta laikmets. Vēl pirms pieciem gadiem tas bija rets izņēmums, ja augstākās raudzes aktieris piekrita spēlēt seriālā. Taču tagad tas ir pilnībā mainījies.\" Klārksons, Hamonds un Mejs vadīs jaunu auto raidījumu, kura nosaukums vēl netiek atklāts. Plānots, ka pārraides veidošana sāksies rudenī, bet pirmās sērijas tiks demonstrētas 2016. gadā. Tikmēr britu raidorganizācija  BBC  jūnijā paziņoja, ka  \"TopGear\" vadīšanu pārņemšot radio un televīzijas producents Kriss Evanss .", "link": "https://www.delfi.lv/auto/42826658/zinas/46345037/amazon-vaditajs-klarksona-parvilinasana-bija-loti-loti-loti-darga"},
{"title": "Jaunā 'TopGear' otro raidījumu noskatījušies par trešdaļu mazāk cilvēku", "category": "Auto", "body": "Britu auto raidījuma \" TopGear \" (\"Gāzi grīdā!\") jaunās sezonas otro sēriju noskatījušies 2,8 miljoni cilvēku – par trešdaļu mazāk nekā pirmo sēriju. Kā jau ziņots, jauno \"TopGear\" sezonu pēc Džeremija Klārksona, Džeimsa Meja un Ričarda Hamonda aiziešanas vada britu radio un televīzijas personība Kriss Evanss, kā arī amerikāņu aktieris Mets Leblanks. Jaunās sezonas pirmo sēriju britu televīzijā noskatījās apmēram 4,4 miljoni cilvēku, taču nākamajā nedēļā rādītāji ievērojami kritās. Raidījuma fani sociālajos tīklos pieprasījuši nomainīt Evansu pret Pirmās formulas ( F-1 ) pilotu Džensonu Batonu, kurš bija otrās sezonas viesis. \"Džensonam Batonam 2016. gada beigās vajadzētu aiziet no F-1 un kļūt par \"TopGear\" vadītāju. Viņam piemīt tāda pati asprātība kā Leblankam, taču Evansam tās ļoti trūkst,\" raksta kāds fans. Batons svētdien demonstrētajā sērijā izmēģināja \"McLaren 675 LT\" automašīnu \"TopGear\" trasē. Sērijā arī tika demonstrēti kadri no Evansa un Leblanka brauciena uz Dienvidāfriku.", "link": "https://www.delfi.lv/auto/42826658/zinas/47537649/jauna-topgear-otro-raidijumu-noskatijusies-par-tresdalu-mazak-cilveku"},
{"title": "Klārksons pirms skandāla esot bijis noraizējies par iespējamo vēzi", "category": "Auto", "body": "Britu televīzijas personība Džeremijs Klārksons atklājis, ka pirms strīda ar auto raidījuma \" TopGear \" (\"Gāzi grīdā!\") producentu esot bijis noraizējies par to, ka viņam varētu atklāt vēzi. Klārksons laikraksta \"The Sunday Times\" slejā norāda, ka tā esot bijusi \"stresainākā diena 27  BBC  aizvadītajos gados\". Taču viņš piebilda, ka citi cilvēki \"tiek galā ar stresu labāk nekā es\". \"Divas dienas pirms strīda ārsts man bargi pieteica, ka izaugums uz manas mēles, visticamāk, esot vēzis. Viņš lika pēc iespējas ātrāk to pārbaudīt, taču mēs filmējām \"TopGear\" sērijas, un raidījums vienmēr ir pirmajā vietā,\" raksta 55 gadus vecais Klārksons. Vēlāk Klārksons apmeklēja ārstu un uzzināja, ka audzējs neesot ļaundabīgs. Kā jau ziņots iepriekš, raidorganizācija BBC marta beigās nepagarināja līgumu ar Klārksonu, kā rezultātā viņš zaudēja raidījuma vadītāja amatu. BBC disciplinārajā izmeklēšanā tika secināts, ka Klārksons vainojams pie \"neizprovocēta fiziska un verbāla uzbrukuma\" producentam Oisinam Timonam, ko \"apturēja liecinieka iejaukšanās\". Klārksons slejā aprakstīja savu pilnīgo nodošanos darbam, kas sākusies pēc laulības izjukšanas un mātes nāves. Viņš esot izjutis \"milzīgu zaudējumu\", kad BBC nolēma nepagarināt līgumu. \"Es jutos briesmīgi, jo biju pazaudējis savas mājas un savu māti. Es vēl sparīgāk metos iekšā darbā, taču idiotiskā kārtā pazaudēju arī to,\" atklāja Klārksons. Sākumā Klārksons bija nolēmis aiziet no televīzijas, taču pārdomājis un izlēmis darboties citā auto raidījumā. Viņš vēl nezina, vai pārējie \"Top Gear\" vadītāji Džeimss Mejs un Ričards Hamonds viņam pievienosies.", "link": "https://www.delfi.lv/auto/42826658/zinas/45844603/klarksons-pirms-skandala-esot-bijis-noraizejies-par-iespejamo-vezi"},
{"title": "'TopGear' trijotne varētu atgriezties citā TV kanālā, vēsta britu mediji", "category": "Auto", "body": "Populārā britu raidījuma \" TopGear \" bijušais vadītājs Džeremijs Klarksons drīzumā varētu izveidot jaunu televīzijas šovu, ko vadītu kopā ar saviem \"Top Gear\" kolēģiem, vēsta \"The Guardian\". Uz Klarksonu, kurš darbu BBC kanālā pazaudēja pēc skandāla ar vienu no raidījuma producentiem, pretendē trīs citi TV kanāli - ITV, \"Netflix\" un \"Amazon\". Tāpat sagaidāms, ka kopā ar Klarksonu atkal strādās viņa kolēģi no \"TopGear\" - Džeimss Mejs un Ričards Hamonds.  \"Viņi ir saņēmuši piedāvājumu un drīzumā varētu izlemt, ko vēlas darīt tālāk,\" izdevums citē situāciju industrijā pārzinošu avotu.  Maijā Klarksons kopā ar bijušo \"TopGear\" producentu, draugu un ilggadēju kolēģi Endiju Vilamanu tikās ar ITV televīzijas direktoru Pīteru Finčmanu.  Pēc tam, kad ITV zaudēja tiesības translēt UEFA Čempionu līgas spēles futbolā, tas šogad piedzīvo nozīmīgu reitingu kritumu un viņiem ir vajadzība pēc televīzijas šoviem, kas būtu orientēti uz vīriešu auditoriju.  ITV galvenie konkurenti ir \"Netflix\", kam ir 60 miljoni abonentu visā pasaulē un kas pārraida populāro seriālu ar Kevinu Speisiju \"House of Cards\", un \"Amazon\", kas pārsvarā veido oriģinālsaturu.  Visu triju kompāniju pārstāvji atteicās komentēt informāciju par Klarksona piesaistīšanu.", "link": "https://www.delfi.lv/auto/42826658/zinas/46133627/topgear-trijotne-varetu-atgriezties-cita-tv-kanala-vesta-britu-mediji"},
{"title": "'TopGear' bijušie vadītāji izziņojuši savu jauno raidījumu", "category": "Auto", "body": "Pasaulē pazīstamā britu raidījuma \" TopGear \" bijušie vadītāji – Džeremijs Klārksons, Ričards Hamonds un Džeims Mejs – parakstījuši vienošanos par jaunu automobiļu raidījumu ar video nomas interneta servisu \"Amazon Prime\", paziņojis pats Klārksons savā \"Twitter\" profilā. Jauno raidījumu producēs līdzšinējais \"TopGear\" vadošais producents Endijs Vilmans. Pagaidām jaunā raidījuma nosaukums netiek atklāts, tomēr \"Amazon Prime\" norāda, ka ēterā tas nonāks 2016. gadā. \"Jūtos kā izkāpis no divplākšņa un iesēdies kosmosa kuģī,\" jauno darījumu \"Amazon Prime\" preses paziņojumā komentē Klārksons. I've got a job I've got a job I've got a job.Haircut, clean jeans and practice driving again. Forrrrwaaaaaaaard!! — Richard Hammond (@RichardHammond)  July 30, 2015 Klārksons no \"TopGear\" radījuma vadītāja amata tika atstādināts 10. martā uz izmeklēšanas laiku saistībā ar uzbrukumu producentam par laicīgi nenoorganizētām vakariņām pēc nogurdinošas darbadienas. Pārējie divi \"TopGear\" vadītāji – Ričards Hamonds un Džeims Mejs – paziņoja, ka bez Klārksona raidījumu nevadīs, kaut arī tādu variantu uz izmeklēšanas laiku sākotnēji piedāvājis BBC.", "link": "https://www.delfi.lv/auto/42826658/zinas/46277279/topgear-bijusie-vaditaji-izzinojusi-savu-jauno-raidijumu"},
{"title": "Foto: Kā Latvijas rallija komanda dodas uz sacensībām 5000 kilometru attālumā", "category": "Auto", "body": "Latvijas autosporta komanda \"Sports Racing Technologies\" ( SRT ) šajā nedēļā dodas uz tālāko ralliju savā sacensību kalendārā - Eiropas čempionāta ( ERČ ) posmu \"SATA Rallye Acores\", kas notiek 5000 kilometru attālumā no Rīgas, kur atrodas komandas bāze. \"SATA Rallye Acores\", kas šogad atzīmēs 50.jubileju, ir trešais posms ERČ junioru ieskaitē, kur startē Latvijas ekipāža Ralfs Sirmacis/Artūrs Šimins. Šajā čempionātā ir iekļauti seši posmi un Azoru salas iezīmē seriāla vidusšķirtni. Sirmacis pēc diviem posmiem - \" Rally Liepāja \" un \"Circuit of Ireland\" - junioru vērtējumā ieņem trešo vietu. Azoru salu rallijs risināsies uz grants seguma, kas mūsu sportistiem ir labi pazīstams un pierastāks. Atlikušie trīs posmi būs Beļģijā, Igaunijā un Čehijā, un divi no tiem būs asfalta ralliji. SRT komanda Azoru salu rallijā piedalīsies ar divām ekipāžām - Sirmaci un Latviju pārstāvošo krievu pilotu Vasīliju Grjazinu. SRT komandas baltais autobuss ar sportistu ekipējumu, personiskajām mantām, riepām, rezerves daļām, servisa aprīkojumu un divām sporta mašīnām uz Portugālei piederošo salu Atlantijas okeānā izbrauca ceturtdien, 21.maijā, lai Ponta Deglada ierastos pēc 10 dienām. Autobusam jāveic ceļš cauri visai Eiropai uz Lisabonu, kas ir četri tūkstoši kilometru, un tad sekos 1000 kilometru brauciens četru dienu garumā ar prāmi uz Azoru salām. Interesanti, ka autobuss uz prāmja būs \"viens pats\" - šis ir peldlīdzeklis tikai transportlīdzekļiem, bez pasažieriem. Šoferīši savu balto busu ieraudzīs tikai galā, Ponta Delgado, kur viņiem jānokļūst ar lidmašīnu. Rīgā autobuss atgriezīsies tikai jūlijā, pēc Beļģijas ERČ posma, jo komanda pēc Azoru salu rallija vēl piedalīsies treniņsacensībās Vācijā un tad \"pa taisno\" dosies uz Beļģiju.", "link": "https://www.delfi.lv/auto/42826676/motorusports/45999571/foto-ka-latvijas-rallija-komanda-dodas-uz-sacensibam-5000-kilometru-attaluma"},
{"title": "Latvala izcīna uzvaru WRC Portugāles posmā", "category": "Auto", "body": "\"Volkswagen\" komandas somu pilots  Jari-Mati Latvala  svētdien triumfēja pasaules rallija čempionāta ( WRC ) piektajā posma, kas norisinājās Portugālē. Latvala par 8,2 sekundēm apsteidza pašreizējo pasaules čempionu un kopvērtējuma līderi, savu komandas biedru francūzi Sebastjanu Ožjēru, bet trešo vietu izcīnīja vēl viens \"Volkswagen\" komandas pilots, norvēģis Andreass Mikelsens, kurš sacensības svētdien iesāka no ceturtās pozīcijas. Norvēģis finišēja 28,6 sekundes aiz Ožjēra. Pēc sacensībām Ožjērs atzina, ka neesot lieki riskējis šajās sacensībās. \"Neatrados pozīcijās, kurās varētu uzņemties riskus,\" atklāja francūzis. Pasaules čempionāta kopvērtējumā pēc pieciem posmiem Ožjērs ar 105 punktiem joprojām atrodas pārliecinošā līderpozīcijā. Viņam ar 63 punktiem seko Mikelsens, bet trešajā pozīcijā ir \" Citroen \" braucējs Madss Ostbergs, kuram par sešiem punktiem mazāk. Tikmēr Latvala ar 46 punktiem no devītās pozīcijas pakāpies uz piekto. Šajā sezonā pasaules čempionāta kalendārā ir 13 sacīkstes.", "link": "https://www.delfi.lv/auto/42826676/motorusports/46008371/latvala-izcina-uzvaru-wrc-portugales-posma"},
{"title": "Oficiāli: BBC atlaidis no darba 'TopGear' vadītāju Klārksonu", "category": "Auto", "body": "Pasaulē populārā britu TV raidījuma \" TopGear \" (\"Gāzi grīdā!\") vadītāja Džeremija Klārksona līgums netiks pagarināts, paziņojis raidsabiedrības  BBC  ģenerāldirektors Tonijs Hols. Savā paziņojumā Hols norāda, ka \"lēmums netika pieņemts viegli\" un apzinās, ka sabiedrībā tas tiks uzņemts ar \"dalītu viedokli\". Tomēr Klārksons esot \"pārkāpis līniju\" un BBC \"nevarot piedot to, kas notika\". Jau ziņots, ka Klārksons no \"TopGear\" radījuma vadītāja amata tika atstādināts 10. martā uz izmeklēšanas laiku saistībā ar uzbrukumu producentam par laicīgi nenoorganizētām vakariņām pēc nogurdinošas darbadienas. Klārksons oficiālo BBC paziņojumu vēl nav komentējis, tomēr pirms pāris dienām paziņoja, ka atlaišanas gadījumā tiesāsies ar raidorganizāciju. Žurnālists uzskata, ka BBC pret viņu izvērsusi \"nomelnošanas kampaņu\", bet solījis, ka \"to tā neatstās\". Vienlaikus parādījušās ziņas, ka BBC sākusi filmēt jaunā šova \"The Getaway Car\" pilotepizodi. Pārraidē konkursa dalībnieki dodas uz ārzemēm, lai veiktu grūtus braukšanas uzdevumus. Pagaidām nav zināms, kas notiks ar šīs sezonas \"TopGear\" raidījuma atlikušajām trim epizodēm, kuras ir jau nofilmētas un tām bija jāpiefilmē tikai studijas skati ar klātesošo auditoriju. Pārējie divi \"TopGear\" vadītāji – Ričards Hamonds un Džeims Mejs – paziņoja, ka bez Klārksona raidījumu nevadīs, kaut arī tādu variantu uz izmeklēšanas laiku sākotnēji piedāvājis BBC.", "link": "https://www.delfi.lv/auto/42826658/zinas/45740250/oficiali-bbc-atlaidis-no-darba-topgear-vaditaju-klarksonu"},
{"title": "WRC Polijas rallijam gandrīz astoņi desmiti pieteikumu", "category": "Auto", "body": "Pasaules rallija čempionāta ( WRC ) Polijas posmā, kas notiks jūlija sākumā, pieteikumi saņemti no 74 ekipāžām, informē rīkotāji. Polijā, saprotams, startēs visas četras rūpnīcas komandas - \" Volkswagen \", \" M-Sport \", \" Citroen \" un \" Hyundai \", un kopumā 14 ekipāžas brauks ar WRC klases mašīnām, ieskaitot vietējo elku Robertu Kubicu. \"72nd Rally Poland\" dalībnieku sarakstā pārstāvētas 34 valstis, lielākā pārstāvniecība ir Polijai - 22 sportisti. 21 dalībnieks pārstāv Franciju, 17 - Itāliju, tad seko Lielbritānija (13) un Somija (11). Pieteikumu sarakstā dominē Eiropas valstu braucēji, taču ir arī pārstāvji no Austrālijas, Argentīnas, Čīles, Kataras, Libānas, Jaunzēlandes, Peru, Saūda Arābijas, Dienvidāfrikas Republikas (DĀR), ASV un Apvienotajiem Arābu Emirātiem (AAE). Latvija šogad Polijas WRC rallijā netiks pārstāvēta. Kā zināms,  pagājušogad tur startēja Latvijas junioru čempions   Ralfs Sirmacis . Automašīnu marku ziņā viskuplāk būs pārstāvēts \"Ford\" (30) un \"Citroen\" (16).  Polijas WRC rallijs ir septītais pasaules čempionāta posms, kurā notiks sacensības WRC, WRC2 (30 dalībnieki), WRC3 (13), junioru (9) un \"Drive DMACK Fiesta Trophy\" (12) ieskaitē. Pērn Polijas WRC rallija trasē tika iekļauti ātrumposmi Lietuvā, taču šogad  visi 19 \"dopi\" būs Polijas teritorijā , Mazūrijā, ar rallija centru Mikolajku pilsētā.", "link": "https://www.delfi.lv/auto/42826676/motorusports/46086805/wrc-polijas-rallijam-gandriz-astoni-desmiti-pieteikumu"},
{"title": "Meža ugunsgrēks liek atcelt ātrumposmu WRC Portugāles rallijā", "category": "Auto", "body": "Meža ugunsgrēks, kas Portugālē plosās pasaules rallija čempionāta ( WRC ) sacensību norises apgabalā valsts ziemeļos, piektdien lika atcelt vienu no Portugāles rallija ātrumposmiem, vēsta čempionāta oficiālā mājas lapa. Piektdien no rīta, kad ugunsdzēsēji visu nakti bija dzēsuši apkārtnes mežus, tika dots starts 27,53 kilometrus garajam \"Ponte de Lima\" ātrumposmam, taču pēc 33 mašīnām tas tika apturēts, jo kalnu nogāzēs turpināja degt. Pēcpusdienā \"Ponte de Lima\" bija jāveic vēlreiz kā rallija piektais ātrumposms, taču, iepazīstoties ar apstākļiem, organizatori drošības apsvērumu dēļ \"dopu\" nolēma atcelt un novirzīt ekipāžas uzreiz uz sesto ātrumposmu. Kopš ceturtdienas pēcpusdienas 18 stundu garumā 250 ugunsdzēsēju un 60 tehnikas vienības dzēsa meža ugunsgrēku Ponte de Lima pilsētas apkārtnē. Pēc četriem aizvadītiem ātrumposmiem Portugāles WRC rallija vadībā ir soms  Jari-Mati Latvala  (\" Volkswagen \"), otrais 5,6 sekunžu attālumā ir jaunzēlandietis Haidens Padons (\" Hyundai \"), trešais ir brits Kriss Mīke (\" Citroen \", +6,3 sek.). WRC2 ieskaitē līderis ir igaunis Karls Krūda.", "link": "https://www.delfi.lv/auto/42826676/motorusports/46003839/meza-ugunsgreks-liek-atcelt-atrumposmu-wrc-portugales-rallija"},
{"title": "Divas Latvijas ekipāžas uzvar cīņā ar 'SATA Rally Acores' smagajiem ātrumposmiem (teksta tiešraides arhīvs)", "category": "Auto", "body": "Sestdien noslēdzās Eiropas rallija čempionāta ( ERČ ) ceturtais posms, \"SATA Rallye Acores\", kas bija junioru čempionāta ieskaites trešais posms un kurā piedalījās trīs Latvijas ekipāžas - Ralfs Sirmacis/Artūrs Šimins, Vasīlijs Grjazins/Dmitrijs Lebediks (abi - \"Sports Racing Technologies\") un Emīls Blūms/Reinis Vilsons (\"LMT Autosporta Akadēmija\"). Kā mūsu sportistiem un pārējām ekipāžām klājās noslēdzošajā rallija dienā, lasiet portāla \"Delfi\" ekskluzīvajā teksta tiešraidē no Azoru salām! SRT", "link": "https://www.delfi.lv/auto/42826676/motorusports/46071239/divas-latvijas-ekipazas-uzvar-cina-ar-sata-rally-acores-smagajiem-atrumposmiem-teksta-tiesraides-arhivs"},
{"title": "'Lexus' publicē hibrīda kupejas oficiālos attēlus", "category": "Auto", "body": "Pēc provizoriskas informācijas, \"LF-LC\" koncepts ir priekšvēstnesis analoģiskam sērijveida automobilim, kas būs izgatavots uz saīsinātas jaunā \"LS\" modeļa platformas un kļūs par ideoloģisko pēcteci  \"SC\" modelim, kā ražošana tika pārtraukta 2010. gadā . Gaidāms, ka sērijveida versijā šis modelis iegūs \"LC 600h\" nosaukumu un tirgū konkurēs ar \"Mercedes-Benz SL\".", "link": "https://www.delfi.lv/auto/42826674/modelu-jaunumi-testi/42030184/lexus-publice-hibrida-kupejas-oficialos-attelus"},
{"title": "Video: 'SATA Rallye Acores' no junioru dalībnieku skatu punkta", "category": "Auto", "body": "Eiropas junioru rallija čempionāts ( ERČ ) ir pusē - \"SATA Rallye Acores\" bija trešais no sešiem ieskaites posmiem, kurā piedalījās arī trīs ekipāžas no Latvijas. Piedāvājam noskatīties, kā risinājās cīņa par uzvaru un ieskaites punktiem Eiropas ātrāko jauno braucēju konkurencē.", "link": "https://www.delfi.lv/auto/42826676/motorusports/46087231/video-sata-rallye-acores-no-junioru-dalibnieku-skatu-punkta"},
{"title": "Klārksona emocionālā runa: izbraukšu 'TopGear' trases pēdējo apli pirms mani atlaiž", "category": "Auto", "body": "Ceturtdien, 19. martā, Londonā notika labdarības pasākums, kur pulcējās bagātnieki un slavenības. Uz pasākumu bija aicināts arī šobrīd no  BBC  raidījuma \" TopGear \" (\"Gāzi grīdā!\") vadīšanas atstādinātais Džeremijs Klārksons, kurš kāpa uz skatuves un sniedza emocionālu runu, netaupot arī pa kādam lamuvārdam. Video ar šo uzstāšanos publicējis britu tabloīds \"Daily Mirror\". \"Es došos uz \"TopGear\" trasi un izbraukšu pēdējo apli pirms tie [cenzēts] atlaiž mani... Un es pa trasi braukšu vienalga ar ko –, ja reiz būšu atlaists, tad gan jau ar kaut kādu \"Austin Maestro\". Ak, Dievs, es šobrīd kļūstu emocionāls...\" sanākušo publiku uzrunāja Klārksons. Labdarības pasākuma ietvaros Klārksons izsolē piedāvāja pasažiera vietu šajā pēdējā braucienā. Izsoles sākuma cena tika noteikta 100 tūkstoš mārciņu (139 tūkstoš eiro) apmērā. Nav zināms, vai kāds šādu naudas summu arī nosolīja vai pat pārsolīja. Klārksons uzsvēra, ka tas arī būšot pēdējais \"TopGear\" oficiāli izbrauktais trases aplis. \"Cilvēkiem bija jāgaida 18 gadus rindā, lai tiktu \"TopGear\" ieraksta auditorijā, bet tagad BBC paši visu \"sap**a\"... Tas bija lielisks šovs, un tagad viņi to \"sap**sa\"... Šis vakars ir jūsu iespēja... Man noritēs asariņa, kad braukšu, bet, pie velna, lai notiek!\" runu noslēdza atstādinātais \"TopGear\" vadītājs. Jāatzīmē, ka šis ir pirmais publiski pieejamais Klārksona izvērstais komentārs kopš viņa atstādināšanas 10. martā uz izmeklēšanas laiku saistībā ar viņa uzbrukumu pārraides producentam. Konflikts esot bijis saistīts ar laicīgi nenoorganizētām vakariņām pēc nogurdinošas darbadienas. Pagājušā gada maijā Klārksons vienā no \"TopGear\" raidījumu mēģinājumiem izmantojis rasistisku izteicienu (melnādainus cilvēkus aizvainojošu apzīmējumu angļu valodā). Lai gan raidījuma vadītājs pēc tam atvainojās par saviem vārdiem, viņš saņēma \"pēdējo brīdinājumu\" no BBC vadības. Savukārt \"TopGear\" radījuma cienītāju izveidotā  petīcija internetā , kuru lūgts parakstīt ikvienam interesentam, kurš piekrīt aicinājumam atjaunot Klārksonu raidījuma vadībā, parakstījuši jau 990 tūkstoši cilvēku.", "link": "https://www.delfi.lv/auto/42826658/zinas/45720580/klarksona-emocionala-runa-izbrauksu-topgear-trases-pedejo-apli-pirms-mani-atlaiz"},
{"title": "'Ford Fusion' kā jaunā 'Mondeo' priekšvēstnesis", "category": "Auto", "body": "Jaunais modelis ieturēts  \"Ford Evos\" koncepta  stilā, kas tika prezentēts pērnā gada rudenī Frankfurtē. Standarta versijā \"Ford Fusion\" tiks piedāvāts ar kādu no trim benzīna dzinējiem – 170 ZS jaudīgo 2,5-litru četrcilindru motoru (ar sešpakāpju automātisko pārnesumkārbu), 179 ZS jaudīgo 1,6-litru turbopūtes dzinēju (bāzes aprīkojumā ar sešpakāpju mehānisko pārnesumkārbu) un 237 ZS jaudīgo divlitru turbo agregātu (abi no \"EcoBoost\" saimes). Standartā šis automobilis būs priekšpiedziņas versijā, bet modifikācijā ar divlitru dzinēju – ar pilnpiedziņu. \"Ford Fusion\" hibrīda versija būs pieejama divos variantos – \"Hybrid\" un \"Energi\". Hibrīda spēka agregāts sastāv no divlitru četrcilindru benzīna dzinēja un elektromotora. Turklāt divlitru dzinējs būs modernizēts līdzšinējā \"Fusion\" agregāts. Abos hibrīda varinatos spēka agregāta kopējā jauda būs 185 ZS. Būtiskākā \"Energi\" versijas atšķirība ir iespēja akumulatorus uzlādēt no tradicionālās elektrorozetes. Pilsētas braukšanas ciklā hibrīds patērēs aptuveni piecus litrus uz 100 km, turklāt tikai ar elektromotoru sedans būs spējīgs sasniegt 90 km/h. No rozetes uzlādējamais hibrīds benzīna ekvivalentā vidēji patērē 2,35 litrus uz 100 km. Ar uzlādētiem akumulatoriem un pilnu degvielas tvertni \"Fusion\" hibrīds spēj nobraukt 750 km distanci.", "link": "https://www.delfi.lv/auto/42826674/modelu-jaunumi-testi/42040056/ford-fusion-ka-jauna-mondeo-prieksvestnesis"},
{"title": "'Ford' demonstrē savu pikapu nākotni", "category": "Auto", "body": "Kompānija \" Ford \" pašlaik notiekošajā Detroitas autoizstādē prezentējusi konceptuālu automobili \"Atlas\", kas demonstrē markas nākamo pikapu dizaina attīstības virzienu. Gaidāms, ka pirmais tamlīdzīgu veidolu iegūs ASV tirgū populārais \"F-150\" modelis. Interesanti, ka \"Ford Atlas\" prototipa radiatora dekoratīvais režģis un riteņu diski aprīkoti ar speciālām slūžām, kuras automātiski aizveras tad, kad dzinējam un bremžu mehānismiem nav nepieciešama aktīva dzesēšana, piemēram, braucot pa šoseju. \"Ford Atlas\" aprīkots ar \"EcoBoost\" saimes turbopūtes benzīna dzinēju un \"Start&Stop\" sistēmu. Ražotājs norāda, ka tas ļāvis degvielas patēriņu samazināt \"par trim līdz četriem litriem uz 100 km\". \"Ford\" gan neprecizē, ar kāda tilpuma dzinēju \"Atlas\" aprīkots un ar kādu motoru tā patēriņš tiek salīdzināts.", "link": "https://www.delfi.lv/auto/42826674/modelu-jaunumi-testi/42979996/ford-demonstre-savu-pikapu-nakotni"},
{"title": "'Audi RS7 Sportback' ar 560 ZS", "category": "Auto", "body": "Kompānija \" Audi \" atklājusi visjaudīgāko \"A7 Sportback\" modeļa versiju \"RS\", kas plašākai sabiedrībai prezentēta pašlaik notiekošajā Detroitas autoizstādē. \"Audi RS7 Sportback\" aprīkots ar četrlitru V8 biturbo dzinēju, kas attīsta 560 zirgspēku jaudu un 700 ņūtonmetru griezes momentu (pieejams diapazonā no 1750 līdz 5500 apgr./min). Motoram vienmērīgas slodzes gadījumā atslēdzas puse cilindru, tādējādi taupot degvielu. Dzinējs sajūgts ar astoņpakāpju automātisko pārnesumkārbu. Ražotājs sola, ka pilnpiedziņas kupejas vidējais degvielas patēriņš ir 9,8 litri uz 100 km. No vietas līdz 100 km/h sportiskā pilnpiedziņas četrdurvju kupeja paātrinās 3,9 sekundēs, bet maksimālais braukšanas ātrums elektroniski ierobežots pie 250 km/h atzīmes. Par papildus samaksu ierobežotāja slieksni var pārcelt uz 280 km/h vai pat 305 km/h. Automobilim jau standartā būs adaptīvā balstiekārta, kas sportiskajā braukšanas režīmā klīrensu samazina par 20 milimetriem. Par papildus samaksu var pasūtināt \"Dynamic Ride Control\" balstiekārtu, aktīvo stūres sistēmu, kuras iestatījumi regulējami ar \"Audi drive select\" sistēmu, kā arī sportiskāka skanējuma izplūdes sistēmu un keramiskās bremzes. Tirdzniecībā Eiropā \"Audi RS7 Sportback\" nonāks vasarā.", "link": "https://www.delfi.lv/auto/42826674/modelu-jaunumi-testi/42972732/audi-rs7-sportback-ar-560-zs"},
{"title": "Krievijas armijas televīzija piedāvā darbu Klārksonam", "category": "Auto", "body": "Krievijas  Aizsardzības ministrijas televīzijas kanāls \"Zvezda\" ceturtdien negaidīti piedāvājis darbu britu auto raidījuma \" TopGear \" (\"Gāzi grīdā!\") vadītājam Džeremijam Klārksonam, kura līgums ar raidorganizāciju  BBC  netiks pagarināts par uzbrukumu producentam. Valsts telekanāls atbalsta armiju, taču tajā tiek demonstrēti arī dažādi izklaides raidījumi. Tā mājaslapā publicēta Klārksonam adresēta vēstule, kurā viņš aicināts uzņemties jauna auto raidījuma vadīšanu. Viņš aicināts ierasties Maskavā, lai pārrunātu piedāvājumu. \"Viņš atbildēs. Es nevaru sniegt atbildi viņa vietā,\" telekanālam sacīja Klārksona pārstāvis Daniels Rikss. \"Es varu tikai iedomāties, kā izskatītos krievu \"TopGear\". Tajā varētu piedalīties cars automašīnā par saprātīgu cenu!\" Rikss joko e-pasta vēstulē, kas pārpublicēta telekanāla mājaslapā. \"Zvezda\" gan to bija iztulkojusi tā, ka Klārksona pārraide varētu kļūt par \"caru starp raidījumiem par saprātīgas cenas automobiļiem Krievijā\". \"Cerams, ka viņš iemācīsies daudz jaunu lietu par mūsu auto industriju un mainīs domas, kad kļūs par \"Zvezda\" raidījuma vadītāju,\" optimistiski norāda televīzijas kanāls. \"Top Gear\" pārraides skatās vairāk nekā 350 miljoni cilvēku visā pasaulē. Krievijā raidījums ir ļoti populārs. Neilgu laiku Krievijā tika izrādīta licencēta vietējā versija, taču tā neizpelnījās skatītāju simpātijas.", "link": "https://www.delfi.lv/auto/42826658/zinas/45744152/krievijas-armijas-televizija-piedava-darbu-klarksonam"},
{"title": "Kriss Evanss varētu būt vienīgais 'TopGear' vadītājs", "category": "Auto", "body": "Britu radio un televīzijas personība Kriss Evanss licis noprast, ka varētu būt vienīgais auto raidījuma \" TopGear \" (\"Gāzi grīdā!\") vadītājs. Iepriekš raidījumam bija trīs vadītāji -  Džeremijs Klārksons , Ričards Hamonds un Džeimss Mejs. Kad raidorganizācija  BBC  nepagarināja līgumu ar Klārksonu, no pārraides aizgāja arī pārējie vadītāji. Tagad trijotne veido jaunu auto raidījumu straumēšanas pakalpojumam \" Amazon  Prime\". \"Viņi bija \"The Three Stooges\". Viņi bija kā \"Bee Gees\". Tādi ir viņi, bet ne es. Es esmu es,\" Evanss sacīja \"Mipcom\" televīzijas industrijas gadatirgū Kannās. \"Pašlaik esmu solomākslinieks, esmu pats par sevi. Vai es noformēšu grupu, vai tomēr ne?\" Bija plānots, ka Evansam būs divi palīgi. Par ticamākajiem kandidātiem tika uzskatīti Zoja Bola, Gajs Mārtins un Dermots O'Līrijs. Evanss pat lūdza faniem iesūtīt video un uzaicināja uz provēm labākos. \"Mums nāksies rīkoties citādi, jo tas ir nepieciešams un tā mēs vēlamies,\" sacīja Evanss. \"Ja vadāt raidījumu trijatā, tad saprotat, ka atdarināt iepriekšējos vadītājus.\" \"Kāpēc lai mēs ko tādu darītu? Viņi to darīja spīdoši, tāpēc es to nedarīšu. Tas nu ir skaidrs - nebūšu es, viens puisis vienā malā un otrs otrā malā. Tas nenotiks,\" apgalvoja raidījuma vadītājs. Evanss arī solīja mainīt raidījuma formātu, taču sīkāku informāciju neizpauda. Kā ziņots, BBC martā atlaida Klārksonu pēc saķeršanās ar raidījuma producentu. Klārksons atzinies BBC vadībai, ka kliedzis un iesitis producentam Oisinam Timonam, kuru vēlāk aizveda uz slimnīcu, jo viņam bija pārsista lūpa. Pēc notikuma BBC paziņoja, ka nepagarinās Klārksona līgumu, un Mejs un Hamonds, solidarizējoties ar Klārksonu, arī pameta raidorganizāciju.", "link": "https://www.delfi.lv/auto/42826658/zinas/46560981/kriss-evanss-varetu-but-vienigais-topgear-vaditajs"},
{"title": "Klārksons kliedē baumas par jaunā raidījuma nosaukumu", "category": "Auto", "body": "Britu tālrādes zvaigzne  Džeremijs Klārksons  paziņojis, ka jaunajam automobiļu raidījumam, ko \" Amazon  Prime\" servisam gatavo kopā ar pārējiem \" TopGear \" (\"Gāzi grīdā!\") bijušajiem vadītājiem Ričardu Hamondu un Džeimsu Meju, nosaukums nebūs \"Gear Knobs\" (ātrumkloķi – tulk.), kā ziņojuši mediji. Par to Klārksons paziņojis savā sociālā tīmekļa \"Twitter\" profilā. \"Redzu, ka daudzi domā, ka mūsu jauno raidījumu sauks \"Gear Knobs\". Tātad jūs to šeit dzirdēsiet pirmo reizi – nē, tā nav taisnība,\" paziņojis Klārksons. I see that many people think our new show is called Gear Knobs. Well you heard it here first. It isn't. — Jeremy Clarkson (@JeremyClarkson)  October 9, 2015 Informācija par to, ka Klārksona, Hamonda un Meja jauno raidījumu sauks \"Gear Knobs\", septembra vidū izplatīja interneta medijs \"BuzzFeed\". Tamlīdzīgs pieļāvums tika balstīts faktā, ka advokātu birojs \"Olswang\", kā klients ir Klārksons, reģistrējis preču zīmi \"Gear Knobs\". Jau ziņots, ka bijušie \"TopGear\" vadītāji jūlijā parakstījuši vienošanos ar \"Amazon\". Līgums noslēgts uz trim gadiem, kā ietvaros tiks uzņemtas 36 raidījuma sērijas. Filmēšanai atvēlēti 250 miljoni ASV dolāru. Klārksona alga vien būšot 10 miljoni sterliņu mārciņas (13,5 miljoni eiro), bet Hamondam un Mejam – katram pa 7,2 miljoniem mārciņu (9,4 miljoni eiro).", "link": "https://www.delfi.lv/auto/42826658/zinas/46577227/klarksons-kliede-baumas-par-jauna-raidijuma-nosaukumu"},
{"title": "Igaunijas ERČ posmam pieteikumu skaits tuvojas trešajam desmitam", "category": "Auto", "body": "Eiropas rallija čempionāta ( ERČ ) Igaunijas posma, \"auto24  Rally Estonia  2015\", pieteikumu sarakstu tuvojas trešajam desmitam, lielākais dalībnieku skaits pagaidām pauduši vēlmi sacensties junioru ieskaitē. \"auto24 Rally Estonia 2015\" ir sestais ERČ posms un notiks jūlija vidū, no 17. līdz 19. jūlijam. Tajā tiks sadalīti čempionāta ieskaites punkti ERČ, ERČ2, ERC3, junioru, \"Ladies' Trophy\" un \"ERC Gravel Master\" konkurencē. Uz 17. jūniju pieteikumu piedalīties Igaunijas rallijā ir iesniegušas 27 ekipāžas; no vadošajām ERČ ekipāžām pieteicies tikai  šāgada \"Rally Liepāja\" uzvarētājs Kreigs Brīns . Labāka situācija ir junioru ieskaites sarakstā, kur ir seši pieteikumi, no kuriem divi ir no Latvijas - Ralfs Sirmacis un Vasīlijs Grjazins (abi - \"Sports Racing Technologies\"). Kopumā uz šo brīdi Latviju \"auto24 Rally Estonia 2015\" pārstāvēt gatavas četras ekipāžas - vēl arī Toms Lielkājis/Toms Pirktiņš (\"Ford Fiesta R2\") un Daņila Belokoņs/Toms Freibergs (\"Ford Fiesta R2\"). Vēsturisko automašīnu rallija ieskaitei līdz šim ir pieteikušās 15 ekipāžas, lielākoties no Somijas. Pieteikumu termiņš beidzas 29. jūnijā, līdz ar to gaidāms, ka Igaunijas rallija dalībnieku saraksts varētu papildināties pēc iepriekšējā ERČ posma, \" Kenotek Ypres Rallye\", beigām, kas noslēdzas 27. jūnijā.  Atšķirībā no iepriekšējiem gadiem \"auto24 Rally Estonia 2015\" nav iekļauts Igaunijas čempionāta kalendārā, līdz ar to dalībnieku skaits tajā šogad varētu būt ievērojami mazāks.", "link": "https://www.delfi.lv/auto/42826676/motorusports/46117813/igaunijas-erc-posmam-pieteikumu-skaits-tuvojas-tresajam-desmitam"},
{"title": "Abas Latvijas ekipāžas TOP10 junioru vērtējumā ERČ 'Kenotek Ypres Rally' iesākumā", "category": "Auto", "body": "Abas Latvijas ekipāžas - Vasīlijs Grjazins/Dmitrijs Lebediks un Ralfs Sirmacis/Artūrs Šimins (abi - \" SRT \") - sekmīgi iesākuši Eiropas rallija čempionāta ( ERČ ) posmu Beļģijā, \"Kenotek Ypres Rallye\". Pirmajā sacensību dienā ekipāžām bija jāveic septiņi ātrumposmi, un piecos no tiem Grjazins pārspēja savu komandas biedru. Jaunais krievu pilots divos ātrumpsomos uzrādīja piekto ātrāko rezultātu. Pēc septiņiem ātrumposmiem junioru ieskaitē, kurā startē abas \"Sports Racing Technlogies\" ekipāžas, vadībā izvirzījies vācietis Marijans Grībels (\" Opel  Adam R2\"), kurš bija ātrākais trijos \"dopos\". 5,5 sekundes no viņa atpaliek junioru čempionāta kopvērtējuma līderis, zviedrs Emīls Bergkvists (\"Opel Adam R2\"). Vasīlijs Grjazins ir sestais, no Grībela atpaliekot 56,7 sekundes.  Ralfs Sirmacis , kuram labākais rezultāts pirmās dienas ātrumposmos bija septītā vieta SS7, kurā Ralfs gan pieļāva kļūdu, aizbraucot garām līkumam, ir astotajā vietā, Grībelam zaudējot minūti un 17,1 sekundes. Ipras rallija absolūtajā vērtējumā līderis ir ERČ Latvijas posma, \"Rally Liepāja\", uzvarētājs Kreigs Brīns (\" Peugeot  208\"). 4,6 sekundes no viņa atpaliek francūzis Braiens Bufjē (\" Citroen  DS3 R5\"), trešais - vēl viens francūzis Stefans Lefebvrē (\"Peugeot 208\").  Līdz ceturtajam ātrumposmam rallija vadībā bija nīderlandietis Kevins Abrings (\"Citroen DS3 R5\"), taču ceturtajā \"dopā\" viņš \"novākojās\". Otrajā rallija dienā ekipāžām būs jāveic 10 ātrumposmi. \"Kenotek Ypres Rally\", kas ir asfalta rallijs, ir ceturtais no sešiem ieskaites posmiem Eiropas junioru čempionātā. Pēc trim posmiem Sirmacis šajā kopvērtējumā ir piektajā vietā, Grjazins - astotais.", "link": "https://www.delfi.lv/auto/42826676/motorusports/46147713/abas-latvijas-ekipazas-top10-junioru-vertejuma-erc-kenotek-ypres-rally-iesakuma"},
{"title": "Ožjērs izcīna uzvaru Sardīnijas WRC posmā", "category": "Auto", "body": "Pašreizējais pasaules čempions un kopvērtējuma līderis francūzis Sebastjans Ožjērs (\" Volkswagen \") svētdien izcīnīja uzvaru pasaules rallija čempionāta ( WRC ) sestajā posmā Sardīnijā, Itālijā. Ožjērs rallija līderpozīciju pārņēma pēc sestdienas  ātrumposmiem, bet svētdien pirmo vietu spēja nosargāt, par vairāk nekā trim minūtēm apsteidzot šī rallija lielāko pārsteigumu, jaunzēlandieti Haidenu Padonu (\"Hyundai\"), kurš Sardīnijā izcīnīja sav līdz šim augstāko sasniegumu karjerā. Trešais šajā rallijā palika Padona komandas biedrs, beļģis Tjerī Nevils. Ožjēram šī bija jau ceturtā uzvara šosezon un 28.karjerā, kas viņam ļāvusi nostiprināties pasaules čempionāta kopvērtējuma vadībā. Pasaules čempionāta kopvērtējumā pēc pieciem posmiem Ožjērs ar 133 punktiem joprojām atrodas pārliecinošā līderpozīcijā. Viņam ar 67 punktiem seko \"Citroen\" komandas norvēģu braucējs Madss Ostbergs, bet vēl par punktu atpaliek vēl viens \"Volkswagen\" pilots Andreass Mikelsens.", "link": "https://www.delfi.lv/auto/42826676/motorusports/46104011/ozjers-izcina-uzvaru-sardinijas-wrc-posma"},
{"title": "Jaunais 'TopGear' vadītājs draudējis pamest raidījumu", "category": "Auto", "body": "Pasaulē populārā automobiļu raidījuma \" TopGear \" (\"Gāzi grīdā!\") jaunais vadītājs Kriss Evanss draudējis pamest raidījumu, jo vairs nespēj izturēt raidsabiedrības  BBC  vadītāju pastāvīgo iejaukšanos un šķēršļu likšanu, vēsta izdevums \"Mirror\". Tādējādi Evanss neizjūtot tādu radošo brīvību, kāda bija iepriekšējam \"TopGear\" vadītājam Džeremijam Klārksonam. Evanss jauno \"TopGear\" vēlas radīt kā augstākās kvalitātes raidījumu, tomēr viņu nogurdinājusi un nokaitinājusi pastāvīgā BBC vadītāju kontrole par raidījuma attīstības virzienu. \"Mirror\" avoti atklāj, ka Evanss jau pēc sešiem mēnešiem pēc trīs gadu līguma noslēgšanas esot apsvēris iespēju pamest \"TopGear\", jo pamazām bija zaudējis ticību un ietekmi uz raidījuma attīstību. \"Evanss smagi strādā un uzreiz nepadodas, tomēr vienā brīdī sāka domāt, vai tas viss ir to pūļu vērts. Viņš vienkārši neizjūt pretimnākšanu no dažiem BBC vadītājiem,\" atklāj \"Mirror\" informācijas avots. Šīs problēmas esot sākušās, kad BBC vadība norīkoja jaunu galveno producentu pēc tam, kad piecus mēnešus pēc darba sākuma šo posteni pameta Evansa paziņa Liza Klārka. Pagaidām oficiālas informācijas par viņas, tāpat kā scenāriju autora Toma Forda aiziešanu nav, tomēr \"Mirror\" avoti apgalvo, ka tieši pastāvīgā tirānija no BBC vadības esot bijusi par cēloni. Gan raidsabiedrība BBC, gan arī Evansa preses pārstāvis atteicies britu laikrakstam komentēt jebkādas baumas, kas virmo ap \"TopGear\" un tā jauno vadītāju. Bijušie \"TopGear\" vadītāji –  Džeremijs Klārksons , Ričards Hamonds un Džeimss Mejs – pašlaik strādā pie jauna automobiļu raidījuma tiešsaistes servisa \"Amazon Prime\" paspārnē. Gan jaunais \"TopGear\", gan tā bijušo vadītāju jaunais raidījums ēterā debitēs vēlāk šīgada laikā.", "link": "https://www.delfi.lv/auto/42826658/zinas/46990785/jaunais-topgear-vaditajs-draudejis-pamest-raidijumu"},
{"title": "Video: Soms Jari Ketomā smagi avarē Portugāles WRC rallija slavenajā tramplīnā", "category": "Auto", "body": "Latvijas rallija līdzjutējiem labi zināmais somu pilots Jari Ketomā piedzīvojis iespaidīgu avāriju šāgada pasaules rallija čempionāta ( WRC ) Portugāles posmā, \"apkrītot\" sacensību slavenākajā tramplīnā Fafes ātrumposmā. Piezemējoties pēc lēciena, Ketomā \"Ford Fiesta\" automašīna uztriecās kreisajai ceļa apmalei un apgāzās, pēc kā vēl vairākus desmitus metru turpināja šļūkt uz jumta. Ekipāža pēc šīs avārijas drošības pēc tika nosūtīta pie ārstiem uz medicīnisko apskati, taču mediķi secināja, ka Ketomā un stūrmanim Kajam Lindstrēmam nekas nekaiš. Pa ceļam uz slimnīcu Ketomā demonstrēja, ka ir labā noskaņojumā, ievietojot jautru video savā \"Facebook\" profilā.", "link": "https://www.delfi.lv/auto/42826676/motorusports/46010553/video-soms-jari-ketoma-smagi-avare-portugales-wrc-rallija-slavenaja-tramplina"},
{"title": "Video: 'TopGear' fani samontējuši raidījuma pēdējo sižetu", "category": "Auto", "body": "Internetā popularitāti guvis nepilnu minūti ilgs sižets, kas samontēts no pasaulē populārā britu auto raidījuma \" TopGear \" (\"Gāzi grīdā!\") līdzšinējiem ierakstiem, kas rezultātā atspoguļo Džeremija Klārksona pēdējo epopeju – konfliktu ar producentu. Kā ziņots, raidsabiedrība  BBC  nolēmusi nepagarināt darba līgumu ar \"TopGear\" vadītāju Džeremiju Klārksonu. Šāds lēmums pieņemts pēc viņa atstādināšanas 10. martā uz izmeklēšanas laiku saistībā ar konfliktu ar producentu, kuram Klārksons uzbruka mēneša sākumā par siltu vakariņu nenoorganizēšanu pēc nogurdinošas darba dienas. Savā paziņojumā raidsabiedrībās ģenerāldirektors Tonijs Hols norādīja, ka \"lēmums netika pieņemts viegli\" un apzinās, ka sabiedrībā tas tiks uzņemts ar \"dalītu viedokli\". Tomēr Klārksons esot \"pārkāpis līniju\" un BBC \"nevarot piedot to, kas notika\". Klārksons oficiālo BBC paziņojumu nav komentējis, tomēr pirms pāris dienām paziņoja, ka atlaišanas gadījumā tiesāsies ar raidorganizāciju. Žurnālists uzskata, ka BBC pret viņu izvērsusi \"nomelnošanas kampaņu\", bet solījis, ka \"to tā neatstās\". Vienlaikus parādījušās ziņas, ka BBC sākusi filmēt jaunā šova \"The Getaway Car\" pilotepizodi. Pārraidē konkursa dalībnieki dodas uz ārzemēm, lai veiktu grūtus braukšanas uzdevumus. Pagaidām nav zināms, kas notiks ar šīs sezonas \"TopGear\" raidījuma atlikušajām trim epizodēm, kuras ir jau nofilmētas un tām bija jāpiefilmē tikai studijas skati ar klātesošo auditoriju. Pārējie divi \"TopGear\" vadītāji – Ričards Hamonds un Džeims Mejs – paziņoja, ka bez Klārksona raidījumu nevadīs, kaut arī tādu variantu uz izmeklēšanas laiku sākotnēji piedāvājis BBC.", "link": "https://www.delfi.lv/auto/42826658/zinas/45754400/video-topgear-fani-samontejusi-raidijuma-pedejo-sizetu"},
{"title": "'Cadillac' hibrīda kupeja 'ELR' nonāks arī Eiropā", "category": "Auto", "body": "Kompānija \" Cadillac \" pašlaik notiekošajā Detroitas autoizstādē prezentējusi sērijveida kupeju \"ELR\" ar savu pirmo hibrīda spēka agregātu, kā pamatā izmantotas tehnoloģijas no \"Chevrolet Volt\". Nākamgad šis modelis gaidāms arī Eiropas tirgū. \"Cadillac ELR\" ieguvis modernizētu \"Chevrolet Volt\" hibrīda sistēmu. Tā atšķiras ar energoietilpīgākiem akumulatoriem, kas nodrošina tādu pašu nobraucamo distanci, neskatoties uz masas pieaugumu par 80 kg salīdzinājumā ar \"Volt\" hibrīdu. Hibrīda sistēmā ietilpst elektromotors, 16 kWh litija jonu akumulatoru komplekts, kā arī 1,4-litru benzīna dzinējs, kas tiek izmantots tikai akumulatoru lādēšanai. Hibrīda spēka agregāts kopumā attīsta 207 zirgspēku jaudu un 400 ņūtonmetru griezes momentu. Automobiļa dinamiskie raksturlielumi pagaidām netiek atklāti. Tikai ar elektroenerģiju \"Cadillac ELR\" spējīgs nobraukt līdz 56 km distanci. Akumulatorus iespējams uzlādēt arī no tradicionālās elektroligzdas. No ~240V tīkla akumulatori pilnībā uzlādējāmi četrarpus stundās. \"Cadillac ELR\" ražošanā nonāks šāgada nogalē, bet tirdzniecībā ASV un Eiropā – nākamā gada sākumā. Akumulatoriem autoražotājs sniegs papildus garantiju – astoņus gadus vai līdz 160 tūkst. km nobraukumam.", "link": "https://www.delfi.lv/auto/42826674/modelu-jaunumi-testi/42972962/cadillac-hibrida-kupeja-elr-nonaks-ari-eiropa"},
{"title": "Džeimss Mejs neatgriezīsies 'TopGear' bez Klārksona", "category": "Auto", "body": "Televīzijas personība Džeimss Mejs neatgriezīsies britu auto raidījuma \" TopGear \" (\"Gāzi grīdā!\") vadītāja amatā pēc līguma nepagarināšanas ar viņa kolēģi Džeremiju Klārksonu. \"Es, Hamonds un Džeremija surogāts – tas nav iespējams. Mums jāvada raidījums trijatā,\" Mejs sacīja laikrakstam \"The Guardian\". Viņš piebilda, ka \"TopGear\" bez Klārksona esot \"grūts uzdevums\" un \"diezgan muļķīga ideja\". Kā jau ziņots iepriekš, raidorganizācija  BBC  marta beigās nepagarināja līgumu ar Klārksonu, kā rezultātā viņš zaudēja raidījuma vadītāja amatu. BBC disciplinārajā izmeklēšanā tika secināts, ka Klārksons vainojams pie \"neizprovocēta fiziska un verbāla uzbrukuma\" producentam Oisinam Timonam, ko \"apturēja liecinieka iejaukšanās\". \"Es nedomāju, ka var turpināt ar diviem cilvēkiem un padarīt kādu par jauno Džeremiju, jo tas cilvēks vienkārši nebūs nekāds jaunais Džeremijs,\" uzskata Mejs. \"Tas būtu visai tuvredzīgi. Nedomāju, ka tas izdotos. Tikpat kā neiespējami.\" Mejs 25.martā, kad BBC paziņoja par līguma nepagarināšanu ar Klārksonu, tvitera profila informācijā norādīja \"bijušais \"TopGear\" vadītājs\". Hamonda un Meja līgumi ar BBC beidzās tajā pašā datumā, kad Klārksona. Ja neviens no sākotnējiem vadītājiem nevēlēsies atgriezties raidījumā, BBC nāksies atlasīt pilnīgi jaunu raidījuma vadītāju sastāvu. Taču Mejs norādījis, ka \"mums trijiem varētu būt iespēja atgriezties BBC, lai veidotu \"TopGear\" vai arī kādu citu auto raidījumu\". \"BBC nav pilnībā aizvēruši durvis Džeremijam. Viņu neatlaida un neaizliedza atgriezties, tikai uz brīdi neatjaunoja līgumu. Tā ir neliela, taču ļoti nozīmīga atšķirība,\" uzskata Mejs.", "link": "https://www.delfi.lv/auto/42826658/zinas/45879375/dzeimss-mejs-neatgriezisies-topgear-bez-klarksona"},
{"title": "Par vienu no 'TopGear' vadītājiem varētu kļūt F-1 pilots Batons", "category": "Auto", "body": "F-1  komandas \"McLaren\" pilots  Džensons Batons  varētu kļūt par britu TV raidījuma \" TopGear \" vienu no vadītājiem, raksta izdevums \"Daily Mail\". Raidsabiedrība  BBC  jau esot vienojusies ar 35 gadus veco sacīkšu braucēju. Iepriekš Batons izteicies, ka apsverot sportista karjeras beigšanu. Batons līdz šim ir divas reizes viesojies \"TopGear\" raidījumā, kad to vēl vadīja Džeremijs Klārksons, Ričards Hamonds un Džeims Mejs. Tāpat F-1 pilots esot labos draugos ar  jauno \"TopGear\" galveno vadītāju Krisu Evansu . Gan BBC, gan Batona pārstāvji atsakās oficiāli komentēt izskanējušās baumas. Tomēr Batons savulaik ir teicis, ka \"jebkurā sportā māksla ir aiziet pareizajā laikā\". Džensonam Batonam šobrīd ir noslēgts līgums ar F-1 komandu \"McLaren\", kā ietvaros startēšana 2016. gada sezonā ir iespējama, bet ne obligāta atšķirībā no 2015. gada sezonas. Šāgada F-1 čempionātā pilotu kopvērtējumā \"McLaren\" komandas braucēji ir pēdējās vietās, apsteidzot vien \"Marussia/Manor\" komandas pilotus. Džensonam Batonam ir seši punkti, Fernando Alonso - 11. Konstruktoru kausa izcīņā \"McLaren\" ar 17 punktiem ieņem priekšpēdējo, devīto vietu. Jau vēstīts, ka  25. martā BBC paziņoja par līguma nepagarināšanu ar Klārksonu . Savā paziņojumā raidsabiedrībās ģenerāldirektors Tonijs Hols norādīja, ka \"lēmums netika pieņemts viegli\" un apzinās, ka sabiedrībā tas tiks uzņemts ar \"dalītu viedokli\". Tomēr Klārksons esot \"pārkāpis līniju\" un BBC \"nevarot piedot to, kas notika\". Klārksons no \"TopGear\" radījuma vadītāja amata tika atstādināts 10. martā uz izmeklēšanas laiku saistībā ar uzbrukumu producentam par laicīgi nenoorganizētām vakariņām pēc nogurdinošas darbadienas. Pārējie divi \"TopGear\" vadītāji – Ričards Hamonds un Džeims Mejs – paziņoja, ka bez Klārksona raidījumu nevadīs, kaut arī tādu variantu uz izmeklēšanas laiku sākotnēji piedāvājis BBC.", "link": "https://www.delfi.lv/auto/42826658/zinas/46272343/par-vienu-no-topgear-vaditajiem-varetu-klut-f-1-pilots-batons"},
{"title": "WRC kalendārā jau nākamgad varētu parādīties jaunas valstis", "category": "Auto", "body": "Pasaules rallija čempionāta ( WRC ) rīkotāji ir nosaukuši pirmos rallijus, kas noteikti tiks iekļauti 2016.gada čempionāta kalendārā, taču tiek solīts, ka čempionātā varētu iekļauties arī jaunas valstis. FIA  Pasaules rallija čempionāta komisijā Parīzē otrdien tika nosaukti nākamā gada čempionāta deviņi posmi, kas tiks iesniegti Pasaules Motoru sporta padomē (WMSC) galīgajai apstiprināšanai. Deviņi nominētie posmi ir Montekarlo rallijs, Zviedrijas rallijs, kā arī Argentīnas, Austrālijas, Somijas, Itālijas, Meksikas, Polijas un Spānijas posmi. Konkrēts sacensību norises laiks zināms pirmajiem diviem - Montekarlo rallijs tiks aizvadīts no 21. līdz 24.janvārim, bet Zviedrijas rallijs - no 12. līdz 14.februārim. \"Mums ir interesanti priekšlikumi no valstīm, kas pagaidām nav WRC kalendārā, un mēs esam sākuši pārrunas par vismaz viena, vai pat divu jaunu ralliju iekļaušanu nākamā gada čempionātā,\" saka WRC promoters Olivers Siesla. \"Visticamāk, ka mēs čempionātā saglabāsim pašreizējo posmu skaitu.\" Kā zināms, 2015.gada WRC kalendārā iekļauti 12 posmi. Iepriekš medijos tika runāts par iespējamu Ķīnas pievienošanos WRC čempionātam un Jaunzēlandes atgriešanos.", "link": "https://www.delfi.lv/auto/42826676/motorusports/45962817/wrc-kalendara-jau-nakamgad-varetu-paradities-jaunas-valstis"},
{"title": "'TopGear' neiziet ēterā, jo Hamonds un Mejs atteikušies filmēties bez Klārksona", "category": "Auto", "body": "Pasaulē populārais britu raidījums \" TopGear \" (\"Gāzi grīdā!\") būtu palicis ēterā, tomēr pārējie divi automobiļu raidījuma vadītāji – Ričards Hamonds un Džeims Mejs – atteikušies filmēties, kamēr raidsabiedrība  BBC  atstādinājusi Džeremiju Klārksonu no ētera uz izmeklēšanas laiku saistībā ar konfliktu ar raidījuma producentu. BBC vadība esot bijusi ar mieru plānotajā laikā ēterā laist \"TopGear\" atlikušās trīs epizodes, kuras jau ir nofilmētas, bet jāieraksta ir tikai studijas skati. Tomēr Hamonds un Mejs esot atteikušies turpināt bez Klārksona, tāpēc sarunas tālāk nevirzās un \"TopGear\" no BBC ētera ir noņemts, raksta britu tabloīds \"The Mirror\". Aizvadītajā svētdienā BBC ēterā \"TopGear\" vietā demonstrētā dokumentālā filma \"Red Arrows: Inside the Bubble\" par britu aerobātiem pie zilajiem ekrāniem spēja pulcēt vien 1,3 miljonu cilvēku auditoriju, kamēr \"TopGear\" raidījumu šajā pašā laikā un kanālā parasti skatās ap pieciem miljoniem cilvēku. Saskaņā ar Lielbritānijas TV reitingu aģentūras datiem \"TopGear\" ir vispopulārākais \"BBC Two\" kanāla raidījums. Jau vēstīts, ka 10. martā BBC paziņoja, ka atstādina Klārksonu no raidījuma \"TopGear\" vadīšanas uz izmeklēšanas laiku saistībā ar viņa uzbrukumu pārraides producentam. Konflikts esot bijis saistīts ar laicīgi nenoorganizētām vakariņām pēc nogurdinošas darbadienas. Pagājušā gada maijā Klārksons vienā no \"TopGear\" raidījumu mēģinājumiem izmantojis rasistisku izteicienu (melnādainus cilvēkus aizvainojošu apzīmējumu angļu valodā). Lai gan raidījuma vadītājs pēc tam atvainojās par saviem vārdiem, viņš saņēma \"pēdējo brīdinājumu\" no BBC vadības. Savukārt \"TopGear\" radījuma cienītāju izveidotā  petīcija internetā , kuru lūgts parakstīt ikvienam interesentam, kurš piekrīt aicinājumam atjaunot Klārksonu raidījuma vadībā, parakstījuši jau 972 tūkstoši cilvēku.", "link": "https://www.delfi.lv/auto/42826658/zinas/45715046/topgear-neiziet-etera-jo-hamonds-un-mejs-atteikusies-filmeties-bez-klarksona"},
{"title": "Atraktīvais krievu rallija pilots Aleksejs Lukjaņuks saņem vēl vienu iespēju startēt WRC", "category": "Auto", "body": "Pagājušā gada Igaunijas un Krievijas čempions rallijā Aleksejs Lukjaņuks kopā ar stūrmani Alekseju Arnautovu debitēs pasaules rallija čempionātā ( WRC ) ar WRC klases auto, informē sportista komanda. Lukjaņuka rīcībā Somijas WRC posmā būs oficiālās čempionāta komandas \" M-Sport  Rally Team\" sagatavots \" Ford Fiesta  WRC\" automobilis. \"Pirms gada es par kaut ko tādu nemaz sapņot neuzdrošinājos,\" saka krievu pilots. \"Ar lielu prieku uzņēmu \"Akademija ralli\" komandas vadītāja Mihaila Ļepehova priekšlikumu startēt Somijā.\" Mihails Ļepehovs savulaik finansēja jaunā krievu pilota Jevgeņija Novikova startus pasaules rallija čempionātā. WRC posmā Somijā Lukjaņuks pirmoreiz startēja 2013.gadā, kad ar N grupas \" Mitsubishi  Lancer EvoX\" uzvarēja savā ieskaites klasē un ieņēma 16.vietu absolūtajā vērtējumā. Šosezon Lukjaņuks kopā ar ukraiņu stūrmani Jevgeņiju Červoņenko, pārstāvot Baltkrieviju, piedalās Eiropas rallija čempionātā ( ERČ ).", "link": "https://www.delfi.lv/auto/42826676/motorusports/45877267/atraktivais-krievu-rallija-pilots-aleksejs-lukjanuks-sanem-vel-vienu-iespeju-startet-wrc"},
{"title": "Video: Ralfa Sirmača pieredzētais Azoru salās - līkumi, ātrums un zirgs uz kapota", "category": "Auto", "body": "Latvijas rallija junioru čempions  Ralfs Sirmacis  (\" SRT \") šajā nedēļas nogalē sacentīsies ceturtajā Eiropas rallija čempionāta ( ERČ ) junioru posmā \"SATA Rally Acores\", kas viņam ir līdz šim tālākās sacensības karjerā. Pēc iepazīšanās ar trasi Ralfs portālam \"Delfi\" pastāstīja par ātrumposmos pieredzēto un jautrākajiem momentiem. \"SATA Rally Acores\" ir ceturtais ERČ junioru ieskaites posms. Pēc trim sacensībām Sirmacis šajā vērtējumā ieņemt trešo vietu.", "link": "https://www.delfi.lv/auto/42826676/motorusports/46059145/video-ralfa-sirmaca-pieredzetais-azoru-salas-likumi-atrums-un-zirgs-uz-kapota"},
{"title": "Sirmacis ātrākais junioru konurencē pēc 'SATA Rallye Acores' pirmās dienas (teksta tiešraides arhīvs)", "category": "Auto", "body": "Ceturtdien ar trim ātrumposmiem sākās ceturtais Eiropas rallija čempionāta ( ERČ ) posms, \"SATA Rallye Acores\", kurā piedalās divas Latvijas komandas un trīs ekipāžas. Pēc pirmajiem trijiem ātrumposmiem Ralfs Sirmacis (\"SRT\") ir līderis ERČ junioru ieskaitē, dalot pirmo vietu ar britu Krisu Ingremu. Emīls Blūms (\"LMT Autosporta Akadēmija\")  ir devītais, bet Vasīlijs Grjazins šo rallija dienu nepabeidza dēļ kļūmes pēdējā ātrumposmā. Portāls \"Delfi\" piedāvāja teksta tiešraidi no sacensībām!", "link": "https://www.delfi.lv/auto/42826676/motorusports/46065187/sirmacis-atrakais-junioru-konurence-pec-sata-rallye-acores-pirmas-dienas-teksta-tiesraides-arhivs"},
{"title": "Sirmacim 'SATA Rallye Acores' būs 13 konkurentu", "category": "Auto", "body": "Latvijas jaunajam pilotam Ralfam Sirmacim (\" SRT \") gaidāmajā Eiropas rallija čempionāta ( ERČ ) posmā Azoru salās būs 13 konkurentu, liecina sacensību dalībnieku saraksts. \"SATA Rallye Acores\" ir trešais no sešiem ERČ junioru ieskaites posmiem un tālākais rallijs čempionāta kalendārā. Junioru konkurencē šīm sacensībām pieteikušās kopumā 14 ekipāžas, ieskaitot kopvērtējuma līderus, zviedru Emīlu Bergkvistu (\" Opel  Adam R2\"), britu Krisu Ingremu (\" Peugeot  208 R2\"), norvēģi Stīvu Roklandu (\"Peugeot 208 R2\") un vācieti Marijanu Grībelu (\"Opel Adam R2\"). Kopumā \"SATA Rallye Acores\" pieteikušās 76 ekipāžas. Junioru čempionāta vērtējumā pēc diviem posmiem tālāk no sekotājiem ir atrāvies Bergkvists, kuram ir 78 punkti. Pilotus, kas kopvērtējumā ieņem no otrās piektajai vietai, šķir vien seši punkti - Ingremam ir 36, Sirmacim - 35, Roklandam 33 un Grībelam - 30 punkti.  Latvijas komanda \"Sports Racing Technologies\" (\"SRT\") šajā rallijā piedalīsies ar divām junioru ekipāžām - bez Sirmača Azoru salās startēs arī Vasīlijs Grjazins (\"Peugeot 208 R2\"). Pirmais ERČ junioru čempionāta posms bija \" Rally Liepāja \", otrais \"Circuit of Ireland\" asfalta rallijs. Azoru salu posms ir pirmais vasaras grants rallijs gan junioriem, gan pārējām ERČ ieskaites klasēm.", "link": "https://www.delfi.lv/auto/42826676/motorusports/46016641/sirmacim-sata-rallye-acores-bus-13-konkurentu"},
{"title": "Klārksons uzbrucis producentam vakariņu dēļ", "category": "Auto", "body": "Džeremija Klārksona uzbrukums  BBC  raidījuma \"Gāzi grīdā\" (\" TopGear \") producentam esot bijis saistīts ar laicīgi nenoorganizētām vakariņām pēc nogurdinošas darbadienas, britu raidsabiedrības BBC korespondentam izskanējušās baumas apstiprinājis viens no raidījuma vadītājiem Džeims Mejs. Tāpat Mejs atklājis, ka Klārksons fiziski neiesita producentam, tomēr konflikta situācija bijusi gan. Lai arī pats Mejs tobrīd klāt neesot bijis, viņš apgalvo, ka nekas \"nopietns\" nenotika. Tikmēr britu \"dzeltenās preses\" izdevums \"The Mirror\" noskaidrojis, ka konfliktā iesaistītais producents ir 36 gadus vecais raidījuma asistents Oisins Timons, kurš \"Gāzi grīdā\" komandā strādā jau 10 gadu. Incidents esot noticis Jorkšīras viesnīcā \"Simonstone Hall Hotel\", kur \"Gāzi grīdā\" komanda, ieskaitot raidījuma vadītājus Klārksonu, Meju un Ričardu Hamondu, nakšņoja no 3. līdz 5. martam. Viesnīcas pārstāvis medijiem oficiāli apstiprinājis šo faktu, tomēr atteicies komentēt, vai minētā konfliktsituācija notikusi šajā viesnīcā. Kāds anonīms avots \"dzeltenajai presei\" atklājis, ka pēc nogurdinošās filmēšanas dienas Klārksons bijis ļoti dusmīgs, kad ieradies viesnīcā un atklājis, ka nav noorganizētas vakariņas. Klārksons esot uzsācis konfliktu ar Timonu, kurš komandā esot atbildīgs par šādiem organizatoriskajiem darbiem. Lai arī konflikts esot noticis vakarā no 3. uz 4. martu, BBC vadība par incidentu esot informēta tikai nākamajā pirmdienā, 9. martā. Jau vēstīts, ka otrdien, 10. martā,  BBC paziņoja, ka atstādina Klārksonu no raidījuma \"Gāzi grīdā\" vadīšanas uz izmeklēšanas laiku . Pagājušā gada maijā Klārksons vienā no \"Gāze grīdā\" raidījumu mēģinājumiem izmantojis rasistisku izteicienu (melnādainus cilvēkus aizvainojošu apzīmējumu). Lai gan raidījuma vadītājs pēc tam atvainojās par saviem vārdiem, viņš saņēma \"pēdējo brīdinājumu\" no BBC vadības. Svētdien plānotais \"Gāzi grīdā\" raidījums netiks demonstrēts. Šajā sezonā palikušas vēl trīs nepublicētas epizodes. Nav zināms, vai tikai šajā vai arī nākamajās svētdienās \"Gāzi grīdā\" nenonāks BBC ēterā. Britu mediji pieļauj, ka otrajā gadījumā atlikušās epizodes varētu tikt izdotas kā speciālās DVD disku epizodes, kādas \"Gāzi grīdā\" izdevis arī līdz šim. Tikmēr paši \"Gāzi grīdā\" vadītāji sociālajā tīmeklī \"Twitter\" metušies irgoties, ko gan BBC varētu svētdien rādīt \"Gāzi grīdā\" raidījuma vietā. Savukārt \"Gāzi grīdā\" radījuma cienītāji izveidojuši petīciju internetā, kuru lūdz parakstīt ikvienam interesentam, kurš piekrīt aicinājumam atjaunot Klārksonu raidījuma vadībā. Petīciju parakstījuši jau vairāk nekā 363 tūkstoši cilvēku no visas pasaules un to var izdarīt,  klikšķinot šeit .", "link": "https://www.delfi.lv/auto/42826658/zinas/45679086/klarksons-uzbrucis-producentam-vakarinu-del"},
{"title": "'TopGear' fani aicina Klārksona vietā pieņemt komisko varoni Alanu Pārtridžu", "category": "Auto", "body": "Fani aicinājuši auto raidījuma \" TopGear \" (\"Gāzi grīdā!\") uz laiku atstādinātā vadītāja Džeremija Klārksona vietā iecelt britu komiķa Stīva Kūgana (attēlā) atveidoto varoni Alanu Pārtridžu. Kā jau ziņots, 54 gadus vecais Klārksons izraisīja \"fizisku konfrontāciju\" ar vienu no raidījuma producentiem, jo tas vēlu vakarā nav varējis viesnīcā sagādāt steiku. Raidorganizācija  BBC  pirmdien uzsāka disciplināro izmeklēšanu. Par atgadījumu daudz ticis jokots sociālajos tīklos. Tagad vietnē \"change.org\" ierosināta petīcija, kas aicina Klārksona vietā pieņemt komiķa Kūgana slaveno alter ego – ar statusu sabiedrībā apsēstu narcisu. \"Alanam ir liela pieredze televīzijas raidījumu vadīšanā, sākot ar brīvdomīgo profesionālismu pārraidē \"Knowing Me Knowing You\" un beidzot ar brīvo pļāpāšanu sarunu šovos radiostacijā \"Radio Norwich\",\" teikts petīcijā. \"Mēs uzskatām, ka Alana daudzveidīgā pieredze un aizraušanās ar automašīnām padara viņu par cienīgu Klārksona aizvietotāju,\" norāda petīcijas autori. \"Pārtridža kungs spēs gan uzturēt raidījuma augsto kvalitāti, gan arī piešķirt tam jaunu enerģiju.\" Kūgans pēdējoreiz iejutās Pārtridža lomā 2013. gada komēdijā \"Alpha Papa\", kurā nelaimīgais radio dīdžejs tika saņemts kā ķīlnieks radiostacijas \"Radio Norwich\" telpās. Maz ticams, ka Kūgans piekritīs vadīt pārraidi \"Top Gear\". 2011. gadā viņš laikrakstā \"The Guradian\" publicēja rakstu, kurā teica, ka Klārksona uzvedība esot izsmēlusi viņa pacietību un viņš nekad vairs neiesaistīšoties šovā.", "link": "https://www.delfi.lv/auto/42826658/zinas/45710062/topgear-fani-aicina-klarksona-vieta-pienemt-komisko-varoni-alanu-partridzu"},
{"title": "Latvijas un pārējo valstu ekipāžas aizvada dramatisku 'SATA Rallye Acores' sacensību dienu (teksta tiešraides arhīvs)", "category": "Auto", "body": "Piektdien turpinājās cīņas Eiropas rallija čempionāta ( ERČ ) ceturtajā posmā, \"SATA Rallye Acores\" - otrajā sacensību dienā mainījās līderi, tika piedzīvotas avārijas, un neveiksmes - tā Ralfs Sirmacis/Artūrs Šimins (\"Sports Racing Technologies\") dienas pēdējā ātrumposmā cīnījās ar savas mašīnas dzinēju un pazaudēja septiņas minūtes ERČ junioru ieskaites līderim Krisam Ingremam, kas, visticamāk, Latvijas ekipāžai liegs cīnīties par goda pjedestālu. Kā Ralfam un otrai Latvijas ekipāžai šajā rallijā, Emīlam Blūmam/Reinim Vilsonam, klājas sacensībās, lasiet portāla \"Delfi\" teksta tiešraides arhīvā no Azoru salām! \".", "link": "https://www.delfi.lv/auto/42826676/motorusports/46067977/latvijas-un-parejo-valstu-ekipazas-aizvada-dramatisku-sata-rallye-acores-sacensibu-dienu-teksta-tiesraides-arhivs"},
{"title": "Klārksons tiesāsies ar BBC, ja viņu atbrīvos no darba", "category": "Auto", "body": "Klārksons, kurš atbilstoši vienai versijai esot iesitis producentam Oisinam Timonam, šobrīd uz laiku atbrīvots no darba. Klārksons sacījis, ka, visticamāk, sūdzēs BBC tiesā par nepamatotu atbrīvošanu no darba, norādījuši paziņas. Žurnālists uzskata, ka BBC pret viņu izvērsusi \"nomelnošanas kampaņu\", bet solījis, ka \"to tā neatstās\". Vienlaikus parādījušās ziņas, ka BBC sākusi filmēt jaunā šova \"The Getaway Car\" pilotepizodi. Pārraidē konkursa dalībnieki dodas uz ārzemēm, lai veiktu grūtus braukšanas uzdevumus. \"Ja Džeremijs tiks atlaists no darba, ar to viss nebeigsies. Tiks iesaistīti juristi,\" laikrakstam \"The Sunday Mirror\" sacīja avots. Cits piebilda: \"Viena lieta ir skaidra - Džeremijs neaizies klusi. Viņš mīl BBC un negrib iet prom.\"", "link": "https://www.delfi.lv/auto/42826658/zinas/45731696/klarksons-tiesasies-ar-bbc-ja-vinu-atbrivos-no-darba"},
{"title": "'Netflix' pārstāvis: 'TopGear' vadītāju piedāvājums nebija prasītās naudas vērts", "category": "Auto", "body": "Video straumēšanas pakalpojuma \"Netflix\" vadības darbinieks izteicies, ka uzņēmums atteicies no līguma ar auto raidījuma \" TopGear \" (\"Gāzi grīdā!\") bijušo vadītāju trijotni tāpēc, ka \"tas nebija prasītās naudas vērts\". Kā jau ziņots, vadītāji Džeremijs Klārksons, Ričards Hamonds un Džeimss Mejs šogad aizgāja no raidorganizācijas  BBC  pēc Klārksona ķīviņa ar producentu. Viņi nesen noslēdza \"ļoti, ļoti, ļoti dārgu\" līgumu ar straumēšanas pakalpojumu \" Amazon  Prime\". Taču konkurējošā uzņēmuma \"Netflix\" pārstāvis uzskata, ka Klārksons, Hamonds un Mejs \"pārdevuši sevi par daudz lielāku summu\", nekā tas ir izdevīgi pasūtītājam. \"Mums ir \"TopGear\" vecās sērijas, tāpēc labi saprotam, kas auditorijai patīk,\" norāda \"Netflix\" produktu daļas vadītājs Nīls Hants. \"Mūsu lēmumi ir balstīti uz datiem. Bija skaidrs, ka darījums nebija prasītās naudas vērts.\" Vēlāk Hants paskaidroja savus izteikumus. \"Ikvienam raidījumam ir sava auditorija. Mēs neesam tiesīgi vērtēt, vai \"Amazon\" samaksāja par daudz,\" uzsver Hants. No \"TopGear\" bijušo vadītāju piedāvājuma atteicās arī britu televīzijas kanāls \"BT Sport\". Klārksons, Hamonds un Mejs vadīs jaunu auto raidījumu, kura nosaukums vēl netiek atklāts. Plānots, ka pārraides veidošana sāksies rudenī, bet pirmās sērijas tiks demonstrētas 2016.gadā. Baumo, ka 36 sērijas \"Amazon\" izmaksājušas 160 miljonus sterliņu mārciņu (218 miljonus eiro). Tikmēr raidījums \"TopGear\" turpināsies raidorganizācijas BBC 2. kanālā. Vadītāja pienākumus pārņems radio un televīzijas personība Kriss Evanss. Kā ziņots, BBC martā atlaida Klārksonu pēc saķeršanās ar raidījuma producentu. Klārksons atzinies BBC vadībai, ka kliedzis un iesitis producentam Oisinam Timonam, kuru vēlāk aizveda uz slimnīcu, jo viņam bija pārsista lūpa. Pēc notikuma BBC paziņoja, ka nepagarinās Klārksona līgumu, un Mejs un Hamonds, solidarizējoties ar Klārksonu, arī pameta raidorganizāciju.", "link": "https://www.delfi.lv/auto/42826658/zinas/46431235/netflix-parstavis-topgear-vaditaju-piedavajums-nebija-prasitas-naudas-verts"},
{"title": "Mediji uzzinājuši Klārksona jaunā raidījuma nosaukumu", "category": "Auto", "body": "Jaunais Džeremija Klārksona, Ričarda Hamonda un Džeimsa Meja automobiļu raidījums, kas būs pieejams \" Amazon  Prime\" tiešsaistes servisā, ieguvis \"Gear Knobs\" (pārnesumkārbas vadības sviras uzgaļi – tulk.) nosaukumu, vēsta ārvalstu mediji. \"Gear Knobs\" prečuzīmi 12. jūnijā reģistrējis advokātu kantoris \"Olswang\", kā klients ir Klārksons. Reģistrācija notikusi divas nedēļas pirms tam, kad \" TopGear \" (\"Gāzi grīdā!\") vadītāji parakstīja vienošanos ar \"Amazon\" par jauna raidījuma veidošanu. Saskaņā ar vienošanos, kas noslēgta uz trim gadiem, pavisam tiks uzfilmētas 36 raidījuma sērijas, kuru kopējais budžets ir 160 miljoni sterliņu mārciņas (219 miljoni eiro). Jaunais šovs ēterā nonāks 2016. gadā un būs pieejams \"Amazon Instant Video\" servisā, kā abonēšana Eiropā maksā 49 eiro gadā. Klārksons par savu darbu saņems 10 miljonus mārciņu (13,7 miljonus eiro) gadā, kas padarīs viņu par vislabāk apmaksāto tālrādes zvaigzni Lielbritānijā. Savukārt viņa kolēģi Hamonds un Mejs saņems katrs 7,2 miljonus mārciņu (9,6 miljonus eiro) gadā.", "link": "https://www.delfi.lv/auto/42826658/zinas/46481915/mediji-uzzinajusi-klarksona-jauna-raidijuma-nosaukumu"},
{"title": "'Rally Liepāja 2015' direktors: šis rallijs nevienu neatstāja vienaldzīgu!", "category": "Auto", "body": "Eiropas rallija čempionāta ( ERČ ) otrajam posmam, \" Rally Liepāja \", šogad bija lemts kļūt par sacensībām, kuras gan skatītāji, gan vēl jo vairāk dalībnieki atcerēsies ilgu laiku. Brīnišķīga, saulaina ziemas diena trases pieraksta dienā, lietus un izmirkuši grants ceļi pirmajā rallija dienā un mežonīgs putenis otrajā - kombinācija, kas katrā komponentā izslēdz garlaicīgas, ikdienišķas sacīkstes iespējamību. Tieši apgalvojumu, ka šāgada Latvijas ERČ posmu viņi atcerēsies ilgi, ja ne visu mūžu, rallija direktors Raimonds Strokšs pēc sacensībām esot dzirdējis visbiežāk un tas radījis vislielāko gandarījumu par smago darbu. \"Neaizmirstams rallijs, pilnīgi noteikti! Nogurums ir pamatīgs, neaprakstāms. Personīgi man un manai komandai šis bija grūtākais rallijs pēdējo sešu gadu laikā,\" portālam \"Delfi\" pēc sacensībām atklāja Strokšs. \"Taču tehniski mums izdevās ļoti labs rallijs - viss notika laikā, bez aizķeršanās, viss bija savā vietā, ļoti maz pārpratumu, viss notika. Ja sestdien būtu bijuši vēl laika apstākļi tādi, kā svētdien, es savam rallijam dotu ļoti augstu novērtējumu (smaida)!\" \"Arī Starptautiskās Automobiļu federācijas ( FIA ) augstās amatpersonas, kas bija šā rallija novērotāji un komisāri, ar sacensībām palika ļoti apmierināti,\" norāda Strokšs. \"Pēc rallija viņi atzina, ka tas esot bijis noorganizēts vēl labāk kā pagājušogad, un jau pērn mēs saņēmām uzslavas. Protams, ir kaut kādas niansītes, ko vēl varam uzlabot, jo rallijā ir tūkstošiem nianšu, notikumu, ko vēl varētu uzlabot. FIA novērotājs, kurš Latvijā strādāja otro gadu pēc kārtas un var salīdzināt mūsu ralliju, bija ļoti apmierināti redzēto - ar rallija maršrutu, kompakto izpildījumu, ar drošību ātrumposmos, skatītāju pārejām, servisa parka plānojumu, tiesnešu aizsardzību pret laikapstākļiem, degvielas uzpildes zonām - lietas, ko no malas varbūt pat nepamana, bet FIA visu pēta ļoti detalizēti un skurpulozi.\" Jau laicīgi pirms sacensībām \"Rally Liepāja\" rīkotāji, kā ikviena rallija organizators jebkurā gadalaikā, centīgi pētīja meteoroloģisko prognožu vietnes, lai iegūtu maksimāli precīzu prognozi par laika apstākļiem sacensību nedēļas nogalē, taču šoreiz neviena no prognozēm neesot piepildījusies. \"Sāku vērot laika prognozi 10 dienas pirms rallija, jo tas ir laiks, kad var paredzēt kaut ko, jo pirms tam tie ir tikai minējumi. Bija tā, ka laikapstākļu prognozes atšķīrās pat starp informācijas avotiem! Viens rāda -1, otrs +1, viens -2, otrs +2. Bija tik daudz pretrunu, ka es sapratu - nāk kaut kas tāds, ko neviens īsti nevar noprognozēt, un tā arī bija,\" stāsta Strokšs. \"Laikapstākļi sagādāja daudz emociju, bet tā ir vienīgā lieta, ko mēs nespējam ietekmēt,\" smejas Strokšs. \"Visi redzēja, kāda bija tā nedēļa - pasakains ziemas laiks, kad komandas aizvadīja testus un pierakstīja trasi, un pēkšņi atkusnis. Mūsu galvenā cerība bija, ka ceļi izturēs, jo tos īpaši saldējām, uzturējām. Nebūtu uznācis lietus, viss būtu labi, taču lietus ļoti atmiekšķēja segumu un sagādāja problēmas braucējiem ar vēlāku starta laiku. Svētdien viss savukārt sagriezās uz pretējo pusi, viss sasala un atkal bija fantastiskas ziemas ainavas, viss bija smuki. Skatītājiem, domāju, šie mainīgie apstākļi arī sagādāja daudz interesantu momentu - tikai retais aizbrauca mājās, neredzējis kādu sportistu kļūdu vai avāriju.\" \"Emocijas, kas šogad bija rallija laikā un pēc tā, nav salīdzināmas ar iepriekšējiem gadiem. Visiem bija \"uh un ah!\", braucēji mirdzošām acīm stāstīja, kāds viņiem bijis adrenalīns, kā viņš ir pārguris, cik smagi bija braukt, bet tajā visā nebija nekā negatīva,\" stāsta organizators. \"Rallija uzvarētājs Kreigs Brīns atzinās, ka dēļ šiem apstākļiem ralliju atcerēsies visu mūžu, polis Kajetans Kajetanovičs teica, ka Latvijā esot guvis tādu pieredzi, kā nekad iepriekš, un viņi ilgi runās par šīm sacensībām. Es esmu ļoti priecīgs, ka mūsu rallijs nevienu neatstāja vienaldzīgu!\" Kādu mācību no šāgada rallija ir guvusi organizatoru komanda? \"Labs jautājums…\" aizdomājas sacensību direktors. \"Laikam vēl jāpagaida, lai \"nosēžas\", lai saprastu visu līdz galam. No tā, ko mēs varējām ietekmēt, es uzskatu, ka šogad rallijs bija par soli labāks nekā pērn, tāpēc grūti šobrīd, dienu pēc sacīkstes, kaut ko par mācībām. Mums rallijs turpināsies vēl apmēram mēnesi - pirmdien novācām rallija centru, atdevām rācijas, mašīnas. Šobrīd savedam kārtībā ātrumposmu ceļus. Kamēr visas lietas tiek pieņemtas, nodotas, samaksātas, paiet vēl apmēram mēnesis, un tikai tad var izpūst elpu. Protams, stresa līmenis vairs nav tāds, kā pirms sacensībām, taču darāmā ir daudz.\" Kas šogad sagādāja vislielāko stresu organizatoriskajā ziņā? \"Savākt naudu… Tas ir neaprakstāmi grūti un es brīnos, kāpēc neesmu kļuvis sirmāks, laikam labi gēni (smejas). Rallijs sastāv no tūkstošiem lietu, kas jāizdara, jāsaliek,\" saka Raimonds Strokšs. \"Budžets ir ļoti liels, viss maksā naudu, tāpēc es esmu ļoti pateicīgs mūsu partneriem, novērtēju katru no viņiem, katra ieguldījumu!\" Kā zināms, \"Rally Liepāja\" ar FIA noslēgts līgums uz trim gadiem, un 2016. gads ir trešais līgumā, tāpēc jautājām, kādas ir Latvijas izredzes palikt ERČ arī turpmāk. \"FIA un \"Eurosport Events\" pavisam noteikti gribēs turpināt sadarbību ar mums, esmu par to pārliecināts,\" saka Raimonds Strokšs. \"Viņi mūs liek kā paraugu citiem. Vai mēs to varēsim finansiāli atļauties, jo cīņa par atbalstītājiem ir ļoti smaga…\" \"Sapņot var un vajag, un es ceru, ka pienāks tā diena, kad mēs varēsim atļauties vasaras ralliju, pagaidām ir jāpriecājas par to, kas mums ir, jo vasaras posma izmaksas ir pavisam citas,\" nobeidz rallija rīkotājs.", "link": "https://www.delfi.lv/auto/42826676/motorusports/45562872/rally-liepaja-2015-direktors-sis-rallijs-nevienu-neatstaja-vienaldzigu"},
{"title": "'Hyundai' komanda četros WRC rallijos startēs ar četrām mašīnām", "category": "Auto", "body": "\" Hyundai  Motorsport\" komandu četros no atlikušajiem deviņiem šāgada pasaules rallija čempionāta ( WRC ) posmiem - Polijas, Vācijas, Francijas un Lielbritānijas rallijā - pārstāvēs nevis trīs, bet četras ekipāžas, paziņojusi komanda. \"Hyundai\" dos iespēju jaunajam holandietim Kevinam Abringam, kurš komandā pilda testpilota pienākumus, iegūt papildus WRC pieredzi. Pārējās trīs \"Hyundai i20 WRC\" mašīnas pilotēs komandas pamatpiloti beļģis Tjerī Nevils, spānis Dani Sordo un austrālietis Haidens Padons. 2009. gada pasaules junioru rallija čempions Abrings šogad jau startējis WRC sacensības \"Hyundai\" komandas sastāvā - ziemas rallijā Zviedrijā viņš brauca Padona vietā, kurš aizstāja traumu guvušo Sordo. Holandiešu pilots šajās sacensībās izcīnīja augsto 11.vietu, nopelnot komandai vienu kopvērtējuma punktu. Korsikas rallijā, kas šogad atgriežas WRC kalendārā, Abrings startēja pērn, kad tas bija Eiropas rallija čempionāta posms, izcīnot trešo vietu, bet Velsas rallijā holandiešu pilots piedalījies 2011. un 2012.gadā. Lielāka pieredze Abringam ir Vācijas rallijā, kurā viņš startējis trīsreiz.", "link": "https://www.delfi.lv/auto/42826676/motorusports/45962349/hyundai-komanda-cetros-wrc-rallijos-startes-ar-cetram-masinam"},
{"title": "Ralfs Sirmacis izcīna sesto vietu Eiropas junioru rallija čempionāta otrajā posmā", "category": "Auto", "body": "Latvijas talantīgais pilots  Ralfs Sirmacis  (\"SRT\") sestdien papildināja savu punktu skaitu Eiropas rallija čempionāta ( ERČ ) junioru vērtējumā, Ziemeļīrijā notikušajā posmā konkurencē izcīnīja sesto vietu savā ieskaitē. Pēc pirmās dienas astoņiem ātrumposmiem Latvijas pilots, kurš startē ar \" Peugeot  208 R2\" spēkratu, junioru čempionāta dalībnieku vērtējumā ieņēma septīto vietu, taču jau nākamajā dienā atlikušajos 10 ātrumposmos spēja pakāpties par vienu vietu augstāk, 215 kilometrus garajā distancē no līdera atpaliekot par sešām minūtēm un 42,6 sekundēm. \"Uzdevums bija sacensības sākt uzmanīgi. Pirmās dienas beigās šajos ceļos jutos labāk un savu sniegumu spēju uzlabot, tomēr ātrumposmu laiki nebija tik labi, cik gribētos,\" pauda Sirmacis. \"Otrajā dienā pieļāvām vairākas kļūdas - vispirms 11.ātrumposmā nobraucām no trases, tad 15.posmā ieskrējām sienā, un mums radās tehniskas problēmas. Taču veiksmīgi nobraucām līdz finišam un guvām ļoti labu pieredzi.\" Vienu vietu augstāk par Sirmaci - piektajā pozīcijā - finišēja viņa komandas biedrs, krievu sportists Vasilijs Grjazins (\"Peugeot 208 R2\"), kurš Sirmaci apsteidza par trīs minūtēm un piecām sekundēm. Abi autorallija braucēji pārstāv \"Sports Racing Technologies\" ( SRT ) komandu. \"Sacensību abās dienās izdarīju visu, ko spēju. Otrās dienas sākumā radās problēmas ar stūres iekārtu un ātrumkārbu, taču komandas mehāniķi tās veiksmīgi novērsa, un varējām turpināt cīņu,\" stāstīja Grjazins. \"Īrijas ceļi ir ļoti īpatnēji, un esmu priecīgs, ka izdevās iztikt bez lielām kļūdām.\" Šī posma junioru ieskaitē uzvarēja zviedrs Emīls Berkvists (\" Opel  Adam R2\"), kurš uzvarēja arī ERČ junioru čempionāta pirmajā posmā \" Rally Liepāja \".  Otro vietu izcīnīja vācietis Marijans Grībels (\"Opel Adam R2\"), savukārt trešajā pozīcijā vietā ierindojās britu sportists Kriss Ingrems (\"Peugeot 208 R2\"). Par sniegumu šajā posmā Sirmacis nopelnīja astoņus punktus čempionāta kopvērtējumā, bet Grjazins tika pie 14 punktiem. Latvijas sportisti Ziemeļīrijā notikušajā asfalta rallijā startēja pirmo reizi.  Ziemeļīrijā notikušais rallijs \"Circuit of Ireland\" ir otrais posms ERČ junioru konkurencē. Pirmajā posmā - savās mājās notikušajā \"Rally Liepāja\" - Sirmacis izcīnīja trešo vietu, kas ekipāžai deva 24 punktus čempionāta kopvērtējumā. Pēc Ziemeļīrijas posma Sirmacis ERČ kopvērtējumā ar 32 punktiem noslīdējis uz ceturto vietu, savukārt Grjazins ar izcīnītajiem 14 punktiem ierindojas devītajā vietā. Līderis pēc diviem posmiem ar 78 punktiem ir zviedrs Berkvists. Kopumā junioru rallija čempionāta kalendārā iekļauti seši ralliji, trijos no tiem ātrumsacensības notiks pa asfalta seguma ceļiem. Nākamais Eiropas rallija čempionāta posms norisināsies no 4. līdz 6.jūnijam Portugālē.", "link": "https://www.delfi.lv/auto/42826676/motorusports/45781522/ralfs-sirmacis-izcina-sesto-vietu-eiropas-junioru-rallija-cempionata-otraja-posma"},
{"title": "Nosaukti jaunā 'TopGear' raidījuma vadītāji", "category": "Auto", "body": "Par britu raidsabiedrības  BBC  automobiļu raidījuma \" TopGear \" (\"Gāzi grīdā!\") vadītājiem kļūs autožurnālists Kriss Hariss un vācu autosportiste Sabīna Šmita, vēsta izdevums \"The Telegraph\". Abi pievienosies Krisam Evansam, kurš šobrīd strādā pie raidījuma jaunās sezonas nonākšanas ēterā pēc BBC līgumsaistību pārtraukšanas ar Džeremiju Klārksonu, Ričardu Hamondu un Džeimsu Meju. Kriss Hariss ir strādājis britu izdevumos \"Evo\" un \"Autocar\", kā arī publicējis automobiļu apskatus \"YouTube\" kanālā \"Drive\". Tagad viņam ir savs videoblogs ar nosaukumu \" Chriss Harris on Cars \", kuru abonējuši vairāk nekā 320 tūkstoši cilvēku. Savukārt Sabīna Šmita, kura tiek dēvēta par Nirburgringas trases karalieni, piedalās 24 stundu izturības autosacīkstēs, kas notiek šajā Vācijas leģendārajā trasē, kā arī vizina interesentus Nirburgringas trasē ar savu \"Porsche 911 GT3 RS\". 2005. gadā viņa piedalījās vienā no \"TopGear\" epizodēm, kur ar \"Ford Transit\" mikroautobusu trases apli nobrauca 10 minūtēs un astoņās sekundēs, ierādot Džeremijam Klārksonam viņa vietu ar dīzeļa \"Jaguar S-Type\". Pēc \"The Sun\" informācijas, raidījumam \"TopGear\" pievienosies arī bijušais F-1 pilots Deivids Kulhards. Saskaņā ar izdevuma informāciju viņš būs \"daudz harismātiskāks pilots\" nekā Hariss vai Šmita. Iepriekš Kriss Evanss paziņoja, ka viņš ir pat gatavs atteikties no līdzšinējā \"TopGear\" formāta ar trim raidījuma vadītājiem un pilnībā mainīt visu sižeta līniju, atsakoties arī no filmēšanas studijā ar klātesošajiem apmeklētājiem. Tomēr tajā pašā laikā viņš neprecizēja, kāds tad būšot raidījuma jaunais formāts. \"TopGear\" jaunās ēras pirmais raidījums ēterā nonāks 2016. gada 8. maijā. Atgādinām, ka BBC šāgada pavasarī pārtrauca līgumsaistības ar Džeremiju Klārksonu pēc viņa konflikta ar vienu no \"TopGear\" producentiem. Rezultātā no sadarbības ar BBC atteicās arī pārējie \"TopGear\" vadītāji un galvenais producents. Tagad viņi ir noslēguši vairāku simtu miljonu dolāru līgumu ar tiešsaistes servisu \"Amazon Prime\" par jauna automobiļu raidījuma izveidi, kas ēterā nonāks 2016. gadā.", "link": "https://www.delfi.lv/auto/42826658/zinas/46879811/nosaukti-jauna-topgear-raidijuma-vaditaji"},
{"title": "Jaunais 'Ferrari 488 GTB' ar V8 turbomotoru un 670 ZS", "category": "Auto", "body": "Kompānija \" Ferrari \" publicējusi pirmo informāciju un attēlus ar \"458 Italia\" pēcteci, kas ieguvis \"488 GTB\" nosaukumu un V8 turbomotoru. Plašākai sabiedrībai jaunais itāliešu superauto tiks parādīts martā notiekošajā Ženēvas autoizstādē. \"Ferrari 488 GTB\" motors atrodas aiz autovadītāja un pasažiera sēdekļiem. Spēka agregāta tilpums ir 3,9 litri, bet jauda – 670 zirgspēku, kas tiek sasniegta pie kloķvārpstas astoņiem tūkstošiem apgriezienu minūtē. Atgādinām, ka priekštecim \"458 Italia\" bija 570 ZS jaudīgs 4,5 litru V8 atmosfēriskais dzinējs. Jaunā V8 turbomotora griezes moments 760 ņūtonmetru pieejams jau no diviem tūkstošiem apgriezienu minūtē. Jaunajā superauto motors sajūgts ar septiņpakāpju sekvenciālo divsajūgu pārnesumārbu. Līdz 100 km/h \"Ferrari 488 GTB\" paātrinās trīs sekundēs, bet no vietas līdz 200 km/h – 8,3 sekundēs. Maksimālais braukšanas ātrums sasniedz 330 km/h. Ražotāja norādītais vidējais degvielas patēriņš – 11,4 litri benzīna uz 100 km.", "link": "https://www.delfi.lv/auto/42826674/modelu-jaunumi-testi/45535102/jaunais-ferrari-488-gtb-ar-v8-turbomotoru-un-670-zs"},
{"title": "Austrija atsakās no sava ERČ posma", "category": "Auto", "body": "Austrijas autosporta klubs \"Rallye Club Mühlviertel\" paziņojuši, ka 2016.gadā nerīkos \"Jannerallye\", kas divus gadus bija Eiropas rallija čempionāta ( ERČ ) sezonas atklāšanas posms, vēsta ārzemju mediji. Austrija atsakās no sava ERČ posma Austrijas autosporta klubs \"Rallye Club Mühlviertel\" paziņojuši, ka 2016.gadā nerīkos \"Jannerallye\", kas divus gadus bija Eiropas rallija čempionāta (ERČ) sezonas atklāšanas posms, vēsta ārzemju mediji. Rallija rīkotāji nav apmierināti ar ERČ norisi, prasībām un ieguvumiem, par vienu no atteikuma iemesliem minot arī ilgo neskaidrību ar nākamās sezonas kalendāru un nolikumu, kas tiekot izziņots rudenī, kad līdz Austrijas posmam palikuši vien daži mēneši. Tas negatīvi iespaido dalībnieku skaitu - \"Jannerallye\" rīkotāji saskaitījuši, ka šā iemesla dēļ uz starta gada pirmajās ERČ sacenībās ir apmēram par 15 ekipāžām mazāk, bet kopš 2012.gada dalībnieku skaits ERČ ieskaitē samazinājies gandrīz uz pusi, paralēli notiekošajā Eiropas čempionātā - par 17%, raksta portāls \"rallye-magazin.de\". \"Arī ERČ rīkotāju televīzijas apskati, kas Austrijā un Eiropā tiek translēti pl. 23, nekādi nevar nosaukt par labāko pārraides laiku,\" teikts kluba izplatītajā paziņojumā. \"Tā kā mūsu nosauktajos punktos tuvākajā diez vai iespējamas pozitīvas pārmaiņas, esam nolēmuši 2016.gadā savu ralliju nerīkot.\" Vienošanās par \"Jannerallye\" atrašanos ERČ kalendārā bija panākta līdz 2018.gadam. \"Mums bija liels prieks sadarboties ar\"Jannerallye\" rīkotājiem šos gadus,\" saka ERČ organizatoru, \"Eurosport Events\" koordinators Žans-Batists Lejs. \"Saprotam, ka sezonas pirmā posma statuss bieži vien apgrūtina darbu, taču respektējam \"Rallye Club Mühlviertel\" lēmumu. Tajā pašā laikā veicam pārrunas, lai 2016. gada kalendārā būtu iekļauti visi ralliji - gan ziemas, gan asfalta, gan grants sacensības.\" Šis ir pirmais gadījums, kad ERČ posms atsakās no dalības čempionātā; līdz šim ralliji tika izslēgti no kalendāra pēc ERČ iniciatīvas finansiālu vai organizatorisku problēmu dēļ. Kā portāls \"Delfi\" uzzināja ERČ, vēl ir pāragri runāt par to, ka \" Rally Liepāja \" varētu būt nākamās sezonas atklāšanas posms. Kā zināms, aizvadītās divas sezonas Latvijas ERČ posms bija otrās sacensības kalendārā un vienīgais ziemas grants rallijs. \"Jannerallye\", kas arī ir ziemas rallijs un notiek gada pirmajā nedēļas nogalē, notiek pa asfalta seguma ceļiem.", "link": "https://www.delfi.lv/auto/42826676/motorusports/46057879/austrija-atsakas-no-sava-erc-posma"},
{"title": "'TopGear' atlikušās sērijas BBC pārraidīs šovasar", "category": "Auto", "body": "Atlikušās automobiļu raidījuma \" TopGear \" sērijas tiks pārraidītas šovasar, paziņojusi britu raidsabiedrība  BBC . Tām ēterā bija jānonāk martā, bet atstādinātā raidījuma vadītāja Džeremija Klārksona dēļ to pārraide tika atlikta. Tomēr šīs atlikušās \"TopGear\" sērijas atšķirsies ar to, ka tajās nebūs studijā filmēto skatu ar raidījumu vadītājiem un klātesošajiem apmeklētājiem. Šos studiju skatus \"TopGear\" filmē dažas dienas pirms sērijas nonākšanas ēterā. Klārksona atstādināšanas laikā pārējie raidījuma vadītāji – Ričards Hamonds un Džeims Mejs – atteica BBC piedāvājumu filmēt studijas skatus bez Klārksona. Tomēr ar šīm pēdējām 22. sezonas trim sērijām \"TopGear\" nebeigs savu pastāvēšanu. BBC meklēs jaunu raidījuma vadītāju. Pagaidām nav zināms, vai Hamonds un Mejs nolems palikt \"TopGear\" raidījuma komandā vai arī dosies līdzi Klārksonam uz jauno programmu, kuru solījis izveidot. Jau ziņots, ka BBC paziņoja par Klārksona atlaišanu no \"TopGear\" vadītāja amata. Šāds lēmums tika pieņemts pēc izmeklēšanas, kurā tika noskaidrots, ka Klārksons verbāli un fiziski uzbrucis producentam Oisinam Timonam laicīgi nesarūpētu silto vakariņu dēļ pēc nogurdinošas darbadienas.", "link": "https://www.delfi.lv/auto/42826658/zinas/45858863/topgear-atlikusas-serijas-bbc-parraidis-sovasar"},
{"title": "Arī trešā 'TopGear' raidījuma sērija turpina reitingu lejupslīdi", "category": "Auto", "body": "Britu automobiļu raidījuma \" TopGear \" (\"Gāzi grīdā!\") jaunā sezona turpina reitingu lejupslīdi – trešais raidījums zaudējis vēl pusmiljonu cilvēku auditoriju, spējot piesaistīt vien 2,37 miljonu auditoriju. Iepriekšējo raidījumu tiešraidē noskatījās 2,81 miljons cilvēku, bet pirmo – 4,3 miljoni. Tādējādi tas ir viszemākais \"TopGear\" reitings kopš 2003. gada, kad vienu raidījumu tālrādē noskatījās 2,4 miljoni cilvēku. Tiek pieļauts, ka tik zems reitings saistīts arī ar to, ka tobrīd zilajos ekrānos tika pārraidīta arī \" EURO 2016 \" futbola spēle starp Ukrainu un Vāciju, kas Lielbritānijā piesaistīja 6,3 miljonu cilvēku auditoriju. Raidījuma jaunais vadītājs Kriss Evanss savai aizstāvībai mēneša sākumā norādīja, ka zemie reitingi skaidrojami ar to, kā mūsdienās vispār cilvēki skatās televīziju – daudzi izvēlas raidījumus noskatīties sev vēlamā laikā ierakstā vai arī kādā tiešsaistes servisā (\"TopGear\" redzams \" Netflix \" servisā visā pasaulē). Tomēr arī pieskaitot to auditorijas daļu, kas \"TopGear\" noskatās ierakstā vai kādā tiešsaistes servisā, šobrīd tam reitingi ir zemāki nekā iepriekšējās sezonās, kad raidījumu vadīja pasaulē pazīstamā trijotne  Džeremijs Klārksons , Ričards Hamonds un Džeimss Mejs. Turklāt skatītāju atsauksmes sociālajos tīklos liecina, ka viņiem ne tik ļoti nepatīk jaunais \"TopGear\" formāts, cik tā galvenais vadītājs Kriss Evanss, kurš pastāvīgi kliedz un apvemjas katru reizi, kad tiek izvizināts automobilī pa sacīkšu trasi lielā ātrumā. Jaunākajā, trešajā raidījumā tā viņam gadījās, kad tika vizināts ar \"Audi R8\".", "link": "https://www.delfi.lv/auto/42826658/zinas/47562503/ari-tresa-topgear-raidijuma-serija-turpina-reitingu-lejupslidi"},
{"title": "Klārksons pats ziņojis par strīdu, kas noveda pie viņa atstādināšanas", "category": "Auto", "body": "Auto raidījuma \" TopGear \" (\"Gāzi grīdā!\") vadītājs Džeremijs Klārksons pats ziņojis raidorganizācijas  BBC  vadībai par strīdu ar producentu, kura rezultātā viņš uz laiku tika atstādināts no amata. Klārksons pārējiem raidījuma darbiniekiem sacīja, ka esot informējis BBC televīzijas nodaļas direktoru Deniju Koenu par vēlā vakara stundā viesnīcā izcēlušos strīdu, vēsta britu laikraksts \"The Guardian\" un citi izdevumi. 54 gadus vecais Klārksons piezvanīja Koenam un sacīja, ka esot iekļuvis \"fiziskā konfrontācijā\" ar producentu, taču neesot viņam iesitis. Vienu dienu vēlāk BBC Klārksonu uz laiku atstādināja. Iepriekš medijos izskanējušas ziņas, ka Klārksons esot sakliedzis uz producentu, kurš nav varējis vēlā nakts stundā atrast viņam steiku, bet tā vietā piedāvāja aukstu gaļu no viesnīcas virtuves. \"Klārksons neiesita Timonam, taču izmantoja ikvienu rupju vārdu, ko vien varat iedomāties. Citi viņu turēja,\" avīzei \"The Sun\" atklāja vārdā nenosaukts informācijas avots, kurš tolaik atradās viesnīcā. Kad atklātībā nonāca ziņas par Klārksona atstādināšanu, fani ierosināja petīciju, lai panāktu viņa atjaunošanu \"Top Gear\" vadītāja amatā. Pagaidām petīciju vietnē \"change.org\" parakstījuši vairāk nekā 825 000 cilvēku.", "link": "https://www.delfi.lv/auto/42826658/zinas/45690012/klarksons-pats-zinojis-par-stridu-kas-noveda-pie-vina-atstadinasanas"},
{"title": "'Gymkhana' zvaigzne Kens Bloks uzvar klasiskā rallija sacensībās Jaunzēlandē", "category": "Auto", "body": "Atraktīvais amerikāņu rallija pilots  Kens Bloks , kurš globālu slavu ieguva ar saviem \" Gymkhana \" videoklipiem, nupat uzvarējis \"Rally Whangarei\" sacensībās Jaunzēlandē. Sacīkste risinājās vienā no skaistākajiem valsts reģioniem, kur filmētas \"Gredzenu pavēlnieka\" ainas. Bloks rallija vadībā izvirzījās jau pirmajā sacensību dienā un šoreiz viņam izdevās izvairīties no kļūmēm, sasniedzot finišu visos 16 ātrumposmos un izcīnot uzvaru. \"Braukšana pa šiem Jaunzēlandes ceļiem bija neticami aizraujoša,\" saka amerikāņu pilots. \"Tie ir radīti rallijam! Turklāt mēs ar manu stūrmani Aleksu Dželsomino, izrādās, esam pirmie ārzemnieki, kas uzvarējuši šajā rallijā, kas ir \"cool\". Liels paldies organizatoriem un tiesnešiem par darbu - rallijs notika ļoti raiti. Forši sākt jauno sezonu ar uzvaru!\" Kā zināms, atraktīvais amerikāņu pilots reizēm piedalās arī pasaules rallija čempionāta (WRC) sacensībās, kur biežāk skatītājus priecē ar iespaidīgām avārijām nekā rezultātiem.", "link": "https://www.delfi.lv/auto/42826676/motorusports/45842407/gymkhana-zvaigzne-kens-bloks-uzvar-klasiska-rallija-sacensibas-jaunzelande"},
{"title": "ERČ Azoru salu rallijā privātajiem dalībniekiem sadalīs 50 000 eiro lielu balvu fondu", "category": "Auto", "body": "Atzīmējot Azoru salu rallija 50. jubileju, rīkotāji ir nolēmu vairāk kā divkāršot  naudas prēmiju apjomu, ko par izcīnītajām vietām šogad Eiropas rallija čempionāta (ERČ) posmos saņem privātie dalībnieki , kas nepārstāv rūpnīcu komandas, informē ERČ preses dienests. \"SATA Rallye Açores\", kas notiks jūnija pirmajā nedēļā, naudas balvās sadalīs nevis ierastos 20, bet gan 50 tūkstošus eiro, no kuriem 12 tūkstoši pirmo reizi atvēlēti ātrākajiem ERČ junioru ieskaites braucējiem - 6000 pirmajai, 4000 otrajai un 2000 eiro trešajai vietai. Rallija ātrākais privātais braucējs saņems 10 tūkstošus eiro - iepriekšējos ERČ posmos tie bija 7000 eiro. Kā zināms, šosezon ERČ junioru čempionātā startē arī Latvijas pārstāvis  Ralfs Sirmacis  (\"Sports Racing Technologies\"), kurš plāno piedalīties arī Portugālei piederošo Azoru salu rallijā.  \"Privātie dalībnieki ir ERČ patiesie varoņi, kas uztur čempionāta garu,\" saka ERČ koordinators Žans-Batists Lejs. \"Ieviešot naudas balvas, mēs parādījām, ka augstu novērtējam viņu startu mūsu sacensībās.\" Šosezon ERČ rallijos piedalījušies 70 reģistrēti privātie braucēji. \"SATA Rallye Açores\" ir sezonas pirmais grants vasaras rallijs. Tas risināsies no 4. līdz 6. jūnijam. Trasē iekļauti 17 ātrumposmi, kuru kopējais garums ir 216 kilometri (88% grants, 12% asfalts). Dalībniekiem arī šogad būs jāveic ikoniskais, fotogrāfu iecienītais \"Sete Cidades\" ātrumposms, kura ceļš vijas ap izdzisušu vulkānu.", "link": "https://www.delfi.lv/auto/42826676/motorusports/45855799/erc-azoru-salu-rallija-privatajiem-dalibniekiem-sadalis-50-000-eiro-lielu-balvu-fondu"},
{"title": "Ralfs Sirmacis 'Rally Talsi' iesildīsies ERČ Azoru salu rallijam", "category": "Auto", "body": "Latvijas rallija čempionāta līderis LRC3 klases ieskaitē Ralfs Sirmacis (\"Sports Racing Technologies\") \" Rally Talsi \" startēs vairāk ar domu sagatavoties Eiropas čempionāta ( ERČ ) nākamajam posmam, \"SATA Rally Azores\", taču neatteiksies no cīņas arī savās mājas sacīkstēs. \"Šogad galvenie starti ir Eiropas čempionātā, un arī Talsu rallijs būs daļa no gatavošanās jūnija sākumā notiekošajam Portugāles rallijam, taču noteikti cīnīsimies par augstākajām pozīcijām – konkurenti šajā rallijā būs ļoti spēcīgi, tāpēc sacensības gaidāmas interesantas,\" saka Ralfs Sirmacis. Jāatzīmē, ka Talsu rallijā ne Sirmacis, ne viņa komandas biedrs, Vasīlijs Grjazins, nebrauks ar tām automašīnām, kas paredzētas startiem Eiropas rallija čempionātā. Tās patlaban tiek gatavotas jūnija sākumā gaidāmajam rallijam Portugālē, un jau nākamās nedēļas sākumā tiks sūtītas tālajā ceļā uz Azoru salām. Sirmacis Talsos startēs ar \" Ford Fiesta  R2\" automašīnu, ar kādu viņš iepriekšējos trīs gados kļuva par Latvijas čempionu R2 klasē, tostarp arī trīs gadus pēc kārtas izcīnīja uzvaras \"Rally Talsi\". Otrs \" SRT \" komandas Eiropas rallija čempionāta dalībnieks Vasīlijs Grjazins Talsos startēs ar \" Peugeot  208 R2\", un būs viens no sacensību galvenajiem favorītiem, neraugoties uz salīdzinoši zemāku vietu Latvijas čempionāta kopvērtējumā. Apņēmības pilns cīnīties par augstām vietām ir arī Latvijas rallija čempionāta debitants Nikolajs Grjazins, kurš \"Rally Liepāja\" laikā notiekošajos posmos abas reizes kāpa uz goda pjedestāla, turklāt vienā no reizēm – uz augstākā pakāpiena. \"Talsu rallija ātrumposmi man būs jaunums, un šis rallijs būs vien manas otrās sacensības uz grants seguma, taču esam gatavi kārtīgi pastrādāt,\" stāsta Vasīlija jaunākais brālis Nikolajs. Latvijas rallija čempionāta kopvērtējumā pēc aizvadītiem trīs posmiem Sirmacis ir LRC3 klases līderis, bet 2.vietā atrodas Nikolajs Grjazins. Vasīlijs Grjazins atrodas 7.vietā. Arī Latvijas Rallija kausa Junioru ieskaitē divvadībā atrodas \"SRT\" komandas piloti – līderis ar 51 punktu ir Sirmacis, bet viņam ar 27 punktiem seko Nikolajs Grjazins. Savukārt komandu vērtējumā SRT uzvarējusi divos no trijiem rallijiem, un ar 87 punktiem ir čempionāta vadībā.", "link": "https://www.delfi.lv/auto/42826676/motorusports/45967919/ralfs-sirmacis-rally-talsi-iesildisies-erc-azoru-salu-rallijam"},
{"title": "Foto: 'Rally Masters Show' Maskavā - lietus, sasista 'Lancia' un Krievijas čempionu uzvara", "category": "Auto", "body": "Šovā piedalījās arī Latvijas rallija komandas - \"Sports Racing Technologies\" (SRT), \"Auto Stils Rally Technica\" (ASRT) un \"Prospeed\", ko pārstāvēja lielākoties vietējie braucēji. Veiksmīgāk startēja SRT komanda, kuras pārstāvētā ekipāža Nikolajs Grjazins/Jaroslavs Fjodorovs (\"Peugeot 208 R2\") izcīnīja otro vietu. Uzvaru šovā svinēja pagājušā gada Krievijas un Igaunijas čempioni rallijā Aleksejs Lukjaņuks/Aleksejs Arnautovs. Kopumā sacensībās piedalījās piloti no 11 valstīm; līdz finišam šogad diezgan sarežģītajā trasē tika 31 ekipāža. Piedāvājam jums foto ieskatu šajās sacensībās!", "link": "https://www.delfi.lv/auto/42826676/motorusports/45843411/foto-rally-masters-show-maskava-lietus-sasista-lancia-un-krievijas-cempionu-uzvara"},
{"title": "Paziņots jaunā 'TopGear' vadītāja vārds", "category": "Auto", "body": "Raidsabiedrība BBC paziņojusi, ka populārā auto tematikas raidījuma \" TopGear \" (\"Gāzi grīdā\") jaunais vadītājs būs radio personība Kriss Evanss. Viņš aizstās Džeremiju Klārksonu, ar kuru līgums tika lauzts martā.  Evans BBC komentējis, ka ir saviļņots, un atzinis, ka \"TopGear\" ir viens no viņa visu laiku iecienītākajiem raidījumiem.  \"Es apsolu, ka darīšu visu iespējamu, lai cienītu visu, kas ir padarīts līdz šim, un virzītu šovu uz priekšu,\" viņš piebilda. Mikroblogošanas vietnē \"Twitter\" pēc jaunumu publiskošanas viņš paziņoja, ka Klārksons un pārējie raidījuma vadītāji - Ričards Hamonds un Džeims Mejs - ir \"labākie\". Tiesa gan, arī Hamonds un Mejs vairs nebūs raidījuma vadītāju komandā. Evanss ar BBC noslēdzis trīs gadu līgumu. Pagaidām nav zināms, kas būs viņa partneri raidījumā. \"Tas varētu būt viens vadītājs, divi, vesela komanda, vai arī tie varētu būt dažādi vadītāji ik nedēļu,\" komentējis BBC pārstāvis Deivids Sillito.  Jaunais raidījuma vadītājs tiek raksturots kā liels auto entuziasts, turklāt viņš un Klārksons esot labi draugi.  Jau vēstīts, ka  25. martā BBC paziņoja par līguma nepagarināšanu ar Klārksonu . Savā paziņojumā raidsabiedrībās ģenerāldirektors Tonijs Hols norādīja, ka \"lēmums netika pieņemts viegli\" un apzinās, ka sabiedrībā tas tiks uzņemts ar \"dalītu viedokli\". Tomēr Klārksons esot \"pārkāpis līniju\" un BBC \"nevarot piedot to, kas notika\". Klārksons no \"TopGear\" radījuma vadītāja amata tika atstādināts 10. martā uz izmeklēšanas laiku saistībā ar uzbrukumu producentam par laicīgi nenoorganizētām vakariņām pēc nogurdinošas darbadienas. Pārējie divi \"TopGear\" vadītāji – Ričards Hamonds un Džeims Mejs – paziņoja, ka bez Klārksona raidījumu nevadīs, kaut arī tādu variantu uz izmeklēšanas laiku sākotnēji piedāvājis BBC.", "link": "https://www.delfi.lv/auto/42826658/zinas/46115895/pazinots-jauna-topgear-vaditaja-vards"},
{"title": "Liepājas pašvaldība Eiropas rallija čempionāta posma rīkošanai piešķir 120 000 eiro", "category": "Auto", "body": "Liepājas dome Eiropas rallija čempionāta ( ERČ ) posma rīkošanai Liepājā 2016. gadā piešķirs 120 000 eiro līdzfinansējumu. Nepieciešamais finansējums tiks iekļauts nākamā gada pašvaldības budžetā, taču, izvērtējot 2015. gada ieņēmumu izpildi uz šā gada 1.a ugustu, budžeta ieņēmumu pārpildes gadījumā dome varētu lemt par daļas finansējuma piešķiršanu 2015. gadā. Šī gada februārī Liepājā jau trešo gadu notika Eiropas rallija čempionāta ziemas posms, \" Rally Liepāja \", ko organizēja SIA \"RA Events\" un tās sadarbības partneri Starptautiskā automobiļu federācija ( FIA ) un TV kanālu producentu grupa \"Eurosport Events\". 2015.gadā rīkotajās sacensībās piedalījās dalībnieki no 20 valstīm, un pasākuma TV auditorija sasniedza vairāk nekā 12 miljonus cilvēku 59 valstīs. Liepājas pilsētas dome saņēmusi SIA \"RA Events\" vēstuli, kurā lūgts atbalstīt posma organizēšanu Liepājā arī 2016.gadā. Pašvaldības pārstāvji norāda, ka šāda pasākuma norise Liepājā veicina pilsētas atpazīstamību Eiropā. Tāpat rallija norises laikā 2016. gada februārī, kas nav tūrisma sezona, tiks noslogotas reģiona viesnīcas un viesu mājas, kā arī sabiedriskās ēdināšanas iestādes un tirdzniecības vietas. Kā zināms, Latvijai ERČ posm arīkošanas tiesības tika piešķirtas uz trim gadiem, līdz 2016. gadam ieskaitot, bet \"RA Events\" direktors Raimonds Strokšs pēc Liepājas domes sēdes portālam \"liepajniekiem.lv\" norādīja, ka jau sāktas sarunas par ziemas rallija rīkošanu arī turpmākajos gados. Strokšs uzskata, ka ziemas rallijs pa šiem gadiem audzis gan organizatoriskā ziņā, gan sportistu un apmeklētāju skaita ziņā.", "link": "https://www.delfi.lv/auto/42826676/motorusports/46197329/liepajas-pasvaldiba-eiropas-rallija-cempionata-posma-rikosanai-pieskir-120-000-eiro"},
{"title": "Video: Latvijas rallistiem labs 'SATA Rallye Acores' iesākums", "category": "Auto", "body": "Ralfs Sirmacis (\"Sports Racing Technologies\") pēc pirmajiem trim ātrumposmiem junioru vērtējumā dala pirmo vietu ar britu Krisu Ingremu, kamēr Emīls Blūms (\"LMT Autosporta Akadēmija\") ierindojas devītajā vietā.", "link": "https://www.delfi.lv/auto/42826676/motorusports/46065621/video-latvijas-rallistiem-labs-sata-rallye-acores-iesakums"},
{"title": "Ralfs Sirmacis uzvar ERČ 'Rally Estonia' junioru ieskaitē", "category": "Auto", "body": "Latvijas jaunais autobraucējs  Ralfs Sirmacis  kopā ar stūrmani Artūru Šiminu (\"Sports Racing Technologies\") svētdien izcīnīja uzvaru junioru ieskaitē Eiropas rallija čempionāta ( ERČ ) Igaunijas posmā, \"auto25  Rally Estonia \". Sirmacis (\" Peugeot  208 R2\") bija savas ieskaites līderi jau pēc sestdien aizvadītās otrās rallija dienas, bet svētdien sportistiem bija jāveic vēl seši ātrumposmi, no kuriem latviešu ekipāža uzvarēja divos.  Tas ļāva nosargāt uzvaru kopējā ieskaitē, par 31,8 sekundēm apsteidzot tuvāko sekotāju zviedru Emīlu Bergkvistu (\" Opel  Adam R2\"), bet trešais palika igaunis Miko Ove Nīnemae (\"Peugeot 208 R2\"), atpalikdams vēl par 2,4 sekundēm vairāk. Kopējā ieskaitē Sirmača ekipāža ieņēma augsto 10. vietu. Uzvaru \"auto24 Rally Estonia\" kopvērtējumā uzvarēja Krievijas ekipāža Aleksejs Lukjaņuks/Aleksejs Arnautovs, kuri brauca ar N4 klases \" Mitsubishi  Lancer EvoX\". Otro vietu izcīnīja polis Kajetans Kajetanovičs (\"Ford Fiesta R5\"), trešais palika mājinieks, igaunis Rainers Auss (\"Mitsubishi Lancer EvoIX\"). Pēc Igaunijas posma ERČ kopvērtējuma vadībā ir nonācis Kajetanovičs, apsteidzot iepriekšējo līderi Kreigu Brīnu, kurš no \"auto24 Rally Estonia\" izstājās pirms pēdējā ātrumposma. Tagad viņus kopvērtējumā šķir pieci punkti poļu pilotam par labu. Vienu posmu līdz junioru ieskaites sezonas beigām čempiona titulu priekšlaicīgi sev jau nodrošinājis Bergkvists, toties Ralfs Sirmacis pēc uzvaras Igaunijā ir pacēlies uz otro vietu savas ieskaites vērtējumā, un trešajā vietā esošo norvēģi Stīvu Roklandu apsteidz par astoņiem punktiem, taču \"bīstami\" tuvu ir arī citi braucēji - brits Kriss Ingrems no Sirmača atpaliek par deviņiem, vācietis Marijans Grībels - par 12 punktiem. Pēdējais junioru čempionāta posms risināsies Čehijā, \"Barum Rally Zlin\", kas ir asfalta rallijs un risināsies augusta beigās. Kā zināms, ERČ junioru čempionātā ir iekļauti tikai seši no 10 ERČ rallijiem.", "link": "https://www.delfi.lv/auto/42826676/motorusports/46231671/ralfs-sirmacis-uzvar-erc-rally-estonia-junioru-ieskaite"},
{"title": "Grieķijas finansiālā krīze ERČ Akropoles ralliju neietekmēs", "category": "Auto", "body": "Eiropas rallija čempionāta ( ERČ ) Grieķijas posms, leģendārais Akropoles rallijs, notiks, neskatoties uz finansiālo krīzi valstī. \"Mēs kopā ar Grieķijas Automobiļu federāciju ļoti rūpīgi uzraugam situāciju un es ar prieku varu paziņot, ka Akropoles rallijs notiks, kā ieplānots,\" saka ERČ koordinators Žans-Batiste Lejs.  Akropoles ralliju paredzēts aizvadīt no 9. līdz 11. oktobrim. Slavenais Grieķijas rallijs, kas vairākus gadu desmitus bija pasaules rallija čempionāta (WRC) posms, ERČ pievienojās 2014. gadā. Šī gada ERČ kalendārā tam iedalīta priekšpēdējā posma statuss. Pagājušogad ERČ Akropoles rallijā, kas notika marta beigās, uzvarēja Kreigs Brīns.", "link": "https://www.delfi.lv/auto/42826676/motorusports/46236307/griekijas-finansiala-krize-erc-akropoles-ralliju-neietekmes"},
{"title": "Durvis ver Frankfurtes autoizstāde; desmit zīmīgākās prezentācijas", "category": "Auto", "body": "Otrdien, 10. septembrī, durvis ver 65. starptautiskā  Frankfurtes autoizstāde , kas ir viens no lielākajiem notikumiem pasaules autobūvē. Sākotnēji tā būs pieejama žurnālistiem un lūgtajiem visiem, bet ikvienam interesants to varēs apmeklēt no 12. līdz 22. septembrim. Iepriekšējo Frankfurtes autoizstādi apmeklēja nepilns miljons cilvēku. Portāls \"Delfi\" piedāvā iepazīties ar desmit zīmīgākajām prezentācijām, par kurām autoražotāji ir paziņojuši vēl pirms izstādes atklāšanas. Vairāk par Frankfurtes autoizstādes jaunumiem lasi  speciālajā sadaļā .  Vācu tūninga kompānija \"Brabus\" izgatavojusi \"iBusiness\" modifikāciju uz jaunās paaudzes \"Mercedes-Benz\" S-klases sedana bāzes, ko pats izstrādātājs nosaucis par pasaulē visātrāko un visjaudīgāko luksusa limuzīnu pasaulē. \"Brabus 850 6.0 iBusiness\" aprīkots ar sešlitru V8 biturbo motoru, kas attīsta 850 zirgspēku jaudu, kas ir par 265 ZS vairāk nekā \"S63 AMG\", uz kā bāzes tas veidots. Savukārt šī \"Brabus\" dzinēja maksimālais griezes moments sasniedz 1450 ņūtonmetru, tomēr šis raksturlielums ierobežots pie 1150 Nm atzīmes, lai saudzētu transmisiju. Rezultātā masīvais sedanam līdz 100 km/h paātrinās 3,5 sekundēs un maksimāli sasniedz 350 km/h. \"BMW\" pirmā sērijveida elektromobiļa \"i3\" pamatā ir alumīnija rāmis. Virsbūves rāmis ir no oglekļa šķiedras, bet paneļi – no kompozītmateriāliem. Tas aprīkots ar elektromotoru, kas attīsta 170 zirgspēku jaudu un konstantu 250 ņūtonmetru griezes momentu. Automobilim ir bezpakāpju transmisija. 22 kWh litija jonu akumulatoru komplektam ražotājs dod sešu gadu vai līdz 160 tūkstoš kilometru nobraukuma garantiju. \"BMW i3\" ar pilnu uzlādi spējīgs nobraukt 130 līdz 160 km distanci. Elektromobiļa cena būs no 35 tūkstošiem eiro. Modernizētajam \"Dacia Duster\" ir citāds radiatora dekoratīvais režģis, priekšējais buferis un lukturi. Savukārt uz jumta reliņiem būs uzdrukāts \"Duster\" nosaukums, bet izplūdes sistēmas uzgaļi būs hromēti. Arī aizmugurējie lukturi ir nedaudz pārveidoti. Tāpat \"Dacia Duster\" ieguvis jaunu motoru – 125 ZS jaudīgu benzīna turbomotoru. \"Volkswagen\" Frankfurtes autoizstādē prezentēs divu elektromobiļu sērijveida versiju: viens no tiem būs \"e-up!\", bet otrs – \"e-Golf\". \"VW e-Golf\" hečbeks būs aprīkots ar 115 zirgspēku jaudīgu elektromotoru un 24,2 kWh akumulatoru komplektu. Sērijveida elektromobilis uz \"VW Golf\" bāzes līdz 100 km/h paātrināsies 10,4 sekundēs, bet tā maksimālais braukšanas ātrums būs ierobežots pie 140 km/h atzīmes. Ar pilnu akumulatoru uzlādi \"e-Golf\" būs spējīgs nobraukt līdz pat 190 km distanci. Savukārt mazais \"VW e-up!\" aprīkots ar 82 ZS elektromotoru un 18,7 kWh akumulatoru komplektu. Līdz 100 km/h šāds markas mazākais sērijveida elektromobilis paātrināsies 12,4 sekundēs un maksimāli sasniegs 130 km/h. Ar pilnu akumulatoru uzlādi \"e-up!\" spēs nobraukt līdz 160 km attālumu. \"Jaguar C-X17\" ir šīs markas pirmā apvidus automobiļa prototips. Tā veidols ieturēts \"Jaguar\" markas jaunāko modeļu dizaina valodā. \"Jaguar C-X17\" izgatavots uz jaunas modulārās platformas, ko britu autoražotājs izmantos vairāku topošo modeļu pamatā. Sērijveida ražošanā tamlīdzīgs \"Jaguar\" apvidus automobilis nonāks 2015. gadā. Gaidāms, ka tas aizgūs spēka agregātus no \"Range Rover Evoque\" modeļa, tostarp V6 kompresormotoru. Kompānijas \"Nissan\" luksusa marka \"Infiniti\" izstrādājusi \"Q30\" prototipu, kas tiek pozicionēts kā t.s. golfa klases modelis. \"Infiniti Q30\" dizains apvieno hečbeka, kupejas un pat neliela apvidus automobiļa iezīmes. Koncepts pozicionēts gados jaunai auditorijai, \"kura meklē alternatīvu tradicionāliem \"premium\" segmenta hečbekiem\". Tamlīdzīga sērijveida hečbeka ražošana tiks uzsākta 2015. gadā. Auto, kas brauc ar gaisu? Franču \"Citroen\" demonstrē, ka tā ir realitāte! \"Citroen Cactus\" aprīkots ar hibrīda spēka agregātu \"Hybrid Air\", kas elektromotora vietā izmanto gaisa sūkni. Tāpat šajā sistēmā ir iekšdedzes dzinējs, variatora transmisija un hidrauliskais motors ar diviem saspiestā gaisa baloniem. Ar gaisu \"Citroen Cactus\" spējīgs nobraukt līdz 70 km attālumu. Ražotājs plāno, ka tamlīdzīga \"Hybrid Air\" sistēma sērijveida automobiļos varētu tikt ieviesta 2016. gadā. \"Audi Sport quattro\" aprīkots ar hibrīda spēka agregātu, kas kopumā attīsta 700 zirgspēku jaudu un 800 ņūtonmetru griezes momentu. Koncepta hibrīda spēka agregāts apvieno 560 ZS jaudīgu četrlitru V8 biturbo dzinēju, 14,1 kWh litija jonu akumulatoru komplektu un 150 ZS elektromotoru, kas atrodas starp iekšdedzes dzinēju un astoņpakāpju automātisko pārnesumkārbu. Sportiskā hibrīda prototips no vietas līdz 100 km/h spēj paātrināties 3,7 sekundēs un maksimāli sasniegt 305 km/h. Ražotāja norādītais vidējais degvielas patēriņš šim prototipam ir divarpus litri benzīna uz 100 km. Tikai ar elektroenerģiju hibrīds spējīgs nobraukt līdz 50 km distanci. \"Opel Monza\" prototips demonstrē markas dizaina attīstības virzienu. Koncepts izgatavots uz modulārās platformas un ir aprīkots ar elektromotoru, kā akumulatorus lādē trīscilindru \"SIDI\" saimes motors, kas darbojas ar gāzi. \"Opel Monza\" priekšējais panelis būtībā ir viens liels ekrāns, kurā ir 18 diožu paneļi – tas stiepjas no vienām durvīm līdz otrām. Uz šiem ekrāniem tiek demonstrēta dažāda veida informācija atkarībā no autovadītāja vēlmēm. Multimediju sistēma ir regulējama kā ar taustiņiem uz stūresrata, tā arī ar balss komandām. \"Volvo Concept Coupe\" demonstrē markas nākotnes modeļu dizaina attīstību un izmanto virkni stilistisko detaļu no 60. gadu \"P1800\" kupejas. Autoražotājs uzsver, ka šis nav futūristisks prototips, bet gan demonstrē jaunās modulārās platformas iespējas. \"Volvo\" koncepts aprīkots ar hibrīda spēka agregātu, kas apvieno \"Drive-E\" saimes benzīna četrcilindru dzinēju un elektromotoru. Tādējādi \"Volvo Concept Coupe\" spēka agregāta kopējā jauda attīsta 400 ZS, bet griezes moments – 600 Nm.", "link": "https://www.delfi.lv/auto/42826658/zinas/43640031/durvis-ver-frankfurtes-autoizstade-desmit-zimigakas-prezentacijas"},
{"title": "Sirmacis/Šimins uzvar 'Rally Liepāja' kvalifikācijā Eiropas čempionāta junioru ieskaitē", "category": "Auto", "body": "\"Sports Racing Technologies\" (SRT) komandas ekipāža Ralfs Sirmacis/Artūrs Šimins (\" Peugeot  208 R2\") izcīnīja pārliecinošu uzvaru Eiropas čempionāta junioru ieskaitē \" Rally Liepāja \" kvalifikācijā, tuvāko sekotāju 3,09 kilometrus garajā ātrumposmā apsteidzot par 3,8 sekundēm, piektdien informēja SRT. Kopvērtējumā trīskārtējais Latvijas čempions R2 ieskaitē spēja uzrādīt 13. ātrāku laiku, un tas deva jaunajam latviešu talantam piedalīties arī starta vietu izvēlē. Sestdien, 7. februārī, Sirmacis/Šimins sacensības sāks ceturtie. \"Mūsu mērķis kvalifikācijā bija iekļūt starp labākajiem un startēt no augstākas starta pozīcijas. Peletona aizmugurē braucošajiem gan būs labāka saķere, līdz ar to viņi uzrādīs ātrākus laikus, tomēr jāatceras, ka atļauto riepu skaits ir ierobežots un, braucot pirmajiem, ir iespēja tās ietaupīt uz rallija izšķirošajiem ātrumposmiem,\" sacīja R. Sirmacis.  Ļoti ātrs \"Rally Liepāja\" kvalifikācijā bija pagājušā gada pasaules rallijkrosa čempionāta bronzas medaļnieks  Reinis Nitišs  ar stūrmani Māri Neikšānu (\"Ford Fiesta R2\"). Viņi uzrādīja piekto ātrāko laiku savā ieskaitē, par 0,19 sekundēm apsteidzot komandas biedru Vasiliju Grjazinu/Dmitriju Lebediku (\"Peugeot 208 R2\"). \"Pa tik garu trasi braucu pirmo reizi, un rallijs ir nogurdinošāks nekā rallijkross - nav pierasts tik daudz laika pavadīt automašīnā, tāpēc pagaidām ir grūti prognozēt, kā man veiksies sacensībās. Katrā ziņā, tas man ir jauns izaicinājums, un sacensību gars rallijā ir pavisam citādāks,\" stāsta R. Nitišs.  \"Trase ir ļoti interesanta un daudzveidīga, un mūs sagaida ļoti interesantas sacensības. Pagājušajā gadā šajā rallijā izcīnīju 2. vietu, taču tad braucu ar pilnpiedziņas automašīnu, līdz ar to ir nedaudz grūti prognozēt, kā man veiksies šogad. Esmu laimīgs atgriezties Liepājā un sacensties šajos brīnišķīgajos  Kurzemes  ātrumposmos,\" sacīja V. Grjazins. Kā zināms, šogad SRT komanda startēs visos sešos Eiropas rallija čempionāta junioru ieskaites posmos, un sacensībās piedalīsies ar Latvijā komplektētām \"Peugeot 208 R2\" automašīnām, izmantojot \"Peugeot Sport\" homoloģētas komponentes.", "link": "https://www.delfi.lv/auto/42826676/motorusports/45550772/sirmacissimins-uzvar-rally-liepaja-kvalifikacija-eiropas-cempionata-junioru-ieskaite"},
{"title": "'Rally Liepāja' uzvar īrs Kreigs Brīns", "category": "Auto", "body": "Īru braucējs Kreigs Brīns (\"Peugeot 208 T16\") svētdien izcīnīja uzvaru Eiropas autorallija čempionāta ( ERČ ) Latvijas posma - \"Rally Liepāja\" - absolūtajā vērtējumā. Brīns bija līderis jau pēc sestdien veiktajiem pirmajiem pieciem posmiem un svētdien viņš savu pārsvaru nosargāja, lai gan neuzvarēja nevienā no sešiem otrās dienas \"dopiem\". Īru braucējs absolūtajā vērtējumā par vienu minūti un 40,7 sekundēm apsteidza igauni Sīmu Plangi (\"Mitsubishi Lancer Evo X\"). Savukārt pirmo trijnieku noslēdza lietuvietis Dominiks Butvils (\"Subaru Impreza STI\"), kuram uzreiz sekoja Latvijas sportists Mārtiņš Svilis (\"Mitsubishi Lancer Evo X\"), no goda pjedestāla atpaliekot par vairāk nekā 50 sekundēm. Absolūtajā ieskaitē no citiem Latvijas braucējiem pirmajā desmitniekā bija Jānis Vorobjovs (\"Mitsubishi Lancer Evo X\"), kuram septītā vieta. Tiesa, pēdējā ātrumposmā šī ekipāža pārsita riepu, kas lika zaudēt aptuveni divas minūtes. Devītais tikmēr bija Ralfs Sirmacis (\"Peugeot 208\"), kurš startēja ERČ junioru čempionāta ieskaitē un izcīnīja tajā trešo vietu. RC2 klasē līderu četrinieks bija identisks, bet Vorobjovam tajā sestā vieta, kamēr RC4 klasē trešais bija Sirmacis, būdams šajā pozīcijā arī junioru ieskaitē. No citiem Latvijas pārstāvjiem absolūtajā ieskaitē Toms Lielkājis (\"Ford Fiesta R2\") finišēja 18.vietā, bet rallijkrosa talants Reinis Nitišs (\"Ford Fiesta\") un Emīls Blūms (\"Ford Fiesta R2\") ieņēma attiecīgi 25. un 26.pozīciju. Tāpat sestdien un svētdien paralēli risinājās Latvijas rallija čempionāta (LRČ) otrais un trešais posms. LRČ otrā posma vērtējumā absolūtās ieskaites uzvarētājs bija Plangi, aiz kura sekoja Svilis un Vorobjovs. Savukārt svētdien labākais bija krievu braucējs Aleksejs Lukjaņuks (\"Ford Fiesta\"), kuram sekoja Plangi un krievs Igors Bulancevs (\"Mitsubishi Lancer Evo X\"). Jau vēstīts, ka rallija \"Liepāja\" rīkotāji ceturtdien nepiemērotu laikapstākļu dēļ lēma par distances saīsināšanu, atceļot pilsētas ātrumposmu Liepājā, kas bija plānots pirmoreiz vēsturē. Nepiemērotu laikapstākļu dēļ ticis atcelts sacensību noslēdzošais - divpadsmitais - ātrumposms, kura norise Liepājas pilsētā bija paredzēta svētdien. Kopumā ERČ ieskaitē piedalījās 52 ekipāžas no 20 valstīm, no kurām 16 startēja junioru čempionāta vērtējumā. Paralēli notiekošā LRČ ieskaitē sacensībās piedalījās 34 ekipāžas. Kopumā šosezon Eiropas čempionātā risinās desmit posmi, kas notiek arī Austrijā, Lielbritānijā, Portugālē, Beļģijā, Igaunijā, Čehijā, Kiprā, Grieķijā un Francijā. ERČ posms Latvijā risinājās trešo gadu pēc kārtas.", "link": "https://www.delfi.lv/auto/42826676/motorusports/45553436/rally-liepaja-uzvar-irs-kreigs-brins"},
{"title": "Rallija 'Kurzeme' 50 gadu jubilejā Vecpilī stādīs 50 ķiršus", "category": "Auto", "body": "Rallijs  \"Kurzeme\" ir senākais un tradīcijām bagātākais autorallijs Baltijas valstīs, un šogad tas svinēs savu 50 gadu jubileju; nozīmīgās gadskārtas svinības sāksies ar 50 ķiršu stādīšanu leģendārajā Vecpils ātrumposmā 11. aprīlī, savukārt svētku kulminācija būs no 27. līdz 29. augustam Liepājā notiekošais \"Ātruma festivāls - rallijs \"Kurzeme\"\", informē sacensību rīkotāji. 2009. gada rallijā \"Kurzeme\" vēsturiskais ķiršu koks gāja bojā avārijā (attēlā), un tā vietā tika iestādīts jauns kociņš. Lai uzsvērtu rallija \"Kurzeme\" 50 gadu laikā nostabilizējušās vērtības, Vecpils ātrumposma malā tagad tiks stādīts ķiršu dārzs. \"Viens no rallija \"Kurzeme\" slavenākajiem un visvairāk mīlētajiem zīmoliem ir tieši Vecpils ātrumposms, kur sportistiem jāpārvar daudzas viltīgas vietas, taču vienlaikus sniedz braucējiem milzu gandarījumu. Viena no šādām rallija braucēju un līdzjutēju labi pazīstamajām vietām ir tā sauktais \"Ķirsīša līkums\", kas mūs arī iedvesmoja apaļās jubilejas svinības sākt ar tieši ķiršu dārza stādīšanu,\" stāsta rallija \"Kurzeme\" direktors Uldis Hmieļevskis. Ķiršu dārza stādīšana notiks 11. aprīlī plkst.11 Durbes novada Vecpils pagastā, Vecpils pilskalna pakājē, kas atrodas netālu no Vecpils baznīcas. Ķiršu dārza veidošanā iesaistīti audzētavas \"Darzalaiks.lv\" speciālisti, kuri īpaši šim pasākumam izraudzījušies vispiemērotākos un vietas klimatiskajiem apstākļiem atbilstošākos ķiršu stādus, kas cilvēkus ar saviem krāšņajiem ziediem un gardajām ogām priecēs ilgus gadus. Rallija \"Kurzeme\" rīkotāji arī pateicas Marekam Lācim, kurš atvēlējis zemi šīs vērienīgās ieceres īstenošanai. 1965. gadā Liepājas piena kombināta Autosporta sekcija tās vadītāja Mārtiņa Seska vadībā sāka rīkot pirmās autorallija sacensības, kas drīz vien kļuva slavenas ne tikai Baltijas valstīs, bet visā Padomju Savienībā un pat ārpus tās robežām. Liepāja pie sevis uzņēmusi Latvijas PSR un PSRS čempionāta posmus, pēc neatkarības atjaunošanas arī Lietuvas, Igaunijas, Krievijas čempionāta posmus. Vairākus gadus \"Kurzeme\" tika novērtēta arī kā labi organizēts Eiropas čempionāta posms.", "link": "https://www.delfi.lv/auto/42826676/motorusports/45769863/rallija-kurzeme-50-gadu-jubileja-vecpili-stadis-50-kirsus"},
{"title": "Autorallija negadījumu vidējās izmaksas – 14 000 eiro", "category": "Auto", "body": "\"Šogad esam veikuši līdz šim lielākās apdrošināšanas atlīdzības izmaksu 20 000 eiro apmērā par \"Tallina Rally 2014\" notikušu igauņu autosportista avāriju ar \"Mitsubishi Lancer Evolution\", kad vienā no trases līkumiem, veicot kreiso pagriezienu, viņš zaudēja kontroli pār auto vadību, nobrauca no trases un ietriecās kokos. Trīs gadu laikā kopš piedāvājam rallija apdrošināšanu šī ir lielākā atlīdzība. Parasti nākas saskarties ar mazākām avārijām, jo, neraugoties uz rallija lielo bīstamību, profesionāli autosportisti spēj apvienot dinamisku braukšanas stilu ar spēju izvairīties no avārijām vai iespējami samazināt to sekas,\" norāda \"If\"  KASKO  produkta vadītājs Kaspars Duburs. Šobrīd izskatīšanā ir arī Autosporta Akadēmijas rallija komandas ekipāžas pieteiktā atlīdzība par piedzīvoto avāriju Talsu rallija posmā, kad, veicot kreiso pagriezienu, automašīna izslīdēja no trases un apgāzās uz jumta. Iespējamie zaudējumi vēl tiek aprēķināti. Nav noslēpums, ka autosacensībās startējošie iepriekš visbiežāk tika apdrošināti ārvalstīs, savukārt daļa autosportistu dodas trasē bez apdrošināšanas, paļaujoties uz veiksmi vai vismaz cerot, ka auto bojājumi nebūs lieli un pašiem sportistiem būs finansiālas iespējas segt auto remontu. Tas saistīts ar faktu, ka Baltijā strādājošās apdrošināšanas sabiedrības iepriekš auto apdrošināšanu sacensību laikā nepiedāvāja. \"Šobrīd \"If\" apdrošināšanas klientu vidū ir Igaunijas, Krievijas, Latvijas, Lietuvas, Ukrainas un arī Norvēģijas autorallija komandu ekipāžas. Automašīnas tiek apdrošinātas pret avārijas bojājumiem, ieskaitot aizdegšanos, sacensību laikā. Lepojamies, ka mūsu klientu vidū ir bijušas tādas augstākā līmeņa rallija zvaigznes kā Pasaules Rallija Čempionāta ( WRC ) dalībnieks un 2012.gada Portugāles rallija uzvarētājs norvēģis Mads Ostbergs un Krievijas autosportists, vairāku Latvijas rallija čempionāta posmu uzvarētājs Aleksejs Lukjaņuks,\" norāda Duburs.", "link": "https://www.delfi.lv/auto/42826676/motorusports/44551902/autorallija-negadijumu-videjas-izmaksas-14-000-eiro"},
{"title": "Ziemassvētkos BBC demonstrēs 'TopGear' speciālizlaidumu ar veco trijotni", "category": "Auto", "body": "Britu raidsabiedrība  BBC  šajos Ziemassvētkos demonstrēs automobiļu raidījuma \" TopGear \" (\"Gāzi grīdā!\") speciālo izlaidumu. Divu sēriju raidījums ar nosaukumu \"TopGear: From A-Z\" tiks veltīts 13 gadiem, kuru laikā šo raidījumu vadīja  Džeremijs Klārksons , Ričards Hamonds un Džeimss Mejs. \"Speciālajā izlaidumā tiks parādīti iespaidīgākie kadri, pastāstīti līdz šim nezināti fakti un neparasta statistika par visām sezonām, kas uzņemtas pēdējo 13 gadu laikā. Šajos divos speciālajos raidījumos varēs redzēt labākos, dīvainākos un smieklīgākos \"TopGear\" momentus alfabētiskā kārtībā, kur katru burtu pārstāv raidījuma zvaigznes,\" rakstīts BBC anotācijā. Pats Klārksons, Hamonds un Mejs neplāno piedalīties speciālo raidījumu sērijās – tajās tiks izmantoti tikai arhīva materiāli. Aizkadra balsi šiem raidījumiem ierunās britu aktieris un komiķis Džons Bišops, kurš 2011. gadā bija \"TopGear\" viesis rubrikā \"Zvaigzne budžeta automobilī\". Jau ziņots, ka šāgada pavasarī BBC nepagarināja līgumu ar Klārksonu pēc viņa konflikta ar vienu no \"TopGear\" producentiem. Savukārt Hamonds un Mejs atteicās vadīt raidījumu bez Klārksona, nolemjot arī nepagarināt līgumu ar BBC. Vasarā trijotne parakstīja vienošanos ar \" Amazon \" par jauna automobiļu raidījuma filmēšanu. Līgums parakstīts uz trim gadiem un paredz 36 sēriju uzņemšanu. Filmēšanai atveltīti 250 miljoni ASV dolāru, un jaunais raidījums \"Amazon\" tiešsaistes servisā nonāks nākamgad.", "link": "https://www.delfi.lv/auto/42826658/zinas/46769281/ziemassvetkos-bbc-demonstres-topgear-specializlaidumu-ar-veco-trijotni"},
{"title": "Latvijas junioru rallija čempions Sirmacis iegūst 'Colin McRae ERC Trophy'", "category": "Auto", "body": "Vairākkārtējais Latvijas junioru rallija čempions  Ralfs Sirmacis  (\"SRT\") saņēmis prestižo \"Colin McRae ERC Trophy\", ko katra Eiropas rallija čempionāta ( ERČ ) beigās pasniedz pilotam, kurš sacīkstē demonstrējis lielāko cīņassparu. Starta vietu izlozē izvēlējies ceturto starta pozīciju, Ralfs Sirmacis smagajos ceļa apstākļos pirmās sacensību dienas beigās saviem konkurentiem Eiropas junioru čempionāta ieskaitē zaudēja pusotru minūti, taču otrajā sacensību dienā turpināja cīņu un spēja iekļūt godalgoto trijniekā. Par šo panākumu Ralfs arī saņēma prestižo balvu, ko pirms viņa citos ERČ posmos saņēmuši tādas rallija zvaigznes kā polis Kajetans Kajetanovičs, krievs Aleksejs Lukjaņuks pagājušā gada \" Rally Liepāja \" un citi. \"Kopš pagājušā gada, kad Kolina Makreja balvu saņēma Lukjaņuks, es sapņoju, ka to varētu iegūt arī es,\" saka Sirmacis. \"Tagad man tā ir un es esmu ļoti priecīgs.\" \"Pirmajā sacensību dienā es trasē braucu viens no pirmajiem - tā bija mana stratēģija, taču tā izrādījās nepareiza,\" stāsta jaunais latviešu pilots. \"Tas bija par iemeslu tam, kāpēc zaudēju uzvaru junioru ieskaitē. Nožēloju, ka kvalifikācijas ātrumposmā biju tik ātrs, taču tagad gan esmu laimīgs!\" \"Colin McRae ERC Tropy\" žūrija, kurā ir ERČ menedžeris Žans-Pjērs Nikolā, \"Eurosport Events\" direktors Žilbērs Rojs un Kolina Makreja tēvs Džimijs, atzina, ka latviešu pilota cīniņi trasē svaru kausus nosvēra Sirmača labā.  \"Vadošie junioru ieskaites braucēji bija patiešām ļoti ātri,\" saka Nikolā. \"Emīls Bergkvists, Stīvs Roklands, Ralfs Sirmacis un Matiass Adielsons demonstrēja ļoti pārliecinošu sniegumu, taču žūrija nolēma, ka balva pienākas Ralfam viņa pirmās dienas starta pozīcijas dēļ.\" Sirmacim rallija finišā līdz ieskaites uzvarētājam Emīlam Bergkvistam (\"Opel Adam R2\")  pietrūka 39,2 sekundes, bet līdz 2.vietā esošajam Stīvam Roklandam (\"Peugeot 208 R2\") – 9,1 sekunde.  \"Laikapstākļi šajā rallijā bija ļoti sarežģīti un mainīgi, un esam priecīgi, ka, neraugoties uz dažādām grūtībām, tomēr tikām līdz finišam un varējām kāpt uz goda pjedestāla. Konkurence šajā ieskaitē ir ļoti spēcīga, un mums priekšā gara un ļoti interesanta rallija sezona. Cīņa par Eiropas rallija junioru čempiona titulu ir sākusies, un \"Rally Liepāja\" esam izcīnījuši vērtīgus punktus sezonas kopvērtējumā,\" saka Sirmacis. Nākamais ERČ junioru ieskaites posms būs \"Circuit of Ireland Rally\", kas notiks aprīļa sākumā un būs asfalta rallijs.", "link": "https://www.delfi.lv/auto/42826676/motorusports/45553970/latvijas-junioru-rallija-cempions-sirmacis-iegust-colin-mcrae-erc-trophy"},
{"title": "Video: 'Rally Liepāja' kļūdas, 'vāki' un misēkļi", "category": "Auto", "body": "Eiropas rallija čempionāta ( ERČ ) otrā posma, \" Rally Liepāja \", abas sacensību dienas kā dalībniekiem, tā skatītājiem sagādāja ne mazumu aizraujošu, negaidītu un arī nepatīkamu piedzīvojumu. Piedāvājam jūsu uzmanībai videoklipus ar skatītāju un TV reportieru redzēto trases malā.", "link": "https://www.delfi.lv/auto/42826676/motorusports/45555742/video-rally-liepaja-kludas-vaki-un-misekli"},
{"title": "Foto: Austrijā sākas Eiropas rallija čempionāta sezona", "category": "Auto", "body": "Eiropas rallija čempionāta ( ERČ ) dalībnieki gatavojas jaunās sezonas sākumam, pirmajam ERČ posmam \"Jannerallye\" Austrijā, kas sāksies visa neparastā nedēļas dienā, pirmdien. ERČ rīkotāji nolēma sportistiem un komandām ļaut nosvinēt gadu mijas svētkus, tāpēc jaunās sezonas pirmais rallijs risināsies nedēļas sākumā. Svētdien ekipāžas jau aizvadīja treniņus un kvalifikācijas ātrumposmu, pēc kura rezultātiem labākie 10 izvēlējās starta pozīciju pirmajai rallija dienai pirmdien, 5.janvārim.  Kā zināms, no Austrijas ERČ dalībnieki dosies uz Latviju, kur februāra sākumā Liepājas apkārtnē notiks otrais ERČ posms, \" Rally Liepāja \".", "link": "https://www.delfi.lv/auto/42826676/motorusports/45409282/foto-austrija-sakas-eiropas-rallija-cempionata-sezona"},
{"title": "'Rally Liepāja 2015': 20 tūkstoši skatītāju un pārpildītas viesnīcas", "category": "Auto", "body": "Eiropas rallija čempionāta ( ERČ ) otrā posma, \" Rally Liepāja  2015\", ātrumposmus apmeklējuši 20 tūkstoši skatītāju, un Liepājas viesnīcas citkārt klusajā ziemas periodā izbaudījušas krietnu klientu pieplūdumu, informē portāls \"liepajniekiem.lv\", atsaucoties uz sacensību rīkotāja ziņojumu Liepājas pilsētas domē.  \"Darbs bija spraigs, bet esam saņēmuši labas atsauksmes. Ja par 2014.gada ziemas rallijs tika novērtēts kā trešais labākais [ERČ sezonā], tad par šā gada pasākumu speciālisti atzina: esam spēruši vēl soli uz priekšu,\" Liepājas domes Attīstības komitejas deputātiem atklājis rallija direktors Raimonds Strokšs. Apkopotā informācija liecina, ka 2015.gada \"Rally Liepāja\" šogad apmeklējuši 20 000 skatītāju, sacensībās piedalījās 70 ekipāžas no 20 valstīm un pārstāvēti bija 10 dažādi auto ražotāji. \"Visvairāk apmeklētāju bija rallija atklāšanas pasākumā,\" norāda Strokšs. \"Bija daudz ārzemju viesu – ciemiņi no Čehijas, Polijas un citām valstīm.\" Akreditējušies ziemas rallijam bijuši 130 mediju pārstāvji – ne tikai no Latvijas, bet arī Čehijas, Polijas, Francijas, Igaunijas, Lietuvas u.c. \"Sasniegtā auditorija televīzijā vien bija vairāk nekā 1,5 miljoni skatītāju,\" skaidro rallija direktors: \"\"Eurosport\" kanālā šogad raidīja četrus raidījumus, kas ir par vienu vairāk, nekā iepriekšējā gadā.\" Savukārt viesnīcas rallija laikā Liepājā bijušas aizpildītas par visiem 100%, rāda apkopotā informācija. To apstiprina arī Liepājas tūrisma un informācijas biroja vadītāja Zane Gaile, kura uzsver: \"Tūrisma birojs atbalsta šādu pasākumu rīkošanu, kas notiek tūrisma nesezonā. Ziemas rallijs ir tas brīdis, kad piepildās viesnīcas. Gan ar sportistiem, gan skatītājiem. Viesnīcas atbalsta šāda pasākuma rīkošanu arī turpmāk. Arī ēdināšanas uzņēmumi ir apmierināti, jo vismaz pilsētas centrā noslogojums pasākuma laikā bija tuvu pilnībai.\" Pilsētas domes priekšsēdētāja vietnieks Jurijs Hadarovičs norādīja, ka ziemas rallijs ir \"labs piemērs, kā tūrisma nesezonā piepildīt Liepāju ar ciemiņiem\". Viņš uzskata: \"Pašvaldības ieguldītie līdzekļi šī pasākuma atbalstīšanā noteikti atmaksājas, jo šis pasākums ir milzīga reklāma Liepājai starptautiskā mērogā.\"", "link": "https://www.delfi.lv/auto/42826676/motorusports/45688326/rally-liepaja-2015-20-tukstosi-skatitaju-un-parpilditas-viesnicas"},
{"title": "10 video ar superauto izraisītām avārijām un misēkļiem", "category": "Auto", "body": "Šajā video \"Dodge Viper\" pa kalnu ceļa serpentīniem sacenšas ar \"Ferrari 355\". Tomēr amerikāņu superauto vadītājs kādā no līkumiem nesavalda savu spēkratu un nolido no kraujas. Tiek ziņots, ka \"Dodge Viper\" piezemējies ar riteņiem gaisā, un autovadītājs no tā izlīdis paša spēkiem. Apdzīt milzīgā ātrumā kādu, kurš jau apdzen kādu citu? Jā, tā izdarīja kāds \"Nissan GT-R\" vadītājs, kurš šo pārgalvīgo manevru noslēdza, apļveida krustojumu izbraucot taisni. Ne visi misēkļi ar jaudīgiem superauto ir lielā braukšanas ātrumā. Kādam \"Ferrari 458 Italia\" autovadītājam Ņujorkā nepatika, ka policists viņam raksta protokolu par spēkrata novietošanu neatļautā vietā. \"Ferrari\" vadītājs vēlējās pamest notikuma vietu, bet uzbrauca policista pēdai. Tiek ziņots, ka policists lecīgo superauto vadītāju iesūdzējis tiesā morālās kompensācijas pieprasīšanai. Kāds bulgārs izcēlies ar savu \"Ferrari California\" rodsteru. Traucoties pa vienas no nabadzīgākajām Eiropas valsts ielām, viņš pagriezienā nesavalda spēkratu un ietriecas ceļa malā stāvošajā buldozerā. Lai arī šajā apkopojumā ir vairākas \"Ferrari\" superauto avārijas, šī izceļas ar kādu traģikomisku faktu – autovadītājs to bija iegādājies tikai kādu stundu pirms avārijas. Vēl neapradis ar tik jaudīgu spēkratu, autovadītājs uz slapja asflata seguma zaudēja kontroli pār savu \"Ferrari\" un ietriecās drošības barjerā. Kādā brīvdabas pasākumā piedzēries un treniņbiksēs tērpies krievs nolēma parādīt visiem \"klasi\" ar savu grezno \"Bentley Continental GT\" kupeju. Turpat zālītē vēlējās \"uzgriezt saules\", bet ar virsbūves aizmugurējo daļu trāpīja pa citu spēkratu. Rezultāta izdauzīts lukturis un nolauzts buferis. Pats autovadītājs sarūgtināts gan neizskatījās. Pie luksofora sarkanā signāla stāv \"Lamborghini\". Sauss un saulains laiks. Pilsētas satiksme. Tomēr pagrieziens krustojumā \"Lamborghini\" vadītājam izrādījās pa šerpu – gandrīz pabeidzis nogriešanās manevru pa kreisi, \"Lamborghini\" apgriezās ap savu asi un ietriecās citos spēkratos. Amerikāņu aktieris un komiķis Edijs Grifins kādas savas jaunākās filmas reklamēšanas pasākumā sadauzīja ekskluzīvo \"Ferrari Enzo\" superauto. Un tas nebija nekāds reklāmas triks! Tiek ziņots, ka šis \"Ferrari\" flagmanis netika norakstīts, bet gan atjaunots. Liela skāde sanāca kādam \"Bugatti\" īpašniekam, iebraucot sālsūdenī Teksasas štatā. Pats autovadītājs apgalvo, ka viņš centies izvairīties no sadursmes no pēkšņi priekšā izlidojušā pelikāna. Cik zināms, šis \"Bugatti\" joprojām nav saremontēts, bet tā īpašnieks par sālsūdens saēsto superauto prasa bargu naudu, jo \"tā taču ir interneta zvaigzne\".", "link": "https://www.delfi.lv/auto/42826658/zinas/43264361/10-video-ar-superauto-izraisitam-avarijam-un-misekliem"},
{"title": "'Citroen' varētu pēc gada pamest WRC vai WTCC", "category": "Auto", "body": "Franču autoražotāji \" Citroen \" 2016. gada beigās varētu pamest vienu no autosporta seriāliem, kurā šobrīd piedalās - pasaules rallija čempionātu ( WRC ) vai pasaules salonmašīnu čempionātu ( WTCC ), ziņo respektablais britu izdevums \"Autosport\". \"2016. gadā mēs startēsim divās disciplīnās - WRC un WTCC, taču esam pieņēmuši lēmumu, ka 2017. gadā \"Citroen\" paliks tikai vienā no šiem seriāliem,\" izdevums citē \"Citroen\" izpilddirektori Lindu Džeksoni. \"Kas attiecas uz mašīnu segmentiem, viss atkarīgs no tā, kuru no tiem FIA izvēlēsies [2017. gada WRC sezonai]. Otrkārt, mūs interesē kaut kas ar līdzīgu posmu skaitu - 12 vai 13 sacīkstes, ieskaitot Ķīnu, jo šis tirgus mums ir ļoti būtisks. Tāpat ir būtiski, lai sacensību izmaksas saglabātos iepriekšējā līmenī. Jā, \"Citroen Racing\" nodaļa un autosports mums ir ļoti svarīgi, taču mums ir jāiekļaujas budžetā.\" Kopš pievienošanās WRC 2000. gadā franču autoražotāju komanda izcīnījusi kopumā 17 individuālos un komandas pasaules čempionu titulus. Arī WTCC, kam \"Citroen\" pievērsās pagājušosezon, komanda ir viena no vadošajām. Kā zināms, WTCC \"Citroen\" komandu pārstāv franču pilots  Sebastjens Lēbs , kurš tai izcīnīja lielāko daļu WRC titulu. Pēc Lēba aiziešanas no WRC līderpozīciju komandu un pilotu vērtējumā ir pārņēmusi \"Volkswagen\" komanda, kas izcīnījusi pasaules čempionu titulu pēdējās divas sezonas. Kā esam ziņojuši,  2017. gadā WRC gatavojas atgriezties japāņu autoražotāji \"Toyota\" .", "link": "https://www.delfi.lv/auto/42826676/motorusports/46170497/citroen-varetu-pec-gada-pamest-wrc-vai-wtcc"},
{"title": "Video: Supermodele ar veseri dauza 'Ferrari' superauto", "category": "Auto", "body": "Reklāmas  sižets ir pagalam triviāls – skaistā sieviete atgriežas no ceļojuma un pilij līdzīgajā mājā pieķer savu vīrieti gultā ar citu dāmu. Neko neteikdama, viņa no pils iznāk, pa asfaltu velkot veseri, un dodas pie turpat novietotā \"Ferrari 458 Italia\" superauto. Tālāk seko atriebība – skaistā itāliešu superauto dauzīšana ar veseri. Šķīst logu stikli, spārnos parādās buktes... Tomēr pat atkārtots sitiens pa \"Forgito\" riteņu diskiem tajos nerada pa skrambiņu.", "link": "https://www.delfi.lv/auto/42826658/zinas/45229940/video-supermodele-ar-veseri-dauza-ferrari-superauto"},
{"title": "Video: WRC pilots Kriss Mīke Polijā 'novākojas' testa ātrumposma pirmajos metros", "category": "Auto", "body": "Diezgan ātri Polijas  WRC  rallija testa ātrumposms beidzās \" Citroen \" komandas britu pilotam Krisam Mīkem, kurš avarēja jau pirmajos pārsimts metros. Pagaidām nav plašākas informācijas, kādi ir mašīnas bojājumu un vai komandas mehāniķiem izdosies to savest kārtībā līdz oficiālajam startam, taču, visticamākais, Mīke Polijas rallijā startēs. Šajā nedēļas nogalē tiek aizvadīts pasaules rallija čempionāta (WRC)", "link": "https://www.delfi.lv/auto/42826676/motorusports/46170689/video-wrc-pilots-kriss-mike-polija-novakojas-testa-atrumposma-pirmajos-metros"},
{"title": "Reinis Nitišs Kena Bloka 'Gymkhana GRiD' sacensībās Madridē izcīna otro vietu", "category": "Auto", "body": "Latvijas rallijkrosa pilots  Reinis Nitišs  atraktīvajās \"Gymkhana GRiD\" Eiropas finālsacenībās, kas ar Kena Bloka gādību notika Madridē, izcīnīja otro vietu pilnpiedziņas automašīnu klasē, neskatoties uz sajūga defektu, kas sacensību dienas rītā piemeklēja viņa \" Mitsubishi  Lancer Evo X\", informē sportista pārstāvji. Madridē norisinājās \"Gymkhana GRiD\" sacensību finālposms, kurā piedalījās Kena Bloka aicināti, pasaules atpazīstamību guvuši rallija, rallijkrosa un drifta profesionāļi – tostarp arī jēkabpilietis Reinis Nitišs, kurš FIA pasaules rallijkrosa čempionāta kopvērtējumā šobrīd ierindojas trešajā vietā.  \"Gymkhana GRiD\" veiklības sacīkšu formāts paredz, ka dalībnieki viens pret vienu startē divās spoguļattēlā izveidotās trasēs, cenšoties apbraukt trasē izvietotos šķēršļus ātrāk par sāncensi. Sacensību nākamajā kārtā iekļūst tas braucējs, kurš uzvarējis abus braucienus. Ja katrs no braucējiem uzvarējis vienu reizi, tiek rīkots izšķirošais, trešais, brauciens, kura uzvarētājs turpina dalību sacensībās. Nitišam šīs bija pirmās šāda veida sacensības, kurās viņš startēja ar vēl neiepazītu, rallija komandas  ASRT  sagatavotu pilnpiedziņas klases \"Mitsubishi Lancer Evo X\" automašīnu. Ceturtdien Nitišs veica dažus treniņbraucienus, kuru laikā ātri spēja apgūt braukšanas pamatprincipus un pārliecību, ka arī sacensībās viņš spēs uzrādīt konkurētspējīgu kontrollaiku. \"Gymkhana GRiD\" pirmajā kārtā Reinis Nitišs sacentās ar Dmitriju Sribniju, par kuru abos braucienos izrādījās ātrāks. Diemžēl pēc sacensību otrā brauciena Nitiša automašīnai radās sajūga defekts. Lai gan mehāniķi darīja visu, kas viņu spēkos, lai bojājumu novērstu, atvēlētajā laikā limitā mašīnu saremontēt neizdevās. Līdz ar to sacensības Nitišam noslēdzās jau pēc pirmās kārtas. Kā izrādījās sacīkšu izskaņā, tad par uzvarētāju pilnpiedziņas klasē kļuva tieši Dmitrijs Sribnijs. Tikmēr, Reiņa Nitiša laiks sacensību pirmajā kārtā bija pietiekami konkurētspējīgs, lai sacensību izskaņā savā ieskaites klasē viņš ierindotos otrajā vietā. \"Man ir neaprakstāms prieks, ka izdevās apvienot visus nepieciešamos resursus, lai būtu iespējams startēt \"Gymkhana GRiD\",\" saka Reinis. \" Kens Bloks  un viņa komanda ir paveikusi iespaidīgu darbu – atmosfēra Madridē bija vienreizēja un varēju izbaudīt sev neierastās sacensības un gūt pozitīvas emocijas, kas noteikti noderēs gatavojoties rallijkrosa sezonas izšķirošajam posmam Argentīnā.\" \"Liels gandarījums, ka pirmo reizi piedaloties sacensībās ar automašīnu, ar kuru iepriekš neesmu braucis, spējām uzrādīt tik konkurētspējīgu rezultātu. Paldies visai ASRT komandai, kas ieguldīja ļoti lielu darbu, lai tik īsā laikā sagādātu man tik ātru sacīkšu tehniku,\" piebilst jaunais Latvijas pilots. \"Šī bija pirmā reize, kad startēju \"Gymkhana GRiD\" un veiklības sacensībās vispār. Man ļoti iepatikās šāda veida braukšana – apbraucot figūras un veicot dažādus elementus. Tagad, kad mums ir pieredze un zinām, ka varam cīnīties par augstām vietām arī šādās sacīkstēs, iespējams, jau nākamgad šeit atgriezīšos,\" labā noskaņojumā pēc sacensībām ir Reinis Nitišs. Reinim šosezon atlicis vēl aizvadīt pēdējo, izšķirošo posmu pasaules rallijkrosa čempionātā (\"WorldRX\"). Sezonas noslēdzošās sacīkstes paredzētas 29.novembrī Argentīnā. Kā zināms, vēl divus posmos pirms beigām konkurentiem nenoķerams čempionāta kopvērtējumā kļuva Peters Solbergs, bet par sudrabu var pacīnīties vairāki piloti, ieskaitot Reini. Jēkabpilietis pirms Argentīnas posma kovpērtējumā ieņem trešo vietu, par 18 punktiem atpaliekot no soma Tomasa Heikinena, bet par trijiem apsteidzot zviedru Tomiju Hansenu. Deviņus punktus no Reiņa atpaliek viņa komandas biedrs Andreass Bakerūds.", "link": "https://www.delfi.lv/auto/42826676/motorusports/45171538/reinis-nitiss-kena-bloka-gymkhana-grid-sacensibas-madride-izcina-otro-vietu"},
{"title": "Latvijas jaunais rallists Emīls Blūms paplašina starptautisko sacensību pieredzi", "category": "Auto", "body": "Šobrīd Blūms atrodas Ziemeļīrijā, kur Eiropas rallija čempionāta ( ERČ ) dalībnieki aizvada seriāla trešā posma sacensības, \"Circuif of Ireland\" ralliju. Jaunais Latvijas pilots uz Īriju devies kopā ar treneri Uldi Briedi un \"LMT Autosporta Akadēmijas\" rallija apmācības programmas dalībnieku no Lielbritānijas, 16 gadus veco Džošu Kornvelu, kur viņi kopīgi apgūs šā asfalta rallija ātrumposmu viltīgos ceļus. Nākamais starts Blūmam un \"LMT Autosporta Akadēmijas\" komandai paredzēts Latvijā, vietējā rallija čempionāta ceturtajā posmā, \"Rallijā Talsi\", bet pēc tam viņš dosies uz savu tālāko sacīksti līdzšinējā karjerā - uz ERČ ceturto posmu Portugālei piederošajās Azoru salās. Kā zināms, sezonas sākumā Emīlam Blūmam \" Rally Liepāja \" ietvaros bija iespēja salīdzināt savu sniegumu ar ERČ junioru čempionāta dalībniekiem un tieši pēc šīm sacīkstēm tika pieņemts lēmums 2016. gadā aizvadīt pilnu ERČ sezonu. \"Liepājas rallijs man bija lieliska pieredze. Sacensības ar Eiropas līmeņa braucējiem ļauj salīdzināt manas spējas, un tā es saprotu, pie kā man ir vēl jāstrādā! Darba vēl ir daudz, lai es sevi labi parādītu ERČ, bet viss ir izdarāms,\" uzskata Emīls.  Šāgada Latvijas rallija čempionāta (LRČ) LRC3 grupas kopvērtējumā pēc trim posmiem Emīls Blūms ieņem trešo vietu - pirmajā posmā, rallijā \"Sarma\", viņš šai klasē izcīnīja ceturto vietu, otrajā, \"Rally Liepāja\" pirmajā dienā - otro, bet trešajā izstājās.", "link": "https://www.delfi.lv/auto/42826676/motorusports/45766546/latvijas-jaunais-rallists-emils-blums-paplasina-starptautisko-sacensibu-pieredzi"},
{"title": "Haralds Šlēgelmilhs arī šogad startēs 'Rally Talsi'", "category": "Auto", "body": "Trešo reizi Latvijas rallija čempionāta pirmajā vasaras posmā, \" Rally Talsi \", piedalīsies viens no vadošajiem mūsu autošosejas pilotiem  Haralds Šlēgelmilhs , informē sacensību rīkotāji. Šogad Haralds kopā ar pastāvīgo stūrmani Artūru Pumpuru pievienosies \"Dynamic Sports\" komandai un startēs ar N4 grupas \" Mitsubishi  Lancer EvoX\" automašīnu, kas būs aplīmēta ar fonda \"1836\" logo, tādējādi popularizējot Latvijas simtgadei veltītu projektu, kura sarīkošanā iesaistījies arī pats Haralds Šlēgelmilhs. \"Man personīgi šis ir viens no vispiepildītākajiem pavasariem pēdējo gadu laikā - pašam jāpiedalās vairākas sacensības, jāvada braucēju apmācības, jāpilda pienākumi sporta kompleksā 333 un jāpiedalās vairākos sabiedriskos projektos. Tomēr kopā ar stūrmani Artūru Pumpuru vienbalsīgi un bez garas domāšanas izlēmām, ka \"Rally Talsi\" noteikti ir jābrauc, un citi pienākumi uz vienu nedēļas nogali būs jānoliek malā,\" par dalību rallijā stāsta Haralds. \"Neizsakāms prieks, ka jau trešo gadu maija vidū dosimies uz Talsiem, lai startētu rallijā – šo četru dienu laikā gūstam tik daudz pozitīvā, ka pat nepieļāvu domu šogad izlaist sacensības.\"  Šogad treniņprocess ir īsāks, kā citus gadus, jo ekipāžai ir ja divu ralliju pieredze. \"Šogad liksim lietā visas savas iepriekš gūtās zināšanas, Haralda atsvaidzinātās prasmes autošosejas trasēs, manu uzlaboto stenogrammas pierakstīšanas māku, un centīsimies iekļūt olimpiskajā sešiniekā!\" saka ekipāžas stūrmanis Artūrs Pumpurs. \"Rally Talsi\" Haralds Šlēgelmilhs debitēja 2013. gadā  ar \"Škoda Fabia S2000\" automašīnu, un tikai kļūda pēdējā ātrumposmā liedza sasniegt rallija finišu. Pērn ekipāža uz starta izgāja ar \"Mitsubishi Lancer Evo X\" automašīnu, ar kuru veica pilnu rallija distanci un ierindojās 11. vietā absolūtajā vērtējumā un 5. vietā N4 klasē. Pierasts, ka Haralda Šlēgelmilha rallija automašīna katrās sacensībās ir noformēta  atbilstoši kādam labdarības projektam, kurā pilots iesaistījies , un šis gads nebūs izņēmums. Kā jau minējām, šoreiz Haralda auto informēs par forndu \"1836\", kura mērķis ir izveidot taku apkārt Latvijai, tādā veidā iedzīvinot aktīvu dzīves veidu un lauku attīstību, veidot ceļošanas infrastruktūru ar naktsmītnēm un ēšanas vietām un veicināt cilvēku fizisko, emocionālo un garīgo labklājību. \"Latvijas robeža ir 1836 kilometrus gara, tāpēc par takas nosaukumu esam izvēlējušies tieši šo skaitli,\" skaidro fonda \"1836\" komandas vadītājs Enriko Plivčs. \"Ciparam ir arī simboliska nozīme: Latvija ir dibināta (19)18. gadā, skaitlis 18 simbolizē pilngadību, briedumu, patstāvību un uzdrošināšanos, turklāt takas maršruts tiks sadalīts simts (100 - kā Latvijas simtgade) 18,36 km garos posmos, lai katrs var noiet īsu pārgājienu vienā dienā vai nobraukt ar velosipēdu divus šādus posmus. Ļoti ceru, ka ar šo projektu spēsim iedrošināt Latvijas iedzīvotājus un pavisam drīz dzirdēsim, ka kāds būs apstaigājis visu Latviju, visus 1836 kilometrus!\"", "link": "https://www.delfi.lv/auto/42826676/motorusports/45943431/haralds-slegelmilhs-ari-sogad-startes-rally-talsi"},
{"title": "'Rally Talsi' pirmais starta numurs piešķirts igauņiem Plangi/Sarapū", "category": "Auto", "body": "Ar pirmo numuru \" Rally Talsi \" startēs LRČ2 grupas līderi igauņi Sīms Plangi/Mareks Sarapū, kuri savā ieskaites grupā uzvarējuši visos trijos līdz šim notikušajos Latvijas rallija čempionāta posmos, informē sacensību rīkotāji. Otrais starta numurs piešķirts 2013. gada Čempionu kausa ieguvējiem, lietuviešiem Dominikam Butvilam/Renatam Vaitkevičam, bet ar trešo starta numuru sacensībās piedalīsies 2014. gada Latvijas rallija čempioni N4 grupā Jānis Vorobjovs/Andris Mālnieks. Kopumā \"Rally Talsi\" startēs 78 ekipāžas, kas pārstāvēs astoņas valstis – Latviju, Lietuvu, Igauniju, Baltkrieviju, Krieviju, Lielbritāniju, Poliju un Somiju.  Par \"Rally Talsi\" prestižo Čempionu kausu cīnīsies četras ekipāžas – bez jau pieminētā Vorobjova uz ceļojošo kausu pretendēs arī Kaspars Koitla/Andress Otss, Ramūns Čapkausks/Toms Šipkausks un Sergejs Vjazovičs/Jurijs Splošnojs. Kā zināms, šajā ieskaitē sacenšas tikai iepriekšējās sezonas valstu čempionekipāžas. Pēc vairāku gadu pārtraukuma rallija dalībnieku lokā redzēsim Ivaru Vasaraudzi, kura stūrmanis būs hokejists Oskars Bārtulis – ekipāža startēs ar 15. numuru. Ar 26. numuru rallijā piedalīsies Haralda Šlēgelmilha ekipāža, kuras automašīna šoreiz būs aplīmēta ar Latvijas simtgadei veltīta fonda \"1836\" logo, tādējādi popularizējot Latvijas apceļošanas kustību. Rallijā plaši pārstāvēta būs priekšpiedziņas LRČ3 grupa, kurā pieteikumi saņemti no 29 ekipāžām. Augstākais starta numurs piešķirts igauņiem Karlam Martinam Volveram/Margusam Jeerandam (#17), kuriem konkurenci veidos latviešu ekipāža Ralfs Sirmacs/Artūrs Šimins (#18) un somi Jari Hutunens/Anti Linaketo (#19).  Rallija starts paredzēts sestdien, 16.maijā, pl.15 Talsos, bet pirmais ātrumposms būs pl. 15:55. Pirmajā sacensību dienā ekipāžas aizvadīs sešus \"dopus\" ieskaitot slaveno Talsu superspeciālo ātrumposmu, kas būs jāveic divreiz. Svētdien, 17.maijā, rallijs atsāksies pl. 9:30, un otrajā sacensību dienā sportistiem būs jāveic pieci ātrumposmi, ieskaitot \"Delfi\" posmu.", "link": "https://www.delfi.lv/auto/42826676/motorusports/45956895/rally-talsi-pirmais-starta-numurs-pieskirts-igauniem-plangisarapu"},
{"title": "Atklāj visu 'TopGear' jaunā raidījuma vadītāju vārdus", "category": "Auto", "body": "Britu auto raidījumā \" TopGear \" (\"Gāzi grīdā!\") bez jau iepriekš izziņotajiem vadītājiem Krisa Evansa un Meta Leblanka piedalīsies autosacīkšu komentētājs Edijs Džordans, vācu sacīkšu braucēja Sabīne Šmica, žurnālists Kriss Heriss un televīzijas personība Rorijs Rīds. Šmica būs pirmā \"TopGear\" sieviešu dzimuma vadītāja 15 gadu laikā. Iepriekšējā sieviete pārraides vadītājas amatā bija Vikija Batlere-Hendersone 2001. gadā. \"Iespēja apvienot braukšanu ar filmēšanos bija pārāk laba, lai no tās atteiktos,\" sacīja Šmica. \"Es vairākas reizes esmu piedalījusies \"TopGear\" raidījumos, tāpēc zinu, ka tas būs ļoti interesanti.\" Heriss vadījis vairākus auto raidījumus video vietnē \"YouTube\". \"Es esmu diezgan ietiepīgs un uzprasos uz nepatikšanām, tāpēc ceru, ka varēšu labi atspoguļot notikumus, bet tajā pašā laikā nodoties nedarbiem,\" viņš teica. Rīds pērn piedalījās publiskā \"TopGear\" vadītāju atlasē. \"Kad iesniedzu savu 30 sekunžu garo pieteikumu, es zināju, ka tas ir gandrīz neiespējami, jo pieteikties varēja jebkurš,\" norāda Rīds. \"Ļoti lepojos, ka esmu vienīgais atklātās atlases dalībnieks, kuru izvēlējās.\" Kā ziņots,  BBC  pagājušā gada martā atlaida \"TopGear\" vadītāju Džeremiju Klārksonu pēc saķeršanās ar raidījuma producentu. Klārksons atzinies BBC vadībai, ka kliedzis un iesitis producentam Oisinam Timonam, kuru vēlāk aizveda uz slimnīcu, jo viņam bija pārsista lūpa. Pēc notikuma BBC paziņoja, ka nepagarinās Klārksona līgumu, un Džeimss Mejs un Ričards Hamonds, solidarizējoties ar Klārksonu, arī pameta raidorganizāciju. Tagad visi trīs gatavojas jaunam auto raidījumam \" Amazon  Prime\" straumēšanas pakalpojumā.", "link": "https://www.delfi.lv/auto/42826658/zinas/47056641/atklaj-visu-topgear-jauna-raidijuma-vaditaju-vardus"},
{"title": "FIA prezidents: Šūmahers nekad vairs nesēdīsies pie F-1 bolīda stūres", "category": "Auto", "body": "Starptautiskās Automobiļu federācijas ( FIA ) prezidents Žans Tods ir apmeklējis septiņkārtējo F-1 čempionu un savu draugu Mihaelu Šūmaheru viņa mājās, kur vācu pilots turpina atlabt pēc komas un galvas traumas, vēsta ārzemju mediji. \"Var sagaidīt, ka itin drīz Šūmahers atsāks salīdzinoši normālu dzīvi. Vienu gan var teikt pavisam skaidri - pie F-1 bolīda stūres viņš, visticamākais, gan nekad vairs nesēdīsies,\" intervijā telekanālam RTL saka  Žans Tods , kurš vadīja \" Ferrari \" F-1 komandu laikā, kad tajā brauca Šūmahers. \"Viņš cīnās. Viņa stāvoklis uzlabojas, kas ir ļoti svarīgi, tāpat kā tas, ka Mihaels atrodas kopā ar savu ģimeni.\" Kā zināms, pagājušā gada nogalē  Mihaels Šūmahers , kalnos atpūšoties ar ģimeni,  slēpojot krita un guva smagu galvas traumu . Gandrīz pusgadu viņš aizvadīja komā Grenobles slimnīcā, bet  jūnijā tika pārvietots uz rehabilitācijas klīniku  Šveicē, Lozannā. Septembra sākumā klīnikas ārsti  atļāva pārvest vācu sportistu uz viņa mājām.", "link": "https://www.delfi.lv/auto/42826676/motorusports/45067722/fia-prezidents-sumahers-nekad-vairs-nesedisies-pie-f-1-bolida-stures"},
{"title": "Ralfs Sirmacis junioru ieskaites vadībā pēc pirmās sacensību dienas Igaunijas ERČ posmā", "category": "Auto", "body": "Latvijas jaunais autobraucējs  Ralfs Sirmacis  (\"Sports Racing Technologies\") ieņem pirmo pozīciju Eiropas rallija čempionāta ( ERČ ) junioru ieskaitē pēc \"auto24 Rally Estonia\" pirmās pilnās sacensību dienas. Sestdien sacensību dalībniekiem bija jāveic deviņi ātrumposmi, no kuriem Sirmacis ar stūrmani Artūru Šiminu (\"Peugeot 208 R2\") pamanījās uzvarēt sešos, tādejādi pārņemot junioru ieskaites vadību. Latvietis pēc otrās dienas par 25 sekundēm apsteidz tuvāko sekotāju zviedru Emīlu Bergkvistu (\"Opel Adam R2\"), bet trešais ir igaunis Miko Ove Nīnemae (\"Peugeot 208 R2\"), atpalikdams vēl par 0,9 sekundēm. Kopējā ieskaitē Sirmača ekipāža atrodas 12.vietā, no līdera krieva Alekseja Lukjaņuka (\"Mitsubishi Lancer Evo X\") atpaliekot vairāk par piecām minūtēm. Absolūtajā kopvērtējumā otrais ir polis Kajetans Kajetanovičs (\"Ford Fiesta R5\"), kurš no Lukjaņuka atpaliek 2,4 sekundes. Igaunijā startēja vēl viena Latvijas junioru ekipāža Daņila Belokoņs/Toms Pirktiņš (\"Ford Fiesta R2\"), taču viņi dienas trešajā ātrumposmā bija spiesti izstāties tehnisku problēmu dēļ. Svētdien sacensību dalībnieki ralliju noslēgs ar vēl sešiem \"dopiem\". ERC junioru ieskaites vērtējumā pēc četriem no sezonas sešiem etapiem līderis ar 104 punktiem joprojām ir Bergkvists, kuram 26 punktus zaudē brits Kriss Ingrams, bet Sirmacis ar 48 punktiem atrodams sestajā pozīcijā. Kopējā vērtējumā līderis ar 124 punktiem ir brits Kreigs Brīns, kuram 19 punktus zaudē Kajetans Kajetanovičs no Polijas. Tikmēr vienīgi Latvijas etapā startējušais Mārtiņš Svilis ar 15 punktiem atrodams 17.pozīcijā.", "link": "https://www.delfi.lv/auto/42826676/motorusports/46231371/ralfs-sirmacis-junioru-ieskaites-vadiba-pec-pirmas-sacensibu-dienas-igaunijas-erc-posma"},
{"title": "'EuroRX' medaļnieks Jānis Baumanis: ziemas 'RallyX on Ice' gribu kāpt uz goda pjedestāla", "category": "Auto", "body": "Šajā nedēļas nogalē, 7. februārī, Heljas trasē Zviedrijā startēs jaunais ziemas rallijkrosa sacensību seriāls \"RallyX on Ice\" un Latvijas pilots jau no pirmā posma plāno iesaistīties cīņā par uzvaru. \"Heljas trasē pagājušajā gadā uzrādīju ļoti labus rezultātus, un trase man ir pazīstama,\" saka Jānis. \"Eiropas čempionāts notika vasarā un tad braucu ar priekšējās piedziņas automašīnu, bet sniegs, ledus un pilnpiedziņa prasa pavisam citu braukšanas manieri. Neraugoties uz to, ceru kāpināt pērn uzņemto tempu un būt ļoti ātrs, jo arī \"RX Lites\" automašīna man ir labi zināma. \"RallyX on Ice\" man būs jauna pieredze un galvenais uzdevums ir gatavoties vasaras sezonai, tomēr katrās sacensībās vēlos būt maksimāli ātrs un, protams, kāpt uz goda pjedestāla augstākā pakāpiena. Domāju, ka arī konkurenti līdz ar zaļās gaismas iedegšanos pilnu sparu metīsies cīņā par uzvaru un mūs gaida interesantas sacīkstes.\" Sestdien seriāla pirmajā posmā, Jānim Baumanim pretī stāsies pieredzējuši rallijkrosa braucēji, tostarp arī pasaules rallijkrosa čempionāta dalībnieks Andreass Bakerūds, savukārt nedēļu vēlāk, 13. februārī, dalībnieku pulku kuplinās arī  Reinis Nitišs , divkārtējais pasaules rallija čempions Markus Gronholms un zviedru rallija leģenda Tomass Radstrēms. Pirmo \"RallyX on Ice\" posmu Nitišs izlaidīs, jo startēs Eiropas rallija čempionāta ( ERČ ) posmā Latvijā \" Rally Liepāja \", kas notiks vienlaicīgi ar rallijkrosa sacensībām. Kopumā \"RallyX on Ice\" seriālā notiks trīs posmi, un tā uzvarētājs kļūs zināms marta vidū.", "link": "https://www.delfi.lv/auto/42826676/motorusports/45538566/eurorx-medalnieks-janis-baumanis-ziemas-rallyx-on-ice-gribu-kapt-uz-goda-pjedestala"},
{"title": "Video: 'Rally Liepāja' direktors par to, kā Eiropas čempionāts nonāca Latvijā", "category": "Auto", "body": "Šogad Latvija un Liepāja jau trešo reizi uzņems Eiropas rallija čempionāta ( ERČ ) posmu. Kā mums izdevās iekļūt viena no prestižākajiem autosporta seriāla kalendārā un ko tas nozīmē - organizēt ERČ posmu, stāsta \" Rally Liepāja \" direktors Raimonds Strokšs. Kā zināms, \"Rally Liepāja\" šogad risināsies no 6. līdz 8. februārim Liepājas un Kuldīgas apkārtnē. Sportistiem būs jāveic kopumā 12 ātrumposmi, tai skaitā viens no garākajiem visā čempionātā - 36,9 km garš \"dops\" Kuldīgas pusē un līdz šim nebijis ātrumposms ziemas sacensībās - superspeciālais posms Liepājas pilsētā.", "link": "https://www.delfi.lv/auto/42826676/motorusports/45535776/video-rally-liepaja-direktors-par-to-ka-eiropas-cempionats-nonaca-latvija"},
{"title": "Video: Latvijas autosporta komanda ASRT atver rallija bāru Spānijā", "category": "Auto", "body": "Latvijas autosporta komanda \"Auto Stils Rally Tehcnica\" ( ASRT ) paplašinājusi savu darbības sfēru un atvērusi tematisku bāru Spānijas mazpilsētā Gandijā, portālam \"Delfi\" pastāstīja komandas pārstāvji. Gandija ir neliela pilsētiņa ar 80 tūkstošiem iedzīvotāju netālu no Valensijas, kur pagājušogad viesojās ASRT komanda, uzvarot vietējā rallijā. Sacensību laikā komanda iepazinās ar bijušo Spānijas \"karaliskā\" futbola kluba \"Real Madrid\" vārtsargu Santjago Kanjisaresu, un, atzīmējot  Mārča Ķenava uzvaru , radās ideja kopīgi atvērt Gandijā rallija bāru. \"ASRT rally bar\" darbojas jau divus mēnešus un tajā ir iespēja labi pavadīt laiku un atpūsties rallija atmosfērā. Bārā tiek piedāvāta spāņu virtuve - tapas un uzkodas, taču interjerā ir arī Latvijas rallija ainas.", "link": "https://www.delfi.lv/auto/42826676/motorusports/45717062/video-latvijas-autosporta-komanda-asrt-atver-rallija-baru-spanija"},
{"title": "Ralfam Sirmacim nākamajā ERČ posmā būs gandrīz divi desmiti konkurentu", "category": "Auto", "body": "Latvijas rallija pilotam Ralfam Sirmacim (\" SRT \") nākamajā Eiropas rallija čempionāta ( ERČ ) posmā būs gandrīz divi desmiti konkurentu, liecina sacensību pieteikumu saraksts. Kopumā Īrijas rallijam, \"Circuit of Ireland\", kas notiks aprīļa pirmajā nedēļas nogalē, pieteikušās 53 ekipāžas, no kurām 45 startēs ERČ vērtējumā. Vislielākā konkurence gaidāma tieši ERČ Junioru ieskaitē - kopumā tajā startēs 19 jaunie braucēji. Latvijas \"Sports Racing Technologies\" komandu bez Sirmača pārstāvēs arī jaunais krievu pilots Vasīlijs Grjazins. Abi brauks ar vientilta piedziņas \" Peugeot  208 vti\" automašīnām.  Pirms ERČ Īrijas posma, kas ir šīs ERČ sezonas pirmais asfalta rallijs, \"SRT\" komanda Čehijā aizvadīja divu dienu testu sesiju, papildinot pilotu asfalta braukšanas pieredzi un iegūstot informāciju par mašīnas regulējumiem un pielāgošanu asfalta sacensībām. Kā zināms, ERČ Junioru čempionāta pirmajā posmā, \" Rally Liepāja \",  Ralfs Sirmacis  izcīnīja trešo vietu un  saņēma Kolina Makreja balvu . Junioru vērtējumā uzvarēja zviedrs Emīls Bergkvists, otrais palika norvēģis Stīvs Roklands. Abi skandināvu braucēji ir pieteikušies arī Īrijas rallijam.", "link": "https://www.delfi.lv/auto/42826676/motorusports/45731080/ralfam-sirmacim-nakamaja-erc-posma-bus-gandriz-divi-desmiti-konkurentu"},
{"title": "'Rally Liepāja' organizatori spiesti atcelt pilsētas ātrumposmu", "category": "Auto", "body": "Gaidāmā Eiropas rallija čempionāta ( ERČ ) posma - rallija \"Liepāja\" - rīkotāji ceturtdien nepiemērotu laikapstākļu dēļ lēmuši par distances saīsināšanu, atceļot pilsētas ātrumposmu Liepājā, kas bija ieplānots pirmoreiz vēsturē. Nepiemērotu laikapstākļu dēļ ticis atcelts sacensību noslēdzošais - divpadsmitais - ātrumposms, kura norise Liepājas pilsētā bija paredzēta svētdien, 8.februārī, plkst.16. \"Kad nolēmām par pilsētas ātrumposma sarīkošanu Liepājā, zinājām, ka tas ir ambiciozs, bet izpildāms uzdevums. Tomēr par spīti visām mūsu pūlēm sagatavot ātrumposma segumu sacensību norisei atbilstošā kvalitātē laikapstākļi ir ļoti nozīmīga sadaļa, kuru ietekmēt nav mūsu spēkos. Šodien bija jāpieņem lēmums par sacensību distances saīsināšanu,\" paziņojumā citēts rallija direktors Raimonds Strokšs. \"Neskatoties uz to, ceļa segumi atlikušajos ātrumposmos Liepājas un Kuldīgas apkārtnēs ir pilnībā sasaluši un klāti ar pietiekamu sniega kārtu, lai padarītu ralliju par skaistām ziemas sacensībām.\" Rallijs  sāksies piektdien, 6.februārī, plkst.16.15, kad paredzēts kvalifikācijas posms. Tikmēr sacensību atklāšanas ceremonija Liepājas Rožu laukumā paredzēta plkst.20. Paralēli ERČ notiks arī Latvijas rallija čempionāta (LRČ) otrais un trešais posms. Kā ziņots, kopumā ERČ ieskaitē piedalīsies 52 ekipāžas no 20 valstīm, no kurām 16 startēs junioru čempionāta vērtējumā. Paralēli notiekošā LRČ ieskaitē sacensībās piedalīsies 34 ekipāžas. Kopumā šosezon Eiropas čempionātā risinās desmit posmi, kas notiek arī Austrijā, Lielbritānijā, Portugālē, Beļģijā, Igaunijā, Čehijā, Kiprā, Grieķijā un Francijā. ERČ posms Latvijā risināsies trešo gadu pēc kārtas.", "link": "https://www.delfi.lv/auto/42826676/motorusports/45546814/rally-liepaja-organizatori-spiesti-atcelt-pilsetas-atrumposmu"},
{"title": "Pirmais numurs 'Rally Liepāja' Kajetanovičam, Vorobjovam - 20.", "category": "Auto", "body": "Ar pirmo numuru Eiropas rallija čempionāta ( ERČ ) otrā posma, \" Rally Liepāja \", trasē dosies polis Kajetans Kajetanovičs, bet no Latvijas pilotiem visaugstākais numurs iedalīts Jānim Vorobjovam, liecina apstiprinātais dalībnieku saraksts. Kopumā \"Rally Liepāja\" ERČ ieskaitē pieteikušās 51 ekipāža, no kurām 16 startēs junioru čempionāta vērtējumā. Kā zināms,  pilnu ERČ junioru čempionāta sezonu šogad aizvadīs vairākkārtējais Latvijas junioru čempions Ralfs Sirmacis (\"Sports Racing Technologies\") , un Liepāja viņam būs pirmās sacīkstes šajā konkurencē. Vēl Latviju ERČ junioru vērtējumā pārstāvēs Sirmača komandas biedrs Vasīlijs Grjazins. ERC1 klasē startēs 11 ekipāžas, kas cīnīsies par uzvaru šajā rallijā. Kā jau minējām, pirmais numurs piešķirts ERČ pirmā posma uzvarētājam Kajetanam Kajetanovičam (\" Ford Fiesta  R5\"), otrais - francūzim Robēram Konsani (\" Peugeot  207 S2000\"), trešais - Igaunijas un Krievijas čempionam Aleksejam Lukjaņukam (\"Ford Fiesra R5\"), kurš šosezon pārstāv Baltkrieviju. Ceturtais numurs būs uz īra Kreiga Brīna \"Peugeot 208 T16\" mašīnas, kurš Latvijas ERČ posmā startēs jau trešo reizi.  No Baltijas sportistiem visaugstākais numurs ir igaunim Raulam Jētsam - septītais. Pārējie Baltijas sportisti lielākoties startēs ERC2 vērtējumā - tajā sacenstīsies  rallija \"Sarma\" uzvarētājs Sīms Plangi , lietuvietis Dominks Butvils (\"Subaru Impreza\"), jau pieminētais Vorobjovs un Mārtiņš Svilis (abi - \" Mitsubishi  Lancer EvoX\"). ERC3 ieskaitē un ar savu \"firmas\" 15. numuru uz mašīnas sāniem  startēs pasaules rallijkrosa čempionāta dalībnieks Reinis Nitišs (\"Ford Fiesta R2\") , kā arī \"LMT Autosporta Akadēmijas\" pāstāvji Emīls Blūms un Toms Lielkājis (\"Ford Fiesta R2\") un jaunais Daņila Belokoņs (\"Ford Fiesta R2\"). \"Rally Liepāja\" būs arī otrais un trešais Latvijas čempionāta posms - šajā ieskaitē, pēc ERČ dalībniekiem trasē dosies 16 ekipāžas. \"Rally Liepāja\" dalībnieku sarakstu var apskatīties šeit.", "link": "https://www.delfi.lv/auto/42826676/motorusports/45521040/pirmais-numurs-rally-liepaja-kajetanovicam-vorobjovam-20"},
{"title": "'Rally Liepāja' skatītāju gids", "category": "Auto", "body": "Piektdien, 6.februārī plkst. 16:15 ar kvalifikācijas posmu un 20:00 ar ceremoniālo atklāšanas pasākumu Liepājā sāksies trīs dienas garās sacensības \" Rally Liepāja \", kas vienlaicīgi būs gan  FIA  Eiropas rallija čempionāta ( ERČ ), gan ERČ Junioru čempionāta, gan arī Latvijas rallija čempionāta divi posmi. Rallija ātrumposmi paredzēti brīvdienās – sestdien un svētdien, pēc kuru finiša Liepājas Rožu laukumā paredzēta svinīgā apbalvošanas ceremonija, informēja organizatori. Trešo gadu pēc kārtas Latvijā tiks organizēts FIA Eiropas rallija čempionāta posms \"Rally Liepāja\", kas arī šogad norisināsies trīs dienas - no 6. līdz 8. februārim. Sacensību vienpadsmit ātrumposmi, kuru sportiskā distance veidos 205 kilometrus, paredzēti sestdien un svētdien Liepājas un Kuldīgas apkārtnē. Rallija atklāšanas ceremonijas laikā skatītājiem būs iespēja satikt savus favorītus, kā arī saņemt autosportistu autogrāfus uz rallija plakātiem un īpašām Liepājas pilsētas sagatavotām kartītēm. Rallija apmeklētāji, kuri vēl nav iegādājušies ieejas kartes jeb skatītāju komplektus, to var izdarīt kādā no īpaši izveidotajiem tirdzniecības punktiem uz lielākajiem piebraucamajiem ceļiem Priedainē (sestdien, 7. februārī pie Kuldīgas) un Kalvenē (svētdien, 8. februārī starp Liepāju un Skrundu). Pie ieejas ātrumposmā šogad būs iespējams iegādāties tikai vienreizējo ieejas biļeti - tamdēļ skatītāju komplektu visiem rallija ātrumposmiem lūdzam sagādāt vēl pirms doties apmeklēt ātrumposmus. Ar precīzām skatītāju komplektu tirdzniecības vietām var iepazīties šajā kartē:  maps.autorally.lv . Ātrumposmu kartes, skatpunktu apraksti ar GPS koordinātām, intervijas ar \"Rally Liepāja\" dalībniekiem, kā arī cita ar rallija tematiku saistīta informācija pieejama žurnāla \"Top Gear\" Latvija jaunākajā numurā, kas nopērkams lielākajās preses tirdzniecības vietās visā Latvijā. Sacensību rezultātiem skatītāji var ērti sekot līdzi Latvijas rallija čempionāta oficiālajā interneta mājaslapā  www.autorally.lv , kas pielāgota arī mobilajām ierīcēm ( m.autorally.lv ). Tāpat rezultāti un braucēju komentāri būs pieejami Eiropas rallija čempionāta mājaslapā  www.fiaerc.com . Par visiem jaunumiem uzzināsiet arī Rally Liepāja oficiālajā interneta mājaslapā  www.lvrally.com  un sociālajos tīklos Twitter  @LVRally , Facebook  /LVRally  un YouTube  /RallyLiepāja . Sacensību laikā visas Latvijas teritorijā par trasē notiekošo operatīvi informēs oficiālais rallija radio \"Star FM\". Rallija radio varēsiet uzzināt gan rezultātus, gan sportistu intervijas no ātrumposmiem, gan arī ekspertu komentārus radio studijā. Tāpat rallija radio dzirdēsiet visu oficiālo informāciju no rallija centra, kā arī tiksiet informēti par izmaiņām rallija norisē. Visus rallija notikumus filmēs sporta kanāla Eurosport operatori un katras rallija dienas vakarā - no piektdienas līdz svētdienai, translēs vairāk kā 60 pasaules valstīs. Tikmēr latviešu valodā raidījumus retranslēs kanāls TV6. Precīzi raidījumu raidlaiki pieejamie oficiālajā interneta mājaslapā  www.lvrally.com . Sestdien, 7. februārī pie ātrumposma \"SS 2/4 Kuldīga\" skatpunkta Nr.3 \"Neste Oil / Sporta bārs Optibet\" no plkst. 11:00 norisināsies hokeja turnīrs \"Optibet Winter Cup\". Visas spēles notiks uz aizsaluša dīķa ātrumposma malā un sanākušajiem skatītajiem ļaus vienlaikus vērot gan ralliju, gan tikpat aizrautīgas cīņas hokeja laukumā. \"Rally Liepāja\" interesentiem būs iespēja sekot līdzi katras sporta automašīnas atrašanās vietai trasē. Šādu iespēju nodrošina katrā sporta mašīnā ievietotais GPS raidītājs, kas prioritāri tiek izmantots, lai rallija centra personāls varētu neklātienē sekot līdzi notikumiem ātrumposmos. \"Rally Liepāja\" laikā šis signāls būs pieejams publiski, nodrošinot arī skatītājiem iespēju sekot līdzi not ikumiem trasē - tiešsaistes režīmā varēs redzēt ne tikai, kurā vietā atrodas viņu favorīti, bet arī redzēt ekipāžu braukšanas ātrumu trasē. GPS izsekošanas karte būs atrodama interneta mājaslapā  www.autorally.lv . \"Rally Liepāja\" rīkotāji aicina skatītājus būt piesardzīgiem un ievērot drošības darbinieku norādījumus. Aicinām pieredzējušos rallija līdzjutējus palīdzēt nodrošināt kārtību ātrumposmos - esiet atbildīgi par līdzcilvēkiem un skatītājiem, kuri ralliju, iespējams, apmeklē pirmo reizi! Informācija par vietām, kur trases malās nedrīkst atrasties, apskatāma arī skatītāja komplektā iekļautajā drošības bukletā un žurnālā \"Top Gear\" Latvija.", "link": "https://www.delfi.lv/auto/42826676/motorusports/45547220/rally-liepaja-skatitaju-gids"},
{"title": "Foto: 'Rally Liepāja' - raksturu un pieredzes cīņa ziemas putenī un grantētā atkusnī", "category": "Auto", "body": "Ar īru pilota Kreiga Brīna uzvaru noslēdzās Eiropas rallija čempionāta ( ERČ ) otrais posms, \"Rally\" Liepāja\", kas šogad izvērtās īpaši dramatisks. Pirmajā sacensību dienā ekipāžas Kuldīgas apkārtnē aizvadīja gandrīz vasaras ralliju ar pakusušiem grants ceļiem, bet otrajā sacensību dienā ap Liepāju sportistus sagaidīja tīri arktiski laika apstākļi ar sniegputeni, dziļām kupenām un apledojušiem ceļiem. Viegli nebija braukt ne pirmajā, ne otrajā dienā, un laikam tieši tāpēc dalībnieki šo ralliju slavēja kā ļoti interesantu. Piedāvājam jums ieskatu šo divu rallija dienu notikumos fotogalerijā.", "link": "https://www.delfi.lv/auto/42826676/motorusports/45554924/foto-rally-liepaja-raksturu-un-pieredzes-cina-ziemas-puteni-un-granteta-atkusni"},
{"title": "Eiropas rallija čempionātā pirmo reizi ievieš naudas balvas", "category": "Auto", "body": "2015.gadā Eiropas rallija čempionātā ( ERČ ) pirmo reizi seriāla vēsturē ieviests iespaidīgs naudas balvu fonds - 200 tūkstošus eiro, ko sadalīs labākie privātie braucēji, informē čempionāta rīkotāji \"Eurosport Events\". Katrā no desmit ERČ posmiem septiņas ātrākās privātās ekipāžas sadalīs 20 tūkstoši eiro - uzvarētājam tiks 7000 eiro, otrās vietas ieguvējiem 5000 eiro, trešās - 3000 eiro. Ceturtie ātrākie \"privatieri\" saņems 2000 eiro, bet piektās, sestās un septītās vietas ieguvēji - pa 1000 eiro. Uz naudas balvu varēs pretendēt ekipāžas, kas rallijā piedalās bez rūpnīcu komandu atbalsta, izmanto vienu no trim ERČ partneru riepām (\"Michelin\", \"Pirelli\" vai \"Yokohama\") un nebrauc ar RRC klases auto. \"Mēs vēlamies ERČ padarīt pēc iespējas pieejamāku dalībniekiem un bnaudas balvu ieviešana ir vēl viens solis šajā virzienā,\" saka Žans-Batiste Lejs, ERČ koordinators. \"Mēs esam ļoti gandarīti, ka ar partneru palīdzību varam atbalstīt privātos braucējus.\" Tāpat \"Eurosport Events\" informē, ka ir paplašināts katram ERČ posmam veltīto televīzijas raidījumu apjoms - turpmāk pirms katrām sacensībām ēterā nonāks jauns priekšapskata šovs, un papildus ētera laiku pie esošā 15 minūšu posma apskata saņems ERČ Junioru ieskaites dalībnieki. Kā zināms,  2015.gada ERČ Junioru čempionātā startēs arī Latvijas ekipāža Ralfs Sirmacis/Artūrs Šimins.", "link": "https://www.delfi.lv/auto/42826676/motorusports/45366516/eiropas-rallija-cempionata-pirmo-reizi-ievies-naudas-balvas"},
{"title": "Masa savā pēdējā Brazīlijas 'Grand Prix' posmā nopelna soda punktus un visu komandu ovācijas", "category": "Auto", "body": "Pieredzējušais brazīliešu pilots  Felipe Masa  (\" Williams \") savu pēdējo mājas \" Grand Prix \" posmu nenoslēdza, kā cerēts, jo izstājās ar avāriju, taču boksos saņēma aplausus no visu komandu mehāniķiem. Sacensību komisāri lēma, ka Masam pienākas piecas soda sekundes un divi soda punkti par Estevana Gutjeresa apdzīšanu, pirms drošības mašīna šķērsojusi boksu līniju. Sods gan būtu mazāk nepatīkams atvadu sacensību noslēgums - Masa 52. aplī izstājās no sava pēdējā Brazīlijas \"Grand Prix\" posma, avarējot. Atstājis sasisto bolīdu trases malā, brazīlietis pa ceļam uz boksiem no kāda fotogrāfa paņēma Brazīlijas karogu un pateicās visiem skatītājiem par atbalstu. Masu ar aplausiem pavadīja arī visu komandu mehāniķi, iznākot boksu celiņā. Kā zināms, pēc šīs sezonas Felipe Masa atvadās no  F-1 , bet viņa vietā kopā ar somu Valteri Botasu nākamsezon brauks  18 gadus vecais kanādietis Lenss Strolls . Emotions  #Massa   #BrazilGP   pic.twitter.com/UmWJAblx7S November 13, 2016", "link": "https://www.delfi.lv/auto/42826676/motorusports/48163883/masa-sava-pedeja-brazilijas-grand-prix-posma-nopelna-soda-punktus-un-visu-komandu-ovacijas"},
{"title": "'Lamborghini' īpašnieks sarīko demonstratīvu sava superauto izdemolēšanu", "category": "Auto", "body": "Ķīnietis šo automobili iegādājies pirms sešiem mēnešiem, bet jau pēc neilga brīža \"Lamborghini\" dzinējs vairs nebija iedarbināms. Apbēdinātais auto īpašnieks šo automobili nogādāja pie tirgotāja, kurš nebija spējīgs minēto problēmu novērst, turklāt transportēšanas laikā to sabojāja vēl vairāk. \"Lamborghini Gallardo\" īpašnieks pat sazinājās ar šīs markas superauto ražotāja vadību, tomēr arī tas nepalīdzēja atrisināt samilzušo problēmu. Rezultātā vairākus simtus tūkstošu latu vērto itāliešu spēkratu ķīnietis nolēma demonstratīvi iznīcināt. Piedāvājam noskatīties arī video ar šo \"Lamborghini\" demolēšanas aktu:", "link": "https://www.delfi.lv/auto/42826658/zinas/37455129/lamborghini-ipasnieks-sariko-demonstrativu-sava-superauto-izdemolesanu"},
{"title": "Igauņu pilots 'auto24 Rally Estonia' pilsētas 'dopu' varētu dot izbraukt stūrmanim", "category": "Auto", "body": "Igaunijas pilots Karls Krūda gaidāmā Eiropas rallija čempionāta ( ERČ ) sestā posma \"auto24  Rally Estonia \" pilsētas ātrumposmu varētu ļaut izbraukt savam stūrmanim Martinam Jerveojam, pats ieņemto viņa vietu blakus, vēsta sacensību rīkotāji. \"\"auto24 Rally Estonia\" pilsētas ātrumposms notiek pilsētā, kur Martins dzīvo, tāpēc vēl neesam izlēmuši, kurš no mums sēdīsies pie stūres šajā \"dopā\" - es vai viņš,\" saka Karls Krūda. \"Martins Elvas ielas zina labāk nekā es.\" \"auto24 Rally Estonia\" risināsies no 17. līdz 19. jūlijam.", "link": "https://www.delfi.lv/auto/42826676/motorusports/46164661/igaunu-pilots-auto24-rally-estonia-pilsetas-dopu-varetu-dot-izbraukt-sturmanim"},
{"title": "Video: Nitišs gandarīts par cīņu ar pasaules čempionu Solbergu", "category": "Auto", "body": "Latvijas rallijkrosa meistars  Reinis Nitišs  (\"Olsbergs MSE\") priekšpēdējā pasaules čempionāta (\"World RX\") posmā Turcijā gan neiekļuva sacensību finālā \"Supercar\" klasē, taču ir ieguvis vērtīgu pieredzi un īpaši esot izbaudījis cīņu ar jauno pasaules čempionu Peteru Solbergu. Kā ziņojām, Nitišs palika ceturtais savā pusfināla braucienā un finālam, kurā uzvarēja viņa komandas biedrs un jubilārs Andreass Bakerūds, nekvalificējās. Pasaules čempionāta kopvērtējumā Reinis joprojām saglabā trešo vietu un pēdējā posmā, kas notiks Argentīnā, cīnīsies par pirmā \"World RX\" seriāla medaļu.", "link": "https://www.delfi.lv/auto/42826676/motorusports/45088520/video-nitiss-gandarits-par-cinu-ar-pasaules-cempionu-solbergu"},
{"title": "Holivudas zvaigzne Idriss Elba startēs ERČ rallijā Īrijā", "category": "Auto", "body": "Slavenais Holivudas aktieris Idriss Elba, kurš atveidojis Nelsonu Mandelu filmā \"Mandela - Long Walk to Freedom\" un filmējies populārajā kriminālseriālā \"Luther\", piedalīsies Eiropas rallija čempionāta ( ERČ ) trešajā posmā, \"Circuit of Ireland Rally\", informē seriāla rīkotāji. 42 gadus vecais aktieris iesaistījies televīzijas kanāla \"Discovery TV\" dokumentālā projektā, kas paredz viņa dalību sacensībās uz zemes, ūdenī un gaisā, un tiks pārraidīts četrās sērijās. Katrā no izaicinājumiem aktierim pievienosies profesionāļu komanda, kas palīdzēs viņam sasniegt mērķi, un pirmais uzdevums Elbam būs rallija sacensības. Pirms tām viņš kopā ar pieredzējušo britu stūrmani Maiklu Orru piedalījies testu sesijā, kurā aktiera padomdevējs bija arī sepiņkārtējais Īrijas rallija uzvarētājs, leģendārais skotu pilots Džimijs Makrejs. \"Tik liela līmeņa slavenības piedalīšanās mūsu sacensībās uzliek papildus atbildību,\" saka \"Circuit of Ireand\" direktors Bobijs Viliss. \"Iepriekšējos gados mēs centāmies šo ralliju padarīt par galveno sporta notikumu Ziemeļīrijā, un pērn mūsu sacensības apmeklēja vairāk kā 74 tūkstoši skatītāju. Tas, ka šogad rallijā startēs Elba un sacensības pārraidīs \"Discovery TV\", mūsu ralliju redzēs un novērtēs vairāk kā 220 pasaules valstīs!\" \"Circuit of Ireland\" ERČ rallijs notiks aprīļa pirmajā nedēļas nogalē.", "link": "https://www.delfi.lv/auto/42826676/motorusports/45627128/holivudas-zvaigzne-idriss-elba-startes-erc-rallija-irija"},
{"title": "Foto: Haralda Šlēgelmilha debija un pjedestāls 'ADAC GT Masters' posmā Hokenheimā", "category": "Auto", "body": "Viens no Latvijas pieredzējušākajiem autošosejas pilotiem  Haralds Šlēgelmilhs  aizvadītajā nedēļas nogalē slavenajā un sarežģītajā Hokenheimas trasē debitēja \"ADAC GT Masters\" čempionātā, palīdzot \"BKK Mobil Oil Racing Team Zakspeed\" komandai nokļūt uz goda pjedestāla sezonas noslēdzošajā posmā. Šlēgelmilhs sacensībās startēja kopā ar vācu autošosejas pilota un trīskārtējā Vācijas salonmašīnu čempionāta ( DTM ) čempiona Klausa Ludviga dēlu, 26 gadus veco Luku Ludvigu. Viņu rīcībā bija \"\"  SLS AMG GT3\" automašīna. 18 tūkstošu skatītāju klātbūtnē \"Zaskpeed\" komandas piloti pirmajā braucienā sestdien izcīnīja otro vietu, bet svētdien, kad Klauss Ludvigs svinēja 65.dzimšanas dienu, viņa dēls kopā ar Šlēgelmilhu iekļuva TOP10, finišējot 9.pozīcijā.", "link": "https://www.delfi.lv/auto/42826676/motorusports/45063006/foto-haralda-slegelmilha-debija-un-pjedestals-adac-gt-masters-posma-hokenheima"},
{"title": "Rallija apritē pēc 10 gadu pārtraukuma atgriežas 'Kurzemes klasika' - Snēpeles ātrumposms", "category": "Auto", "body": "\"Snēpeles ātrumposms rallija \" Kurzeme \" trasē bija iekļauts šī gadsimta sākumā, un šādā konfigurācijā esošajai rallija braucēju paaudzei tas nav zināms. Kad pagājušā gada pavasarī tur iegriezos, ļoti vēlējos šo ātrumposmu iekļaut rallija \"Kurzeme\" trasē, tomēr nolēmām nedaudz pagaidīt, un tagad Snēpele būs rallijsprinta \"Kalnamuiža\" noslēdzošais ātrumposms,\" stāsta sacensību direktors Uldis Hmieļevskis. Rallijsprinta trase veidota tā, lai pēc garās ziemas pauzes sportisti varētu \"pamosties\", un atsvaidzināt savas grants braukšanas iemaņas. Sacensības sāksies ar Kalvenes un Marijas muižas ātrumposmiem, kas ir plati un salīdzinoši brīvi braucami ceļu, savukārt pēc servisa zonas Skrundas lidlaukā ekipāžas divas reizes mēros sarežģīto Snēpeles ātrumposmu, ar ko arī noslēgsies sacensības. Snēpeles ceļš pieredzējušākajiem rallija braucējiem ir zināms kā diezgan ātrs, taču ar vairākām tehniski grūtām vietām, kurās viegli iespējams kļūdīties. Snēpeles ātrumposma vizītkarte ir vairāk nekā kilometru gara taisne ar vairākiem viltīgiem, viens otram sekojošiem tramplīniem. Rallijsprinta sacensības sāksies 2. maija vakarā ar testa ātrumposmu, savukārt iepazīšanās ar trasi paredzēta 3. maija rītā, un jau vakarā tiks apbalvoti uzvarētāji. Rallijsprinta \"Kalnamuiža 2015\" trasi veidos trīs ātrumposmi, un papildsacensību kopējais garums sasniegs 52,5 kilometrus. Sestdienā, 2.maijā, Sieksātē tiks dots starts arī minirallija \"Kalnamuiža 2015\" sacensībām, kurās dalībnieki piedalīsies ar ielas automašīnām. Šogad minirallija sacensībās sportistiem būs iespējams ar ātrumposmiem iepazīties arī pašiem, un pierakstīt gan savu stenogrammu, gan arī pārbaudīt sacensību rīkotāja izsniegto, līdz ar to minirallija sacensības ir laba treniņu iespēja arī rallijsprinta dalībniekiem. Turklāt minirallija grafiks veidots tā, lai to varētu apvienot ar rallijsprinta testa ātrumposmu, kas notiks vēlāk pēcpusdienā. Svarīgs jaunums minirallija sacensībās šogad ir \"Open\" klase, kurā var startēt ar turbo automašīnām bez restruktoriem. Pieteikties sacensībām var līdz pirmdienai, 27.aprīlim. Šogad \"Kalnamuiža 2015\" būs Latvijas rallijsprinta čempionāta 3.posms un Minirallija kausa izcīņas standarta automobiļiem 3.posms.", "link": "https://www.delfi.lv/auto/42826676/motorusports/45855175/rallija-aprite-pec-10-gadu-partraukuma-atgriezas-kurzemes-klasika-snepeles-atrumposms"},
{"title": "Seriāla 'Draugi' aktieris Mets Leblanks vadīs raidījumu 'TopGear'", "category": "Auto", "body": "Amerikāņu komēdijseriāla  \"Friends\" aktieris Mets Leblanks būs viens no britu auto raidījuma \" TopGear \" (\"Gāzi grīdā!\") vadītājiem. Raidījums \"TopGear\" tika izveidots pirms 39 gadiem. Leblanks būs pirmais vadītājs raidījuma vēsturē, kurš nav brits. \"Mets visu mūžu bijis automašīnu fans. Priecājos, ka viņš pievienosies raidījumam \"TopGear\",\" sacīja britu televīzijas un radio personība Kriss Evanss, kurš kļuva par pārraides vadītāju pēc iepriekšējās trijotnes – Džeremija Klārksona, Ričarda Hamonda un Džeimsa Meja – aiziešanas. Raidījuma jaunā sezona no maija tiks izrādīta britu raidorganizācijas  BBC  otrajā televīzijas kanālā. Gaidāms, ka drīzumā tiks paziņots trešā raidījuma vadītāja vārds. Kā ziņots, BBC martā atlaida Klārksonu pēc saķeršanās ar raidījuma producentu. Klārksons atzinies BBC vadībai, ka kliedzis un iesitis producentam Oisinam Timonam, kuru vēlāk aizveda uz slimnīcu, jo viņam bija pārsista lūpa. Pēc notikuma BBC paziņoja, ka nepagarinās Klārksona līgumu, un Mejs un Hamonds, solidarizējoties ar Klārksonu, arī pameta raidorganizāciju. Tagad visi trīs gatavojas jaunam auto raidījumam \"Amazon Prime\" straumēšanas pakalpojumā. Savulaik Leblanks viesojās \"TopGear\" raidījumā un slavenību konkurencē uzstādīja labāko trases apļa laiku ar \"Kia\" automobili. Piedāvājam noskatīties attiecīgo video:", "link": "https://www.delfi.lv/auto/42826658/zinas/47026019/seriala-draugi-aktieris-mets-leblanks-vadis-raidijumu-topgear"},
{"title": "Ralfam Sirmacim ceturtā vieta junioru ieskaitē pēc ERČ posma pirmā ātrumposma", "category": "Auto", "body": "Latvijas jaunais autobraucējs  Ralfs Sirmacis  (\"Sports Racing Technologies\") atrodas ceturtajā vietā pēc Eiropas rallija čempionāta ( ERČ ) junioru ieskaites piektā posma pirmās dienas vienīgā ātrumposma, kas notika  Igaunijas  pilsētā Tartu. Piektdienas ātrumposmu Sirmacis ar stūrmani Artūru Šiminu (\"Peugeot 208 R2\") no ) veica minūtē un 14,1 sekundē, atrodoties tikai 0,2 sekundes aiz trešajā vietā esošā brita Krisa Ingrema. Sacensību līderis ir mājinieks Miko Ove Nīnemae, kurš latvieti apsteidz par 1,1 sekundi. Otra Latvijas junioru ekipāža Daņila Belokoņs/Toms Pirktiņš (\"Ford Fiesta R2\") pēc pirmā \"dopa\" no Sirmača atpaliek par 4,4 sekundēm, taču junioru čempionāta ieskaitē viņi nestartē. Kopējā ieskaitē līderis pēc pirmās dienas ir krievs Aleksejs Lukjaņuks (\"Mitsubishi Lancer EvoX\"), kurš par 0,3 sekundēm apsteidz Kajetanu Kajetanoviču no Polijas (\"Ford Fiesta R5\"). Sirmacis no Lukjaņuka atpaliek 7,4 sekundes, kas kopējā ieskaitē dod 28.vietu, bet Belokoņs zaudē 11,8 sekundes, kas ļauj atrasties 51.pozīcijā. Kopumā šajā rallijā tiks veikti 16 \"dopi\", sacensībām noslēdzoties svētdien. ERC junioru ieskaites vērtējumā pēc četriem no sezonas sešiem etapiem līderis ar 104 punktiem joprojām ir zviedrs Emīls Bergkvists, kuram 26 punktus zaudē brits Kriss Ingrams, bet Sirmacis ar 48 punktiem atrodams sestajā pozīcijā. Tikmēr Grjazins ticis pie 17 punktiem, kas dod 11.vietu, bet Emīls Blūms ar vienā posmā gūtiem septiņiem punktiem atrodams 15.pozīcijā. Junioru ieskaites sezonas uzvarētājs saņems apmaksātu dalību vairākos 2016.gada Eiropas rallija čempionāta posmos ar R5 klases automašīnu. Kopējā vērtējumā līderis pēc Ipras rallija ar 124 punktiem ir brits Kreigs Brīns, kuram 19 punktus zaudē Kajetans Kajetanovičs no Polijas. Tikmēr vienīgi Latvijas posmā, \"Rally Liepāja\", startējušais Mārtiņš Svilis ar 15 punktiem atrodams 17.pozīcijā.", "link": "https://www.delfi.lv/auto/42826676/motorusports/46229885/ralfam-sirmacim-ceturta-vieta-junioru-ieskaite-pec-erc-posma-pirma-atrumposma"},
{"title": "Latvijas bronzas sezona 'EuroRX'. Piezīmes uz sacensību protokolu malām", "category": "Auto", "body": "Otro gadu pēc kārtas Latvija Eiropas rallijkrosa čempionātā (\"EuroRX\") tika pie medaļām - pērn Reiņa Nitiša izcīnītajam zeltam pievienota  sezonas debitanta  Jāņa Baumaņa bronza. Sezonu, kas sākotnēji bija iecerēta kā iepazīšanās, pieredzes iekrāšanas un \"izlūkošanas\" laiks, Jānis Baumanis noslēdza ar trim uzvaram un sešiem goda pjedestāliem deviņos čempionāta posmos.   Jānis Baumanis uzreiz tiek uz goda pjedestāla  \"Pirmais starts Eiropas čempionātā! Liels satraukums pirms pirmajām sacensībām starp Eiropas \"milžiem\" šajā disciplīnā. Cīņas par sekundes simtdaļām jau no pirmajiem apļiem un veiksmīga debija. Pirmajās sacensībās 3.vieta. Gandarījums milzīgs un iegūts cīņas spars atlikušajai sezonai!\" nebija lemts turpināt pārsteigt Eiropu, bet nācās izjust, cik kaprīza ir tehnika un neprognozējams ir autosports : \"Pirms starta valdīja liels optimisms, jo varu cīnīties par godalgotām vietām čempionātā, bet, sākoties pirmajai dienai  milzīga vilšanās. Tehnikas defekts – jāmaina motors, kas nobraucis sporta režīmā mazāk kā 100 kilometrus. Tas liedz iegūt punktus un atmet mani kopvērtējumā uz 11. vietu. Sezona ir tikai sākumā, galva netiek nokārta, jo priekšā tomēr vēl septiņi posmi…\"  Latvijas himna šajā posmā skanēja divreiz - uzvara gan Jānim Baumanim Eiropas \"Super1600\" klasē, gan Reinim Nitišam \"Supercar\" ieskaitē  \"Sacensības norisinājās vietā ar nosaukumu \"Hell\", bet trase izskatījās kā paradīzē - burvīga ainava, kalni un lejas, iespaidīgs skatītāju skaits. Trase ar interesantu un strādājamu konfigurāciju un tas viss vēl manā dzimšanas dienā! Viss iet no rokas, uzvara kvalifikācijas braucienu summā un pēc tam arī pusfinālā un finālā. Lieliska dāvana – otrais goda pjedestāls un pirmā rallijkrosa uzvara karjerā, izcīnīta tieši manā dzimšanas dienā. Reinis arī izcīna pirmo uzvaru \"Supercar\" klasē – lieliska Norvēģijas sacīkste latviešiem!\" Jānim Baumanim izdevās vērtīgi papildināt savu punktu krājumu Eiropas čempionāta kopvērtējumā  tro reizi sezonā Jānis Baumanis palika bez kopvērtējuma punktiem Jānim tika parādīts melnais karogs, kas nozīmē diskvalifikāciju Lieliskas sacensības ar ļoti labu iznākumu – pirmo vietu izcīnīt uzvaru klātienē sekoja līdz arī portāls \"Delfi\"  \"Šīs bija atbildīgākās sacensības, kādas man līdz šim bijušas! Pirmā diena lieliska - trīs uzvaras trīs braucienos. Otrā diena iesākās ar izvairīšanos no avārijas startā, as varētu maksāt kopvērtējuma trešo vietu, bet turpināju lieliski un četru kvalifikācijas braucienu summā biju pirmajā vietā. Seko pusfināls, kurā galvenajam konkurentam Ulrikam Linnemanam mīksta riepa. Es pusfinālu nobraucu stabili otrajā vietā un pēc tā nodrošināju bronzas medaļu Eiropas čempionātā. Bet ar to man nepietiek - vēlos izcīnīt uzvaru arī pēdējā posmā! Finālā izdevās lielisks starts, biju līderpozīcijā līdz pirmajam pagriezienam, tad sadursme ar Ņikitu Misjuļu un paliku pēdējais. Uz brīdi šķita, ka viss ir zaudēts un cīņa par TOP3 sezonas noslēdzošajā posmā ir beigusies, taču ar ļoti ātru braukšanu uz riska robežas spēju izcīnīt otro vietu.\"", "link": "https://www.delfi.lv/auto/42826676/motorusports/45105992/latvijas-bronzas-sezona-eurorx-piezimes-uz-sacensibu-protokolu-malam"},
{"title": "'Rally Liepāja' noskaidros pirmos šīs sezonas ERČ uzvarētājus", "category": "Auto", "body": "Šajā nedēļas nogalē notiekošajā \" Rally Liepāja \", kas ir otrais Eiropas rallija čempionāta ( ERČ ) posms, noskaidros pirmos sezonas uzvarētājus - \"Ice Masters\" (\"Ledus meistara\") titula ieguvējus. \"ERC Ice Master\" kausa izcīņā vērtē pirmo divu ziemas posmu - Austrijas un Latvijas - rezultātus. Pēc pirmajām sacensībām, \"Jannerallye\", kausa kopvērtējums ir identisks šā rallija rezultātiem - lielākais punktu skaits ir polim Kajetanam Katetanovičam, otrais ir krievs Aleksejs Lukjaņuks, trešais - čehs Jaromīrs Tarabušs. Pirmie divi ir pieteikušies dalībai \"Rally Liepāja\", kamēr čehu pilots šo ralliju izlaidīs. Tarabuša prombūtne paver labas izredzes francūzim Robēram Konsani, kurš Austrijā palika ceturtais, un ir pieteicies startam Latvijā. Tiesa, viņam ir par 127 punktiem mazāk nekā Kajetanovičam, un tikai ļoti izteiktas apstākļu sakritības rezultātā francūzis var kļūt par \"ERC Ice Masters\" uzvarētāju, taču labāko trijnieks ir iespējams. \"Rally Liepāja\" dalībnieku sarakstu var apskatīties šeit.", "link": "https://www.delfi.lv/auto/42826676/motorusports/45533432/rally-liepaja-noskaidros-pirmos-sis-sezonas-erc-uzvaretajus"},
{"title": "'Rally Liepāja' izaicinājumam gatavojas visi ERČ līderi", "category": "Auto", "body": "FIA Eiropas rallija čempionāta ( ERČ ) otrajam posmam \" Rally Liepāja \" pieteikusies 51 ekipāža, kuru dalībnieki pārstāvēs 20 dažādas valstis, ieskaitot ERČ kopvērtējuma līderi, kas savās ieskaites klasēs uzvarēja sezonas pirmajā ERČ posmā Austrijā, informē sacensību rīkotāji. \"Rally Liepāja\" visplašāk pārstāvētā valsts ar 10 ekipāžām būs Polija, tai seko Latvija ar astoņām ekipāžām, un Čehija ar Krieviju, kuru rallija godu aizstāvēs pa piecām ekipāžām. Jaudīgākajā, pilnpiedziņas klasē, kurā brauc R5 un S2000 grupas automašīnas, pieteicies gan \"Peugeot Rally Academy\" pilots Kreigs Brīns, gan ERČ sezonas pirmā posma uzvarētājs polis Kajetans Kajetanovičs, kā arī krievu rallija pilots Aleksejs Lukjaņuks. Pieteikumu iesniegšanas pēdējā dienā viņiem pievienojies arī Roberts Konsani (\"Peugeot 207 S2000\"), kurš ERČ pirmajā posmā Austrijā izcīnīja otro vietu.  ERČ 2 ieskaitē, kurā iekļautas N4 grupas automašīnas, pieteikumi saņemti no 11 ekipāžām, tajā skaitā arī no 2014. gada \"Rally Liepāja\" uzvarētāja \"Production Cup\" klasē Jāņa Vorobjova, kuram būs jāsacenšas gan ar Austrijas posma uzvarētāju Vojteku Stajfu, gan igauni Sīmu Plangi, kurš nupat uzvarēja Latvijas čempionāta pirmajā posmā, rallijā \"Sarma\". Pēdējā brīdī sacensībām pieteikusies arī latvieša Mārtiņa Sviļa ekipāža. \"Rally Liepāja\", kas norisināsies no 6. līdz 8. februārim Liepājas un Kuldīgas novados, būs arī pirmais no sešiem ERČ Junioru čempionāta posms, kam pieteikušās 15 ekipāžas, ieskaitot Latvijas pārstāvjus Vasīliju Grjazinu un Ralfu Sirmaci, kuri ar \"SRT\" komandas sagatavotām R2 klases automašīnās uzsāks cīņu ar citu Eiropas valstu talantīgākajiem rallija jauniešiem. Visplašāk pārstāvētā Rally Liepāja būs ERČ 3 ieskaite - tajā ar R3 un R2 grupas automašīnām startēs kopumā 29 ekipāžas. Šajā ieskaitē arī plašākais auto marku un modeļu saraksts - \"Citroën C2 R2 Max\", \"Citroën DS3 R3\", \"Ford Fiesta R2\", \"Honda Civic Type R R2\", \"Opel Adam R2\", \"Peugeot 208 R2\" un \"Renault Clio R3\". Šai ieskaitē Latvijā startēs arī ERČ Austrija posma uzvarētājs polis Slavomirs Ogrižeks un 2014. gada Čehijas rallija čempionāta 6. klases uzvarētājs čehs Ondržejs Bisaha. ERČ s klasē startēs arī pasaules rallijkrosa čempionāta kopvērtējuma trešās vietas ieguvējs Reinis Nitišs. Rally Liepāja vienlaicīgi uzņems arī Latvijas rallija čempionāta otro un trešo posmu; tiem šobrīd saņemti 20 pieteikumi. Dalībnieku pieteikšanās Latvijas rallija čempionāta 2. un 3. posmam turpināsies līdz 30. janvārim.", "link": "https://www.delfi.lv/auto/42826676/motorusports/45501150/rally-liepaja-izaicinajumam-gatavojas-visi-erc-lideri"},
{"title": "Svilim trešā vieta pēc 'Rally Liepāja' pirmās dienas, līderis - Brīns", "category": "Auto", "body": "Īru braucējs Kreigs Brīns (\"Peugeot 208 T16\") ir absolūtās ieskaites līderis pēc Eiropas autorallija čempionāta ( ERČ ) Latvijas posma - \"Rally Liepāja\" - sestdien veiktajiem pirmajiem pieciem ātrumposmiem, bet trešajā vietā atrodas pašmāju braucējs Mārtiņš Svilis (\"Mitsubishi Lancer Evo X\"). Pēc pirmā ātrumposma līderis bija Baltkrieviju pārstāvošais Aleksejs Lukjaņuks (\"Ford Fiesta\"), tomēr otrajā \"dopā\" viņš izbrauca no trases un bija spiests izstāties. Tas par līderi ļāva kļūt Brīnam, kurš pēc pieciem ātrumposmiem par minūti un 23 sekundēm apsteidz igauni Sīmu Plangi (\"Mitsubishi Lancer Evo X\"). Pirms piektā ātrumposma aiz Brīna sekoja ERČ sezonas pirmā posma uzvarētājs Kajetans Kajetanovičs (\"Ford Fiesta R5\") no Polijas, tomēr tajā viņš pārsita riepu un izstājās. Līdz ar to tagad trešais četras minūtes un 0,7 sekundes aiz līdera ir Svilis. Absolūtajā ieskaitē no citiem Latvijas braucējiem pirmajā desmitniekā atrodas Jānis Vorobjovs (\"Mitsubishi Lancer Evo X\") un Ralfs Sirmacis (\"Peugeot 208 vti\"), kuriem attiecīgi astotā un devītā vieta. RC2 klasē līderu trijnieks ir identisks, bet Vorobjovam tajā ir piektā vieta. RC4 klasē attiecīgi ceturtais un sestais ir Sirmacis un Emīls Blūms (\"Ford Fiesta R2\"), kurš absolūtajā ieskaitē atrodas 13.pozīcijā. Tikmēr junioru čempionāta ieskaitē Ralfs Sirmacis (\"Peugeot 208 vti\") pašlaik ieņem ceturto vietu vietu. No citiem Latvijas pārstāvjiem absolūtajā ieskaitē Toms Lielkājis (\"Ford Fiesta R2\") atrodas 20.vietā, bet rallijkrosa talants Reinis Nitišs (\"Ford Fiesta\") un Daņila Belokoņs (\"Ford Fiesta R2\") atrodas attiecīgi 31. un 32.pozīcijā. Vasilijs Grjazins (\"Peugeot 208 vti\") pēc tehniskām ķibelēm ir pēdējais, 37. Sestdienas turpinājumā svētdien notiks vēl seši ātrumposmi. Tāpat sestdien paralēli risinājās Latvijas rallija čempionāta (LRČ) otrais posms, bet trešā posma ieskaite risināsies svētdien. LRČ otrā posma vērtējumā absolūtās ieskaites uzvarētājs bija Plangi, aiz kura sekoja Svilis un Vorobjovs. Jau vēstīts, ka rallija \"Liepāja\" rīkotāji ceturtdien nepiemērotu laikapstākļu dēļ lēma par distances saīsināšanu, atceļot pilsētas ātrumposmu Liepājā, kas bija plānots pirmoreiz vēsturē. Nepiemērotu laikapstākļu dēļ ticis atcelts sacensību noslēdzošais - divpadsmitais - ātrumposms, kura norise Liepājas pilsētā bija paredzēta svētdien. Kā ziņots, kopumā ERČ ieskaitē piedalās 52 ekipāžas no 20 valstīm, no kurām 16 startē junioru čempionāta vērtējumā. Paralēli notiekošā LRČ ieskaitē sacensībās piedalās 34 ekipāžas. Kopumā šosezon Eiropas čempionātā risinās desmit posmi, kas notiek arī Austrijā, Lielbritānijā, Portugālē, Beļģijā, Igaunijā, Čehijā, Kiprā, Grieķijā un Francijā. ERČ posms Latvijā risinās trešo gadu pēc kārtas.", "link": "https://www.delfi.lv/auto/42826676/motorusports/45551620/svilim-tresa-vieta-pec-rally-liepaja-pirmas-dienas-lideris-brins"},
{"title": "Atraktīvas krievu rallists Lukjaņuks kļūst par baltkrievu un startēs ERČ", "category": "Auto", "body": "Atraktīvais krievu rallija pilots, šāgada Krievijas un Igaunijas čempions Aleksejs Lukjaņuns nākamsezon pārstāvēs Baltkrieviju un 2015.gada sezonu iesāks ar dalību Eiropas rallija čempionāta ( ERČ ) pirmajā posmā \"Jannerallye\" Austrijā, vēsta sportista mājas lapa. Austrijā Lukjaņuka stūrmanis atkal būs ukrainis Jevgeņijs Červoņenko, ar ko krievu pilots sadarbojās  \"Rally Waldviertel\" rallijā rudenī , un ekipāža startēs ar \"Ford Fiesta R5\" automašīnu. Tāpat kā rudenī, arī ERČ posmā Lukjaņuka mašīnu rotās Krievijas un Ukrainas karogi ar komandas devīzi \"We want peace!\" (\"Mēs gribam mieru!\"). \"2015.gada sezonā pārstāvēšu Baltkrieviju,\" atklāj Lukjaņuks. \"Sekmīgs starts pirmajā [ERČ] posmā varētu būt interesants baltkrievu partneriem, kas ir savā ziņā vidutāji starp Krieviju un Ukrainu, no vienas puses, neatkarīga valsts, no otras - mūsu slāvu brāļi un mēs visi gribam mieru. Neredzu neko nosodāmu šajā rīcībā.\" Lukjaņuks plāno startēt arī otrajā ERČ posmā, \" Rally Liepāja \", kurā atkal apvienosies ar savu pamata stūrmani Alekseju Arnautovu.", "link": "https://www.delfi.lv/auto/42826676/motorusports/45360780/atraktivas-krievu-rallists-lukjanuks-klust-par-baltkrievu-un-startes-erc"},
{"title": "Nitišam un Baumanim 'brīvlaiks' - atceļ pirmo 'RallyX on Ice' posmu", "category": "Auto", "body": "Otrajam \"RallyX on Ice\" pieteikts tikai Jānis Baumanis, jo  Reinis Nitišs  tajā nedēļas nogalē  startēs Eiropas rallija čempionāta (ERČ) Latvijas posmā \"Rally Liepāja\". Četru posmu rallijkrosa ledus seriālam bija jāsākas šonedēļ Ērebrū, tomēr arī Zviedrijā nevalda ziemas sacīkstēm atbilstoši laika apstākļi, tāpēc pirmais posms ir atcelts. Līdz ar to \"RallyX on Ice\" seriālu paredzēts sākt 7. februārī Hēljesas trasē, kurā vasarā norisinās arī pasaules rallijkrosa čempionāta (\" WorldRX \") posms, un paredzēts, ka uz starta stāsies arī Jānis Baumanis. Hēljesas \"izrādei\" bez Baumaņa gatavojas arī pasaules \"SuperCar\" un \"RX Lites\" klašu zvaigznes – Nitiša komandas biedrs Andreass Bakerūds, Joni Vimans, Kevins Eriksons, Sebastjans Eriksons, leģendārais zviedru pilots Pērs Eklunds, kā arī Aleksandrs Vestlunds, Simons Olofsons, Sandra Hultgrena, Tobiass Svards, Ričards Jēransons, Joakims Hvāls un Tomass Holmens. \"RallyX on Ice\" ir jaunizveidots seriāls, kurā dalībnieki startēs ar \"RX Lites\" rallijkrosa pilnpiedziņas automašīnām, pielāgotām ziemas apstākļiem. Seriālā pirms pirmā posma atcelšanas bija paredzētas četras sacīkstes laikā no februāra sākuma līdz marta vidum.", "link": "https://www.delfi.lv/auto/42826676/motorusports/45514322/nitisam-un-baumanim-brivlaiks-atcel-pirmo-rallyx-on-ice-posmu"},
{"title": "Video: Taivānā demonstratīvi iznīcina 'Lamborghini' superauto", "category": "Auto", "body": "Stāsts par šo superauto sākās 2013. gadā, kad vietējā policija apturēja \"Lamborghini\" autovadītāju dokumentu pārbaudei. Izrādījies, ka uz \"Lamborghini Murcielago SV\" esošās numurzīmes patiesībā reģistrētas kādam \"Ford\" sedanam. Saskaņā ar Taivānas likumiem automobilis tika konfiscēts. Dārgā spēkrata īpašnieks, kurš ir kādas vietējās aviokompānijas pilots, mēģināja iesniegt apelāciju, tomēr visas viņa sūdzības tika noraidītas. Demonstratīvo konfiscētā \"Lamborghini\" iznīcināšanu Taivānas varasiestādes sarīkoja šīs nedēļas sākumā, pieaicinot arī medijus, kuri šo aktu parādīja arī ziņās. Lai nebūtu iespējas pārdot kādu no šī \"Lamborghini\" detaļām, itāliešu superauto ar celtniecības tehniku tika samīcīts un sarauts vissīkākajos gabaliņos. Pēc Taivānas varasiestāžu ieceres, šāda demonstratīva dārga automobiļa iznīcināšana labi kalpos kā brīdinājums citiem potenciālajiem likumpārkāpējiem. Konkrētais \"Lamborghini Murcielago\" ir SV jeb \"SuperVeloce\" versijā, kas ir visātrākā šī superauto modifikācija, kas paredzēta pamatā braukšanai pa sacīkšu trasi. SV versijā automobilis ir par 100 kilogramiem vieglāks un tā V12 dzinējs ir par 30 zirgspēkiem jaudīgāks nekā standarta versijā, kopumā attīstot 670 ZS. No vietas līdz 100 km/h šāds superauto paātrinās 2,9 sekundēs un maksimāli sasniedz 341 km/h. SV versijas spēkrati tika ražoti no 2009. līdz 2010. gadam un tika izgatavoti tikai 350 vienībās, no kurām katra mūsdienās maksā vairāk nekā pusmiljonu eiro.", "link": "https://www.delfi.lv/auto/42826658/zinas/48307481/video-taivana-demonstrativi-iznicina-lamborghini-superauto"},
{"title": "'auto24 Rally Estonia' startēs kopvērtējuma līderi Brīns, Kajetanovičs un vēl 55 ekipāžas", "category": "Auto", "body": "Eiropas rallija čempionāta ( ERČ ) posmā Igaunijā, \"auto24  Rally Estonia \", šogad startēs 57 ekipāžas, ieskaitot čempionāta līderus Kreigu Brīnu un poli Kajetanu Kajetanoviču, liecina pieteikumu saraksts. Četrkārtējais Polijas čempions Kajetanovičs Igaunijā startēs pirmoreiz. \"Pirmoreiz startējot \"auto24 Rally Estonia\", kas ir pat ātrāks nekā WRC Somijas rallijs, pat vispieredzējušākais braucējs jutīs spriedzi,\" atzīst Kajto, kā poļu pilotu sauc gan līdzjutēji, gan mediji. \"Trases apgūšanas procesam būs jābūt ļoti ātram, jo lielākā daļa trases sacensību laikā, nepārredzami līkumi un tramplīni, ir jāizbrauc ar pilnu gāzi. Es centīšos izmantot katru sava \"Ford Foesta R5\" zirgspēku, taču mēs apzināmies, ka Igaunijas rallijs būs izaicinājums: interesants, neparedzams un nedaudz traks! Šis ERČ posms mums būs grūtākais no visiem, lai iegūtu punktus.\" ERČ kopvērtējumā Kajetanovičs no Brīna šobrīd atpaliek par 21 punktu. ERC1 konkurencē, kurā startē Brīns un Kajetanovičs, \"auto24 Rally Estonia\" pieteikušās 10 ekipāžas, no tām trīs poļi un trīs igauņi - bez Kajto vēl arī Tomašs Kasperčiks un Jaroslavs Koltuns un igauņi Rauls Jētss, Sanders Perns un Karls Krūda. Junioru ERČ ieskaitē Latvijas \"Sports Racing Technologies\" komandas pilotiem Ralfam Sirmacim un Vasīlijam Grjazinam būs 10 konkurentu. Latvija šajā rallijā kopumā būs pārstāvēta ar četrām ekipāžām, jo regulārajiem junioru ieskaites dalībniekiem piepulcēsies arī jaunie Latvijas braucēji Toms Lielkājis un Daņila Belokoņs, kuri gan startēs ārpus ERČ konkurences.", "link": "https://www.delfi.lv/auto/42826676/motorusports/46159999/auto24-rally-estonia-startes-kopvertejuma-lideri-brins-kajetanovics-un-vel-55-ekipazas"},
{"title": "Video: Nitiša piemie iespaidi par 'World RX' Turcijas posmu", "category": "Auto", "body": "Latvijas autosportists  Reinis Nitišs  \"Monster Energy  FIA  pasaules rallijkrosa čempionāta\" (Pasaules RX) Turcijas posmā sestdien, 11. oktobrī, ierindojās sestajā vietā. Pēc pirmajām divām kvalifikācijas kārtām Reinis Nitišs ieguvis 75 punktus, kas sacensību pirmās dienas izskaņā ļauj viņam ierindoties sestajā vietā . Līderpozīciju šobrīd ieņem Timijs Hansens, kurš iekrājis 92 punktus. Otrajā vietā ar 84 punktiem ierindojies Tomas Heikinens, savukārt trešajā – Rihards Joransons, kuram 82 punkti.", "link": "https://www.delfi.lv/auto/42826676/motorusports/45086666/video-nitisa-piemie-iespaidi-par-world-rx-turcijas-posmu"},
{"title": "Baumanim debijā ar pilnpiedziņas auto trešā vieta; Nitišs cīņā par vietu finālā zaudē Solbergam", "category": "Auto", "body": "Teicami ar pilnpiedziņas auto pasaules rallijkrosa čempionāta Turcijas posmā debitējis latviešu autosportists Jānis Baumanis, kurš \"RX Lites\" klasē izcīnīja trešo pozīciju, bet \"SuperCar\" klasē  Reinis Nitišs  nespēja iekļūt finālā. Jau ziņots, ka Nitišs pēc pirmās dienas \"SuperCar\"  klasē bija sestajā vietā , bet Baumanis \"RX Lites\" klasē pēc pirmajiem  kvalifikācijas braucieniem bija trešajā vietā,  veiksmīgi uzsākot savu debiju ar pilnpiedziņas mašīnu. Nitišs trešo kvalifikācijas braucienu noslēdza otrajā vietā, zaudējot savam kopvērtējuma sāncensim Tomasam Heikinenam. Pēc trešās kvalifikācijas sērijas Nitišam bija kopvērtējuma piektajā vietā. \"Sajūtas joprojām labas. Neizdevās neviens tīrs aplis, jo visu laiku bija jāsargā pozīcija no aizmugurē braucošā Sandstroma,\" pēc brauciena sacīja Nitišs. Noslēdzošajā kvalifikācijas braucienā Nitišs finišēja ceturtajā vietā, taču tas ļāva saglabāt piekto vietu pēc četriem kvalifikācijas braucieniem un iekļūt pusfinālā, kur bija jāstartē no otrās rindas. \"Veicām mašīnai pāris uzlabojumus, taču joprojām pietrūkst ātruma. Strādāsim, lai to pusfinālā mainītu,\" pēc pēdējā kvalifikācijas brauciena sacīja Nitišs.  Pusfinālā Nitišam par vietu finālā nācās cīnīties ar pasaules čempionu Peteru Solbergu. Latvietis piektajā aplī uz brīdi tika garām norvēģim, taču Solbergs prata pozīciju atgūt un sasniegt finišu trešajā vietā. Nitišs palika uzreiz aiz strīpas uz finālu. \"SuperCar\" klasē uzvaru izcīnīja Nitiša komandas biedrs \"Olsbergs MSE\" komandā Andreass Bakerūds, kurš aizraujošā cīņā apsteidza Timiju Hansenu. Trešajā vietā palika Heikinens. Savukārt Baumanis \"RX Lites\" klases trešajā braucienā finišēja otrajā vietā un bija otrais šajā sērijā. Kopvērtējumā pēc trim kvalifikācijām viņš pakāpās uz otro vietu. Ceturtajā kvalifikācijas braucienā Baumanis piedzīvoja avāriju, nolauza riteni un finišu nesasniedza. Tomēr veiksmīgais sniegums pirmajos braucienos viņam kvalifikācijas kopvērtējumā ļāva viņam izcīnīt trešo vietu un pirmo starta rindu pusfinālā. Pēc kvalifikācijas braucieniem Baumanis izklausījās apmierināts ar savu sniegumu, kā arī norādīja, ka konkurenti no Zviedrijas nav priecīgi, ka latvietis iesaistās cīņā par pjedestālu. Pusfināla braucienā Baumanim neizdevās saglabāt kvalifikācijās izcīnīto pozīciju, un viņš finišēja trešajā vietā, iekļūstot finālā, kur startēja no trešās rindas. Fināla startā Baumanis pirmajā līgumā izbrauca no trases, taču viņš ātri atguvās un turpināja braucienu. Latvietis braucienu turpināja trešajā vietā. Konkurentu sadursmes un sīvā spēkošanās ļāva Baumanim saglabāt trešo vietu arī pēc \"Joker\" apļa un noslēgt teicamo debiju ar pilnpiedziņas auto.", "link": "https://www.delfi.lv/auto/42826676/motorusports/45087432/baumanim-debija-ar-pilnpiedzinas-auto-tresa-vieta-nitiss-cina-par-vietu-finala-zaude-solbergam"},
{"title": "Šlēgelmilhs startēs 'ADAC GT Masters' sezonas noslēguma posmā Hokenheimā", "category": "Auto", "body": "Viens no pieredzējušākajiem Latvijas autošosejas pilotiem  Haralds Šlēgelmilhs  šajā nedēļas nogalē, no 3. līdz 5. oktobrim, startēs \" ADAC  GT Masters\" čempionāta noslēdzošajā posmā, kas risināsies Hockenheimas trasē Vācijā. Šlēgelmilhs sacensībām pieteikts \"BKK Mobil Oil Racing Team Zakspeed\" komandas sastāvā un startēs ar \" Mercedes-Benz  SLS AMG GT3\" automašīnu. \"Jau ilgāku laiku veicu pārrunas ar Peteru Zakovski par iespēju startēt viņa vadītās komandas sastāvā un piedalīties \"ADAC GT Masters\" čempionātā. Liels prieks, ka beidzot izdevies sakopot visus nepieciešamos puzles gabaliņus, lai tas īstenotos un es varētu atkal sēsties automašīnā un startēt sacensībās,\" saka Haralds Šlēgelmilhs. \"Pirms došanās uz Vāciju veicu dažus testu braucienus ar \"333 Autosport\" īpašumā esošo \"Radical SR3 RS\" auto, kas ļāva atgūt nepieciešamās braukšanas iemaņas. Parocīgi, ka startēšu Hokenheimas trasē, kuru faktiski zinu no galvas, tāpēc \"ADAC GT Masters\" treniņbraucienos varēšu domāt tikai par \"Mercedes-Benz SLS AMG GT3\" automašīnu, tās vadāmību trasē, regulējumiem un to, kā pielāgot savu braukšanas stilu, lai varētu sasniegt maksimālo sava ātruma robežu.\" \"ADAC GT Masters\" ir Vācijā populārs autošosejas čempionāts, kurā dalībnieki startē ar FIA GT3 klasei atbilstošām automašīnām. Čempionāta atpazīstamību veicina arī fakts, ka tajās piedalās arī bijušie  F-1  piloti Haincs-Haralds Frencens un Haime Alguersuari, kā arī trīskārtējā F-1 čempiona Nikija Laudas dēls Matiass. Haralda Šlēgelmilha pārstāvētā \"BKK Mobil Oil Racing Team Zakspeed\" komanda dibināta 1968. gadā un šobrīd ir viena no panākumiem bagātākajām vācu autošosejas komandām. Tās kontā 443 uzvaras un 22 čempionu tituli. Laika posmā no 1985. līdz 1989. gadam \"Zakspeed\" komanda startēja arī F-1 čempionātā un piedalījusies 75 \" Grand Prix \" posmos. Pirms \"ADAC GT Masters\" noslēdzošā posma komanda kopvertējumā ir iekrājusi 68 punktus un čempionāta komandu vērtējumā ierindojas astotajā vietā. \"ADAC GT Masters\" noteikumi paredz, ka sacensību nedēļas nogalē ir jāveic divi 60 minūtes gari braucieni, pirmais – sestdien, otrais – svētdien. Turklāt ar vienu automašīnu startē divi piloti, tas nozīmē, ka pēc pirmajām 30 minūtēm automašīnas veic plānotu pilotu nomaiņu. Šlēgelmilhs sacensībās piedalīsies kopā ar viena no visu laiku zināmākā vācu autošosejas pilota un trīskārtējā Vācijas salonmašīnu čempionāta (DTM) čempiona Klausa Ludviga dēlu, 26 gadus veco Luku Ludvigu, kurš savā autosportista karjerā līdz šim piedalījies 77 \"ADAC GT Masters\" sacensībās, no kurām septiņās arī svinējis uzvaru. 2014. gada čempionāta septiņos posmos Ludvigs jaunākais iekrājis 60 punktus un pilotu kopvērtējumā ierindojas 14. vietā. \"Zinu, cik svarīgs šis čempionāts ir \"BKK Mobil Oil Racing Team Zakspeed\" un cik augsta latiņa ir uzlikta pilotiem,\" saka Haralds. \"Tāpēc liels paldies komandai par izrādīto uzticēšanos, jo es pirmo reizi braukšu pie \"Mercedes-Benz SLS AMG GT3\" stūres un arī šāda formāta sacensībās. Zinu, ka komanda uzņemas lielu risku, dodot man šādu iespēju. Tāpēc ļoti ceru, ka man izdosies labi nostartēt un sagādāt komandai nepieciešamos punktus.\" \"Kopš manām iepriekšējām šosejas sacensībām Moncā ar \"Formula 2\" bolīdu būs pagājuši tieši divi gadi. Nevaru aprakstīt tās sajūtas, kas mani šobrīd ir pārņēmušas un to, cik ļoti vairs nevaru sagaidīt piektdienu, kad varēšu atgriezties trasē un darīt to, kas man izdodas un sagādā lielāko gandarījumu – braukt sacensībās!\" nepacietīgs ir Haralds Šlēgelmilhs. Jau trešdien, 1. oktobrī, Haralds Šlēgelmilhs devās uz Vāciju, kur netālu no Frankfurtes tiks veikti pēdējie mērījumi un izveidots individualizēta krēsla atlējums. Savukārt jau ceturtdien Haralds ieradīsies Hokenheimā, lai iepazītos ar gan ar komandu, gan savu sacīkšu automašīnu.", "link": "https://www.delfi.lv/auto/42826676/motorusports/45043456/slegelmilhs-startes-adac-gt-masters-sezonas-nosleguma-posma-hokenheima"},
{"title": "Par 'Rally Talsi' Čempionu kausu cīnīsies četri pretendenti", "category": "Auto", "body": "16. un 17. maijā norisināsies Latvijas rallija čempionāta posms \" Rally Talsi \", kura laikā jau septīto reizi tiks noskaidrots ceļojošā Čempionu kausa ieguvējs. Par kausu šogad cīnīsies četri čempioni – Latvijas rallija čempions  Jānis Vorobjovs , Lietuvas rallija čempions Ramūns Čapkausks, Somijas rallija čempions Kaspars Koitla un Baltkrievijas rallija čempions Sergejs Vjazovičs, portālu \"Delfi\" informē organizatori. Latvijas rallija godu \"Rally Talsi\" čempionu cīņās šogad aizstāvēs vairākkārtējais Latvijas rallija čempions Jānis Vorobjovs, kurš sacensībās piedalīsies ar \"Mitsubishi Lancer Evolution X\" automašīnu. \"Rally Talsi\" šogad piedalīsies arī Somijas rallija čempions, igaunis Kaspars Koitla, kuram sacensības Talsos būs pirmais starts 2015.gada sezonā. Viņš piedalīsies ar \"Mitsubishi Lancer Evolution\" automašīnu. Trešo reizi par Čempionu kausu cīnīsies Ramūns Čapkausks, kurš vienmēr startējis kā Lietuvas rallija čempions. Čapkausks sacensībās brauks ar \"Mitsubishi Lancer Evolution IX\". Vienīgais no četriem pretendentiem, kurš Talsu apkārtnes ātrumposmos vēl nav startējis, ir Baltkrievijas rallija čempions Sergejs Vjazovičs, kurš vienīgais startēs ar \"Subaru\" ražoto Impreza WRX STI automašīnu. \"\"Rally Talsi\" čempionu cīņās šogad piedalīsies četri, ļoti pieredzējuši rallija piloti, kas katrs ar mērķtiecīgu treniņu darbu un augstvērtīgu sniegumu ātrumposmos kļuvuši par savas valsts čempioniem. Zinu, ka katram no viņiem ir savi motīvi, lai izcīnītu Čempionu kausu, tamdēļ nešaubos, ka Talsos viņi demonstrēs tikai savas labākās prasmes, lai sasniegtu augstāko rezultātu un uz visiem laikiem ierakstītu savu vārdu \"Rally Talsi\" vēstures grāmatā,\" norāda \"RA EVENTS\" direktors Raimonds Strokšs. Čempionu Rallija tradīcija ieviesta 2009.gadā ar mērķi vienā rallijā, pie vienādiem apstākļiem, noskaidrot ātrāko starp čempioniem. Kopš 2009. gada, Čempionu Rallija cīņās piedalījušies čempioni no Baltijas un Skandināvijas, kā arī Baltkrievijas, Krievijas, Kuveitas, Lielbritānijas un Slovākijas.  No otrdienas, 5.maija, nopērkams jaunākais \"TopGear Latvija\" numurs, kurā ir ceļvedis ar \"Rally Talsi\" ātrumposmu kartēm, skatpunktu aprakstiem, GPS koordinātām un katra skatpunkta trases rallija stenogrammas pierakstu.  Sacensībām jau šobrīd pieteikušies 57 ekipāžas no Latvijas, Lietuvas, Igaunijas, Baltkrievijas, Krievijas, Polijas un Somijas. 16. maijā, aptuveni divas stundas pirms rallija automašīnām ātrumposmos dosies arī vēsturiskās \"Youngtimer\" automašīnas, kas piedalīsies regularitātes sacensībās.", "link": "https://www.delfi.lv/auto/42826676/motorusports/45923475/par-rally-talsi-cempionu-kausu-cinisies-cetri-pretendenti"},
{"title": "Haralds Šlēgelmilhs: startēšana F-1 man būtu bijis reāls mērķis", "category": "Auto", "body": "Haralds Šlēgelmilhs  joprojām ir labākais formulu braucējs Latvijā un viņš nebūt nav kāris ķiveri vadzī, kas nevar nepriecēt īstenus auto sacīkšu līdzjutējus mūsu valstī. Negaidītā, bet pārsteidzoši veiksmīgā atgriešanās starptautiskajā apritē ar \"GT Masters\" čempionāta Hokenheimas posmā šī gada oktobrī, pierādīja, ka mēs vēl varam gaidīt no Haralda patīkamus augsta līmeņa pārsteigumus. Šajā sarunā, kuras pilno versiju varat lasīt jaunajā e-žurnāla  ENERGY  numurā, Haralds atklāja gan savas līdzšinējās karjeras lielākās veiksmes, sasniegumus un neveiksmes, gan padalījās ar saviem nodomiem uz nākamo sezonu. Turklāt Haraldam ir kompetents un pamatots viedoklis par to, kāpēc igauņi starptautiska līmeņa sacīkšu braucēju talantu jomā gan kvalitātes, gan kvantitātes ziņā ir mums priekšā un ar ko mums jāsāk, lai uzlabotu situāciju. - Slavenība noteikti nē. Man liekas, ka Latvijā tas īsti nemaz nav iespējams, jo mēs tāds mazs pīļu dīķis vien esam. Vienīgais, kas sevi varētu uzskatīt par slavenību Latvijā, ir Renārs Kaupers, kurš patiesībā ir ļoti piezemēts un arī sevi neuzskata par slavenību - Es teiktu, ka man ir izdevies pēdējo gadu laikā tā veiksmīgi apvienot sirds lietu ar biznesa aktivitātēm. Respektīvi, darīt to, ko man patīk un ar to arī nopelnīt naudu. Lielā mērā tas notiek caur 333 sporta kompleksu, kur es katru dienu redzu priecīgus cilvēkus, kas ir izgājuši drošas braukšanas apmācību, vai izbraukuši ar kartingiem, vai piedalījušies korporatīvos pasākumos. Paralēli es vēl cenšos nodot savas zināšanas tālāk, kā pilotu treneris gan formulu braucējiem, gan kartingistiem. Arī tur es paprasu savu atlīdzību un man ir gandarījums, ka manas zināšanas tiek novērtētas un liktas lietā. Līdz ar to sanāk tāds sajaukums – ne īsti biznesmenis, ne īsti autosportists, bet es daru to, kas man patīk un ar to arī nodrošinu savu iztiku. Tomēr jāatzīst, ka lielā mērā šobrīd tas uzsvars ir nevis uz mani, kā uz sportistu, bet uz uzņēmēju. Lai gan, protams, man ļoti pietrūkst sacīkstes un tāpēc nolēmu arī piedalīties tajā \"gonkā\" Hokenheimā un tagad jau ir doma, ka varētu visu nākamo sezonu startēt. - Vakar es skrēju 10 kilometrus gar jūru, šorīt no rīta biju trenažieru zālē. Vēl dienu iepriekš piedalījos galda tenisa turnīrā kopā ar Andi Neikšānu un citiem ātriem puišiem. Var teikt, ka es sevi visu laiku uzturu formā. Turklāt man ir sava sporta kartinga komanda, kurā mums šogad ir 10 jaunie braucēji, kas piedalījās vairākās vietēja mēroga sacensībās. Līdz ar to arī es pats regulāri iekāpju sporta kartingā un es sevi tādā veidā uzturu labā formā – spēks, izturība, reakcija, koordinācija. - Nekādu problēmu! - Es biju kaut kādā padsmitajā vietā kopvērtējumā un kopā bija pie 30 formulām uz starta. - Jā, bija arī uzvara, bet gads kopumā bija visai traks - \"Euroseries\" tobrīd bija pats spēcīgākais F3 čempionāts, jo GP2 tikai sāka attīstīties. Tolaik \"Euroseries\" startēja vairākas ārkārtīgi spēcīgas un pieredzējušas komandas ASM (tagad ART), \"Manor\", \"Prema PowerTeam\" un citas. Mēs ar mazo austriešu komandiņu \"HS Technik\" nolēmām, ka iesim no Vācijas čempionāta uz \"Euroseries\" un cīnīsimies ar viņiem.  Tā bija unikāla pieredze. Visiem pirms sezonas bija ļoti daudz testu dienas, kamēr mēs piedalījāmies tikai sešās testu dienās un turklāt mums bija vecā aerodinamikas paka. Man tolaik bija viens datu inženieris, kurš bija jaunāks par mani, viens inženieris un viens mehāniķis. Un viss. Bija interesanta sajūta tur, \"padokā\" stāvēt pretim tādiem grandiem. Līdz ar to tas bija gads, kad man pašam bija jāuzņemas iniciatīva un pašam jāvelk uz priekšu visa komanda un jāmēģina ķert konkurenti. No sākuma mēs nebijām īpaši konkurētspējīgi, bet ar laiku mēs neatlaidīgi strādājot, pielikām savā sniegumā un progresējām. Pašam man tā bija unikāla pieredze, jo gadu iepriekš Hilkenbergu es \"saliku vienos vārtos\" gandrīz katrā sacīkstē. Gadu vēlāk es biju tajā pašā komandā, bet viņš pārstāvēja ASM, kas bija pārliecinoši vadošā vienība. Un pēkšņi starp mums apļa laikā ir vesela sekunde – tas bija pamatīgs trieciens arī psiholoģiskajā ziņā. - Es domāju, ka pilnīgi noteikti, jo tie džeki, kas šobrīd startē  F-1 , turpat vien bija kopā ar mani. Es atceros, ka gatavojoties 2007.gada \"Euroseries\" čempionātam komandas boss bija ļoti šaubīgs par manām spējām, jo Vācijas čempionātu nevar salīdzināt ar Eiropas līmeni. Toreiz pirms sezonas mums bija testi Lursī Levī trasē Francijā un viņš uz testiem uzaicināja Adrianu Zutilu, kurš šogad startēja \"Sauber\" F-1 komandā, lai ar vienu formulu salīdzinātu viņa sniegumu ar mani. Zutils tolaik jau bija \"Midland\" F-1 komandas testu pilots un bija vinnējis Japānas F3 čempionātu. Un šajos testos es biju ātrāks par viņu. Tāpat esmu pārspējis to pašu Hilkenbergu un Buemī. Esmu absolūti pārliecināts, ka F-1 būtu bijis reāls mērķis, ja nauda nebūtu problēma. To es saku bez jebkādas iedomības. - To aizsāka mans draugs. Viņš piedāvāja braukt rallijā un mana attieksme vienmēr ir bijusi nopietna – ja braucam, tad ar nopietnu gatavošanos un atdevi. Man uzreiz gribējās arī nopietnā līmenī to darīt. Jāsaka, ka tas bija ļoti grūti, jo liela atbildība. - Jā un turklāt vīriešiem vispār grūti būt rallija pilotiem – viņiem ir jādara divas lietas reizē: jāklausās stenogramma un ar sekundes tūkstošdaļu jāliek lietā dzirdētais. Lai pie tā pierastu, ir vajadzīgs laiks. Tāpēc jau šogad Talsos mēs nolēmām braukt mierīgāk un arī mašīnu nevajag tādu \"raķeti\", kuru tikpat mēs nemākam izmantot. Ja nākamgad brauktu Talsos, tad jau varētu cīnīties par augstāku rezultātu arī absolūtajā ieskaitē. Šogad cīnījāmies par trijnieku N grupā un absolūtajā palikām ap 10.vietu. Turklāt varēja būs vēl labāk varbūt 7. vai 8.vieta, jo beigās iebraucām grāvī un zaudējām kādu pusotru minūti. Strazdes \"dopā\", kas ir kārtīgs grants ātrumposms, mēs bijām priekšā (Aivim) Eglem, kurš ir pagājušā gada Latvijas čempions un kurš šo \"dopu\" zina no galvas. Es savukārt braucu pēc dzirdes. Tāpēc varu teikt, ka šogad bija labi un turklāt arī interesanti.  Tagad ļoti labi saprotu, kāpēc Robertam Kubicam patīk rallijs. Es apbrīnoju viņa neatlaidību. Mans sacīkšu inženieris \"Zakspeed\" (ADAC GT Masters komanda) bija čehs Jareks Janišs, kurš pats savulaik paguva piedalīties \"Jordan\" F-1 testos, un kurš ir labs Kubicas draugs. Jareks stāstīja par Kubicas neatlaidību, kas viņam ir ļāvusi atgriezties augstā līmenī pēc tik smagas avārijas. Turklāt Kubica faktiski brauc ar vienu roku, jo otra nav pilnvērtīgi funkcionētspējīga. Pērn ar visu to viņš uzvarēja WRC2 čempionātā. Cepuri nost! - Salonauto ir daudz lielāks komforts un fiziski ir krietni vieglāk braukt, jo nenogursti tik ļoti, lai gan no otras puses salonā vienmēr ir liels karstums. Tomēr fiziski ir vieglāk, īpaši, ja salīdzina ar formulu. Turklāt trasē ir pieļaujami arī nelieli kontakti – var pagrūstīties. Viss notiek lēnāk un smadzenēm ir vairāk laika apstrādāt informāciju un pieņemt lēmumu. Savukārt iegūt mašīnas pilotēšanas izjūtu ir grūtāk, jo mašīna ir smagāka, tai ir vājāka aerodinamika un bremzes. - Jā, iespējas ir ļoti reālas, bet plāna vēl nav. Komandas padomdevējs un mana komandas biedra Lukas tēvs Klauss Ludvigs (bijušais DTM čempions, Lemānas 24 stundu sacīkstes uzvarētājs C1 klasē), ar kuru mums pēc tām pāris dienām esam ļoti draudzīgās attiecībās, atklāti pateica, ka vēlas, lai nākamajā sezonā es būtu Lukas komandas biedrs.  Sākotnēji viņš vispār neatbalstīja manu dalību šajā posmā un komandā, jo man nebija zināšanu par konkrēto mašīnu un arī liels pārtraukums kopš pēdējiem startiem. Tomēr pēc sestdienas starta viņš bija šokā un paziņoja, ka šajā čempionātā debijas sacīkstē neviens tā nav spējis nostartēt. Tajā vakarā viņam bija dzimšanas diena un viņš man atklāja, ka vēlas mani redzēt arī nākamgad. To pašu teica arī komandas boss. - Tas arī ir faktors. Komandas sponsors ir \"Mobil 1\", kas nedaudz atvieglo kopējo situāciju. Līdz ar to šobrīd rit pārrunas par to, kādi konkrēti būs nosacījumi, ja es startēšu visu sezonu. Tomēr man ir piedāvājumi arī no citām komandām, piemēram no \"Schutz Motorsport\", kas ir \"Porsche\" rūpnīcas komanda un palika otrajā vietā kopvērtējumā. Tāpāt arī vēl viena līderkomanda \"HTM Motorsport\", kas startē ar \"Mercedes-Benz SLS AMG GT3\" modeli, ir piedāvājusi vienošanos. Var teikt, ka trīs vadošās komandas ir izteikušas piedāvājumus man un var teikt, ka iespējas ir, bet konkrēts plāns man vēl nav.  Teorētiski pastāv iespēja, ka es varētu iztikt bez finansu piesaites, jo nostartēju ļoti labi, tomēr, protams, visas komandas mēģinās spiest uz to, ka man tas būs pirmais gads un man vēl sevi ir jāpierādā, tāpēc arī jāsedz daļa no izdevumiem. Ja būtu nobraucis visu sezonu ar tādiem rezultātiem, kā uzrādīju Hokenheimā, šaubu nav – man nebūtu jāmaksā par nākamo sezonu. - Jā, es domāju, ka noteikti aug – ir, kas grib un ir, kas var. Braucēji ir un potenciāls arī. Tas, vai viņi kaut kur izsitisīes, būs atkarīgs, kā veidosies autosporta virtuve starptautiskā līmenī un neatkarīgi vai izvēlētais virziens ir formulas, GT vai rallijs.  Lai jaunais talants gribētu attīstīties, viņam priekšā visu laiku nepieciešams burkāns. Piemēram, par uzvaru konkrētā čempionātā viņš tiek pie bezmaksas iespējas startēt augstākā līmenī un varbūt pat nodrošināt sev iztiku. Tomēr šobrīd ir ļoti maz čempionātu ar tādu perspektīvu. Ja jau iesēžoties kartingā, braucējam ir skaidrs, ka lai arī cik labs viņš kļūtu, viņam vienmēr būs jāmaksā par savu startu, tad kaut kādā brīdī tas entuziasms pazūd.  Kad es braucu F3, mums bija plāns A, plāns B un plāns C, kur pie labas apstākļu sakritības nav vajadzīga savas naudas piesaiste, bet šādas iespējas visu laiku samazinās. Tagad gandrīz visur ir vajadzīga nauda. Ja nebūs visu laiku priekšā pieci, seši vadošie starptautiskie čempionāti, kurā katrā ir X pilotu vietas, par kurām nav jāmaksā un uz kurām ir vērts tiekties, tad motivācija jaunajiem zūd. Paņemsim to pašu rallijkrosu. Reinis [Nitišs] brauc \"pa spici\", kas ir ļoti labi, bet viņam arī jāmaksā un būs jāmaksā arī nākamgad. Lai gan arī tur vajadzētu būt sistēmai, ja esi viens no līderiem, tad tev vairs nevajadzētu maksāt par saviem startiem. Čempionātam, komandām, mārketingam būtu jābūt tādam, kas spēj uzturēt sevi no TV, reklāmas, promouteru ienākumiem. - Tas vienmēr tā ir bijis un noteikti vēl pāris turpmākos gadus tā arī būs. Pirmkārt, tā varētu būt ekonomiskā situācija, kas igauņiem ir labvēlīgāka, un, otrkārt, tā ir izpratne par šo sportu kā tādu.  Turklāt arī Igaunijas Autosporta federācija noteikti paveic labāku darbu nekā mūsu federācija. Es negribu neko kritizēt, jo katrs dara tik, cik viņš var izdarīt, bet paveiktais vienmēr var būt labāks. Turklāt viņiem ir uzskatāms piemērs – Marko Asmers (savulaik Lielbritānijas F3 čempions, \"Williams\" F-1 komandas testu pilots), kas jaunajiem braucējiem ir pierādījums tam, ka var tur izsisties. Arī Kevins Korjuss (savulaik \"Formula Renaut 2.0\" čempions, bijušais \"Lotus\" F-1 jauno pilotu akadēmijas biedrs) ir labs piemērs. Arī kartinga sistēma viņiem ir sakārtota. Latvijā kartinga čempionāts pirms pāris gadiem tika iznīdēts un tagad attīstās \"Prokart\" (www.prokart.lv), kas ir tāds alternatīvs čempionāts, tomēr tur viss notiek un uz sacensībām tiek pieteikti līdz pat 200 dalībniekiem. Pamazām kartinga vide sāk atdzīvoties un no tā tālāk var attīstīties kāds talants. Tomēr ļoti būtiski situāciju ietekmē tas, ka mums nav piemērotas trases, jo šeit (Biķernieku trasē) nevar braukt. Es pats pret to esmu atdūries, ka trūkst Latvijā atbilstošas trases. Uzskatāms piemērs - labākos mūsu kartinga komandas braucējus es sēdināju mazās formulās un mēs braucām uz Igauniju, Pērnavu, kur ir laba trase. Puiši ātri adaptējās un spēja uzrādīt labus rezultātus, tomēr arī braukt uz Igauniju nav lēti un ja te būtu trase, situācija ievērojami uzlabotos. - Mums ir lielais sapnis kaut kad nākotnē uzbūvēt lielo trasi, bet kad mēs to izdarīsim un par kādu naudu, pagaidām nav skaidrs. - Es toreiz izbraucu pirmo posmu \"Atlantic\" čempionātā, kur tiešām bija labas naudas balvas – pusotrs vai viens miljons. Tāds arī bija mērķis – dzīvot no naudas balvām. Pirmajā posmā es biju ceturtajā vietā, kas bija pat ļoti labi sākumam, taču tieši tad pavīdēja piedāvājums braukt \"Formula Renault 3.5\" sērijās komandā, kurai it kā bija sponsors, kas visu nosedz. Es daudz nedomāju, jo tomēr tas ir augstāks līmenis. Nobraucu pirmo posmu, kas bija neveiksmīgs, jo bija avārija. Arī ar sponsoru beigu galā nekas nesaslēdzās, bet tikmēr Amerikā jau bija notikuši nākamie divi posmi un es paliku bešā. -(Ilga pauze) Iespējams, jā. Varbūt būtu iespēja izsisties \"IndyCar\" startēt, ko es ļoti vēlētos. Bet tur arī ir problēmas ar naudu. Es pazīstu vairākas komandas un vēl pēdējo reizi tur paviesojos 2012.gadā Lasvegasas posmā, lai uzturētu kontaktus. Taču tā sacīkste izvērtās traģiska, jo nositās Dens Veldons. Tā man bija pirmā \"IndyCar\" sacīkste klātienē un uzreiz redzēju tik smagu avāriju jau trešajā aplī. Tās bija šausmas, jo vēlāk paziņoja, ka viņš ir gājis bojā. Bet arī \"IndyCar\" starti ir ļoti dārgi – lētākais darījums pilotam uz sezonu ir 3 miljoni ASV dolāri, kas man nav reāls cipars. - Man patīk motocikli. Man pašam ir tāds vecs 1976.gada \"café racer\", ar kuru divas reizes šogad esmu izbraucis. Meitenes un moči? Man nav nekas pret to, bet domāju, ka motokross nav īpaši piemērots meitenēm galvenokārt fizioloģiskās uzbūves dēļ. Baiki – tas jau iet kopā. Mēs arī 333 trasē bieži redzam \"zaķus\" ar močiem un tā ir pilnīgi normāla parādība. Un draudzenes man nav. - Ļoti sarežģīts jautājums. Es domāju, ka varētu būt kaut kas saistībā ar mākslu vai mūziku. Katrā ziņā tā ir nozare, kurā ir iespējams pašrealizēties un izpausties. Arī autosports galu galā ir sevis izpausmes veids. Tā noteikti nebūtu būvniecība, auto tirgošana vai finanšu analītiķa profesija. Kaut kas radošs, kas saistīts ar ceļošanu. - Tad jāsāk domāt, kas tur šobrīd brauc. Šogad esmu redzējis vienu sacīksti – pirmo Austrālijas posmu. Varbūt Niko Rosbergs (\"Mercedes\"), jo esmu viņu saticis un simpatizē viņš kā cilvēks – ļoti tolerants, draudzīgs un pozitīvs. Ar Luisu Hamiltonu nekad neesmu runājis un man nav par viņu viedokļa. Kādreiz man ļoti patika Roberts Kubica, bet tagad varētu būt Kimi Raikonens, jo man patīk viņa \"vēsā\" attieksme.", "link": "https://www.delfi.lv/auto/42826676/motorusports/45290480/haralds-slegelmilhs-startesana-f-1-man-butu-bijis-reals-merkis"},
{"title": "Foto: Rallija 'Kurzeme' 50 gadu jubilejā Vecpilī iestādīts 50 ķiršu dārzs", "category": "Auto", "body": "Šodien, 11.aprīlī, leģendārajā Vecpils ātrumposmā pulcējās rallija \" Kurzeme \" rīkotāji, dalībnieki un atbalstītāji, kuri, sākot rallija \"Kurzeme\" 50 gadu jubilejas svinību pasākumus, iestādīja ķiršu dārzu no 50 augļu kokiem. Ķiršu dārzs izveidots Durbes novada Vecpils pagastā, pilskalna pakājē, kas atrodas netālu no Vecpils baznīcas. \"Vecpils ir slavenākais Latvijas rallija ātrumposms, ķirsis ir viens no tās simboliem, viens no viltīgākajiem šī ātrumposma līkumiem. Tas ir arī simbols rallija \"Kurzeme\" un liepājnieku spītībai, jo 2009.gadā ķirsīti sacensību laikā nolauza, mēs iestādījām jaunu, pēc diviem gadiem no nolauza atkal, taču mēs atkal tajā vietā iestādījām jaunu kociņu,\" stāsta Ātruma festivāla – rallija \"Kurzeme 2015\" direktors Uldis Hmieļevskis.  \"Tagad Vecpils ātrumposmā būs jauna vieta – rallija \"Kurzeme\" 50 gadu jubilejas ķiršu dārzs, kas pievienosies tām leģendārajām vietām, kuras rallija līdzjutējiem jau ir labi pazīstamas – Stroķu tramplīns, Stroķacs, Kaģene, Ķirsītis, Irbīte un citas.\" Rallijs  \"Kurzeme\" ir senākais un tradīcijām bagātākais autorallijs Baltijas valstīs, un šogad tas svinēs savu 50 gadu jubileju. Nozīmīgās gadskārtas svinības sākās ar 50 ķiršu stādīšanu leģendārajā Vecpils ātrumposmā 11. aprīlī, savukārt svētku kulminācija būs no 27. līdz 29. augustam Liepājā notiekošais Ātruma festivāls - rallijs \"Kurzeme\". \"Kurzemes rallijs savulaik bija flagmanis visam Latvijas rallijam, jo tas bija pirmais posms, kas Latviju ieveda toreizējā Eiropas čempionātā. Mēs izkustējāmies no tās vietas, kad visi teica, ka Igaunijā viss ir labāk, bet Lietuvā – lētāk. Toreiz viss sāka kustēties no šejienes, un tas bija galvenais darbs. Pēc tam jau nāca citi, un tagad mēs esam tur, kur mēs esam – Eiropas rallija čempionāts jau ar citu ralliju ir atpakaļ Kurzemē,\" stāsta Latvijas Automobiļu federācijas Rallija komisijas vadītājs Jānis Krastiņš. \"Rallija sacensību rīkošana ir komandas darbs. Sacensību rīkošanu 1965. gadā sāka Mārtiņš Sesks, un šo daudzo gadu laikā rallija \"Kurzeme\" rīkošanā iesaistījušies neskaitāmi simti cilvēku, bez kuru entuziasma un pašaizliedzīgā darba mums šobrīd nebūtu iespējams atskatīties uz tik bagātīgu vēsturi,\" stāsta U. Hmieļevskis. Ķiršu dārza veidošanā iesaistīti audzētavas \"Darzalaiks.lv\" speciālisti, kuri īpaši šai vietai vispiemērotākos un vietas klimatiskajiem apstākļiem atbilstošākos ķiršu stādus, kas cilvēkus ar saviem krāšņajiem ziediem un gardajām ogām priecēs ilgus gadus. Dārza veidošanā izvēlētas vairākas augļu koku šķirnes, lai veidotos pareiza un acij tīkama ainava. Rallija \"Kurzeme\" rīkotāji arī pateicas Marekam Lācim, kurš atvēlējis zemi šīs vērienīgās ieceres īstenošanai. 1965. gadā Liepājas piena kombināta Autosporta sekcija tās vadītāja Mārtiņa Seska vadībā sāka rīkot pirmās autorallija sacensības, kas drīz vien kļuva slavenas ne tikai Baltijas valstīs, bet visā Padomju Savienībā un pat ārpus tās robežām. Liepāja pie sevis uzņēmusi Latvijas PSR un PSRS čempionāta posmus, pēc neatkarības atjaunošanas arī Lietuvas, Igaunijas, Krievijas čempionāta posmus. Vairākus gadus \"Kurzeme\" tika novērtēta arī kā labi organizēts Eiropas čempionāta posms. Kopš 2010. gada \"Kurzeme\" kļuvis par kaut ko vairāk nekā tikai ralliju – tas ir ātruma festivāls, kas pulcē gan Latvijas un tuvāko kaimiņvalstu labākos rallija braucējus, gan citu motoru sporta veidu pārstāvjus.", "link": "https://www.delfi.lv/auto/42826676/motorusports/45806413/foto-rallija-kurzeme-50-gadu-jubileja-vecpili-iestadits-50-kirsu-darzs"},
{"title": "Nepacietīgākie jau var iegādāties biļetes uz 'Rally Talsi'", "category": "Auto", "body": "Rallija līdzjutēji, kuri jau ar nepacietību gaida nākamo Latvijas čempionāta posmu, \" Rally Talsi \", no 17.aprīļa vairākās tirdzniecības vietās varēs iegādāties ieejas kartes uz šīm sacensībām, informē organizatori. Iepriekšpārdošanā līdz 10. maijam ieejas biļete uz abām rallija dienām maksās 12 eiro. Ieejas kartes dos iespēju apmeklēt visus sacensību ātrumposmus 16. un 17. maijā. Rallija nedēļā, no 11. maija līdz pat sacensību dienām iesaitot, ieejas kartes cena būs 15 eiro. Iegādātā ieejas karte dos iespēju apmeklēt visus sacensību ātrumposmus, kā arī zaļumballi sestdienas vakarā Talsu Sauleskalna estrādē.. Sacensību norises laikā pie ieejas ātrumposmos būs iespējams iegādāties arī vienreizēju ieejas biļeti uz atsevišķu ātrumposmu, kas maksās 10 eiro.  \"Rally Talsi\" ātrumposmus bez maksas varēs vērot bērni līdz 10 gadu vecumam un invalīdi, kuriem pie ieejas ātrumposmā biļešu kontrolierim būs jāuzrāda derīga apliecība un personu apliecinošs dokuments. Pensionāri saņems 10% atlaidi, ja, iegādājoties ieejas karti kādā no Tūrisma informācijas centriem, uzrādīs derīgu pensionāra apliecību. \"Veidojot rallija programmu, allaž nākas meklēt līdzsvaru starp klasiskām Talsu rallija vērtībām un vēl nebijušiem elementiem, ar ko pievērst skatītāju uzmanību. Domāju, ka šogad izdevies rast augstvērtīgu kompromisu, jo rallija programmā iekļauts gan leģendām apvītais Strazdes ātrumposms, gan arī jauni ceļu posmi, kas savas tehniskās sarežģītības dēļ būs nozīmīgs izaicinājums visiem rallija dalībniekiem! Tāpat rallija programmā iekļauts arī skatītāju iemīļotais Talsu pilsētas ātrumposms, kā arī CVS paralēlais ātrumposms, kas \"Rally Talsi\" pēdējoreiz izmantots pirms trim gadiem! Ceru, ka rallija skatītāji izmantos iespēju iegādāties ieejas kartes iepriekšpārdošanā, un savu rallija vasaras sezonu iesāks tieši Talsos!\" apmeklēt ralliju aicina \"RA Events\" direktors Raimonds Strokšs. \"Rally Talsi\" ir 2015.gada Latvija srallija čempionāta ceturtais posms. \"Rally Talsi\"ieejas kartes uz visiem ātrumposmiem varēs iegādāties šādās tirdzniecības vietās: : Tūrisma informācijas centrā (Lielā iela 19/21_ \"Narvesen\" Dundagas iela 1 \"Narvesen\" Dundagas iela 15 : Tūrisma attīstības centrā (Baznīcas iela 5) : Liepājas reģiona Tūrisma informācijas birojā (Rožu laukums 5/6) : \"Nissan Norde\" (Skanstes iela 31a) \"Ātruma Cilts\" kartinga hallē (Sergeja Eizenšteina iela 2a) \"Kalnciema Kvartāla Vīnu veikalā\" (Kalnciema iela 35) \"Rally Talsi\" interneta veikalā", "link": "https://www.delfi.lv/auto/42826676/motorusports/45833759/nepacietigakie-jau-var-iegadaties-biletes-uz-rally-talsi"},
{"title": "Video: Nitišs trenējas Kena Bloka 'Gymkhana GRiD' sacensībām", "category": "Auto", "body": "Reinis Nitišs  šobrīd atrodas Madridē, Spānijā, kur aizvada treniņa braucienus populārā amerikāņu rallija un rallijkrosa braucēja, šovmeņa Kena Bloka rīkoto auto sacensību \"Gymkhana GRiD\" finālposmam. Nitišam šīs būs pirmās šāda veida sacīkstes viņa karjerā, un tajās viņš startēs ar Latvijas rallija komandas  ASRT  sagatavotu \"Mitsubishi Lancer Evo X\" pilnpiedziņas automašīnu. \"Gymkhana GRiD\" piedalās Kena Bloka aicināti, pasaules atpazīstamību guvuši drifta, rallija un rallijkrosa profesionāļi, kuri šajā šovā noskaidro Eiropas čempiona titula ieguvēju. Sacīkšu formāts paredz, ka dalībnieki viens pret vienu startē divās spoguļattēlā izveidotās trasēs, cenšoties apbraukt trasē izvietotos šķēršļus ātrāk par sāncensi. Jēkabpilietis Nitišs sacensību finālposmā brauks pilnpiedziņas automašīnu klasē.", "link": "https://www.delfi.lv/auto/42826676/motorusports/45166300/video-nitiss-trenejas-kena-bloka-gymkhana-grid-sacensibam"},
{"title": "Video: Reinis Nitišs izskaidro 'Gymkhana GRiD' noteikumus", "category": "Auto", "body": "Gatavojoties \"Gymkhana GRiD\" finālsacensībām, Latvijas pārstāvis Eiropas finālā  Reinis Nitišs  izskaidro šo sacensību noteikumus. Sacensību dienas rītā Nitišu gan piemeklēja nedienas - viņa \"Mitsubishi Lancer Evo\" parādījās problēmas ar sajūgu, bet jācer, ka līdz finālbraucieniem tās tiks novērstas.", "link": "https://www.delfi.lv/auto/42826676/motorusports/45169650/video-reinis-nitiss-izskaidro-gymkhana-grid-noteikumus"},
{"title": "Video: Ralfs Sirmacis ar ERČ kolēģiem plosās pa Ziemeļīrijas asfaltu", "category": "Auto", "body": "Aizvadītajā nedēļas nogalē Ziemeļīrijā Eiropas ātrākie juniori sacentās otrajā Eiropas rallija čempionāta ( ERČ ) posmā, viņu vidū arī Latvijas pilots  Ralfs Sirmacis  (\" SRT \"), kuram šī bija debija asfalta sacensībās. Ralfs Sirmacis kopā ar stūrmani Artūru Šiminu junioru ieskaitē ierindojās sestajā vietā, tā papildinot savu punktu krājumu čempionāta kopvērtējumā, kurā viņš tagad ieņem ceturto vietu. Nākamais čempionāta posms junioriem būs jūnija sākumā Portugālei piederošajās Azoru salas, un šis rallijs notiks Latvijas ekipāžai uz pierastāka seguma - grants.", "link": "https://www.delfi.lv/auto/42826676/motorusports/45784563/video-ralfs-sirmacis-ar-erc-kolegiem-plosas-pa-ziemelirijas-asfaltu"},
{"title": "Video: Neapmierinātais 'BMW M6' īpašnieks atkal publiski sašķaida savu auto", "category": "Auto", "body": "Par \"BMW M6\" īpašnieku Hadi kļuva 2008. gadā. Kopš tā laika sportiskā spēkrata īpašnieks pastāvīgi sūdzējies par virsbūves vibrācijām, neadekvātiem trokšņiem motorā, kā arī spēcīgiem triecieniem transmisijā. Hadi sūdzējies gan \"BMW\" servisa centros, gan Itālijas \"BMW\" pārstāvniecībā, gan pašam autoražotājam, tomēr tam nav bijis rezultāta – \"BMW\" pārstāvniecības atbildību vēlušas no vienas uz otru. Ja video neizdodas noskatīties iegultā veidā, aplūkojiet to  šeit ! Atgādinām, ka šādas publiskas eksekūcijas aizsāka ķīnieši, kuri neapmierinātībā ar savu luksusa spēkratu pastāvīgajām tehniskajām ķibelēm tos publiski sašķaida - vai tas būtu \"Maserati\", vai \"Lamborghini\".", "link": "https://www.delfi.lv/auto/42826658/zinas/44279859/video-neapmierinatais-bmw-m6-ipasnieks-atkal-publiski-saskaida-savu-auto"},
{"title": "'Sauber' vienojas ar van der Gardi par līguma laušanu", "category": "Auto", "body": "F-1  komanda \" Sauber \" vienojusies ar Nīderlandes pilotu Gjedo van der Gardi par līguma laušanu, vēsta ārvalstu mediji. Jau vēstīts, ka van der Garde tiesas ceļā pieprasīja sev pilota vietu \"Sauber\" komandā, kas viņam pienācās pēc pagājušogad noslēgtā līguma. Tiesa  holandiešu pilota prasību apmierināja , bet \"Sauber\"  komandas iesniegto apelāciju noraidīja.  Abas puses vienojās, ka van der Garde  nestartēs sezonas pirmajā posmā Austrālijā , bet tagad panākta līguma laušana.  \"Mēs esam panākuši vienošanos ar \"Sauber\" komandu un mans līgums ir pārtraukts. Kā braucējs esmu ļoti sarūgtināts, jo esmu smagi strādājis, lai kļūtu par veiksmīgu F-1 braucēju,\" teikts sportista paziņojumā.  Sportists atzina, ka \"Sauber\" komanda viņam samaksās kompensāciju, taču neprecizē, cik tā ir liela. Vairāki avoti ziņo, ka komanda sportistam samaksās 15 miljonus eiro. Pagājušajā gadā van der Gardes sponsori komandai devuši 8,5 miljonus.  Nīderlandes pilots apzinās, ka, visticamāk, viņam vairs nebūs iespējas startēt F-1. Van der Garde tagad meklē iespējas startēt vienā no prestižākajiem salona automašīnu čempionātiem  DTM .", "link": "https://www.delfi.lv/auto/42826676/motorusports/45710476/sauber-vienojas-ar-van-der-gardi-par-liguma-lausanu"},
{"title": "Šūmahera ģimene lūdz likt mierā viņus un slimnīcas ārstus", "category": "Auto", "body": "Septiņkārtējā  F-1  čempiona Mihaela Šūmahera ģimene ir palūgusi masu mediju pārstāvjus likt mierā kā viņus, tā Grenobles slimnīcas ārstus, kuru aprūpē atrodas vācu pilots. \"Svarīgi, lai jūs pārtrauktu izdarīt spiedienu uz ārstiem un ļautu viņiem mierīgi strādāt,\" ziņu aģentūra citē sportista sievu, Korinu Šūmaheri. \"Ticiet mūsu teiktajam un atstājiet slimnīcu. Tāpat es lūdzu likt mierā arī mūsu ģimeni. Tā vietā labāk izrādiet savu atbalstu tiem, kas cīnās kopā ar Mihaelu.\" Vācu sportists pagājušā gada nogalē, kopā ar ģimeni un draugiem slēpojot Maribelas kūrortā, krita un guva smagu galvas traumu. Kopš tā laika viņš atrodas Grenobles slimnīcā un pēc operācijas viņam izraisīta mākslīgā koma.", "link": "https://www.delfi.lv/auto/42826676/motorusports/44015558/sumahera-gimene-ludz-likt-miera-vinus-un-slimnicas-arstus"},
{"title": "Video: ASV muita publiski iznīcina nelegāli importētu klasisko 'Mini'", "category": "Auto", "body": "Konkrētajā gadījumā tika noskaidrots, ka par klasisko nodēvētais \"Mini Cooper\" patiesībā ir ražots 1990. gadā un tādējādi uz to neattiecas ievedmuitas atvieglojumi, kas pienākas klasiskajiem jeb vairāk nekā 25 gadus vecajiem spēkratiem. ASV Muita un Robežsardze tamlīdzīgu krāpniecību ar automobiļiem \"Operation Atlantic\" programmas ietvaros. Šajā gadījumā ASV likumsargi sadarbojās ar saviem kolēģiem Lielbritānijā, kuri palīdzēja izskaitļot patieso \"Mini Cooper\" spēkrata izcelsmes laiku. Operācijas ietvaros ASV jau konfiscējusi vairāk nekā 500 spēkartu.", "link": "https://www.delfi.lv/auto/42826658/zinas/45356854/video-asv-muita-publiski-iznicina-nelegali-importetu-klasisko-mini"},
{"title": "Šūmahera vārds atgriežas uzvarētāju sarakstos - šoreiz ar Mika Šūmahera pūlēm", "category": "Auto", "body": "16 gadus vecais pilots, kurš pārstāv \"Van Amersford Racing\" komandu, uzvarēja trešajā sacīkšu braucienā un kļuva par pirmo debitantu, kam tas izdevies. Jaunā Šūmahera triumfu klātienē pieredzēja vairāk kā 20 tūkstoši skatītāju, kas bija ieradušies trasē. \"Protams, ka es esmu sajūsmā!\" pēc finiša priecājās Miks Šūmahers. \"Mana pirmā sacīkste nevarēja beigties vēl labāk! Man izdevās labs starts, jo riepas bija saglabājušās diezgan svaigas, un sacīkstes sākumā viss gāja labi līdz brīdim, kad brauciena beigās kokurenti pietuvojās un cīņa atsākās. Kopumā esmu ļoti apmierināts ar sezonas sākumu un gaidu nākamās sacīkstes.\" Kā zināms,  pagājušosezon Miks Šūmahers kļuva par pasaules vicečempiou kartingā .", "link": "https://www.delfi.lv/auto/42826676/motorusports/45891293/sumahera-vards-atgriezas-uzvaretaju-sarakstos-soreiz-ar-mika-sumahera-pulem"},
{"title": "Foto: Nitišs pēc sacensību pirmās dienas Turcijā ierindojas sestajā vietā", "category": "Auto", "body": "Sestdien, 11. oktobrī, ar pirmajām divām kvalifikācijas kārtām sākās \"Monster Energy  FIA  pasaules rallijkrosa čempionāta\" (Pasaules RX) vienpadsmitais posms Turcijā. Prestižākajā \"Supercar\" klasē jēkabpilietis  Reinis Nitišs  spēja uzrādīt attiecīgi septīto un sesto ātrāko laiku, kas sacensību pirmās dienas izskaņā viņam ļauj ierindoties sestajā vietā, portālu \"Delfi\" informē sportista pāsrtāvji. Posms turpināsies rīt, kad paredzēti divi atlikušie kvalifikācijas braucieni un finālbraucieni. Pirmās kvalifikācijas kārtas braucienu Reinis Nitišs uzsāka no pirmās starta pozīcijas, šo vietu gan viņam neizdevās nosargāt – pēc pirmā apļa Nitišs trešajā vietā. Brauciena turpinājumā Nitišs spēja pakāpties uz otro vietu, tomēr pēc Joker apļa veikšanas viņš iegūto zaudēja un braucienu noslēdza trešajā pozīcijā. Kvalifikācijas kārtas kopvērtējumā Nitišs uzrādīja septīto ātrāko laiku. Otrās kvalifikācijas kārtas brauciena sākumā Reinis Nitišs ierindojās otrajā vietā un uzsāka skatāmu, četrus apļus garu spēkošanos ar Antonu. Vairāk par vienu sekundi zviedru autosportists no Nitiša atrauties nespēja – Nitišs finišēja otrajā vietā, tikai 0,498 sekundes aiz Marklunda. Kvalifikācijas kārtas kopvērtējumā Nitišs uzrādīja sesto ātrāko laiku. \"Trase ir ļoti tehniska - sānslīde uz vienu pusi, sānslīde uz otru pusi – braucot, visu laiku ir jāstrādā. Ja sezonas sākumā man šādas sekcijas ne visai padevās, tad šobrīd es tās spēju ne tikai izbraukt, bet arī izbaudīt. Iespējams, tamdēļ arī sajūta trasē ir ļoti laba, jo zinu, ka varu uzrādīt ātrus apļa laikus. Pirmā brauciena sākums man šoreiz sanāca salīdzinoši lēns, tomēr ar katru nākamo apli mana braukšana kļuva plūstošāka un ritms uzlabojās. Otrajā braucienā izdevās ļoti spraiga cīņa ar Antonu Marklundu, un tikai nedaudz pietrūka, lai es viņu apsteigtu. Ar nepacietību gaidu rītdienu, kad varēšu atgriezties trasē un cīnīties par punktiem. Rīt būs gara diena, bet viss ir iespējams!\" - tā Nitišs.  Pēc pirmajām divām kvalifikācijas kārtām Reinis Nitišs ieguvis 75 punktus, kas sacensību pirmās dienas izskaņā ļauj viņam ierindoties sestajā vietā. Līderpozīciju šobrīd ieņem Timijs Hansens, kurš iekrājis 92 punktus. Otrajā vietā ar 84 punktiem ierindojies Tomas Heikinens, savukārt trešajā – Rihards Joransons, kuram 82 punkti.", "link": "https://www.delfi.lv/auto/42826676/motorusports/45086598/foto-nitiss-pec-sacensibu-pirmas-dienas-turcija-ierindojas-sestaja-vieta"},
{"title": "Baumanis starp labākajiem debijas sacensībās ar pilnpiedziņas automašīnu", "category": "Auto", "body": "Pēc sestdien, 11.oktobrī, notikušajiem pirmajiem diviem kvalifikācijas braucieniem Baumanis sacensību kopvērtējumā atrodas augstajā 3. vietā, un ir noskaņots svētdien savu sniegumu uzlabot un būt vēl ātrāks. \"Stambulas trase ir tehniski ļoti sarežģīta, līdz ar to šeit ļoti daudz izšķir braucēja meistarība un arī spēja sastrādāties ar komandu, meklējot pareizos regulējumus un arī vietas trasē, kur iespējams braukt ātrāk un iegūt vērtīgās sekundes desmitdaļas - šorīt brīvajos treniņbraucienos pirmie apļi neizdevās tik ātri, taču kopā ar komandu atradām pareizos regulējumus un vēlāk jau spēju uzrādīt ļoti ātrus apļa laikus,\" stāsta Baumanis. Sestdienas rīta brīvos treniņbraucienus Baumanis pabeidza ar otro ātrāko apļa laiku \"RX Lites\" klasē, turklāt spēja konkurēt arī ar \"Super Car\" klases braucējiem, kuri brauc ar aptuveni divtik jaudīgākām automašīnām. Kopvērtējumā Baumanis atradās 12. vietā, vien 0,115 sekundes zaudējot priekšlaicīgi par 2014. gada pasaules čempionu kronētajam Peteram Solbergam. Pirmajā kvalifikācijas braucienā Baumanis īsi pēc starta iekļuva sadursmē ar vairākiem braucējiem un apmeta kūleni, taču fortūna bija latviešu braucēja sabiedrotā - automašīna piezemējās trases vidū, tādēļ tika izkārti sarkanie karogi un brauciens bija jāatkārto. Savā debijas braucienā Baumanis finišēja 2.vietā un uzrādīja ceturto ātrāko laiku starp visiem braucējiem. Otrajā kvalifikācijas braucienā Baumanis startēja no ceturtās pozīcijas un jau pirmajā aplī izlēma doties džokera aplī. Atlikušajā brauciena daļā viņš bija ļoti ātrs un spēja pacelties līdz 2.vietai savā braucienā un arī visa kvalifikācijas brauciena kopvērtējumā. Svētdien sportistiem būs jāveic vēl divi kvalifikācijas braucieni, kuros tiks noteikta starta kārtība pusfināliem. Atgādināsim, ka Baumanis šīs sezonas deviņos posmos \"Super 1600\" klasē uz goda pjedestāla kāpa sešas reizes - trīs reizes tika izcīnīta uzvara, divas reizes braucējs bija otrais, bet vienu reizi ierindojās arī trešajā vietā. Jāņa Baumaņa startus atbalsta \"SET Promotion\", SIA \"PATA AB\", \"SIG Roofing\", raidījums \"Tavs Auto\", portāls \"Tvnet\", SIA \"Timberex Group\" un SIA \"R.J.A. Logistics\".", "link": "https://www.delfi.lv/auto/42826676/motorusports/45086448/baumanis-starp-labakajiem-debijas-sacensibas-ar-pilnpiedzinas-automasinu"},
{"title": "Haralds Šlēgelmilhs no formulas bolīda pārsēžas rallija automašīnā", "category": "Auto", "body": "Savu dalību šāgada \" Rally Talsi \" apstiprinājis viens no ātrākajiem latviešu formulas braucējiem Haralds Šlēgelmilhs, kurš \"Mogo.lv Rally Team\" sastāvā sacensībās piedalīsies ar S2000 klases automašīnu un jau savās debijas reizē plāno cīnīties par augstākajiem rezultātiem, ziņo rallija rīkotāji. 2012. gada nogalē Haralds Šlēgelmilhs aizvadīja vairākus treniņus ar \"Formula 2\" bolīdu, kam sekoja starts sezonas noslēdzošajā posmā Moncā, Itālijā. Tomēr līdz pilnai sezonai F2 čempionātā autosportists nenokļuva, jo čempionāta rīkošana 2013. gadā tika atcelta. Tieši pēdējie notikumi autosportistam ļāvuši spert arī pa kādam negaidītam solim. Tā apvienojot spēkus ar \"Mogo.lv Rally Team\", Haraldam Šlēgelmilham radusies izdevība izmēģināt spēkus līdz šim nezināmā autosporta disciplīnā – rallijā.  Starts \"Rally Talsi\" būs pirmās rallija sacensības Haralda Šlēgelmilha karjerā, kurās viņš startēs tandēmā ar stūrmani Artūru Pumpuru. Lai gan sagatavošanās laiks ir īss, profesionālā komandas darbība ļāvusi sakopot visus veiksmīgam rallijam nepieciešamos resursus. Tāpāt autosportisti jau vairākas nedēļas veic intensīvu treniņprocesu, lai pēc iespējas ātrāk pielāgotos jaunajiem apstākļiem un spētu izrādīt pienācīgu konkurenci pieredzējušajiem sportistiem. \"Ja man pirms gada teiktu, ka es startēšu rallijā, domātu ka šis cilvēks ir traks,\" par savu pievēršanos rallijam ar smaidu stāsta Haralds Šlēgelmilhs. \"Personīgi, šis man ir liels izaicinājums, jo, ja neskaita stūri un pedāļus, tad rallija automašīna ir būtiski atšķirīga no jebkura manis iepriekš vadītā sporta auto. Tomēr, ņēmu vērā arī pasaules pieredzi, kur ar labiem rezultātiem rallijā startēja F-1 piloti Kimi Raikkonens un Roberts Kubica. Patiess prieks, ka \"Mogo.lv Rally team\" noticēja maniem spēkiem un te nu es esmu. Tāpat paldies arī Andim Neikšānam, kurš piekrita kļūt par manu treneri un padomdevēju, un māca ne tikai pareizi braukt, bet arī dalās rallija viltībās.\" \"Treniņos ieguldīts liels darbs, jo faktiski viss bija jāsāk no nulles. Haralds savā līdzšinējā karjerā pārsvarā ir braucis pa slēgtu trasi, kuru iespējams iemācīties no galvas. Tāpēc sākumā bija liela neuzticība stūrmanim un Haralds faktiski brauca tā, it kā salonā atrastos viens. Tas būtiski ietekmēja arī rezultātu, jo rallijā visus līkumus, nianses nav iespējams atcerēties un tamdēļ nākas zaudēt laiku. Šis ir pirmais nozīmīgais uzdevums, ar kuru jau šobrīd esam veiksmīgi tikuši galā. Lai gan līdz Talsu rallijam vēl daudz kas ir jāapgūst, nešaubos, ka pirmajam startam Haralds būs gatavs,\" treniņprocesu komentē vairākkārtējais Latvijas rallija čempions  Andis Neikšāns . Haralds Šlēgelmilhs autosporta sabiedrībā plašāk pazīstams kā autošosejas pārstāvis, kurš savu karjeru uzsācis pie kartinga stūrēs, un soli pa solim attīstot savas braukšanas prakses turpinājis ar panākumiem startēt dažādās formulas sacensībās, kur lielākie panākumi gūti \"Formula 3\" čempionātos Eiropā un \"GP2 Asia Series\" čempionātā. Pieredze gūta arī formulu sacīkstes Ziemeļamerikā, kā arī \"Porsche Carrera Cup\" salonauto sacīkstēs.  Bez Haralda Šlēgelmilha, dalību rallijā šobrīd apstiprinājušas vēl 17 ekipāžas no Latvijas, Lietuvas, Krievijas, Somijas un Ukrainas. Starp spēcīgākajiem pretendentiem minama lietuvieši ekipāža Benedikts Vanags/ Greta Germanavičiūte, kas rallijā startēs ar \"Subaru Impreza WRC\" automašīnu. Tāpat pieminēšanas vērta ir vēl viena lietuviešu ekipāža Roks Kvaraciejs/Mindaugs Čepuļs, kuri startēs ar R4 grupas \"Mitsubishi Lancer Evo X\" automašīnu, kā arī latvieši Aleksandrs Grīva/Jānis Veilands (\"Mitsubishi Lancer Evo VII\", A+) un Mārtiņš Svilis/Ivo Pūķis (\"Mitsubishi Lancer Evo VIII\", A+).  Starptautiska konkurence būs R2 klasē, kurā startēs krievu ekipāža ekipāža Aleksejs Jofins/Jevgēņijs Jeļisējevs ar \"Honda Civic\" automašīnu un somi Niko-Pekka Nieminens/Mikaels Korhonens ar \"Ford Fiesta R\"2.  Braucēju pieteikumu pieņemšana turpināsies līdz 10. maijam, savukārt apstiprināts rallija starta saraksts būs zināms 14. maijā. Atgādinām, ka \"Rally Talsi\" norisināsies 18. un 19. maijā un būs ceturtais Latvijas Rallija čempionāta (LRČ) posms un pirmais vasaras rallijs. LRČ kalendārs paredz, ka pēc \"Rally Talsi\" norises nākamie divi posmi tiks aizvadīti kaimiņvalstīs, Igaunijā un Lietuvā, lai Latvijā atkal atgrieztos vasaras nogalē.", "link": "https://www.delfi.lv/auto/42826676/motorusports/43252325/haralds-slegelmilhs-no-formulas-bolida-parsezas-rallija-automasina"},
{"title": "Šlēgelmilhs noslēdzošajā 'Lamborghini' kausa posmā cīnīsies par čempiona titulu", "category": "Auto", "body": "Latvijas ātrākais autosportists  Haralds Šlēgelmilhs  nedēļas nogalē piedalīsies \" Lamborghini  Blancpain Super Trofeo\" (LBST) sezonas noslēdzošajā posmā Valensijā, kurā tiks aizvadīts Eiropas ieskaites pēdējais sacensību posms un čempionāta pasaules fināls. Paredzams, ka Valensijā kopumā pulcēsies vairāk nekā 100 \"Lamborghini\" pilotu no Eiropas, ASV un Āzijas ieskaitēm. Šlēgelmilhs noslēdzošajā posmā cīnīsies par 1. vietu Eiropas kopvērtējumā un LBST pasaules čempiona titulu. Sacensību nedēļas nogale sāksies piektdien, 2. decembrī, ar diviem Eiropas ieskaites noslēdzošajiem braucieniem, kuros tiks noskaidrots sezonas kopvērtējuma uzvarētājs. Šobrīd Šlēgelmilhs Eiropas kopvērtējuma ieskaitē ir otrajā vietā, atpaliekot no līdera Denisa Linda vien par sešiem punktiem. Vienā sacensību nedēļas nogalē iespējams izcīnīt 30 punktus, līdz ar to Haralds Šlēgelmilhs saglabā iespējas cīnīties par uzvaru. Pirmais sacensību brauciens paredzēts plkst. 12.50, bet otrais – 17.25 pēc Latvijas laika. 3. un 4. decembrī uz starta izies visi LBST braucēji, lai divos pasaules fināla braucienos noskaidrotu ātrākos pilotus katrā klasē. Šlēgelmilhs startēs kopā ar Eiropas, ASV un Āzijas PRO un PRO-AM pilotiem. Pasaules fināls sestdien sāksies ar kvalifikācijas braucieniem plkst. 12.40, kam sekos pirmais brauciens plkst. 16.30. Savukārt otrais brauciens paredzēts svētdien no plkst. 15. Pirms čempionāta pēdējā posma Valensijā ar komandu \"Artline Team Georgia\" aizvadījām svarīgus testus. To laikā izdevās rast jaunu, agresīvāku automašīnas regulējumu, kas tajā pašā laikā ir gana saudzīgs pret riepām. Šī būs aizraujoša nedēļas nogale kā braucējiem, tā skatītājiem, jo sacensības ar vairāk nekā 100 \"Lamborghini\" ir unikāla pieredze,\" komentē Haralds Šlēgelmilhs. \"Uz Valensiju dodamies ar konkrētiem mērķiem – uzvarēt Eiropas kopvērtējumā un izcīnīt TOP3 pozīcijas pasaules fināla braucienos. Šī būs, iespējams, viena no vissaspringtākajām cīņām šosezon, jo Eiropas kopvērtējumā TOP3 braucējus šķir vien pāris punkti, bet pasaules mērogā ir ļoti daudz spēcīgu braucēju. Prognozēs esmu piesardzīgs, taču cīnīšos par to, lai Latvijas karogs plīvotu arī Spānijā,\" apņēmīgs ir Šlēgelmilhs. Šogad Haralds Šlēgelmilhs LBST čempionāta PRO ieskaitē ir izcīnījis pirmo vietu Nurburgringā, otro vietu Nirburburgringā, Pola Rikāra un Spa Francorchamps, un trešo vietu Pola Rikāra, Spa Francorchamps un Moncas trasēs. Pērn LBST pasaules finālā, kas norisinājās ASV, Sebringas trasē, Šlēgelmilhs ar fenomenālu braucienu un stratēģiju izcīnīja uzvaru otrajā Eiropas ieskaites braucienā, savukārt pasaules fināla braucienos PRO-AM ieskaitē kopā ar komandas biedru Šotu Abhazavu pirmajā braucienā izcīnīja piekto vietu, bet otrajā braucienā nefinišēja.", "link": "https://www.delfi.lv/auto/42826676/motorusports/48233677/slegelmilhs-nosledzosaja-lamborghini-kausa-posma-cinisies-par-cempiona-titulu"},
{"title": "Video: Šlēgelmilhs un Neikšāns ar 'MINI' jestrojas trasē '333'", "category": "Auto", "body": "Britu automobiļu markas \" MINI \" oficiālais pārstāvis Latvijā \"Inchcape BM Auto\" internetā publicējis video, kurā ar šīs markas spēkratiem trasē \"333\" jestrojas autosportisti  Haralds Šlēgelmilhs  un  Andis Neikšāns . Reklāmas  video latviešu jaunie autosportisti savstarpēji sacenšas, pat lecot pa tramplīnu un braucot atpakaļgaitā. Kopumā reklāmas sižets un dinamika atgādina auto reklāmas, kādas pasaulē jau ne reizi vien filmētas ar sabiedrībā pazīstamām personām. Atgādinām, ka jaunais, jau trešās paaudzes \"MINI\" tirdzniecībā Latvijā nonāca šogad.", "link": "https://www.delfi.lv/auto/42826658/zinas/45292466/video-slegelmilhs-un-neiksans-ar-mini-jestrojas-trase-333"},
{"title": "Reinis Nitišs piedalīsies Kena Bloka šovā 'Gymkhana GRiD'", "category": "Auto", "body": "Reinis Nitišs  piedalīsies populārā amerikāņu rallija un rallijkrosa braucēja, šovmeņa Kena Bloka rīkoto auto sacensību \"Gymkhana GRiD finālposmā\" Madridē, Spānijā. Nitišam šīs būs pirmās šāda veida sacīkstes viņa karjerā, un tajās viņš startēs ar Latvijas rallija komandas ASRT sagatavotu \"Mitsubishi Lancer Evo X\" pilnpiedziņas automašīnu. \"Gymkhana GRiD\" piedalās Kena Bloka aicināti, pasaules atpazīstamību guvuši drifta, rallija un rallijkrosa profesionāļi, kuri šajā šovā noskaidro Eiropas čempiona titula ieguvēju. Sacīkšu formāts paredz, ka dalībnieki viens pret vienu startē divās spoguļattēlā izveidotās trasēs, cenšoties apbraukt trasē izvietotos šķēršļus ātrāk par sāncensi. Jēkabpilietis Nitišs sacensību finālposmā brauks pilnpiedziņas automašīnu klasē. \"Pasaules rallijkrosa čempionāta posmā Francijā man izdevās pārmīt dažus vārdus ar Kenu Bloku un sarunas laikā viņš ieminējās par iespēju man piedalīties šajās sacensībās,\" stāsta Reinis. \"Šādu izdevību būtu grēks laist garām, tāpēc man ir liels prieks, ka ir izdevies apvienot nepieciešamos resursus, kā arī izbrīvēt laiku starp komandas treniņiem, lai šonedēļ varētu doties uz Madridi un startēt \"Gymkhana GRiD\" – sacensībās, kādās man līdz šim nav bijusi izdevība gūt nozīmīgu pieredzi.\" \"Jau vasarā veicu treniņus ar rallija auto, un arī komandai, kas man nodrošina sacensību automašīnu – ASRT - ir pieredze, kas gūta līdzīgās sacensībās Krievijā. Man nebūs daudz laika apgūt \"Evo\" vadāmību, tāpēc vēlreiz ar komandu pārrunāsim tehniskās nianses, lai treniņbraucieniem atvēlēto laiku spētu izmantot pēc iespējas produktīvāk,\" piebilst Nitišs. \"Tieši šī pieredze, kad tik īsā laikā jāapgūst, kas pilnīgi jauns, būs man ļoti noderīga un varēšu to izmantot arī pasaules rallijkrosa čempionāta pēdējā posmā Argentīnā – arī tur man būs jāstartē pilnīgi jaunā trasē, un tieši spējai ātrāk par citiem apgūt trases elementus būs izšķiroša nozīme.\" \"Par iespēju Reinim piedalīties \"Gymkhana GRiD\" uzzināju vien pirms dažām dienām, kad man piezvanīja sens paziņa un Reiņa tēvs Aigars Nitišs. Ilgi nedomājot, piekritu palīdzēt, jo apzinos, cik lielas pūles un kāds darba apjoms ir ieguldīts, lai Reinis varētu startēt pasaules rallijkrosa čempionātā. Tāpēc man ir liels gandarījums, ka arī ASRT komanda spēj sniegt atbalstu un palīdzēt Reinim izmantot visas iespējas, lai vēlreiz atgādinātu par sevi un Latviju. Ļoti ceru, ka mums kopīgiem spēkiem izdosies panākt, ka Latvijā plaša popularitāte būs ne tikai basketbolam un hokejam, bet arī autosportam,\" patriotiski noskaņots ir ASRT komandas vadītājs Ainārs Igaveņš. \"Gymkhana GRiD\" šova tiešraidi no Madrides sestdien, 1. novembrī, plkst. 13:00 varēs vērot  sacensību mājas lapā .", "link": "https://www.delfi.lv/auto/42826676/motorusports/45155456/reinis-nitiss-piedalisies-kena-bloka-sova-gymkhana-grid"},
{"title": "'Renault' iet 'Ferrari' ceļu, lai noķertu 'Mercedes'. Intervija ar 'Renault Sport F1' tehnisko direktoru", "category": "Auto", "body": "\" Renault \" kompānijas rūpnīcas komanda jeb \"Renault Sport F1 Team\" februāra pirmajās dienās kļuva par pirmo vienību, kas prezentējusi sevi pirms 2016. gada Formula 1 sezonas. Apmeklējot klātienē šo prezentāciju, kļuva skaidrs, ka patiesībā prezentācija bija tikai \"obligāta atrādīšanās\" pirms jaunās sezonas sākuma un pirms kompānijas pilnvērtīgas atgriešanās  F-1 . Kāpēc? Tādēļ, ka pilotu sastāvs (Džolions Palmers un Kevins Magnusens) bija zināms jau iepriekš, jaunais modelis patiesībā ir pārkrāsota un \"Renault\" motoram pielāgota pērnā gada \"Lotus\" mašīna un, kā izrādās, tad arī pats krāsojums vēl tiks mainīts uz sezonas pirmo posmu. \"Renault\" kompānijas rūpnīcas komanda jeb \"Renault Sport F1 Team\" februāra pirmajās dienās kļuva par pirmo vienību, kas prezentējusi sevi pirms 2016. gada Formula 1 sezonas. Apmeklējot klātienē šo prezentāciju, kļuva skaidrs, ka patiesībā prezentācija bija tikai \"obligāta atrādīšanās\" pirms jaunās sezonas sākuma un pirms kompānijas pilnvērtīgas atgriešanās F-1. Kāpēc? Tādēļ, ka pilotu sastāvs (Džolions Palmers un Kevins Magnusens) bija zināms jau iepriekš, jaunais modelis patiesībā ir pārkrāsota un \"Renault\" motoram pielāgota pērnā gada \"Lotus\" mašīna un, kā izrādās, tad arī pats krāsojums vēl tiks mainīts uz sezonas pirmo posmu. Neskatoties uz to visu, bija ļoti patīkami dzirdēt \"Renault\" kompānijas vadības stingro apņemšanos ieguldīt lielus resursus un laiku, lai atgrieztos F-1 čempionāta virsotnē. Turklāt \"Renault\" turpinās strādāt Formula E čempionātā, kā arī atjaunos savu pilotu akadēmiju, kas ir lieliskas ziņas jaunajiem talantiem. Pagājušajā gadā \" Ferrari \" nodemonstrēja, ka noķert \" Mercedes \" komandu jaudas agregāta attīstīšanas sacīkstē var tikai ar pamatīgiem ieguldījumiem un cilvēku pārvilināšanu no vācu vienības. Franču kompānija ir gājusi līdzīgu ceļu: \"Renault Sport\" nodaļas budžets ir gandrīz trīskāršojies un sākusies agresīva augstākā līmeņa speciālistu pārvilināšana. \"Renault\" jau pievienojies bijušais Mihaela Šūmahera sacīkšu inženieris \"Ferrari\" komandā Kriss Daijers, kā arī bijušais \"Mercedes\" tehniskā departamenta vadītājs Bobs Bels, kurš bija klāt laikā, kad tika likti pamati \"sudraba bultu\" dominantei F-1. Tieši pie Boba Bela prezentācijas laikā \"Renault\" tehnoloģiskajā centrā Gijankortā,  Parīzes  pievārtē, bija sastājusies garākā žurnālistu rinda, kas kāroja iegūt interviju. Kad nokļuvu līdz bijušā \"Mercedes\", \"Renault\" un \"Benetton\" komandu tehniskā speciālista intervēšanai, viņš jau bija manāmi \"izpumpējies\", tomēr uz visiem jautājumiem atbildēja pēc labākas sirdsapziņas, detalizēti pamatojot savu viedokli. Izjūtas ir patīkamas, tomēr es nedrīkstu ieslīgt pašapmierinātībā. Visvieglāk tagad būtu iekārtoties vecajā, mīkstajā krēslā, taču man pašam ir jāmācās strādāt nedaudz citādi. Enstonā (\"Renault\" bāze Lielbritānijā) ir ļoti labi tehniskie speciālisti kā, piemēram, Niks Česters, un es nevēlos traucēt viņu darbā. Mans uzdevums būs palīdzēt viņam sasniegt mērķus. Es pats beidzu aktīvi strādāt pie mašīnu konstruēšanas jau pasen un tagad mans pienākums būs savest kopā dzinēja departamenta speciālistus no Virī (\"Renault\" dzinēju bāze Francijā) un šasijas speciālistus no Enstonas un likt viņiem sākt runāt vienā valodā. Šobrīd F1 čempionāts ir ērā, kur ļoti svarīgi ir dzinēja integrēšana kopējā šasijas koncepcijā un tāpēc rūpnīcas komandas statuss ir izšķirošs. Vispirms jau mums jāsakārto bāze Enstonā, kas pēdējos gados ir zaudējusi savu līmeni, jo izmisīgi cīnījusies ar resursu nepietiekamību. Mēs neceram šo resursu līmeni pacelt \"Ferrari\" vai \"Mercedes\" līmenī, taču mēs esam pārliecināti, ka varam ar šīm komandām cīnīties par goda pjedestālu arī ar pieticīgākiem resursiem. Es runāju gan par finanšu resursiem, gan arī par cilvēku un tehniskajiem resursiem. Tas ir reāls mērķis. Es tā nedomāju, jo \"Mercedes\" dzinēji šobrīd ir pieejami arī \"Williams\" un \"Force India\" komandām, taču šīs komandas ne tuvu nebija tajā līmenī, kur bija \"Mercedes\". Protams, jaudas agregāts ir viens no panākumu pīlāriem, taču tik pat svarīga ir šasija un, pats galvenais, integrēšanas process. Ja komandai ir kāda tehniska problēma, piemēram, ar elektroniku, un mēs varam operatīvi pie viena diskusiju galda nosēdināt gan cilvēkus no dzinēju departamenta, gan speciālistus no šasijas departamenta, tad mums ir krietni lielākas iespējas, ka šī problēma tiks atrisināta ievērojami ātrāk. Tas lielā mērā būs atkarīgs no tā, kā mums veiksies sezonas sākumā. Ja mums veiksies labi un spēsim pirmajos posmos būt tur, kur ceram būt, tad pie 2017. gada mašīnas sāksim strādāt pēc ierastā grafika. Turklāt mūsu primārais uzdevums šobrīd ir atjaunināt tehnisko resursu bāzi un tad jau uz tās sākt būvēt jauno modeli. Protams, es šobrīd negribu atklāt, kādi būs mūsu jaudas parametri jaunajā sezonā, taču piekrītu, ka tehniskie noteikumi ļauj šobrīd attīstīt spēka agregātus, kas loģiski pacels arī jaudas rādītājus. Esmu pārliecināts, ka šogad un nākamgad visi dzinēju ražotāji šajā rādītājā spers nopietnu soli uz priekšu. Mēs varam visiem teikt, ka šis mums ir pārejas un sagatavošanās gads, bet Formulā 1 vienmēr visi tiek vērtēti pēc rezultātiem. Es nešaubos, ka arī pēc šīs sezonas beigām cilvēki mūs vērtēs pēc izcīnīto punktu skaita vai pēc izstāšanās skaita tehnisku problēmu dēļ. Mums vajadzētu tēmēt uz sesto vietu Konstruktoru kausā. Varbūt tā būs tikai septītā vai pat piektā vieta, ja mums paveiksies. Tomēr mēs paši tam nepievērsīsim tik lielu uzmanību un tas nemainīs mūsu sākotnēji nospraustos mērķus uz 2017. un 2018. gadu. \" Red Bull \" un \"Mercedes\" bija nepieciešamas piecas sezonas, lai izcīnītu titulu, tāpēc trīs sezonas, lai tiktu līdz goda pjedestāliem ir ļoti pamatots mērķis.", "link": "https://www.delfi.lv/auto/42826676/motorusports/47046315/renault-iet-ferrari-celu-lai-nokertu-mercedes-intervija-ar-renault-sport-f1-tehnisko-direktoru"},
{"title": "Ralfs Sirmacis: mūsu pieredze asfalta rallijos nav tik liela kā vairumam Rietumeiropas valstu braucēju", "category": "Auto", "body": "Latvijas autosporta komandas \"Sports Racing Technologies\" ( SRT ) ekipāžas Ralfs Sirmacis/Artūrs Šimins un Vasilijs Grjazins/Dmitrijs Lebediks aizvadījušas vairākas testu sesijas ārvalstīs un ir gatavas startam Eiropas rallija čempionāta ( ERČ ) posmā \"Circuit of Ireland\", kas notiks pirmajā aprīļa nedēļas nogalē. \"Mūsu pieredze asfalta rallijos nav tik liela kā vairumam Rietumeiropas valstu braucēju, taču esam kārtīgi pastrādājuši un jūtamies gatavi Īrijas rallijam,\" atzīst  Ralfs Sirmacis . \"Pirmajos testos Čehijā sākumā nebija viegli pierast pie ceļa seguma specifikas – uz asfalta iespējams attīstīt lielāku ātrumu, tāpat arī līkumos ir labāka saķere un līdz ar to arī lielāka dinamika. Ar katru reizi spējām kāpināt tempu, taču, kā izskatīsimies uz konkurentu fona, rādīs sacensības. Rallija pirmo dienu sāksim piesardzīgi, lai novērtētu citu braucēju ātrumu un nepieļautu nevajadzīgas kļūdas.\" Kā zināms, ERČ junioru čempionāta pirmajā posmā \" Rally Liepāja \" Ralfs Sirmacis/Artūrs Šimins izcīnīja 3. vietu, kas ekipāžai deva 24 punktus čempionāta kopvērtējumā. Līderis pēc pirmā posma ar 39 punktiem ir zviedru braucējs Emīls Berkvists, kuram ar 29 punktiem seko norvēģu braucējs Stīvs Roklands. \"\"Peugeot 208 R2\" ir ļoti laba rallija automašīna un testos ātri spējām atrast optimālos regulējumus, kas ļauj justies komfortabli šaurajos un ātrajos asfalta ceļos,\" stāsta Vasīlijs Grjazins. \"Sezonas sākums \"Rally Liepāja\" mūsu ekipāžai nebija veiksmīgs, taču Īrijas rallijam esmu gatavs par visiem 100 procentiem. Īrijas ceļi gan ir ļoti īpatnēji, un konkurentiem, kuri šeit iepriekš būs braukuši kaut vai vienu reizi, būs lielas priekšrocības.\"  Ziemeļīrijā notiekošais \"Circuit of Ireland\" rallijs ir otrais posms Eiropas Junioru rallija čempionātā, un šajā ieskaitē uz starta stāsies 19 ekipāžas, tostarp abas SRT komandu pārstāvošās ekipāžas. Latvijas sportistiem šī būs debija Ziemeļīrijā.", "link": "https://www.delfi.lv/auto/42826676/motorusports/45762824/ralfs-sirmacis-musu-pieredze-asfalta-rallijos-nav-tik-liela-ka-vairumam-rietumeiropas-valstu-brauceju"},
{"title": "Šumahera veselības stāvoklis vairs nav kritisks", "category": "Auto", "body": "Septiņkārtējā  F-1  čempiona Mihaela Šūmahera veselības stāvoklis vairs neesot kritisks, paziņojuši vācu pilota pārstāvji. Pirmo reizi kopš pagājušā gada beigās piedzīvotā traģiskā kritiena uz kalna Mihaela Šūmahera veselības stāvokli ārsti raksturo tikai kā \"stabilu\", bez piebildes \"kritisks\". \"Mihaela ģimene ir ļoti apmierināti un pārliecināti par ārstu darbu, kasstrādā ar Mihaelu, un viņi tiem pilnībā uzticas,\" medijiem paziņoja Šūmahera aģente Sabīna Kēma. Viņa noraidīja  iepriekš izskanējušo informāciju, ka vācu pilots visu atlikušo mūžu varētu pavadīt komā  vai viņa izveseļošanās būtu nepilnīga. \"Diemžēl man ir jāatkārto, ka jebkura informācija par Mihaela veselības stāvokli, ko nav snieguši viņu ārstējošie mediķi vai viņa pārstāvji, ir uzskatāma par tukšiem pieņēmumiem,\" norādīja Kēma. Kā zināms, bijušais F-1 čempions gada nogalē, Itālijas kūrortā slēpojot ar ģimeni,  krita un guva smagu galvas traumu.", "link": "https://www.delfi.lv/auto/42826676/motorusports/44054951/sumahera-veselibas-stavoklis-vairs-nav-kritisks"},
{"title": "Igaunis Sīms Plangi izcīna uzvaru 40. jubilejas rallijā 'Sarma'", "category": "Auto", "body": "Pirmā rallija diena noslēdzās ar trīs igauņu: Rainera Ausa, Timmu Korge un Sīma Plangi dominanci. Taču otrā diena un spraigā cīņa pašu igauņu vidū nesa ievērojamas izmaiņas rezultātos. Astotajā ātrumposmā Timmu Korge pārsita riepu un, mainot trasē riteni, zaudēja vairāk nekā piecas minūtes, kas to automātiski izslēdza no tālākās cīņas par uzvaru. Līdzīga problēma skāra arī citus sportistus, kuru vidū bija arī pirmās dienas līderis Rainers Aus. Viņam izdevās finišēt ar pārsisto riteni, taču tika zaudētas 36,5 sekundes un līdera pozīcija. To viņam tā arī neizdevās atgūt līdz rallija finišam. Lieliska iespēja izcīnīt trešo vietu rallija kopvērtējumā bija Jānim Berķim, taču viņš priekšpēdējā ātrumposmā pieļāva kļūdu, trasē sagriezās un zaudēja tik daudz, lai pēdējo ātrumposmā domātu tikai par drošu nokļūšanu līdz finišam un uzvaru savā grupā. Tādejādi pēdējā brīdī trešo vietu rallija kopvērtējumā un LRC2 grupā izdevās izcīnīt Mārtiņam Svilim, kurš tieši pirms šī rallija nomainīja sporta automašīnu un visu rallija laiku cīnījās ar tās regulējumiem. LRC1 grupā uzvaru izcīnīja Jānis Berķis, kuram, neskatoties uz sagriešanos priekšpēdējā ātrumposmā un saudzīgu braukšanu pēdējā, spēja sev pat tuvu nepielaist lietuvieti Martinu Samsonas. Neskatoties uz tehniskām problēmām, trešajā vietā šajā grupā finišēja Guntis Lielkājis, kurš šogad priekšpiedziņas sporta auto ir nomainījis pret pilnpiedziņas auto. Pirmajā dienā ļoti sīva cīņa bija vērojama LRC3 grupā. Tajā par līderu pozīciju cīnijās jaunais igauņu talants Karls Martins Volvers un Ralfs Sirmacis. Otrajā sacensību dienā visos ātrumposmos ātrāks bija Sirmacis, kurš spēja finišēt ne vien pirmajā vietā savā grupā, bet arī piektajā vietā rallija kopvērtējumā. Trešo vietu šajā grupā izcīnīja Vasilijs Grjazins, kuram pāreja no pilnpiedziņas auto uz priekšpiedziņu nenotiek tik veiksmīgi, cik varētu vēlēties. RK1 grupā pārliecinoši uzvarēja skatītāju iemīļotais igauņu sportists Tomas Vasks, kurš pirmās dienas šaurajos ātrumposmos nespēja pretoties Krievijas sportistam Mihailam Skripņikovam, bet otrajā dienā bija pārliecinoši ātrāks. Trešo vietu šajā grupā izcīnīja lietuvietis Egidijus Valeiša. Rallijā \"Sarma\" 2015 notika arī sacensības rallijsprinta ieskaitē. Šīs ieskaites dalībniekiem bija jāveic pieci no desmit rallija ātrumposmiem. Šīs ieskaites kopvērtējumā un 4WD Open klasē pārliecinošu uzvaru izcīnīja Kārlis Nebars, kurš bija ātrākais visos ātrumposmos. Viņam konkurenci spēja sastādīt vien motokrosā labi pazīstamais rallijsprinta debitants Ronalds Baldiņš, taču priekšpēdējā ātrumposmā viņš kļūdījās un spēja finišēt tikai ar teju vai trīspadsmit minūšu kavēšanos. Attiecīgi otro un trešo vietu 4WD Open klasē sadalīja Aigars Bajārs un Ingus Pantelis. Rallijsprinta 4WD klasē bija vērojama ļoti spraiga cīņa starp trīs ekipāžām – finiša atšķirība starp uzvarētāju un trešās vietas ieguvēju bija tikai nedaudz vairāk kā astoņas sekundes. Pirmo vietu šajā klasē izcīnīja Mareks Švarcs- Švampāns, kuram izdevās būt nedaudz ātrākam par Intu Jeršovu un trešās vietas ieguvēju Edgaru Piļku. 1600 klasē pārliecinošu uzvaru izcīnīja Kaspars Kols, kurš bija pārliecinoši ātrāks par otrās vietas ieguvēju Kristapu Lāci un trešās vietas ieguvēju Aigaru Berkoldu. 2WD Open klasē par uzvaru cīnījās Jānis Cielēns, Lauris Mezītis un Oto Patmalnieks. Diemžēl Oto pievīla sporta automašīna, un trešo vietu klasē izcīnīja Arnis Alksnis.", "link": "https://www.delfi.lv/auto/42826676/motorusports/45496624/igaunis-sims-plangi-izcina-uzvaru-40-jubilejas-rallija-sarma"},
{"title": "Šūmaheru sākuši modināt no mākslīgās komas", "category": "Auto", "body": "Leģendārā  F-1  pilot Mihaela Šūmahera pārstāvji ceturtdien oficiāli apstiprinājuši, ka mediķi sākuši darbības, lai Šumaheru pamodinātu no mākslīgās komas. Francijas laikraksts \"L'equipe\" vakar ziņoja, ka Grenobles slimnīcas ārsti veic procedūras, lai noskaidrotu, vai Šūmahera organisms pietiekami reaģē uz stimulācijām. Tomēr F-1 leģendas oficiāli pārstāvji noliedza jebkādu informāciju un paziņoja, ka nekādi jaunumi saistībā ar viņa veselības stāvokli nav. Tomēr šodien Šūmahera pārstāvji apliecinājuši, ka ārsti sākuši darbības, lai Šūmaheru pamodinātu no mākslīgās komas, kurā viņš atrodas pēc traģiskā kritiena pērnā gada nogalē. Pagaidām nav zināms, kad mediķu centieniem būs kāds rezultāts. \"Šūmahera ģimene joprojām lūdz cienīt privātumu un glabāt medicīniskos noslēpumus, kā arī netraucēt ārstus, kuri strādā,\" teikts paziņojumā. \"Šobrīd tiek mazinātas nomierinošo līdzekļu devas, lai var sākt modināšanas procesu, kas var būt ilgstošs. Vēlamies paziņot, ka informācija par šo procesu tiks atklāta tikai tam noslēdzoties.\"", "link": "https://www.delfi.lv/auto/42826676/motorusports/44088191/sumaheru-sakusi-modinat-no-maksligas-komas"},
{"title": "Šūmahera menedžere pārliecināta, ka čempions atmodīsies", "category": "Auto", "body": "\"Mēs paliekam pārliecināti, ka Mihaels izķepurosies un pamodīsies,\" Kēma citēta laikraksta \"Bild\" interneta versijā. \"Kopā ar dakteru komandu, kurai uzticamies, mēs cīnāmies par viņu.\" Kā zināms, 45 gadus vecais Šūmahers decembra izskaņā, slēpojot Francijas kūrortā Meribelā, piedzīvoja kritienu un atsita galvu pret akmeni, kā rezultātā tika gūta nopietna galvas trauma. Kopš tā laika viņš Grenobles slimnīcā, Francijā, atradies komā, lai gan viņa stāvoklis pēdējā laikā bija nemainīgi stabils. Šūmahera atmodināšanas process tika sākts jau janvāra pēdējās dienās. Nav paredzams, cik šis process būs ilgs. Tikmēr kādreizējais F-1 medicīnas dienesta vadītājs Gerijs Haršteins atzinis, ka ar katru dienu samazinās Šūmahera cerības uz pilnīgu atveseļošanos. Savā blogā Haršteins izteicies, ka sportista sākotnējā ārstēšanas periodā pieļautas \"nopietnas kļūdas\", neprecizējot, kādas tieši. Tāpat nesen vācu mediji ziņoja, ka, atrodoties komas stāvoklī, Šūmahers zaudējis ceturto daļu sava svara un šobrīd sver vien 55 kilogramus, tomēr tas šādiem pacientiem ir normāla parādība. Pilota organismā tiek samazināts nomierinošo līdzekļu īpatsvars. Tāpat tika ziņots, ka viens no iemesliem, kāpēc Šūmahera organismā tiek samazināta zāļu deva, ir vēlme novērtēt, vai pietūkums smadzenēs ir samazinājies un kādas funkcijas ir saglabājušās. Šūmahers karjeras laikā septiņas reizes triumfējis F-1 čempionātā, kas ir visu laiku labākais sasniegums. Divus čempiona titulus viņš izcīnīja, braucot \"Benetton\" vienībā, bet piecus ieguva, pārstāvēdams \"Ferrari\". Pirmo reizi Šūmahers no F-1 aizgāja 2006.gadā, bet 2010.gadā atgriezās, lai trīs sezonas aizvadītu \"Mercedes\" komandā, kur vērā ņemamus panākumus gan neguva. Savas karjeras laikā Šūmahers sacīkstēs triumfējis 91 reizi.", "link": "https://www.delfi.lv/auto/42826676/motorusports/44342527/sumahera-menedzere-parliecinata-ka-cempions-atmodisies"},
{"title": "Mihaels Šūmahers sāk mosties no komas", "category": "Auto", "body": "Septiņkārtējais  F-1  čempions  Mihaels Šūmahers  esot parādījis \"apziņas un pamošanās pazīmes\", paziņojusi vācu pilota pārstāve. Kā zināms, izcilais F-1 čempions kopš pagājušā gada nogales atradās mākslīgi izraisītā komā, no kuras viņu sāka modināt janvāra beigās.", "link": "https://www.delfi.lv/auto/42826676/motorusports/44369325/mihaels-sumahers-sak-mosties-no-komas"},
{"title": "'Sauber' un van der Garde panākuši vienošanos", "category": "Auto", "body": "Tiesvedībā ierautā \" Sauber \"  F-1  komanda un holandiešu pilots Gjedo van der Garde ir panākuši vienošanos, ka Austrālijā viņš tomēr nestartēs un komanda varēs pilnībā nodarbināt savus pašreizējos pilotus Felipi Nasru un Markusu Eriksonu. \"\"Sauber\" F-1 komanda, van der Gardes kungs un viņa menedžments turpinās konstruktīvas sarunas, lai atrastu visām pusēm pieejamu mutisku vienošanos. \"Sauber\" komanda piedalīsies Austrālijas \"Grand Prix\" un tas šobrīd ir komandas galvenais fokuss. Nākamnedēļ varēsim jums sniegt vairāk informācijas.\" teikts komandas izplatītajā paziņojumā. \"Es piekāpos F-1 interešu labā,\" norāda van der Garde. \"Mans advokāts turpinās sarunas ar \"Sauber\" un mēs mēģināsim atrast pieņemamu risinājumu.\" Kā zināms, van der Garde tiesas ceļā pieprasīja sev pilota vietu \"Sauber\" komandā, kas viņam pienācās pēc pagājušogad noslēgtā līguma.  Tiesa holandiešu pilota prasību apmierināja , bet  \"Sauber\" komandas iesniegto apelāciju noraidīja . Šīs neskaidrās situācijas dēļ komanda Austrālijā izlaida pirmo brīvo treniņu sesiju, taču pēc vienošanās panākšanas  kvalifikācijā to pārstāvēja Felipe Nasrs un Markuss Eriksons, kuri izcīnīja attiecīgi 11. un 16. starta pozīciju .", "link": "https://www.delfi.lv/auto/42826676/motorusports/45691646/sauber-un-van-der-garde-panakusi-vienosanos"},
{"title": "'MINI' sveic 'Porsche 911' modeli 50 gadu jubilejā ar kopīgu fotosesiju", "category": "Auto", "body": "Kompānija \"MINI\", kas no 1994. gada pieder vācu koncernam \"BMW\", publicējusi fotosesiju, kurā kopā pozē klasiskais \"Mini\" automobilis un pirmās paaudzes \"Porsche 911 Targa\". Tas ir \"MINI\" sveiciens vācu kolēģiem leģendārā modeļa 50 gadu jubilejā. Tāpat piedāvājam iepazīties ar  \"Porsche 911\" vēstures apskatu .", "link": "https://www.delfi.lv/auto/42826658/zinas/43381519/mini-sveic-porsche-911-modeli-50-gadu-jubileja-ar-kopigu-fotosesiju"},
{"title": "Video: ASV muita iznīcina nelegāli ievestu 'Land Rover' apvidnieku", "category": "Auto", "body": "ASV  Muitas un robežapsardzes birojs (CPB) publicējis video, kurā demonstrē, kas notiek ar tiem automobiļiem, kas šajās valstīs tiek importēti nelegāli. Šajā sižetā iemūžināta 2005. gada izlaiduma \"Land Rover Defender\" apvidus automobiļa iznīcināšana. Šis spēkrats tika konfiscēts Baltimoras ostā, kur tā transportētājs mēģināja automobili uzdot par 25 gadus vecu, lai apietu ASV drošībās un ekoloģijas normas, kurām konkrētais \"Defender\" neatbilst. Kā norāda CPB, \"Land Rover Defender\" ir populārs nelegālā importa objekts, jo tas ražošanā bez būtiskām vizuālām izmaiņām ir jau vairāk nekā 30 gadu, tāpēc to var mēģināt uzdot par vismaz 25 gadu vecu, viltojot šasijas numuru (VIN). Tad jau uz to, kā vēsturisko auto, satiksmes drošības un ekoloģijas normas neattiektos. CPB atklāj, ka aizvadīto mēnešu laikā tamlīdzīgi ir iznīcināti jau vairāki \"Land Rover Defender\", kuri ASV tirgū maksā dārgāk nekā Eiropā, no kurienes tie tiek vesti. Ja video neizdodas noskatīties iegultā veidā, aplūkojiet to  šeit !", "link": "https://www.delfi.lv/auto/42826658/zinas/43592275/video-asv-muita-iznicina-nelegali-ievestu-land-rover-apvidnieku"},
{"title": "Uzdod savu jautājumu Reinim Nitišam!", "category": "Auto", "body": "Reinis Nitišs  šajā sezonā ir kļuvis par jaundibinātā FIA Pasaules Rallijkrosa čempionāta vienu no līderiem un vēl sezonas vidusdaļā viņš atradās čempionāta vadībā. Šobrīd 18 gadus jaunais jēkabpilietis cīnās par otro vietu kopvērtējumā, kamēr par čempionu jau pēdējā Itālijas posmā priekšlaicīgi kļuva Peters Solbergs. Izmantojot iespēju, kad Nitišs ir atgriezies Latvijā pirms došanās uz pirmspēdējo posmu Turcijā, esam aicinājuši viņu uz sarunu, lai noskaidrotu paša Reiņa atbildes un pārdomas par mūs visus interesējošām tēmām un jautājumiem. Tāpēc aicinām arī visus DELFI lasītājus komentāros pie šī raksta uzdot sevi interesējošos jautājumus Reinim Nitišam. Interviju ar Jūsu labākajiem jātājumiem un Reiņa atbildēm varēsiet lasīt portālā DELFI vēl pirms Turcijas posma. Pilno interviju ar jauno rallijkrosa zvaigzni varēsiet atrast e-žurnālā  ENERGY , kas iznāks jau nākamajā nedēļā.", "link": "https://www.delfi.lv/auto/42826676/motorusports/45040184/uzdod-savu-jautajumu-reinim-nitisam"},
{"title": "Šlēgelmilham ātrākais apļa laiks un ceturtā vieta 'Lamborghini' seriāla pirmajā finālbraucienā", "category": "Auto", "body": "Latvijas ātrākais autošosejas braucējs  Haralds Šlēgelmilhs  sestdien sasniedza ātrāko apļa laiku un izcīnīja ceturto vietu \" Lamborghini  Blancpain Super Trofeo\" (LBST) seriāla sezonas finālsacensību pirmajā braucienā. 32 apļus garajā distancē Valensijas trasē panākumu guva itālis Vito Postiljone, bet Gruzijas komandu \"Artline\" pārstāvošais latvietis atpalika par 22,903 sekundēm. Zīmīgi, ka devīto vietu guva pazīstamais itāļu motošosejas braucējs Andrea Doviciozo. Otrais finālbrauciens risināsies svētdien. Pasaules finālā startē labākie Eiropas, Ziemeļamerikas un Āzijas seriālu braucēji. Jau vēstījām, ka piektdien Šlēgelmilhs guva divas trešās vietas LBST Eiropas seriāla pēdējos braucienos, bet kopvērtējumā izcīnīja otro vietu, atpaliekot vienīgi no dāņa Denisa Linda. Pērn Šlēgelmilhs debitēja LBST Eiropas čempionāta sacensībās \"PRO-Am\" ieskaites klasē, kurā brauc viens profesionālais sportists un viens amatieris. Sezonas laikā Šlēgelmilhs ar krievu Mihailu Stepanovu trīs reizes izcīnīja trešo vietu, bet sezonas noslēguma sacensībās sensacionāli guva uzvaru. LBST čempionāts sācies 2009.gadā, un tas tiek uzskatīts par pasaules ātrāko zīmola trofejas izcīņu. 2016.gada sezonu Eiropā veido seši posmi Pirmās formulas trasēs - Moncā, Silverstounā, Pola Rikāra trasē, Spa, Nirburgringā un Valensijā. Šī gada čempionātā startē rekordliels dalībnieku skaits – vairāk nekā 40 līdzīgas tehniskās specifikācijas \"Lamborghini\" automašīnu ekipāžas.", "link": "https://www.delfi.lv/auto/42826676/motorusports/48256047/slegelmilham-atrakais-apla-laiks-un-ceturta-vieta-lamborghini-seriala-pirmaja-finalbrauciena"},
{"title": "'MINI' ieguvis visjaudīgāko dīzeļmotoru markas vēsturē", "category": "Auto", "body": "Kompānija \" MINI \" oficiāli atklājusi \"Cooper SD\" modifikācijas hečbeku ar visjaudīgāko dīzeļmotoru šīs auto markas pastāvēšanas vēsturē. Tāpat reizē ar šo spēkratu \"MINI\" ieviesis arī vismazjaudīgāko \"Cooper\" versiju \"One First\" ar benzīna motoru. \"MINI Cooper SD\" būs aprīkots ar divlitru četrcilindru dīzeļmotoru, kas attīsta 170 zirgspēku jaudu un 360 ņūtonmetru griezes momentu (pieejams jau no 1500 apgr./min). No vietas līdz 100 km/h šāds spēkrats paātrināsies 7,3 sekundēs (versijā ar sešpakāpju automātisko pārnesumkārbu – 7,4 s). Vidējais degvielas patēriņš – 4,1 litrs dīzeļa uz 100 km. Savukārt bāzes versijas \"MINI Cooper One First\" aprīkots ar 1,2 litru trīscilindru benzīna turbomotoru, kas attīsta 75 ZS un 150 Nm. Šāds spēkrats līdz 100 km/h paātrināšoties 12,8 sekundēs un vidēji patērēšot 5,2 litrus benzīna uz 100 km.", "link": "https://www.delfi.lv/auto/42826674/modelu-jaunumi-testi/44599446/mini-ieguvis-visjaudigako-dizelmotoru-markas-vesture"},
{"title": "Video: Renārs Kaupers testē jauno 'MINI'", "category": "Auto", "body": "Bet gadu gaitā viss ir mainījies – no lētiem un visiem pieejamiem šie mazulīši pārvērtušies lielākos, jaudīgākos un arī dārgākos spēkratos, kuru galvenais trumpis ir tieši stils un status, kuru auto iemantojis, pateicoties galvenokārt mākslas un radošo personību pasaulei.", "link": "https://www.delfi.lv/auto/42826674/modelu-jaunumi-testi/44764642/video-renars-kaupers-teste-jauno-mini"},
{"title": "Šlēgelmils trešais pēc otrā brauciena 'Lamborghini' kausa noslēdzošajā posmā", "category": "Auto", "body": "Sacensību pirmajā braucienā Šlēgelmilhs 15 sekundes zaudēja kopvērtējuma līderim Denisam Lindam no Dānijas. Pēc brauciena latviešu autosportists atzina, ka sākuma daļā viņam nedaudz patraucējis viens no konkurentiem. \"Savukārt beigu daļā jau biju uzņēmis vienmērīgu tempu un labu ritmu, ko izdevās noturēt līdz finišam. Uz otro braucienu jāmēģina būt ātrākiem - pamainīsim pāris nianses regulējumos,\" Šlēgelmilha teikto citēja viņa pārstāvji. Savukārt otrajā braucienā Šlēgelmilhs no uzvaru guvušā itāļa Lorisa Spinelli atpalika par 14 sekundēm. LBST Eiropas seriāla kopvērtējumā Šlēgelmilhs palika otrais, zaudējot tikai Lindam, kurš pēdējā posmā spēja nosargāt pārsvaru pār latvieti. Savukārt sestdien un svētdien, 3. un 4. decembrī, uz starta izies visi LBST braucēji, lai divos pasaules fināla braucienos noskaidrotu ātrākos pilotus katrā klasē. Šlēgelmilhs startēs kopā ar Eiropas, ASV un Āzijas PRO un PRO-AM pilotiem. Pasaules fināls sestdien sāksies ar kvalifikācijas braucieniem plkst. 12.40, kam sekos pirmais brauciens plkst. 16.30. Savukārt otrais brauciens paredzēts svētdien no plkst. 15. Sacensību braucieniem tiešraidē ir iespējams sekot līdzi \"Motors TV\" un internetā –  \"Lamborghini\" kanālā  \"YouTube\" portālā. Šogad Haralds Šlēgelmilhs LBST čempionāta PRO ieskaitē ir izcīnījis pirmo vietu Nurburgringā, otro vietu Nirburburgringā, Pola Rikāra un Spa Francorchamps, un trešo vietu Pola Rikāra, Spa Francorchamps un Moncas trasēs. Pērn LBST pasaules finālā, kas norisinājās ASV, Sebringas trasē, Šlēgelmilhs ar fenomenālu braucienu un stratēģiju izcīnīja uzvaru otrajā Eiropas ieskaites braucienā, savukārt pasaules fināla braucienos PRO-AM ieskaitē kopā ar komandas biedru Šotu Abhazavu pirmajā braucienā izcīnīja piekto vietu, bet otrajā braucienā nefinišēja.", "link": "https://www.delfi.lv/auto/42826676/motorusports/48251743/slegelmils-tresais-pec-otra-brauciena-lamborghini-kausa-nosledzosaja-posma"},
{"title": "Intervija ar Haraldu Šlēgelmilhu: Skaistais briesmonis Lamborghini", "category": "Auto", "body": "Haralds Šlēgelmilhs: Jā, tā veiksmīgi ir sanācis, ka varu pats to visu vienlaicīgi darīt. Turklāt es pats vienmēr esmu bijis pārliecināts, ka cilvēks var izdarīt ļoti daudz, ja nosprauž konkrētus mērķus un plāno savu darbu. Tad arī parādās veidi, kā sasniegt savu mērķi. Tagad, pateicoties labiem cilvēkiem man apkārt, man ir iespēja iet uz savu mērķi. H.Š.: Šeit stāsts jāsāk ar AMG jauno braucēju testiem, kas notika ziemā Portima trasē. Šajos testos piedalījās 20 jaunie piloti, no kuriem kompānija atlasīja tos, kuriem sniegs atbalstu. Pateicoties manam startam Hokenheimā, arī es biju viens no tiem, kuru  Mercedes  uzaicināja uz testiem. Tie norisinājās janvārī, kad paralēli turpināju aktīvas sarunas ar \"Zakspeed\" komandu. Testos veicās ļoti labi, un \"Mercedes\" man piešķīra savu atbalstu startam \"ADAC GT Masters\" čempionātā. Tomēr pārrunās ar \"Zakspeed\" kopīgi nonācām pie secinājuma, ka šosezon mums ir atšķirīgs redzējums. Šobrīd \"Zakspeed\" ir noslēdzis līgumu ar Sebastianu Ašu, ar kuru kopā startējām vienā sesijā Portimao testos. Tur biju 0,5s aplī ātrāks par viņu. Lai arī ilgi biju strādājis uz sadarbību ar \"Zakspeed\" un šoreiz nesanāca, kā iesākumā bija plānots, ticu, ka viss notiek uz labu un novēlu komandai šosezon sasniegt lieliskus rezultātus. H.Š.: Atceros, vēl bērnībā es braucu skatīties \"Formulu BMW\", kur vēlāk startēju arī pats un toreiz tur stāvēju rindā pēc autogrāfa pie pieckārtējā DTM čempiona Brenda Šnaidera. Kopš tā brīža ir pagājuši 10-12 gadi un tagad jau sēdēju vienā mašīnā ar viņu un sacentos ar viņa apļa laiku. Viņš sesijas sākumā uzstādīja kontrollaiku, pēc kura tad mērījās visi jaunie piloti. Man izdevās šo rezultātu pārspēt. Tāpēc Šnaiders atkal sēdās mašīnā un par 0,2s uzlaboja manu rezultātu. Ņemot vērā, ka iepriekš nekad nebiju braucis Portimao trasē, ar savu uzrādīto rezultātu esmu ļoti apmierināts. Pēc testiem bija iespēja parunāt ar Brendu Šnaideru un vēlāk satiku viņu atkal Moncā, kur viņš arī startēja \"Blancpain\" sērijās ar \"Mercedes\" mašīnu. H.Š.: Pirms sezonas sākuma vēl pat nevarēju iedomāties, ka būtu ￼tāda iespēja braukt ar \"Lamborghini\", jo cītīgi strādāju uz GT projektu, izvērtējot jau iepriekšējā sezonā izveidotās sadarbības iestrādes. Taču veiksmīgu apstākļu sakritības dēļ, man \"Lambo\" variants parādījās kā plāns B. Sākumā nezināju, ko no šīs iespējas sagaidīt. Taču jau pēc pirmajiem testiem Romā sapratu, kas tas tāds ir un ko nozīmē būt  Lamborghini  vidē. Tā man bija pirmā pieredze pie \"Lambo\" stūres... Un jāsaka, ka mani patīkami pārsteidza gan automašīna, gan čempionāta organizatoriskais līmenis. \"Lamborghini\" viennozīmīgi ir ātrākā salona automašīna, ar kādu esmu braucis, savukārt testos un sacensībās organizatori ir parūpējušies, lai tiktu nodrošināti augstākā līmeņa apstākļi. Tagad pirmā sacīkste ir aiz muguras, un šobrīd esmu pārliecināts, ka \"Lambo\" sērijas ir pareizā izvēle. Nenoliegšu, ka vēl pēc pirmā \"Lambo\" posma biju devies uz Vāciju, kur izskatīju vairākas iespējas braukt paralēli arī GT klasē. H.Š.: Tieši tā, \"Lambo\" sērijās ir tikai dažas profesionāļu ekipāžas, kas iet uz rezultātu, bet pārējās ir kombinācijas, ko veido profesionāls pilots un bagāts amatieris. Mūsu komandā ir divas mašīnas: vienā startēju es kopā ar amatieru klases braucēju (M. Stepānovs), bet otrajā ir viens pilots, kurš startē visu distanci amatieru klases ieskaitē (gruzīns Šota Abkazava - \"Artline\" komandas boss). Sacensību nolikums atļauj startēt vienam pilotam visas 50 minūtes. H.Š.: Jāsaka, ka es esmu trāpijis pārsteidzoši labā čempionātā. \"Lamborghini\" ir milzīgas ambīcijas starptautiskajā GT arēnā. Moncā paralēli notika arī pirmais posms \"Blancpain Endurance Series\" čempionatā, kur uz starta izgāja 60 mašīnas un uzvarēja tieši \"Lamborghini\" ekipāža. Esmu jau sācis arī sarunas ar \"Lamborghini\" vadību, un viņi seko līdz maniem rezultātiem, jo šobrīd meklē jaunos braucējus uz nākamo sezonu, kad plānos ir startēt arī Deitonas 24 stundu sacīkstē, Spa diennakts sacīkstē, Sebringas 12 ￼stundu sacīkstē. H.Š.: Iespējams, lai gan negribu radīt ne sev, ne citiem nekādas ilūzijas vai liekas cerības. Tomēr šeit ir iespēja turpinājumam un visam nav jābeidzas ar \"Super Trofeo\" čempionātu. Domāju, ka šis variants ir ne mazāk perspektīvs kā \"Mercedes\" sistēmā, kur turklāt ir krietni vairāk jauno braucēju un konkurence uz vienu vietu krietni lielāka. ￼H.Š.: Jā, šobrīd skatāmies uz variantiem piedalīties vienā vai divās endurance sacensībās. Tas būtu ļoti atbilstoši manam vecumam un spējām, turklāt tas neprasītu ieguldīt papildus savus līdzekļus. Protams, arī tur ir liela konkurence, jo ienāk bijušie formulu braucēji, tostarp no GP2 čempionāta. Šobrīd ir tendence, ka jau pēc F-4 čempionātiem jaunie braucēji dodas GT virzienā un neturpina karjeru formulu sērijās, līdz ar to arī šajās klasēs atlase kļūst aizvien nopietnāka. Pilnu interviju ar Haraldu Šlēgelmilhu lasiet jaunākajā  ENERGY numurā 08 .", "link": "https://www.delfi.lv/auto/42826676/motorusports/45901345/intervija-ar-haraldu-slegelmilhu-skaistais-briesmonis-lamborghini"},
{"title": "Šlēgelmilham uzvara un otrā vieta 'Lamborghini Blancpain Super Trofeo' Nirburgringas posmā", "category": "Auto", "body": "Sestdien notikušajā kvalifikācijā Šlēgelmilhs, kurš pārstāv Gruzijas komandu \"Artline\", uzvarēja abos braucienos, tādējādi abas sacensības latvietis sāka no pirmās pozīcijās. Sestdien notikušajā pirmajā braucienā Šlēgelmilhs bija pats ātrākais, tuvāko sekotāju apsteidzot teju par sešām sekundēm. Savukārt svētdien otrajā braucienā Latvijas sportists bija otrais, uzvarētājam Martinam Kodričam zaudējot pusotru sekundi. Šlēgelmilhs šajā posmā startē ar jaunu automašīnu. Pērn Šlēgelmilhs debitēja LBST Eiropas čempionāta sacensībās \"PRO-Am\" ieskaites klasē, kurā brauc viens profesionālais sportists un viens amatieris. Sezonas laikā Šlēgelmilhs ar krievu Mihailu Stepanovu trīs reizes izcīnīja trešo vietu, bet sezonas noslēguma sacensībās guva uzvaru. LBST čempionāts sācies 2009.gadā, un tas tiek uzskatīts par pasaules ātrāko zīmola trofejas izcīņu. 2016.gada sezonu Eiropā veido seši posmi Pirmās formulas trasēs - Moncā, Silverstounā, Pola Rikāra trasē, Spa, Nirburgringā un Valensijā. Šī gada čempionātā startē rekordliels dalībnieku skaits - vairāk nekā 40 līdzīgas tehniskās specifikācijas \"Lamborghini\" automašīnu ekipāžas.", "link": "https://www.delfi.lv/auto/42826676/motorusports/47921895/slegelmilham-uzvara-un-otra-vieta-lamborghini-blancpain-super-trofeo-nirburgringas-posma"},
{"title": "Nitišs izcīna otro vietu Francijā; Baumani iegāž tiesnešu kļūda", "category": "Auto", "body": "Latvijas autosportists  Reinis Nitišs  no \"MSE Olsbergs\" komandas Pasaules rallijkrosa čempionāta Francijas posmā svētdien izcīnīja otro vietu, turpinot cīņu par čempiona titulu. Tikmēr Eiropas čempionāta \"Super 1600\" klasē neveiksmes turpināja vajāt Jāni Baumani, kuram pacīnīties par vietu pusfinālā šoreiz patraucēja tiesnešu kļūda. Atgādinām, ka pēc pirmās sacensību dienas Nitišs bija ceturtajā vietā, bet Baumanis pēc sadursmes bija 26.vietā.  Nitišs trešajā kvalifikācijas braucienā finišēja ceturtajā vietā, bet visā sērijā tas viņam deva devīto vietu. \"Šis nebija mans labākais brauciens, pārāk daudz domāju kā noķert konkurentus, kas finišā rezultātu nedeva. Pamainīšu savu braukšanu, nākamo braucienu centīšos veikt tīri un, galvenais, ātri,\" pēc brauciena sacīja Nitišs. Tomēr latvietis ceturtajā kvalifikācijas braucienā finišu sasniedza piektajā vietā, bet šajā kārtā starp visiem braucējiem viņš bija 11.ātrākais. Četru kvalifikāciju kopvērtējumā Nitišs bija ceturtajā vietā, kas pusfinālā deva pirmo starta rindu.  \"Pirmajā līkumā izvēlējos nepareizu pozīciju - izbraucu trases ārmalā, kur sanestas smiltis, un zaudēju laiku. Galvenais, ka šobrīd esam pusfinālā. Svarīgākā sacensību daļa tikai sāksies,\" pirms pusfināla uzsvēra Nitišs. Pusfinālā Nitišam bija jāsacenšas ar Peteru Solbergu, Žeromu Grosē-Žanīnu, komandas biedru Anreasu Bakerūdu, Kenu Bloku un Endiju Skotu. Nitišs pēc starta ierindojās otrajā pozīcijā aiz Solberga, tomēr latvietis nespēja apsteigt konkurentu un uzvarēt. Finišā pirmais Solbergs, otrais – Nitišs, trešais – Bloks. No otra pusfināla finālā iekļuva Pontuss Tīdemans, Timijs Hansens un Timurs Timerzjanovs. Nitišs finālā startēja no otrās rindas, un pēc pirmajiem līkumiem izvirzījās otrajā vietā. Priekšā bija tikai Solbergs. Arī šoreiz latvietim pieredzējušo norvēģi apsteigt neizdevās, un finišs sasniegts otrajā vietā. Trešo vietu ieņēma zviedrs Timijs Hansens. Solbergam šī bija trešā uzvara šajā sezonā. Pasaules čempionāta kopvērtējumā Solbergs ir līderis ar 185 punktiem. Otrais ir Nitišs ar 157 punktiem, bet trijnieku noslēdz Tomijs Heikinens, kura kontā ir 146 punkti. \"Likās, ka esmu nedaudz ātrāks par Solbergu, bet viņam bija lielāka pieredze. Esmu zaudējis tikai pasaules rallija čempionam, tāpēc nav jābēdājas,\" pēc sacensībām sacīja emocijām bagātais Nitišs. \"Komandas stratēģija bija laba, mēs visi labi pastrādājām. Esmu lepns par komandu, par savu ģimeni un par sevi.\" Tikmēr \"Super 1600\" klasē Baumanis otro kvalifikāciju aizvadīja stabilā līderpozīcijā, līdz pēdējā aplī pieļāva kļūdu, finišējot otrais. Sērijā sasniegta 10. vieta, bet pēc trim kvalifikācijām – 22. pozīcija un vājas izredzes tikt pusfinālā. Ceturtais kvalifikācijas brauciens Baumanim padevās lielisks - startā latviešu braucējam izdevās izvairīties no sadursmes un izvirzīties vadībā, ko noturēja līdz pat finišam. Brauciena kopvērtējumā tika uzrādīts otrais ātrākais laiks, kas būtu devis iespēju ielauzties pusfinālā un papildināt punktu krājumu čempionāta kopvērtējumā. Tomēr tiesneši šajā braucienā pārāk ātri parādīja finiša karogu par apli atpalikušam braucējam, līdz ar to tika noteikts pārbrauciens. Arī šoreiz Baumanis bija ļoti ātrs, un finišēja 2. vietā (sestais ātrākais laiks sērijas kopvērtējumā), tomēr ar to nebija pietiekami, un kvalifikācijas braucienu kopvērtējumā - 16. vieta. Tikmēr tiesnešu kļūda un pārbrauciens pusfinālā ļāva iekļūt diviem vietējiem braucējiem - Andrea Dubūram un Evanam Libneram,- kuri sākotnēji piedzīvoja avāriju un zaudēja ļoti daudz laika. Neveiksmīgais starts Francijā Baumanim apgrūtinājis cīņu par godalgām čempionāta kopvērtējumā, tomēr braucējs ir apņēmības pilns atlikušajos divos posmos parādīt savu labāko sniegumu.", "link": "https://www.delfi.lv/auto/42826676/motorusports/44938474/nitiss-izcina-otro-vietu-francija-baumani-iegaz-tiesnesu-kluda"},
{"title": "Rallija 'Sarma 2015' pirmajā dienā izceļas igauņi", "category": "Auto", "body": "Pirmā sacensību diena rallija dalībniekus un skatītājus lutināja ar mērenu salu, noledojušiem ceļiem un baltu sniega segu uz apkārtējiem laukiem. Neskatoties uz to, ka rallijs sākās piektdienā, to baudīt bija ieradušies ļoti daudz skatītāju. Igaunis Rainers Auss ar savu stūrmani Simo Koskinenu jau pirmajā ātrumposmā ieņēma līdera pozīcijas un nevienam tās neizdevās atņemt, jo šie sportisti bija ātrākie trijos no četriem ātrumposmiem. Līdzīgi ātri bija arī Timmu Korge un Sīms Plangi, kuri izmantoja latviešu kļūdas un izcīnīja attiecīgi otro un trešo vietu rallija kopvērtējumā. Neveiksmīga šī diena izrādījās Andim Neikšānam un Jānim Vorobjovam. Ja pirmais kļūdījās – nobrauca no ceļa un vairs nespēja uz tā atgriezties, tad otrais sākotnēji pieturējās pie smalkas taktikas, lai sagādātu sev labāku starta vietu otrajā dienā, bet pirmās dienas pēdējā ātrumposma sākumā pret akmeni sabojāja savas automašīnas balstiekārtu un zaudēja ļoti daudz laika, ko būs ļoti grūti atgūt otrajā dienā. Skatītājiem nav pamata uztraukties gan  Andis Neikšāns , gan  Jānis Vorobjovs  otrajā dienā turpinās sacensības. Ļoti spraiga cīņa \"Sarma 2015 pirmajā dienā bija vērojama R2 klases ieskaitē. Tajā īpaši ātrs bija ļoti jaunais igauņu talants Karls Martins Volvers. Tikai trešajā ātrumposmā viņu izdevās apsteigt Ralfam Sirmacim, taču igaunis nepadevās un ceturtajā ātrumposmā revanšējās un dienu noslēdza kā klases līderis. Trešo vietu pēc pirmās dienas šajā klasē ieņem Vasilijs Grjazins, kurš šogad ir nolēmis atgriezties R2 klasē. Otrajā rallija dienā cīņa turpināsies sešos ātrumposmos Gulbenes apkaimes ceļos. Tajos notiks ne vien izšķirošā cīņa par rallija godalgām, bet arī cīņa starp rallijsprinta dalībniekiem, kuriem gan nebūs jāveic pēdējais ātrumposms.", "link": "https://www.delfi.lv/auto/42826676/motorusports/45493394/rallija-sarma-2015-pirmaja-diena-izcelas-igauni"},
{"title": "Šveicieši kritizē Mihaela Šūmahera ārstēšanas metodes", "category": "Auto", "body": "Šveiciešu mediķi nav pārliecināti, vai Mihaelam Šūmaheram bija jāveic tās neiroķirurģiskās operācijas, kas vācu pilotam tika izdarītas pēc kritiena kalnos, jo tās var nodarīt vairāk ļauna nekā laba. Lai arī šīs operācijas ļauj samazināt spiedienu galvaskausa iekšienē, draud ar sarežģījumiem, norāda laikraksta \"Tages Anzeiger\", atsaucoties uz vienu no Ženēvas universitātes vadošajiem speciālistiem Bernhardu Valderu, kurš kopš 2007. gada vada Šveices mediķu darba pētījumu par līdzīgu traumu ārstēšanu. Šveice ir viena no no vadošajām valstīm pasaulē šādu medicīnisku pētījumu ziņā. Kā zināms, septiņkārtējais  F-1  čempions  Mihaels Šūmahers  pagājušā gada nogalē, Mariboras kūrortā  slēpojot krita un guva smagu galvas traumu . Viņš joprojām atrodas Grenobles slimnīcā, un  pēc veiktās galvas operācijas Šūmaheram izraisīta mākslīgā koma . Mediķi ziņo, ka sportista stāvoklis ir stabils, taču joprojām kritisks, bet  dzīvībai vairs briesmu neesot .", "link": "https://www.delfi.lv/auto/42826676/motorusports/44027572/sveiciesi-kritize-mihaela-sumahera-arstesanas-metodes"},
{"title": "Nitišs dramatiskā finišā ceturtais; Baumanim diskvalifikācija pusfinālā", "category": "Auto", "body": "Latvijas autosportists  Reinis Nitišs  svētdien Pasaules rallijkrosa čempionāta piektajā posmā Zviedrijā dramatiskā cīņā izcīnīja ceturto vietu, kamēr Eiropas čempionāta \"Super 1600\" klasē Jānis Baumanis pusfinālā saņēma diskvalifikāciju. Pēc pirmās dienas Nitišs \"SuperCar\" klasē ir devītajā vietā, bet Baumanis \"Super 1600\" klasē ir trešajā pozīcijā. Pēc laba starta pusfinālā Nitišam nācās cīnīties ar Liamu Doranu, bet tad brits kļūdījās, sagriežoties un Nitišs apdzina viņu. Turpinājumā latvietis bija ļoti ātrs un, pateicoties sāncenšu kļūdām, tika līdz otrajai vietai.  Finālā Nitišam neizdevās starts un viņš palika pārliecinoši pēdējais, tomēr veica ātrus apļus un noķēra Doranu. Turpinājumā Nitišs bija ātrs, kamēr konkurenti pārsita riteņus, kas ļāva latvietim iegūt arī ceturto vietu. Finišā Nitišam pavisam nedaudz pietrūka, lai apsteigtu Peteru Solbergu un izcīnītu trešo vietu. Par sacensību uzvarētāju kļuva Matiass Ekstroms, bet otrajā vietā palika Nitiša komandas biedrs Andreass Bakerīds. Labāko trijnieku noslēdza Solbergs. Nitišs pēc šī posma saglabāja čempionāta līderpozīciju. Tikmēr Baumanis ceturto kvalifikāciju noslēdza ceturtajā vietā, sērijā viņš bija astotais, bet kopvērtējumā – ceturtais.  Pusfinālā viņš startēja no pirmās rindas, bet pēc neveiksmīga starta palika ceturtais. Cīņā viņš apsteidza divus konkurentus, bet vēlāk viņam par agresīvu braukšanu piešķīra diskvalifikāciju.", "link": "https://www.delfi.lv/auto/42826676/motorusports/44692538/nitiss-dramatiska-finisa-ceturtais-baumanim-diskvalifikacija-pusfinala"},
{"title": "Nitišam smagos apstākļos trešais pjedestāls šosezon; Baumanim 2.vieta 'Super1600' klasē", "category": "Auto", "body": "Latvijas autosportists  Reinis Nitišs  svētdien izcīnīja trešo vietu pasaules rallijkrosa čempionāta \"SuperCar\" klases Somijas posmā, bet Eiropas čempionāta \"Super 1600\" klasē otro vietu izcīnīja Jānis Baumanis. Pasaules rallijkrosa posmā Somijā Nitišs kopumā ieguva 24 punktus un ar kopvērtējumā iekrātiem 96 punktiem nostiprinājās kopvertējuma līderpozīcijā. Par 14 punktiem atpaliek Bakeruds, vēl par diviem mazāk ir Peteram Solbergam. Jānis Baumanis \"Super 1600\" klases kopvērtējumā pēc otrās vietas izcīnīšanas Somijas posmā ir nostiprinājies ceturtajā vietā. Otrās sacensību dienas iesākumā norisinājās trešā \"SuperCar\" klases kvalifikācijas sērija. Nitiša trešajā kvalifikācijas braucienā pirmajā aplī saskrējās latvieša komandas biedrs Andreass Bakerūds un Timijs Hansens, otrajam uzmetot divus kūleņus. Šim braucienam tika dots atkārtots starts. Atkārtotā startā Bakerūds tiek noņemts ar melno karogu par Hansena avārijas izraisīšanu, taču komanda šo lēmumu apstrīdēja un uzvarēja. Rezultātā atkal pārbrauciens, taču sāk līt. Viss beidzas ar lēmumu slapjo braucienu nevērtēt, ņemt vērā braucienu, kurā izslēdza Bakerūdu, atjaunojot viņa otro vietu. Reinis trešais braucienā un sērijā, pēc trim sērijām Nitišs ir otrais aiz Antona Marklunda. Ceturtajā kvalifikācijas braucienā Nitišs sacentās ar Taneru Foustu, Bakerudu, Marklundu un Topiju Heikinenu, un latvietis ierindojās trešajā vietā. Visā sērijā viņš ieņēma piekto vietu. Tikmēr visu kvalifikācijas braucienu kopvērtējumā Nitišs atradās trešajā pozīcijā aiz Bakerūda un Marklunda, iekļūstot pusfinālā. Pusfinālā Nitišam bija jāspēkojas ar Bakerūdu, Timuru Timerzjanovu, Hansenu, Krištofu Skorupski un Joni-Peku Rajalu. Spēcīgā lietus dēļ trase bija slapja. Nitišs jau no starta izvirzījās līderpozīcijā, un to nosargāja visu sešu apļu garumā, aiz sevis atstājot Bakerūdu un Skorupski. Tas latvietim ļāva finālā startēt no pirmās rindas. Tikmēr no šī pusfināla izstājās Timerzjanovs, Hansens un Rajala. Savukārt \"SuperCar\" otrā pusfinālā smago apstākļu ietekmē avāriju piedzīvoja četras no sešām automašīnām, un šis brauciens tika apturēts. Uz atkārtoto startu varēja tikai trīs automašīnas – Fousts, Marklunds un  Peters Solbergs , kamēr Liams Dorans, Dereks Tohils un Topijs Heikinens izstājās. Līdz ar to kļuva zināmi visi finālisti.  Finālbraucienā Nitišs startā bija zaudēja Foustam, bet pirmajā aplī viņu apdzina arī Bakerūds. Atlikušajos apļos Nitišs pietuvojās Bakerūdam, taču nespēja viņu apsteigt, izcīnot trešo pozīciju Somijas posmā. Uzvara Foustam, bet otrā vieta Bakerūdam. Eiropas čempionāta \"Super 1600\" klasē Latvijas pārstavis Jānis Baumanis trešajā braucienā uzvarēja un kvalifikācijas kopvērtējumā pēc šī starta ierindojās otrajā vietā, aiz krieva Sergeja Zagumenova. Ceturtajā, noslēdzošajā kvalifikācijas braucienā Baumanis lietainos apstākļos savā braucienā finišēja ceturtais braucienā un septītais šajā sērijā. Visu kvalifikāciju kopvērtējumā viņš ierindojās ceturtajā vietā, nodrošinot vietu pusfinālā.  Pusfinālā Baumanis finišu sasniedza otrajā vietā, zaudējot vienīgi Zagumenovam; Jānism līdz uzvarai pietrūka pavisam nedaudz - Zagumenovs finišēja tikai puskorpusu priekšā Latvijas braucējam. Otrā vieta ļāva Baumanim finālā startēt no otrās rindas. Finālā Latvijas pilots spēja izcīnīt otro vietu un un trešo reizi šosezon kāpa uz goda pjedestāla.", "link": "https://www.delfi.lv/auto/42826676/motorusports/44665824/nitisam-smagos-apstaklos-tresais-pjedestals-sosezon-baumanim-2vieta-super1600-klase"},
{"title": "Joprojām nav skaidrs, kad Šūmahers tiks modināts no komas", "category": "Auto", "body": "Leģendārā Pirmās formulas ( F-1 ) septiņkārtējā pasaules čempiona Mihaela Šūmahera veselības stāvoklis, turpinot atrasties komā, joprojām tiek vērtēts kā stabils, tomēr vēl arvien nav skaidrs, kad viņš tiks modināts no komas. Kā zināms, 45 gadus vecais Šūmahers decembra izskaņā, slēpojot Francijas kūrortā Meribelā, piedzīvoja kritienu un atsita galvu pret akmeni, kā rezultātā tika gūta nopietna galvas trauma. Šobrīd viņš jau labu laiku atrodas komā Grenobles slimnīcā. \"Joprojām nav skaidrs, kad varēsim viņu modināt no komas. To darīsim vien tad, kad mums nebūs bažu par viņa veselību. Viņa stāvoklis ir stabils, taču nav kritisks,\" laikraksts \"Bild\" citē Grenobles slimnīcas galveno ārstu un profesoru Žanu Fransuā Pajē. Šūmahera veselības stāvokļa jautājumā šī ir pirmā izplatītā informācija kopš 17.janvāra. Šūmahers karjeras laikā septiņas reizes triumfējis F-1 čempionātā, kas ir visu laiku labākais sasniegums. Divus čempiona titulus viņš izcīnīja, braucot \"Benetton\" vienībā, bet piecus ieguva, pārstāvēdams \"Ferrari\". Pirmo reizi Šūmahers no F-1 aizgāja 2006.gadā, bet 2010.gadā atgriezās, lai trīs sezonas aizvadītu \"Mercedes\" komandā, kur vērā ņemamus panākumus gan neguva. Savas karjeras laikā Šūmahers sacīkstēs triumfējis 91 reizi.", "link": "https://www.delfi.lv/auto/42826676/motorusports/44072057/joprojam-nav-skaidrs-kad-sumahers-tiks-modinats-no-komas"},
{"title": "'Pirelli' uz Bahreinas F-1 posmu nevedīs nokritizētās mīkstā sastāva riepas", "category": "Auto", "body": "F-1  oficiālie riepu piegādātāji \" Pirelli \" pieņēmuši lēmumu mainīt to, kādas riepas tiks izmantotas šajā nedēļas nogalē notiekošajā Bahreinas \" Grand Prix \" posmā, ziņu ārzemju mediji. Sākotnēji bija plānots, ka Bahreinas trasē komandas izmantos mīkstā un cietā sastāva riepas, taču \"Pirelli\" nolēmuši pirmo vietā uz Bahreinu vest vidējā sastāva riepas. Itāļu riepu ražotāji norāda, ka šis lēmums tika pieņemts vēl pirms Ķīnas \"Grand Prix\" izcīņas, pēc kuras daudzas komandas  izteica neapmierinātību ar mīkstā sastāva riepām . Ķīnas sacīkste bija pirmā šosezon, kurā formulas tika aprīkotas ar mīkstā sastāva riepām.", "link": "https://www.delfi.lv/auto/42826676/motorusports/43235846/pirelli-uz-bahreinas-f-1-posmu-nevedis-nokritizetas-miksta-sastava-riepas"},
{"title": "Video: Igaunijas un Krievijas čempiona Lukjaņuka misēklis rallijā Austrijā", "category": "Auto", "body": "Startējot arī īpaša dizaina auto, uz kura bija attēlots Krievijas un Ukrainas karogs ar uzrakstu \"We want peace!\" (Mēs gribam mieru!), Lukjaņuks kopā ar ukraiņu stūrmani Jevgeņiju Červoņenko priecēja austriešu skatītājus ar sev raksturīgo atraktīvo un ļoti ātro braukšanas stilu, gan neiztiekot bez momentiem, kad palika par mata tiesu no avārijas. Lukjaņukam šī bija debija pie R5 klases automašīnas stūres. Sportists ar sacīksti palika apmierināts, lai gan finišu formāli tajā nesasniedza - pēc izstāšanās pirmajā rallija dienā viņi gan atgriezās trasē otrajā, taču Eiropas kausa izcīņā nav paredzēta tā saucamā \"Rally2\" sistēma, kad par neveiktajiem ātrumposmiem tiek piespriestas soda minūtes un ekipāža saglabā vietu kopvērtējumā. Lukjaņuks uzvarēja četros no septiņiem otrās dienas ātrumposmiem, taču kopvērtējumā palika bez rezultāta.", "link": "https://www.delfi.lv/auto/42826676/motorusports/45209248/video-igaunijas-un-krievijas-cempiona-lukjanuka-miseklis-rallija-austrija"},
{"title": "Noraida ziņas par Šūmahera pārvešanu uz mājām un īpaša 'medicīniskā centra' izveidi tajās", "category": "Auto", "body": "Septiņkārtējā  F-1  čempiona Mihaela Šūmahera pārstāve Sabīne Kēma noraidījusi medijos nupat izskanējušo informāciju, ka pilota sieva Korīna gatavojas mājās iekārtot īpašu medicīnisko centru un pārvest uz turieni Šūmaheru. \"Runas par to, ka Korīna pārbūvē māju, lai uz turieni pārvietotu it kā bezcerīgā stāvoklī esošo Mihaelu Šūmaheru, neatbilst patiesībai,\" norāda Kēma. \"Kas attiecas uz viņa veselības stāvokli, varu atklāt, ka dažas pazīmes dod mums zināmas cerības.\" Medijos izskanējušas runas, ka Šūmaheru ģimenes mājās Šveicē par vairākiem miljoniem tiks izveidota īpaša istaba ar visu nepieciešamo medicīnisko aparatūru, uz kuru pārvietos komā esošo pilotu. Aptaujātie medicīnas eksperti norādīja, ka šāda iespēja esot pieļaujama. Kā zināms, pagājušā gada beigās, slēpojot kopā ar ģimeni,  Mihaels Šūmahers  neveiksmīgi krita un sasita galvu. Viņš tika nogādāts Grenobles slimnīcā, kur atrodas joprojām. Pēc divām operācijām vācietim tika izraisīta mākslīgā koma, no kuras viņš lēnām tiek modināts.", "link": "https://www.delfi.lv/auto/42826676/motorusports/44364619/noraida-zinas-par-sumahera-parvesanu-uz-majam-un-ipasa-mediciniska-centra-izveidi-tajas"},
{"title": "'Porsche' klasisko auto nodaļa restaurējusi 1973.gada '911 T Coupe'", "category": "Auto", "body": "Klasiskais automobilis tika restaurēts Vācijā, autoražotāja \"Porsche Classic\" nodaļā. Šis spēkrats tiks nodots projekta pasūtinātājam, vienam no \"Porsche Club of America\" biedriem. Automobilis salīdzinoši bēdīgā stāvoklī tika atklāts Kalifornijā (ASV) un izrādījās, ka tas ticis izgatavots šī modeļa pēdējā izlaides gadā. \"Porsche 911 T Coupe\" aprīkots ar 2,4-litru gaisa dzeses sešcilindru boksermotoru, kas attīsta 140 zirgspēku jaudu un ļauj paātrināties līdz 205 km/h.", "link": "https://www.delfi.lv/auto/42826658/zinas/39585755/porsche-klasisko-auto-nodala-restaurejusi-1973gada-911-t-coupe"},
{"title": "'Land Rover' 65 gadu jubilejā 'Defender' speciālā versija 'LXV'", "category": "Auto", "body": "Kompānija \" Land Rover \" šodien, 30. aprīlī, svin savu 65 gadu jubileju un par godu šim notikumam izstrādājusi \"Defender\" apvidus automobiļa speciālo versiju \"LXV\", kas no romu skaitļu sistēmas atšifrējams kā \"65\". \"Land Rover Defender LXV\" versija izgatavota uz šī modeļa trīs durvju modifikācijas bāzes. Tā aprīkota ar 2,2-litru dīzeļdzinēju, kas attīsta 122 zirgspēku jaudu un 360 ņūtonmetru griezes momentu. Motors sajūgts ar sešpakāpju manuālo pārnesumkārbu. Speciālās versijas \"Defender\" atšķiras ar \"Santorini\" melno virsbūves krāsojumu, bet jumts un virsbūves priekšdaļa ir pelēkā krāsā. Tāpat spēkrats aprīkots ar 16 collu \"Sawtooth\" riteņu diskiem un speciālās versijas emblēmu virsbūves aizmugurējā daļā. \"Land Rover Defender LXV\" interjera apdarē izmantota melna āda, kas izšūta oranžiem diegiem.", "link": "https://www.delfi.lv/auto/42826674/modelu-jaunumi-testi/43277119/land-rover-65-gadu-jubileja-defender-speciala-versija-lxv"},
{"title": "'Porsche' prezentējis jauno '911 Turbo'", "category": "Auto", "body": "Kompānija \" Porsche \" oficiāli prezentējusi visjaudīgākās jaunās paaudzes \"911\" versijas – \"Turbo\" un \"Turbo S\". Šie automobiļi tika prezentēti Maskavā vēsturisko \"Porsche\" pasākuma laikā, kas bija veltīts markas 50 gadu jubilejai. \"Porsche 911 Turbo\" un \"Turbo S\", tāpat kā \"GT3\" modifikācijā, joprojām ir pilnpiedziņas automobilis. Turklāt aizmugurējie riteņi ir piestūrējošie, kuri spējīgi pagriezties par 2,8 grādiem. Tāpat šīs \"Turbo\" modifikācijas būs visplatākās \"911\" piedāvājumā , jo aizmugurējās riteņu arkas ir par 28 mm platākas nekā līdz šim platākajai \"911\" modifikācijai \"Carrera 4\". Jaunais \"Porsche 911 Turbo\" aprīkots ar 3,8-litru, sešcilindru turbopūtes opozītmotoru, kas attīsta 520 zirgspēku jaudu, bet \"Turbo S\" versijā – 560 ZS, kas ir par attiecīgi 20 un 30 ZS vairāk nekā iepriekšējās paaudzes modelim. Dzinējs tiks sajūgts tikai un vienīgi ar septiņpakāpju sekvenciālo \"PDK\" pārnesumkārbu. Līdz 100 km/h turbopūtes \"911\" paātrinās 3,2 sekundēs, bet \"Turbo S\" versijā – 3,1 sekundē. Pēc ražotāja apgalvojuma, leģendāro Nirburgringas trases apli \"Turbo S\" modifikācija veic mazāk nekā septiņās minūtēs un 30 sekundēs. Tā kā pagaidām nav zināms, vai \"Porsche\" izdevies pārspēt \"Nissan GT-R\" rezultātu – septiņas minūtes un 24 sekundes. Tirdzniecībā šīs modifikācijas nonāks septembrī. \"Porsche 911 Turbo\" cena Vācijā ir no 162 tūkstošiem eiro, bet \"Turbo S\" – no 195 tūkstošiem eiro.", "link": "https://www.delfi.lv/auto/42826674/modelu-jaunumi-testi/43285675/porsche-prezentejis-jauno-911-turbo"},
{"title": "Reinis Nitišs: var just, ka čempionāts iegājis finiša taisnē", "category": "Auto", "body": "Pirms kārtējā pasaules rallijkrosa čempionāta (\"WorldRX\") posma Latvijas pilots  Reinis Nitišs  (\"MSE Olsbergs\") atzinis, ka sezonas noslēgumā sportisti daudz nopietnāk gatavojas cīņai par punktiem, kas var izrādīties izšķiroši visas sezonas vērtējumā. \"Sacensībās šobrīd var just, ka čempionāts ir iegājis finiša taisnē. Lai gan visi braucēji joprojām ir draudzīgi, tomēr smaids dalībnieku sejās redzams retāk un arī joku plēšana nav tik pamanāma, kā sezonas pirmajos posmos. Visi braucēji un komandas ir ļoti koncentrējušies, lai izcīnītu pēc iespējas vairāk punktus un pirmajā pasaules čempionātā gūtu maksimāli labu rezultātu,\" saka Reinis. \"Sezonas sākumā nospraustais mērķis un komandas uzdevums joprojām nav mainījies – man katrās sacensībās ir jāiekļūst starp 12 ātrākajiem pilotiem un jāstartē pusfinālā. Katras sacensības man ir kā mācību stunda, kurā apgūstu arvien jaunu informāciju un papildinu savu pieredzi. Vācijas posmā viss neizdevās, kā gribētos un pirmo reizi šis uzdevums palika nesasniegts. Toties guvu mācību, kā nevajag darīt, uzzināju, kas rezultātu nedod, tāpēc pirms sacensībām Itālijā man ir labs noskaņojums. Sestdien viss sāksies no jauna. Visiem braucējiem būs vienlīdz labas iespējas sevi parādīt, un šo iespēju centīšos izmantot arī es – Solbergs taču vēl nav čempions!\" apņēmīgs pirms došanās uz Itāliju ir Reinis Nitišs. Atšķirībā no Eiropas čempionāta (\"EuroRX\"), kas  šajā nedēļas nogalē Itālijā aizvadīs pēdējo posmu , pasaules meistarsacīkšu dalībniekiem vēl atlikušas trīs sacīkstes, kurās iespējams izcīnīt pieklājīgu ieskaites punktu skaitu - Itālijā, Turcijā un Argentīnā. Reinis Nitišs deviņos \"World RX\" posmos iekrājis 157 punktus, bet līderpozīcijā ar 210 punktiem atrodas bijušais WRC čempions, norvēģis Peters Solbergs, kurš iepriekšējā \"World RX\" posmā Vācijā izcīnīja trešo uzvaru pēc kārtas. Par četriem punktiem vairāk kā Nitišam ir somam Tomasam Heikinenam (161 punkts), bet ceturtajā vietā Nitiša komandas biedrs Andreass Bakerūds ar 134 punktiem. Pasaules čempionāta desmitais posms notiks Itālijā, \"Franciacorta International Circuit\" sporta bāzē, kas atrodas 80 km attālumā no Milānas. Rallijkrosa trase izveidota uz jau esošās autošosejas trases bāzes, piebūvējot jaunas grants sekcijas. Trase ir 1390 metrus gara, ar 60% asfalta, 40% granta segumu. Aprīlī tur notika \"World RX\" mediju dienu un demonstrācijas braucieni, pēc kuriem organizatori saņēma vairākus ieteikumus trases konfigurācijas uzlabošanai, kas tika ņēmti vērā, trasi pārbūvējot. Tādējādi visi atlikušie trīs pasules čempionāta posmi - Itālijā, Turcijā un Argentīnā – norisināsies trasēs, kurās \"Supercar\" klases dalībnieki iepriekš nav startējuši.", "link": "https://www.delfi.lv/auto/42826676/motorusports/45015496/reinis-nitiss-var-just-ka-cempionats-iegajis-finisa-taisne"},
{"title": "Šlēgelmilham ceturtā vieta arī 'Lamborghini Blancpain Super Trofeo' seriāla otrajā finālbraucienā", "category": "Auto", "body": "Latvijas ātrākais autošosejas braucējs  Haralds Šlēgelmilhs  svētdien izcīnīja ceturto vietu arī \" Lamborghini  Blancpain Super Trofeo\" (LBST) seriāla sezonas finālsacensību otrajā braucienā, bet summā bija trešais labākais. Svētdienas sacīkstē slapjos laika apstākļos triumfēja Eiropas seriāla čempions Deniss Linds no Dānijas, kuram sekoja itāļi Loriss Spinelli un Vito Postiljone, bet Gruzijas komandu \"Artline\" pārstāvošais latvietis palika ceturtais, uzvarētājam zaudējot nepilnas divas sekundes. Pirms tam sestdien pirmajā finālbraucienā uzvarēja Postiljone, bet divu braucienu summā triumfēja Linds, kurš pirmajā braucienā bija otrais. Uzreiz aiz viņiem sekoja Šlēhelmilhs. Zīmīgi, ka pirmajā braucienā devīto, bet otrajā astoto vietu guva pazīstamais itāļu motošosejas braucējs Andrea Doviciozo. Pasaules finālā startēka labākie Eiropas, Ziemeļamerikas un Āzijas seriālu braucēji. Jau vēstīts, ka piektdien Šlēgelmilhs guva divas trešās vietas LBST Eiropas seriāla pēdējos braucienos, bet kopvērtējumā izcīnīja otro vietu, atpaliekot vienīgi no Linda. Pērn Šlēgelmilhs debitēja LBST Eiropas čempionāta sacensībās \"PRO-Am\" ieskaites klasē, kurā brauc viens profesionālais sportists un viens amatieris. Sezonas laikā Šlēgelmilhs ar krievu Mihailu Stepanovu trīs reizes izcīnīja trešo vietu, bet sezonas noslēguma sacensībās sensacionāli guva uzvaru. LBST čempionāts sācies 2009. gadā, un tas tiek uzskatīts par pasaules ātrāko zīmola trofejas izcīņu. 2016. gada sezonu Eiropā veido seši posmi Pirmās formulas trasēs - Moncā, Silverstounā, Pola Rikāra trasē, Spa, Nirburgringā un Valensijā. Šī gada čempionātā startēja rekordliels dalībnieku skaits - vairāk nekā 40 līdzīgas tehniskās specifikācijas \"Lamborghini\" automašīnu ekipāžas.", "link": "https://www.delfi.lv/auto/42826676/motorusports/48258401/slegelmilham-ceturta-vieta-ari-lamborghini-blancpain-super-trofeo-seriala-otraja-finalbrauciena"},
{"title": "'MINI' jaunās paaudzes 'Cooper' hečbeks", "category": "Auto", "body": "Kompānija \" MINI \" pirmdien, 18. novembrī, savā rūpnīcā Oksfordā oficiāli prezentējusi jaunās paaudzes \"Cooper\" hečbeku. Plašākai sabiedrībai jaunais \"MINI\" tiks parādīts mēneša beigās Tokijas un Losandželosas autoizstādē. Lai arī vizuāli jaunais \"MINI Cooper\" būtiski nav mainījies, ražotājs norāda, ka šis modelis ir izstrādāts pilnībā no jauna. Hečbeks izgatavots uz \" BMW \" koncerna jaunās priekšpiedziņas platformas \"UKL1\". Salīdzinājumā ar priekšteci jaunais modelis ievērojami audzis gabarītos. Tas ir par 98 mm garāks (3821 mm), par 44 mm platāks (1727 mm) un par septiņiem milimetriem augstāks (1414 mm), bet tā riteņu garenbāze palielināta par 42 mm (2495 mm). Savukārt bagāžas nodalījums tagad ir par 30 procentiem lielāks, un tā tilpums sasniedz 211 litru. Pilnībā jauni ir arī \"MINI Cooper\" motori. Automobilis iegūs 1,5 litru trīscilindru turbopūtes benzīna un dīzeļa dzinēju, kas attīsta attiecīgi 136 un 116 zirgspēku jaudu. Pirmais no tiem britu hečbekam ļaus līdz 100 km/h paātrināties 7,8 sekundēs, bet otrais – 9,2 sekundēs. Savukārt \"MINI Cooper\" sportiskā modifikācija \"S\" turpmāk tiks komplektēta ar divlitru četrcilindru turbopūtes benzīna motoru, kas attīsta 192 ZS. Tas ļaus sportiskajam hečbekam līdz 100 km/h paātrināties 6,7 sekundēs. Visi šie turbomotori jau standartā būs aprīkoti ar \"Start&Stop\" sistēmu, kā arī atbildīs \"Euro 6\" ekoloģiskajām normām. Kā norāda ražotājs, šie agregāti patērēs vidēji par 27% mazāk degvielas nekā iepriekšējā modeļa dzinēji. \"MINI Cooper\" pircēju izvēlei būs trīs transmisijas – sešpakāpju manuālā, sešpakāpju automātiskā un šīs automātiskās pārnesumkārbas sportiskā versija. Pēdējā no tām būs ar pārnesumu pārslēgšanas dublējošajiem taustiņiem aiz stūresrata. Tāpat jaunajam \"MINI Cooper\" būs pieejama adaptīvā balstiekārta (ar diviem darbības režīmiem – komforta un sportisko), projekcijas ekrāns, adaptīvā kruīza kontrole, pilnībā diožu priekšējie un aizmugurējie lukturi, atpakaļskata kamera, automātiskā paralēlās parkošanās sistēma un virkne modernu drošības sistēmu.", "link": "https://www.delfi.lv/auto/42826674/modelu-jaunumi-testi/43826528/mini-jaunas-paaudzes-cooper-hecbeks"},
{"title": "Jaunais 'MINI Countryman' turpmāk arī kā hibrīds", "category": "Auto", "body": "Kompānija  MINI  prezentējusi jaunās, jau otrās paaudzes \"Countryman\" apvidus automobili. Turklāt šis modelis būs arī pieejams hibrīda versijā, tādējādi kļūstot arī par pirmo tāda veidojuma spēkratu MINI vēsturē. Jaunā \"MINI Countryman\" kopgarums ir 4,3 metri, kas ir par 20 centimetriem vairāk nekā priekštecim, bet riteņu garenbāze palielināta par 7,5 centimetriem – līdz kopumā 2,67 metriem. Bagāžas nodalījuma tilpums jaunajam modelim ir 450 litru, bet nolaistu aizmugurējo sēdekļu atzveltņu gadījumā – 1309 litri. Bāzes aprīkojumā \"MINI Countryman\" tiks komplektēts ar pusotra litra trīscilindru benzīna dzinēju, kas attīsta 136 zirgspēkus. Tāpat automobilim būs pieejams divu litru motors ar 192 ZS versijā \"S\". No dīzeļdzinējiem klientiem tiks piedāvāts divlitru agregāts, kas atkarībā no versijas attīsta 150 vai 190 zirgspēku. Modernizētā pilnpiedziņas sistēma \"All4\" būs pieejama jebkurai no \"Countryman\" modifikācijām. Bāzes dzinējs tiks sajūgts vai nu ar sešpakāpju manuālo, vai tāda paša pārnesumu skaita automātisko transmisiju. Versija ar jaudīgāko dīzeļdzinēju jau standartā būs pieejama ar astoņpakāpju automātisko pārnesumkārbu \"Steptronic\", bet \"Cooper S Countryman\" un \"Cooper D Countryman\" versijai tas būs par papildu samaksu. Savukārt hibrīda versijā \"Cooper S E Countryman All4\" spēka agregāts ir aizgūts no  BMW  2. sērijas \"Active Tourer 225xe\". Tas apvieno 136 zirgspēku 1,5 litru benzīna trīscilindru dzinēju, 88 ZS elektromotoru, sešpakāpju automātisko pārnesumkārbu un 7,7 kWh litija jonu akumulatoru komplektu. Hibrīda spēka agregāta kopējā jauda ir 224 ZS, bet griezes moments – 385 Nm. Tikai ar elektroenerģiju \"MINI Countryman\" hibrīda versija spēs nobraukt līdz 40 kilometru distanci, bet maksimālais braukšanas ātrums tādā gadījumā ir ierobežots pie 125 km/h atzīmes. Savukārt, darbinot hibrīda sistēmu kombinētajā ciklā, ražotāja norādītais degvielas vidējais patēriņš ir 2,1 litrs uz 100 km. Papildu aprīkojumā automobilim pieejama multimediju sistēma ar 8,8 collu skārienjutīgo ekrānu, projekcijas ekrānu, \"Harman / Kardon\" audio sistēmu, panorāmas stikla jumtu un virkni citu komforta un drošības sistēmu. Plašākai sabiedrībai jaunais \"MINI Countryman\" pirmo reizi tiks parādīts novembrī notiekošajā Losandželosas autoizstādē. Tirdzniecībā MINI jaunais apvidus automobilis nonāks 2017. gada pirmajā ceturksnī.", "link": "https://www.delfi.lv/auto/42826674/modelu-jaunumi-testi/48079113/jaunais-mini-countryman-turpmak-ari-ka-hibrids"},
{"title": "BMW praktikanti izgatavojuši 'MINI' pikapu", "category": "Auto", "body": "Kompānija \" MINI \" publicējusi attēlus ar konceptuālu pikapu \"Adventure\", ko \" BMW \" rūpnīcas praktikanti izgatavojuši uz \"Paceman\" modeļa bāzes. \"MINI Paceman Adventure\" aprīkots ar \"Cooper S\" modifikācijas motoru – 184 zirgspēku jaudīgo 1,6 litru turbopūtes agregātu. Tāpat pikapam ir arī pilnpiedziņas sistēma \"ALL4\". Neskaitot atšķirīgu virsbūves aizmugurējo daļu, \"MINI Paceman Adventure\" no standarta modeļa atšķiras vēl ar pārveidotu šasiju un paaugstinātu klīrensu. Vēl automobilis aprīkots ar papildus lukturiem, augstāku gaisa ņemšanas punktu un apvidus braukšanai piemērotākām riepām.", "link": "https://www.delfi.lv/auto/42826674/modelu-jaunumi-testi/44437068/bmw-praktikanti-izgatavojusi-mini-pikapu"},
{"title": "Šlēgelmilhs: šī bija krāšņiem iespaidiem piepildīta nedēļas nogale", "category": "Auto", "body": "Latvijas autošosejas meistars  Haralds Šlēgelmilhs  pēc aizvadītajām sacensībām Vācijā, kur tika startēts \" ADAC  GT Masters\" seriāla noslēdzošajā posmā, neslēpj savu sajūsmu par sacensībām. \"Šī bija krāšņiem iespaidiem piepildīta nedēļas nogale, kurā guvu daudz jaunu iespaidu un noderīgu pieredzi, kuru varēšu izmantot arī mācot un trenējot jaunos braucējus Latvijā,\" saka Haralds. \"Ļoti liels prieks un gandarījums, ka izdevās sasniegt komandas mērķi un finišā būt starp desmit ātrākajām ekipāžām.\" Sacensību laikā autosportistiem bija jāpiedalās divos 60 minūtes garos braucienos, veicot plānotu pilotu nomaiņu pēc pirmajām 30 minūtēm. Kā ziņojām, pirmajā finālbraucienā Šlēgelmilha un vācu pilota Lukas Ludviga pārstāvētā \"BKK Mobil Oil Racing Team Zakspeed\" komanda ierindojās otrajā vietā, bet otrajā braucienā palika devītie.  \"Ja pirmajā braucienā būtu izdevies noturēt brauciena vadību līdz pat finišam un otrajā braucienā nebūtu avārija ar Algersuari, šī būtu perfekta nedēļas nogale. Ja man jāliek atzīme, tad liktu astoņas no desmit ballēm,\" ar smaidu nosaka Haralds Šlēgelmilhs. \"Šīs bija vienas no visprofesionālāk sarīkotajām sacensībām, kādās esmu startējis – no brīža, kad ierados trasē, līdz pat otrā brauciena finišam – viss norisinājās, kā plānots un nobīde nebija ne par minūti. Čempionāta sadarbības partneri – Vācijas automobiļu klubs ADAC, televīzijas, kas sacensības translē tiešraidē, un autoražotāji, kas sacensībām sagatavo sacīkšu tehniku – pieprasa augstākās kvalitātes produktu, un varu apgalvot, ka rīkotāji spēj to sagādāt.\" \"Ar \"Mercedes-Benz SLS AMG GT3\" automašīnu apradu salīdzinoši ātri. Ja vēl sestdienas braucienā eksperimentēju un centos līdz galam izprast mašīnas vadāmību, tad jau svētdien, otrajā braucienā, ātrāko apli veicu par nepilnu sekundi ātrāk, kas šādās sacensībās ir ļoti daudz,\" saka Haralds. \"Bija vairāki tehniski jauninājumi, kādus iepriekš nebiju izmantojis, piemēram, pretizslīdēšanas un vilces kontroles sistēma. Ļoti pārsteidza arī automašīnas jaudīgās bremzes – katrā līkumā spiest bremžu pedāli ar 140 bāru spēcīgu pretspiedienu nav joka lieta. Lai varētu sasniegt visaugstākos rezultātus, ļoti svarīgi ir ne tikai morāli sagatavoties sacensībām, bet būt arī fiziski labā formā.\" \"Pilnīgi jauna pieredze man bija braukšana pārī. Pirmkārt, liels izaicinājums bija atrast pareizo automašīnas regulējumu, kas atbilstu abiem braucējiem. Otrkārt, sacensību laikā man ar Luku bija jānomainās – tas nozīmē, ka bija jāatsprādzē drošības jostas, jāatvieno sarunu iekārta un jāizkāpj no mašīnas, un tad pie stūres jāpalaiž apsēsties komandas biedrs, kuru nepieciešams piesprādzēt un pieslēgt pie radio sakariem,\" stāsta Latvijas pilots. \"Turklāt, vēl pirms iebraukšanas boksu celiņā, jāpārliecinās, ka nospiestas visas nepieciešamās pogas, lai vispār varētu veikt šādu nomaiņu. Un tas viss jāizdara 20 sekunžu laikā! Kad pirmo reizi izmēģinājām šo procedūru, tā aizņēma vairāk kā minūti. Es pat neatceros, cik daudz reizes trenējāmies un atkārtojām šo nomaiņu, bet sacensībās visu izdarījām nekļūdīgi, 19 sekunžu laikā.\"", "link": "https://www.delfi.lv/auto/42826676/motorusports/45066838/slegelmilhs-si-bija-krasniem-iespaidiem-piepildita-nedelas-nogale"},
{"title": "Šlēgelmilhs aizvadījis sacīkstes Gruzijas 'Legends' čempionātā", "category": "Auto", "body": "Pazīstamais latviešu sacīkšu braucējs  Haralds Šlēgelmilhs  aizvadītajā nedēļas nogalē \"Rustavi International Motorpark\" trasē startēja  Gruzijas  autošosejas čempionāta \"Legends\" klases sacensību braucienos, kuros uzrādīja atzīstamu sniegumu un spēja cīnīties ar klases līderiem. Sestdienas, 25. aprīļa, kvalifikācijā Haralds uzrādīja septīto ātrāko laiku, tomēr bija spiests sacīkstes sākt no pēdējās starta vietas, jo automašīnas minimālais svars bija zem normas. Sacīkstēs latvietis ātri spēja aizcīnīties līdz pirmajam sešiniekam. \"Haralds aizvadīja satriecošu sacīksti – viens no lieliskākajiem dueļiem trīs gadus ilgajā gruzīnu \"Legends\" vēsturē. Latviešu braucējs cīnījās par 6. vietu ar diviem pieredzējušiem un labi zināmiem vietējiem pilotiem,\" stāsta vietējais sacīkšu organizators Eldars Marčenko. \"Piloti brauca ne tikai ciešā grupā, bet visus 10 apļus absolūti tuvu buferis buferī. Kopumā Haralds ir īsts cīnītājs, ja nebūtu problēmu ar automašīnas svaru, visticamāk viņš cīnītos līderu trijniekā.\"  Sacīkšu otrajā dienā Haralds kvalifikācijā uzrādīja trešo labāko laiku, par 0,083 sekundēm piekāpjoties ātrākajām gruzīņu pilotam Šotam Abhazavam. Pirmos sešus pilotus šķīra tikai 0,6 sekundes. \"Visu sacīkšu garumā tika aizvadīta sīva cīņa starp pirmajiem septiņiem ātrākajiem pilotiem. Haralds Šlēgelmilhs vairākas reizes uzbruka Dāvidam Kakabadzem cīņā par trešo vietu, pēdējā aplī pat izvirzoties vadībā. Tūlīt pat gan nācās atdot pozīcijas, kad garām pasteidzās Šota Abhazava un Davids Kakabadze. Latvietis finišēja trešais – 0,5 sekundes aiz uzvarētāja. Tomēr pēc finiša tiesneši piesprieda Haraldam 30 sekunžu sodu par pāragru startu, kā rezultātā latviešu sportists palika devītais,\" sacīkšu gaitu apraksta organizators. \"Ja pirms šīm sacīkstēm par \"Legends\" automašīnām biju visai skeptisks, tad pēc šīs nedēļas nogales manas domas ir pilnībā mainījušās. Ļoti dinamiskas un spraigas sacīkstes, kas man atgādināja kartingu sacīkstes, tomēr šeit cīņās ir vienkārši fantastiskas – pozīcijas mainās katrā aplī, turklāt konkurence bija liela un rezultāti ļoti blīvi,\" pēc sacīkstēm savās emocijās dalās Haralds Šlēgelmilhs.  Iespējams, redzēsim Haraldu Šlēgelmilhu startējam Biķernieku trasē 4. jūlijā, kad Latvijā viesosies Turcijas, Gruzijas un Somijas ātrākie \"Legends\" klases braucēji \"Continental Legends Cup\" sacensību ietvaros. \"Man jau ir piedāvājums startēt gan Latvijas, gan Pērnavas \"Legends\" posmos, tomēr skatīšos pēc savām iespējām. Sacīkšu grafiks šogad ir diezgan saspringts. Ja visi apstākļi sakritīs, tad noteikti būšu redzams uz starta arī Rīgā,\" sola Haralds Šlēgelmilhs.  \"Legends\" ir budžeta autošosejas klase, kur auto virsbūve veidota pēc Amerikas trīsdesmito gadu automobiļa izskata. \"Legends\" automašīnas ir aprīkotas 1300 kubikcentimetru \" Yamaha \" motocikla dzinēju, kas mašīnas vieglā svara dēļ ļauj paātrināties līdz 100 km/h četrās sekundēs. Šogad Latvijā norisināsies viens \"Legends\" posms, kas notiks Baltijas autošosejas čempionāta ietvaros 4. jūlijā. Šobrīd Latvijā ir iegādātas četras \"Legends\" sacīkšu automašīnas.", "link": "https://www.delfi.lv/auto/42826676/motorusports/45902581/slegelmilhs-aizvadijis-sacikstes-gruzijas-legends-cempionata"},
{"title": "Nitišs 'World RX' Francijas posmu iesāk ceturtajā vietā, Baumanim neveiksme", "category": "Auto", "body": "Sestdien startēja Monster Energy FIA pasaules rallijkrosa čempionāta (Pasaules RX) astotais posms Francijā, kura laikā autosportistiem bija jāveic divi kvalifikācijas braucieni. Jēkabpilietis  Reinis Nitišs  abos braucienos uzrādīja ceturto ātrāko laiku un ieguva 80 punktus, kas rezultāts šobrīd viņu ierindo ceturtajā vietā, savukārt Eiropas čempionāta \"Super1600\" klasē otram Latvijas pārstāvim Jānim Baumanim neveiksme un tikai 26.vieta. Pasaules  RX  Francijas  posms sākās ar treniņbraucieniem, kuru laikā Nitišs veica 14 apļus un uzrādīja sesto ātrāko apļa laiku. Vairākiem desmitiem tūkstošu skatītāju, kuri bija sapulcējušies klātienē vērot sacensības, par prieku, 17 Supercar klases piloti treniņbraucienos uzrādīja apļa laikus, kuru atstatums bija mazāks par vienu sekundi, solot aizraujošas cīņas par katru trases metru. \"Treniņbraucieni izdevās labā ritmā un ieguvām ļoti noderīgus telemetrijas datus, kas palīdzēs noteikt, kādi uzlabojumi vēl veicami. Braukšanas temps ir labs, tomēr dažos līkumos zaudēju laiku, tamdēļ pirms kvalifikācijas brauciena veiksim izmaiņas mašīnas regulējumā. Tāpat būs jāveic nelielas korekcijas arī braukšanas stilā un trajektorijās,\" pirms kvalifikācijas kārtām pragmatisks bija Nitišs. Pirmās kvalifikācijas kārtas braucienā Nitišs startēja no otrās pozīcijas un Joker apli izvēlējās veikt uzreiz pēc starta. Lai gan brauciena sākumā Nitišs ieņēma trešo vietu, viņam izdevās apsteigt Endiju Skotu (Andy Scott), kurš tobrīd veica Joker apli. Tomēr par uzvaru braucienā Nitišam pacīnīties neizdevās –  Peters Solbergs  finišu sasniedza 1,278 sekundes pirms Nitiša. Pirmās kvalifikācijas kārtas kopvērtējumā Reinis Nitišs uzrādīja ceturto ātrāko laiku. Arī otrās kvalifikācijas kārtas braucienā Nitišs izvēlējās līdzvērtīgu taktiku un uzreiz veica Joker apli, tādējādi ieņemot ceturto vietu. Diemžēl latvietis nedaudz iestrēga aiz francūža Žeroma Grosē-Žanī, kurš došanos Joker aplī atlika līdz pēdējam brīdim. Nitišs francūzi gan apsteidza, tomēr pacīnīties ar brauciena līderiem Timiju Hansenu un Peteru Solbergu šoreiz Nitišam neizdevās. Otrās kvalifikācijas kārtas kopvērtējumā Nitišs uzrādīja trešo ātrāko laiku. \"Būtiski, ka ar katru trasē veikto metru jūtos arvien komfortablāk, un tas dod nepieciešamo pārliecību, ka varu braukt vēl ātrāk. Rīt jāturpina labi iesāktais darbs, jāturpina stabila braukšana, un tikai tad varam domāt par rezultātu dienas izskaņā,\" nosvērts ir Nitišs.  Pasaules RX Francijas posma pirmajā dienā Reinis Nitišs ieguva 80 punktus, kas latvietim ļauj ierindoties ceturtajā vietā.  Līderpozīciju šobrīd ieņem Timijs Hansens, kurš uzrādīja ātrāko laiku abās kvalifikācijas kārtās un ir iekrājis maksimāli iespējamos 100 punktus. Otrajā vietā ar 84 punktiem ierindojies Peters Solbergs, savukārt trešajā vietā - Pontus Tīdemans (Pontus Tidemand), kuram 81 punkts. Jānis Baumanis Eiropas rallijkrosa čempionāta otrajos kvalifikācijas braucienos piedzīvoja sadursmi un pēc pirmās dienas atrodas 26.vietā \"Super 1600\" klasē. Diena latviešu pilotam iesākās ļoti veiksmīgi, un treniņbraucienos tika uzrādīts ceturtais ātrākais apļa laiks, taču kvalifikācijas braucienos vairs tik labi Baumanim neveicās. Pirmajos divos braucienos viņam pretī stājās čempionāta kopvērtējuma līderis Sergejs Zagumennovs un trīs franču braucēji, kuri bija ļoti agresīvi noskaņoti un savā mājas trasē vēlējās pacīnīties par augstāku vietu braucienā. Pirmajā braucienā Baumanim izvērtās ļoti asa cīņa ar mājiniekiem, kurā tika zaudēts daudz laika, tomēr finišā Latvijas sportists tikai nedaudz, 0,26 sekundes, zaudēja Zagumennovam un brauciena kopvērtējumā ierindojās 7.vietā.  Otrais kvalifikācijas brauciens bija vēl neveiksmīgāks, jo tika piedzīvota sadursme ar franču braucēju Sirilu Reimonu. Par šo sadursmi Jānim Baumanim tika parādīts melnais karogs, kas nozīmēja izslēgšanu no brauciena rezultātiem. Komanda tiesnešu lēmumu apstrīdēja, taču tas palika nemainīgs. Tas Baumani pēc pirmās dienas atbīdīja uz sacensību kopvērtējuma tabulas lejasdaļu. \"No rīta jutos ļoti labi, un ar katru apli treniņbraucienos kāpināju tempu, taču turpinājums nebija tik veiksmīgs. Šobrīd spēkā ir tikai pirmās kvalifikācijas rezultāts, un tas nozīmē, ka rīt atlikušajās divās kvalifikācijas kārtās būs jāpaveic brīnums, lai iekļūtu pusfinālā,\" saka Jānis.", "link": "https://www.delfi.lv/auto/42826676/motorusports/44937476/nitiss-world-rx-francijas-posmu-iesak-ceturtaja-vieta-baumanim-neveiksme"},
{"title": "Video: Nitišs par Pasaules RX Francijas posma pirmo dienu", "category": "Auto", "body": "Latvijas autosportists  Reinis Nitišs  dalās iespaidos par savu sniegumu pēc pasaules RX Francijas posma pirmās dienas, kurā viņš abos braucienos uzrādīja ceturto ātrāko laiku un ieguva 80 punktus.", "link": "https://www.delfi.lv/auto/42826676/motorusports/44937922/video-nitiss-par-pasaules-rx-francijas-posma-pirmo-dienu"},
{"title": "Nitišs līderpozīcijā pēc pasaules čempionāta Somijas posma pirmās dienas", "category": "Auto", "body": "Somijas pilsētā Kouvolā sācies \"Monster Energy\"  FIA  pasaules rallijkrosa čempionāta (Pasaules RX) ceturtais posms. Pasaules RX kopvērtējuma līderis  Reinis Nitišs  sacensību pirmajā dienā veica divus kvalifikācijas braucienus. Pirmajā no tiem Nitišs uzrādīja absolūti ātrāko laiku, savukārt otrajā braucienā latvietim ceturtais laiks. Šāds rezultāts pēc pirmās sacensību dienas ļauj Nitišam atrasties līderpozīcijā, dalot to ar Antonu Marklundu. Izšķirošie braucieni norisināsies svētdien, 29. jūnijā. Lai gan sacensību pirmā diena sākās ar īsti vasarīgiem laika apstākļiem, jau brīvo treniņbraucienu izskaņā virs trases savilkās mākoņi, un atlikušās dienas laikā trasē vairākkārtīgi arī lija lietus. Sacensībās uz starta izgāja 22 dalībnieki, tajā skaitā arī Reinis Nitišs, kurš treniņbraucienos uzrādīja ceturto ātrāko laiku. \"Noskaņojums pirms sacensību pirmā starta ir labs. Treniņbraucienos izmēģinājām dažādus automašīnas regulējumus un šobrīd zinām, kas vēl ir jāpamaina, lai kvalifikācijas braucienos sasniegtu labu rezultātu,\" pirms starta nosvērts bija Reinis Nitišs. Pirmajā kvalifikācijas braucienā Reinis startēja kopā ar savu \" Olsbergs MSE \" komandas biedru Andreasu Bakerudu, Atro Mēti, Andri Ounu un Dereku Tohilu. Nitišs startēja no otrās pozīcijas un jau pirmā apļa laikā apsteidza savu komandas biedru, un izvirzījās brauciena vadībā. Brauciena turpinājumā Nitišs izcīnīto brauciena līderpozīciju neatdeva arī pēc Joker apļa veikšanas un finišu sasniedza pirmais, apsteidzot Bakerudu par 0,324 sekundēm. Finišā Nitišs ne tikai izcīnīja uzvaru savā braucienā, bet arī visa kvalifikācijas brauciena kopvērtējumā uzrādīja absolūti ātrāko laiku, tādējādi iegūstot 50 punktus. \"Ar sacensību sākumā sasniegto rezultātu esmu ļoti apmierināts. Trase Somijā ir tehniski sarežģīta, tāpēc pirmo kvalifikācijas braucienu veicu ļoti apdomīgi un braucu tā, lai nepieļautu kļūdas. Zinu, kur varu riskēt vairāk, lai apli veiktu par dažām desmitdaļām ātrāk,\" apņēmīgs uzturēt uzņemto tempu ir Reinis Nitišs. Otrajā braucienā Nitišs sacentās kopā ar pirmā kvalifikācijas brauciena ātrākajiem braucējiem – Andreasu Bakerudu, Timiju Hansenu (Timmy Hansen), Antonu Marklundu un Timuru Timerzjanovu (Timur Timerzyanov). Nitišs braucienu sāka no ceturtās pozīcijas un brauciena laikā spēja pakāpties līdz pat otrajai pozīcijai. Diemžēl kļūda, kam sekoja sagriešanās pēdējā aplī, liedza latvietim finišēt augstāk par ceturto vietu. Par spīti tam, kvalifikācijas brauciena absolūtajā vērtējumā Reinis Nitišs uzrādīja ceturto ātrāko laiku, nodrošinot 40 punktus. \"Pieļāvu kļūdu - pēdējā aplī, vienā no līkumiem, iegāju ar pārāk lielu ātrumu. Nācās izbraukt no ideālās trajektorijas, bremzēt un… sagriezties. Labi, ka braucienā uzrādīju ceturto ātrāko laiku, iegūstot svarīgus punktus. Šī bija ļoti vērtīga mācība priekšdienām, kuru noteikti ņemsim vērā jau rīt, kad turpināsim mazāk riskēt un centīsimies gūt pēc iespējas vairāk punktus,\" pēc pirmās sacensību dienas atklāj Reinis Nitišs. Pēc Pasaules RX Somijas posma pirmās sacensību dienas Reinis Nitišs un Antons Marklunds ar 90 punktiem dala pirmo vietu. Trīs punktus no līderiem atpaliek Nitiša komandas biedrs Bakeruds.  Peters Solbergs  (Petter Solberg) dienas laikā ieguva 67 punktus un šobrīd atrodas desmitajā vietā.", "link": "https://www.delfi.lv/auto/42826676/motorusports/44664562/nitiss-liderpozicija-pec-pasaules-cempionata-somijas-posma-pirmas-dienas"},
{"title": "Rallijkrosistam Baumanim veiksmīgs starts Eiropas čempionāta Somijas posmā", "category": "Auto", "body": "Šis ir labākais pirmās dienas sniegums Eiropas čempionāta debitantam. Portugālē pēc pirmās dienas Jānis ieņēma tikai 10 vietu, Lielbritānijā dēļ motora maiņas vispār nebija punktu, bet Norvēģijā pēc pirmajām divām kvalifikācijām Jānis Baumanis atradās 5. vietā. Šobrīd komanda ar šodienas rezultātu ir apmierināta, bet Jānis pats atzīst, ka ar savu sniegumu ir dalītās jūtās: \"Pirms vairākām nedēļām šajā trasē ar komandu aizvadījām nopietnu treniņu sesiju, todien gan bija lietaina diena un lietus regulējumi, braukšanas temps un bremzēšanās tika pielāgoti slapjajai trasei. Šodien viss notika pa sauso un līdz ar to nācās adaptēties pavisam savādāk. Trase ir ļoti, ļoti sarežģīta, ne mirkli nedrīkst atslābt, ātrās pagriezienu sasaistes un trases augstumu maiņas ar tramplīnu prasa maksimālu koncentrēšanos un ļoti precīzu braukšanu. Brīvos treniņbraucienus uzsāku ar labu ātrumu, bet jutu, ka auto īsti neklausa un tādēļ devos boksos, lai veiktu izmaiņas piekares regulējumos. Izrādās, ka biju uzrādījis trešo laiku klasē. Pa to laiku konkurenti paspēja izbraukt vairākas reizes un uzlaboja savus apļu laikus un mans trešais reuzltāts noslīdēja uz sesto ātrāko laiku brīvo treniņu sesijā.  Pēc boksu apmeklējuma atgriezos starta zonā, bet tajā brīdī sāka līt un tiesneši pārtrauca treniņu sesiju.  Piektdienas vakara izlozē tika izlozēta starta kārtība pirmajai kvalifikācijas braucienu sērijai,  Baumanim starts kopā ar čempionāta kopvērtējuma līderi  Zagumenovu labajā pusē, kreisajā Navicks, Vimmers, Saluri.  Pēc starta abi blakus esošie sportisti burtiski saspiež Baumaņa auto, taču pēc trešā pagrieziena Jānis apdzen Zagumenovu un kāpina tempu tā, ka neatstāj cerības nevienam no šā brauciena dalībniekiem un izcīna skaistu un pārliecinošu uzvaru ar divu sekunžu pārsvaru pār Zagumenovu. Skaists un perfekts brauciens.  Citā braucienā Jāņa sīvākais konkurents Linemanns netraucēts gūst uzvaru un uzvar arī visā pirmās kvalifikācijas sērijā ar 0,00123 sekunžu pārsvaru pār Jāni, savukārt Misulia izcīna trešo vietu, atpaliekot no Baumaņa par 1,22 sekundēm.  Otrajā kvalifikācijas braucienā Jānim iespaidīga konkurence - visi čempionāta ātrākie braucēji, tribīnēs šo braucienu nosauc par \"mazo finālu\". Starts, kā jau tas bija sagaidāms, padodas visiem vienāds. Pirmā pagrieziena burzmā Baumanis paliek trešais un, atbrīvojies no stumdīšanās, metas pakaļ otrajā vietā braucošajam Zagumenovam, ātri noķer viņu, bet nav iespēju apdzīt. Krievu sportists pamatīgi bremzē Jāni un, nobraucot aiz viņa divus apļus, Jānis pazaudē daudz laika un pēdējā aplī vairs neizdodas apdzīt otrajā vietā braucošo komandas biedru, līdz ar to braucienā un visā sesijā trešā vieta.  Sestdienas divu kvalifikāciju summā Jānim trešā vieta, otrajo vietu ieņem Linnemans, bet vadībā patreiz ir Misulia.  Rīt trešajā kvalifikācijas braucienā atkal visi sīvākie konkurenti un starts no vidus.  \"Rīt ļoti atbildīga diena, jākapina temps, jāātgūst pozīcijas. Patīkami vērot daudzos Latvijas fanus un karogus trases malā, paldies visiem, kas mērojuši ceļu šurp, lai klātienē vērotu šīs sacensības un ar savu klātbūtni mūs atbalstītu,  es domāju, ka gan Reinim, gan man noteikti tas dod papildus stimulu un motivāciju sasniegt labus rezultātus\", nopietni sarunu nobeidz Jānis.", "link": "https://www.delfi.lv/auto/42826676/motorusports/44665324/rallijkrosistam-baumanim-veiksmigs-starts-eiropas-cempionata-somijas-posma"},
{"title": "Latvijas rallijkrosa braucēju panākumi var sekmēt 'World RX' posma aizvadīšanu Latvijā", "category": "Auto", "body": "Kā zināms, pasaules rallijkrosa čempionātā (\"World RX\"), kas šogad notiek pirmo reizi, un Eiropas čempionātā Latvijas piloti  Reinis Nitišs  un Jānis Baumanis ir vieni no spēcīgākajiem dalībniekiem, kas pievērsis uzmanību Latvijai. Tāpēc \"IMG Motorsport\" direktors Martins Anaji intervijā LTV7 raidījumam \"Tavs auto\" atklājis, ka nav izslēgta \"World RX\" posma norise Latvijā, Rīgā. \"Abi jaunieši uzrāda strauju sportisko izaugsmi, kas līdzi nes arī pašu sportistu popularitāti, ne tikai Latvijā un Eiropā, bet arī visā pasaulē,\" intervijā \"Tavs Auto\" saka Anaji. \"Rīkot pasaules un Eiropas rallijkrosa čempionātu Rīgā ir lieliska iespēja popularizēt šo sporta veidu, piesaistot jaunus talantus ne tikai no Latvijas, bet arī pārējām Baltijas valstīm. Baumanis un Nitišs ir lielisks paraugs tam, cik salīdzinoši īsā laikā var sasniegt iespaidīgus sportiskos rezultātus.\" \"Baumani, kurš patlaban cīnās par Eiropas čempiona titulu \"Super 1600\" klasē, pirms pieciem mēnešiem pasaules rallijkrosa sabiedrība vispār nezināja un man šķiet, ka arī pats Jānis diez vai varēja noticēt tam, ka četru mēnešu laikā kopš viņš ir Eiropas rallijkrosa čempionāta apritē spēs uzrādīt tik augstus un stabilus rezultātus,\" norāda Anaji. \"Mēs zinām, ka Latvijā rallijkross tieši abu talantīgo jauniešu dēļ ir ieguvis daudz fanu un atbalstītāju, līdz ar to rīkot rallijkrosa čempionāta posmu valstī, kur šo sporta veidu ļoti mīl, ir lieliski.\" Pasaules un Eiropas čempionāta sacensības noris paralēli, \"World RX\" braucējiem kalendārā ir paredzēti papildus posmi Ziemeļamerikā, Dienvidamerikā un Tuvajos Austrumos.", "link": "https://www.delfi.lv/auto/42826676/motorusports/44937640/latvijas-rallijkrosa-brauceju-panakumi-var-sekmet-world-rx-posma-aizvadisanu-latvija"},
{"title": "2015.gada Baltijas rallija sezona iesāksies un noslēgsies Latvijā", "category": "Auto", "body": "Pirmais jaunās sezonas \"lielais\" rallijs būs Latvijas čempionāta posms, leģendārais rallijs \"Sarma\", kas šogad pirmo reizi risināsies janvārī nevis, kā ierasts, februārī. Formāli pirmā ziemas sacīkste būs \"Alūksne Rally\" rallijsprints, kas notiks 18.janvārī. Jāpiebilst, ka Gulbenes rallijs būs arī Igaunijas čempionāta posms. Pēc tam \"stafeti\" pārņems Lietuva, kas janvāra beigās rīko savu tradicionālo ziemas posmu \"Winter Rally\" Utenā. Februāra pirmajā nedēļas nogalē Latvijā notiks pirmais lielākais gada autosporta pasākums Baltijā - Eiropas rallija čempionāta ( ERČ ) posms \" Rally Liepāja \", kas būs uzreiz otrais un trešais Latvijas meistarsacīkšu posms. Februāra nogalē savu ziemas sacīksti rīkos arī Igaunija - \"Eesti Talv\" ralliju Viru. Vasaras sezona tradicionāli sāksies ar ralliju \"Talsi\" maijā, bet jūlijā savu ERČ posmu uzņems Igaunija ar \"auto24  Rally Estonia \" Otepē. Interesanti, ka šogad šis rallijs, kas līdz šim ir bijis viens no lielākajiem Baltijā, būs tikai ERČ posms; Igaunijas čempionātā šī sacīkste nav iekļauta. Otro gadu pēc kārtas Baltijas sezona noslēgsies ar ralliju \"Latvija\", kas paredzēts 17. un 18.oktobrī, nedēļu pēc Sāremā rallija. 2015.gada Latvijas rallija čempionāta projekts: 23.-24.janvāris    rallijs \"Sarma\" 6.-8.februāris \"Rally Liepāja\" 16.-17.maijs rallijs \"Talsi\" 19.-20.jūnijs rallijs \"Eesti Suvi\" (Igaunija) 7.-8.augusts rallijs \"300 ezeri\" (Lietuva) 28.-29.augusts    rallijs \"Kurzeme\" 17.-18.oktobris    rallijs \"Latvija\" 2015.gada Igaunijas rallija čempionāta projekts: 23.-24.janvāris    rallijs \"Sarma\" 20.-21.februāris    rallijs \"Eesti Talv\" (Viru) 29.-30.maijs rallijs \"Harju\" 19.-20.jūnijs rallijs \"Eesti Sivo\" (Voru) 21.-22.augusts    rallijs \"Tallinna Ralli\" 11.-12.septembris    rallijs \"Tartu Ralli\" 9.-10.oktobris rallijs \"Saaremaa Ralli\" 2015.gada Lietuvas rallija čempionāta projekts 30.-31.janvāris    rallijs \"Winter Rally\" (Utena) 16.-17.maijs rallijs \"Talsi\" 12.-13.jūnijs rallijs \"Žemaitija\" (Šauļi) 26.-27.jūnijs rallijs \"Utena\" 7.-8.augusts rallijs \"300 ezeri\" (Lietuva) 5.-6.septembris    rallijs \"Kaunas\" (Kauņa) 2.-3.oktobris rallijs \"Classic Druskininkai\" (Druskininki)", "link": "https://www.delfi.lv/auto/42826676/motorusports/45205592/2015gada-baltijas-rallija-sezona-iesaksies-un-noslegsies-latvija"},
{"title": "Video: Moncas trases aplis ar 'Lamborghini' Haralda Šlēgelmilha izpildījumā", "category": "Auto", "body": "Latvijas viens no ātrākajiem autošosejas pilotiem  Haralds Šlēgelmilhs  aizvadītajā nedēļā piedalījās  \"Lamborghini Blancpain Super Trofeo\" čempionāta pirmā posma sacensībās , kas notika leģendārajā Moncas trasē Itālijā. Piedāvājam jums noskatīties Moncas trases apli Haralda izpildījumā!", "link": "https://www.delfi.lv/auto/42826676/motorusports/45829029/video-moncas-trases-aplis-ar-lamborghini-haralda-slegelmilha-izpildijuma"},
{"title": "'MINI Cooper' tagad arī kā piecdurvju hečbeks", "category": "Auto", "body": "Kompānija \" MINI \" oficiāli atklājusi jaunās paaudzes \"Cooper\" hečbeka piecdurvju versiju. Tirdzniecībā šī modifikācija būs pieejama no šāgada oktobra. Atgādinām, ka līdz šim \"MINI Cooper\" hečbeks bija pieejams tikai trīsdurvju versijā. Piecdurvju \"MINI Cooper\" riteņu garenbāze ir 2 567 milimetri, kas ir par 72 mm vairāk nekā trīsdurvju modelim. Automobiļa kopgarums arī pieaudzis par 161 mm un tagad sasniedz 3 982 mm. Tomēr virsbūves platums abām \"MINI Cooper\" modifikācijām gan ir vienāds, vienīgi augstums piecdurvju modelim virsbūves aizmugurējā daļā ir par 11 mm lielāks nekā trīsdurvju hečbekam. Sākotnēji piecdurvju \"MINI Cooper\" pircēju izvēlei tiks piedāvāti divi benzīna un divi dīzeļa motori. No benzīna dzinējiem pieejams 1,5 litru trīscilindru (136 ZS) un divu litru četrcilindru agregāts (192 ZS). Arī dīzeļmotori pieejami ar tādu pašu darba tilpumu un attiecīgi 116 un 170 ZS jaudu. Dzinēji tiek sajūgti vai nu ar sešpakāpju manuālo, vai tāda paša pārnesumu skaita automātisko \"Steptronic\" pārnesumkārbu. Autoražotājs plāno, ka gadā spēs pārdot ap 150 tūkstoš piecdurvju \"MINI Cooper\" automobiļu.", "link": "https://www.delfi.lv/auto/42826674/modelu-jaunumi-testi/44580600/mini-cooper-tagad-ari-ka-piecdurvju-hecbeks"},
{"title": "'Land Rover' modernizējis 'Defender' modeli", "category": "Auto", "body": "Kompānija \" Land Rover \" atjauninājusi \"Defender\" modeli, kas ieguvis nelielas izmaiņas eksterjerā un interjerā, kā arī jaunu audio sistēmu. Turpmāk \"Land Rover Defender\" būs pieejams ar diviem jauniem virsbūves krāsojuma toņiem – \"Barolo\" melno\" un \"Havana\" tumši pelēko. Savukārt jumtu pircēji varēs izvēlēties kādā kontrastējošā tonī. Interjerā uzstādīti jauni sēdekļi, kuriem ir labāks sānu atbalsts un daļējs ādas apšuvums. Savukārt jaunajai audio sistēmai ir USB ligzda, lineārā ieeja, \"Bluetooth\" saskarne, pastiprinātājs, zemfrekvenču skaļrunis un četri 10 centimetru diametra koaksiālie skaļruņi. Iepriekšējo reizi \"Defender\" modelis tika modernizēts pērnā gada vasarā, kad tas ieguva 2,2-litru dīzeļdzinēju ar 122 ZS un 360 Nm, tādējādi aizstājot iepriekšējo agregātu ar 2,5-litru tilpumu. Vēl modelim sagatavoti divas jaunas komplektāciju pakotnes – \"Comfort Pack\" un \"Off-Road Pack\". Pirmā no tām iekļauj gaisa kondicionētāju, audio sistēmu, elektriski paceļamos logus un centrālo atslēgu. Otrajā ir ABS, grīdas aizsargi, piekabes āķis un bezceļam piemērotas riepas.", "link": "https://www.delfi.lv/auto/42826674/modelu-jaunumi-testi/42643926/land-rover-modernizejis-defender-modeli"},
{"title": "Jaunais 'Porsche 911' ieguvis pilnpiedziņu", "category": "Auto", "body": "Kompānija \" Porsche \" izstrādājusi pilnpiedziņas modifikācijas jaunās paaudzes \"911\" modeļa (991 – rūpnīcas indekss) kupejai un kabrioletam. \"Carrera 4\" un \"Carrera 4S\" modifikācijas tiks prezentētas septembrī notiekošajā Parīzes autoizstādē. Tāpat kā modeļa iepriekšējā paaudzē, arī jaunajai pilnpiedziņas versijai salīdzinājumā ar aizmugurējo riteņu piedziņas modifikāciju ir platāka riteņu šķērsbāze – par 44 milimetriem. No jaunievedumiem ir pilnpiedziņas sistēmas darbības grafiskais attēlojums mērinstrumentu panelī, adaptīvā kruīza kontrole, kas debitē \"Carrera 4\" un \"Carrera 4S\" modifikācijās, bet pēc tam būs pieejama jau pazīstamajās \"911\" versijās, atvāžams stikla jumts un modernizēta \"Sport Chrono\" pakotne. \"Porsche 911 Carrera 4\" aprīkots ar 3,4-litru sešcilindru dzinēju, kas attīsta 350 zirgspēku jaudu un kupeju līdz 100 km/h paātrina 4,5 sekundēs (kabrioletu – 4,7 s). Savukārt \"Carrera 4S\" modifikācija aprīkota ar 400 ZS jaudīgu 3,8-litru motoru, kas kupeju līdz 100 km/h paātrina 4,1 sekundē (kabrioletu – 4,3 s). Tirdzniecībā pilnpiedziņas modifikācijas nonāks vēl līdz šāgada beigām un Vācijā maksās no 97 557 eiro, bet \"Carrera 4S\" versijā – no 112 313 eiro.", "link": "https://www.delfi.lv/auto/42826674/modelu-jaunumi-testi/42623594/jaunais-porsche-911-ieguvis-pilnpiedzinu"},
{"title": "Jaunais 'Porsche 911 GT3 Cup' ar 460 ZS", "category": "Auto", "body": "Kompānija \" Porsche \" publicējusi pirmo oficiālo informāciju un attēlus ar jaunās paaudzes \"911\" modeļa \"GT3 Cup\" modifikāciju, kas nākamgad piedalīsies \"Porsche Mobile 1 Supercup\" sacīkstēs. Jaunais \"Porsche 911 GT3 Cup\" aprīkots ar 3,8-litru sešcilindru opozītmotoru, kas attīsta 460 zirgspēku jaudu – tas ir par 10 ZS vairāk nekā priekštecim. Dzinējs sajūgts ar sešu pārnesumu zobuzmavu transmisiju (t.s. kulaceni), kas ļauj pārnesumus pārslēgt arī ar taustiņiem aiz stūresrata. Tā kā spēkrats paredzēts braukšanai tikai pa trasi, tad no salona ir izņemts viss liekais un tajā uzstādīts cauruļu drošības rāmis. Tāpat automobilim ir sešcilindru bremžu skavas un \"Michelin\" sacīkšu riepas līdz pat 310 milimetru platumā. \"Porsche 911 GT3 Cup\" maksās 181 200 eiro.", "link": "https://www.delfi.lv/auto/42826674/modelu-jaunumi-testi/42893460/jaunais-porsche-911-gt3-cup-ar-460-zs"},
{"title": "Itālijas 'World RX' posmā piedalīsies atraktīvais WRC pilots Džidži Galli", "category": "Auto", "body": "Pasaules rallijkrosa čempionāta (\"World RX\") Itālijas posmā piedalīsies atraktīvais itāļu pilots, bijušais pasaules rallija čempionāta ( WRC ) braucējs Džidži Galli, informē sacensību rīkotāji. Galli rallijkrosā startēs \"Supercar\" ieskaitē ar \"Ford Fiesta\" automašīnu un pārstāvēs Latvijas pilota Reiņa Nitiša komandu \"Olsbergs MSE\". Bez Galli Itālijā startēs arī divi citi WRC piloti, brāļi Solbergi - Peters un Henings. Savas WRC karjeras laikā Galli pārstāvējis \" Mitsubishi \" rūpnīcas komandu, kurā brauca 2005. gadā, un \"Stobart Ford\" komandu, kurā bija jaunā soma Jari-Mati Latvalas kolēģis. Pēdējo ralliju WRC Galli aizvadīja 2008. gadā, kad Vācijas rallijā piedzīvoja smagu avāriju. Pēc tam itāļu pilots piedalījies atsevišķos rallijos un rallija šovos.  Īpaši slavens Galli kļuva pēc video epizodes WRC, kad pēc neveiksmīgi veikta ātrumposma iepļaukāja savu stūrmani.", "link": "https://www.delfi.lv/auto/42826676/motorusports/44993814/italijas-world-rx-posma-piedalisies-atraktivais-wrc-pilots-dzidzi-galli"},
{"title": "Būt vai nebūt 'EuroRX' medaļai. Jānis Baumanis gatavojas izšķirošajam čempionāta posmam", "category": "Auto", "body": "\"EuroRX\" kopvērtējumā Jānis šobrīd atrodas trešajā vietā, par 16 punktiem atpaliekot no \"sudraba\" pozicijā esošā krievu sportista Ņikitas Misjuļas, bet par diviem punktiem apsteidz dāni Ulriku Linnemanu, tā kā cīņa par punktiem Itālijā būs ļoti principiāla. Līderpozīcijā esošais Sergejs Zagumennovs no sekotājiem atrāvies patālu - 24 punktus priekšā Misjuļam, un 40 - Baumanim. \"Šobrīd esmu Austrijā, gatavojos noslēdzošajam Eiropas čempionāta posmam. Staigāju pa kalniem, gatavojos fiziski, analizēju Vācijas posmu - ne tikai savu, bet arī konkurentu braukšanu. Meklēju internetā, kas atrodams par Itālijas trasi, bet uz to pārāk lielu akcentu nelieku, jo trase būšot pārbūvēta,\" portālam \"Delfi\" pastāstīja Jānis Baumanis. \"Ceturtdien jau brauksim uz Itāliju, izstaigāšu trasi, lai saprastu, kā jābrauc, kādas trajektorijas un kur jābremzē.\" Frankijakortas trasē, tāpat kā Vācijas posma trasē, Baumanis nav braucis, tā latviešu sportistam būs debija Itālijā. \"No Vācijas posma esmu sev guvis mācību - man trasē nav jābrauc gadiem, lai varētu uzvarēt. Es ātri pierodu pie svešām trasēm, ceru, ka tāpat būs ar Itāliju,\" saka Jānis. Sākotnējais dalībnieku saraksts liecina, ka Jānim Itālijā \"Super1600\" klasē būs 18 konkurentu, ieskaitot visus klases līderus, taču viņš gatavojas savai cīņai par punktiem. \"Pirms Francijas posma cītīgi pētīju konkurentus, bet  rezultāts tur nebija labs . Pirms Vācijas posma pat neapskatījos dalībnieku sarakstu un  uzvarēju . Tāpat centīšos Itālijā,\" saka Baumanis. \"Cenšos domāt par savu rezultātu, ne citiem.\" Latvijas sportistu - Jāņa Baumaņa un Reiņa Nitiša - cīņām Itālijā varēsiet sekot portāla \"Delfi\" teksta tiešraidē šajā nedēļas nogalē, 27. un 28.septembrī.", "link": "https://www.delfi.lv/auto/42826676/motorusports/45014604/but-vai-nebut-eurorx-medalai-janis-baumanis-gatavojas-izskirosajam-cempionata-posmam"},
{"title": "'DELFI Auto' izmēģina 'MINI Countryman JCW'", "category": "Auto", "body": "JCW versija tapusi uz jau tā sportiskās \"MINI Countryman S\" modifikācijas bāzes. Vizuāli tā atšķiras ar agresīvāka veidola priekšējo buferi, paplašinātām riteņu arkām un aizmugurējo buferi ar tajā integrētu difuzoru un izplūdes sistēmas izejām. Iedarbinot dzinēju, izplūdes sistēma ierezonē ar patīkamu sportisku rēķoņu. Tiesa, tā ir daudz miniatūrākā formā salīdzinājumā ar sacīkšu automobiļiem, un dzirdes atmiņā atsauc standarta četrcilindru spēkratus ar \"tūninga\" izpūtēju. Nekur šī skaņa nepazudīs, arī braucot konstantā ātrumā pa šoseju –, izplūdes sistēma dzirdami rezonēs monotonā frekvencē. \"MINI Countryman JCW\" ievēro markas tradīciju – benzīna dzinēju ar 1,6-litru darba tilpumu. Šī ir visjaudīgākā JCW versija, kuras četrcilindru turbomotors attīsta 218 zirgspēku jaudu un 280 ņūtonmetru griezes momentu (īslaicīgi palielināms līdz 300 Nm) – tas ir par 7 ZS un 20 Nm vairāk nekā jebkura cita modeļa JCW modifikācijai. Lai arī \"MINI Countryman JCW\" formāli ir pilnpiedziņas automobilis, pamatā tas vilkmi novada uz priekšējiem riteņiem. Viskosajūgs aizmugurējos pieslēdz, automobilim paātrinoties vai izslīdot. Sistēma spējīga vilkmi sadalīt vienādās proporcijās pa riteņu asīm, kā arī tikai simtprocentīgi uz kādu no tām. Dinamika šim 1,4 tonnas smagajam spēkratam komplektācijā ar sešpakāpju manuālo pārnesumkārbu ir pietiekama un nosaukumam atbilstoša. Pēc rūpnīcas datiem, markas visjaudīgākais modelis līdz 100 km/h paātrinās septiņās sekundēs un maksimāli sasniedz 225 km/h. Braucot pamatā pa šoseju un nepiekāpjoties citiem satiksmes dalībniekiem, var iekļauties astoņu litru patēriņā. Ražotājs vidējo sola 7,4 litru apmērā. Interesanti, ka \"MINI\" vislielākajam, vissmagākajam un attiecīgi visapetītlīgākajam modelim ir vismazākā degvielas tvertne – tikai 47 litri (par trim litriem mazāk nekā jebkuram citam \"MINI\" modelim). \"MINI Countryman JCW\" balstiekārta pazemināta par 10 mm, tādējādi klīrenss ir 139 mm. Tāpat uzstādīti izturīgāki šķērsstabilizatori (23 mm diametra salīdzinājumā ar standarta 17 mm) un spēcīgākas bremzes. Standartā automobilis aprīkots ar 18 collu riteņiem, bet \"DELFI Auto\" izmēģinātais spēkrats bija aprīkots ar papildus aprīkojumā pieejamajiem 19 collu diskiem un ziemas riepām. Kaut arī diski ir viens no būtiskākajiem elementiem automobiļa vizuālajā koptēlā, 19 collu ratus \"MINI Countryman JCW\" gadījumā labāk atstāt vasarai. Automobilis gaitā ir patiešām ārkārtīgi ciets! Braukšana ne tikai pa bedrēm, bet pat sniegotā zemes ceļa risēm ir nekomfortabla – rodas sajūgta, ka tūlīt nostrādās drošības sensori un izšaus gaisa spilvenus. Tieši tāpēc šim automobilim pilnpiedziņas sistēma uzskatāma kā bonuss, nevis pamatfunkcija. Jā, mežā ar to var doties un ar iekšējo drošības sajūtu braukt pa kāda cita jau iezīmētām sliedēm, kuras nav dziļākas par automobiļa klīrensu – 14 centimetriem. \"MINI Countryman JCW\" ir šīs markas un tās radītāja Džona Kūpera leģendas entuziastiem. Lai arī \"Countryman\" ir lielākais \"MINI\" modelis, tas joprojām ir īstens \"MINI\" – braukšanas īpašības tam ir tādā pašā līmenī kā jau pazīstamajam hečbekam. \"MINI Countryman JCW\" ir arī dārgs – tā cena ir no 34 600 eiro (ieskaitot PVN). \"DELFI Auto\" izmēģinātā versija ar smalku ādu, kvalitatīvu \"Harman Kardon\" audio sistēmu, navigācijas sistēmu un citām papildus aprīkojumā pieejamām modernām elektroniskajām ietaisēm maksāja vēl par 10 tūkstošiem dārgāk – 44 163 eiro. Tomēr šis modelis ir sava veida celmlauzis un pionieris – mazs apvidus automobilis ar hečbeka vadāmības īpašībām. Bez kompromisiem! Šo jauno, \"MINI\" iedibināto koncepciju jau ir pārtvēruši citi, un tirgū tā ir ļoti pieprasīta – dižpārdokļa \"Nissan Juke\", kas tikko ieguva arī sportisko versiju \"Nismo\", autori nekautrējas kā vienu no konkurentiem nosaukt tieši nesalīdzināmi dārgāko \"MINI Countryman\".", "link": "https://www.delfi.lv/auto/42826674/modelu-jaunumi-testi/43142868/delfi-auto-izmegina-mini-countryman-jcw"},
{"title": "'MINI Clubman' būs pieejams arī ar pilnpiedziņu", "category": "Auto", "body": "Kompānija \" MINI \" oficiāli atklājusi jaunā \"Clubman\" modeļa versiju ar pilnpiedziņas sistēmu \"ALL4\". Plašākai sabiedrībai pilnpiedziņas \"MINI Clubman ALL4\" tiks parādīts aprīlī notiekošajā Ņujorkas autoizstādē. Braukšanas laikā vairumā situāciju \"MINI Clubman ALL4\" dzinēja vilkme tiks novadīta uz priekšējiem riteņiem. Vajadzības gadījumā vilkme caur piektās paaudzes \"Haldex\" viskosajūgu tiks padota arī uz aizmugurējiem riteņiem. Līdzīgu pilnpiedziņas shēmu izmanto arī BMW 2. sērijas \"Active Tourer\". Tāpat \"MINI Clubman\" pilnpiedziņas modifikācija iegūs pašbloķējošā diferenciāļa elektronisko imitāciju. Sistēma izmantos bremžu mehānismus, lai palēninātu vienu no riteņiem, piemēram, braucot pagriezienā. \"ALL4\" pilnpiedziņa būs pieejama \"MINI Clubman\" jaudīgākajām versijām – ar 192 ZS benzīna dzinēju un 190 ZS (400 Nm) dīzeļmotoru, kas sajūgti ar astoņpakāpju automātisko pārnesumkārbu. Benzīna dzinējs būs pieejams arī ar sešpakāpju manuālo transmisiju.", "link": "https://www.delfi.lv/auto/42826674/modelu-jaunumi-testi/46969187/mini-clubman-bus-pieejams-ari-ar-pilnpiedzinu"},
{"title": "'MINI Paceman' sportiskajā versijā 'John Cooper Works'", "category": "Auto", "body": "Kompānija \" MINI \" publicējusi pirmo oficiālo informāciju un attēlus ar \"Paceman\" modeļa sportisko modifikāciju \"John Cooper Works\". \"MINI Paceman John Cooper Works\" aprīkots ar 1,6-litru benzīna turbomotoru, kas attīsta 218 zirgspēku jaudu un 280 ņūtonmetru griezes momentu (\"Overboost\" režīmā īslaicīgi pieejami līdz pat 300 Nm). Automobiļa dinamiskie raksturlielumi pagaidām netiek atklāti. Gaidāms, ka tas līdz 100 km/h paātrināsies mazāk nekā septiņās sekundēs un maksimāli sasniegs vairāk nekā 225 km/h. Atgādinām, ka  \"MINI Paceman\" standarta modelis  tika prezentēts šoruden. Tas pieejams ar 1,6-litru turbomotoru, kas atkarībā no versijas attīsta 122 līdz 184 zirgspēkus.", "link": "https://www.delfi.lv/auto/42826674/modelu-jaunumi-testi/42900694/mini-paceman-sportiskaja-versija-john-cooper-works"},
{"title": "Jaunā 'MINI Clubman' prototips", "category": "Auto", "body": "Kompānija \" MINI \" izstrādājusi jaunās paaudzes \"Clubman\" modeļa konceptuālo versiju, kas tiks prezentēta drīzumā notiekošajā Ženēvas autoizstādē. 4,2 metrus garais prototips gabarītos ir nedaudz lielāks par savu priekšteci. Turklāt atšķirībā no līdzšinējā modeļa jaunajam konceptam aizmugurēājs durvis atveras nevis pretēji braukšanas virzienam, bet gan tradicionālā veidā. Tomēr jaunā \"Clubman\" prototips saglabā horizontāli atveramās bagāžnieka durvis, līdzīgi kā komerctransportam. Par šī koncepta tehniskajiem risinājumiem \"MINI\" pagaidām detalizētāku informāciju netklāj. Gaidāms, ka sērijveida modelis tiks komplektēts ar tiem pašiem motoriem, kas pieejami jaunajam \"MINI Cooper\".", "link": "https://www.delfi.lv/auto/42826674/modelu-jaunumi-testi/44253531/jauna-mini-clubman-prototips"},
{"title": "Baltijas autošosejas sezona šogad sāksies Pērnavā; viesosies arī atjaunotajā Biķernieku trasē", "category": "Auto", "body": "2015. gada sezonā kopumā tiks aizvadīti pieci posmi visās trijās Baltijas valstīs. \"Esam strādājuši pie tā, lai šī sezona nestu pozitīvas pārmaiņas Baltijas autošosejas čempionātā,\" stāsta Baltijas autošosejas čempionāta galvenais organizators Andis Meilands. \"Ir veiktas izmaiņas gan klašu sadalījumā, gan tehniskajos noteikumos; uzsākta sadarbība ar citu valstu autošosejas pārstāvjiem, lai papildinātu braucēju rindas ar jauniem, neredzētiem dalībniekiem un automašīnām.\" Pirmā posma ietvaros Igaunijā norisināsies arī Latvijas čempionāts \"Kumho Challenge\" Nacionālās klases ieskaitē, kā arī pirmais posms Baltijas četru stundu izturības sacīkstēs (\"Baltic Endurance Championship\"). Seriāla mājaslapā  sākusies dalībnieku reģistrācija čempionāta pirmajam posmam, kā arī apskatāms sacensību nolikums. Līdz 28. aprīlim dalībniekiem ir iespēja reģistrēties par samazinātu dalības maksu.  Baltijas autošosejas čempionāta otrais posms norisināsies 6. un 7. jūnijā Kauņā, savukārt pirmais posms Latvijā tiks aizvadīts Biķernieku trasē jūlija sākumā. Šīs būs pirmās autosporta sacīkstes, ko Biķernieki uzņems pēc vērienīgajiem trases rekonstrukcijas darbiem. Šajā posmā skatītājiem būs iespēja kuplā skaitā redzēt \"Baltic Legends\" klases automašīnas gan no Latvijas, gan citām valstīm.  Kā ierasts, augustā jau ceturto gadu pēc kārtas norisināsies Baltijas lielākais autošosejas festivāls \"Riga Summer Race\", pulcējot Baltijas un citu valstu ātrākos braucējus. Sezona septembra beigās noslēgsies Kauņā, autotrasē \"Nemuno Žiedas\".", "link": "https://www.delfi.lv/auto/42826676/motorusports/45822639/baltijas-autososejas-sezona-sogad-saksies-pernava-viesosies-ari-atjaunotaja-bikernieku-trase"},
{"title": "Video: Reinis Nitišs par pārsistām riepām, smago cīņu un ceturto vietu Kanādā", "category": "Auto", "body": "Pasaules čempionāta kopvērtējumā pēc septiņiem posmiem Nitišs ir trešajā vietā ar 133 punktiem. Līderis ar 155 punktiem ir Solbergs, bet uz otro vietu pakāpies ir Heikinens, kura kontā 135 punkti.", "link": "https://www.delfi.lv/auto/42826676/motorusports/44825000/video-reinis-nitiss-par-parsistam-riepam-smago-cinu-un-ceturto-vietu-kanada"},
{"title": "'World RX' dalībnieki gatavojas lielākajam pasākumam sezonā", "category": "Auto", "body": "Francijā uz starta izies arī atraktīvais amerikāņu pilots Kens Bloks, kurš būs viens no Reiņa Nitiša konkurentiem \"Supercar\" klasē, kurā šoreiz konkurence būs ievērojama - 37 sportisti.  Pasaules čempionāta kopvērtējumā pēc septiņiem posmiem līderis ir bijušais pasaules rallija čempions  Peters Solbergs  (155 punkti), par 20 punktiem mazāk ir somam Tomasam Heikinenam (135 p.), bet tikai divu punktu attālumā ir  Reinis Nitišs  (133 p.).  \"Var teikt, ka Francijas trase ir atbilstoša manam braukšanas stilam – tajā nav riskantu līkumu vai tramplīnu, jābrauc tīri – līdzīgi kā ar kartingu. Atliek vien to pierādīt trasē un gūt ne tikai nozīmīgu pieredzi, bet arī izcīnīt vērtīgus punktus čempionāta kopvērtējumā,\" saka Reinis Nitišs. \"Francijas trasē startēju pagājušajogad, un arī šogad tur esam veikuši testus. Šī pieredze dos papildu pārliecību, kas noteikti palīdzēs uzrādīt salīdzinoši labākus apļa laikus treniņbraucienos un pirmajās divās kvalifikācijas kārtās,\" piebilst Reinis. \"Šī priekšrocība gan nebūs ilga – jau otrajā sacensību dienā visi dalībnieki būs izpētījuši telemetrijas datus un brauks savu iespēju robežās, tādēļ šai pieredzei izšķirošajos braucienos vairs nebūs nekādas nozīmes.\" Trases garums ir 1150 metri, 35% trases seguma ir asfalts, 65% - grants. Pērn Francijas sacīkstē, kad tā vēl bija tikai Eiropas čempionāta posms, uzvarēja Nitiša tagadējais komandas biedrs Andreass Bakerūds. Eiropas čempionātā \"Super1600\" klasē arī Jānis Baumanis Francijā ieradīsies kā kopvērtējuma trešās pozīcijas īpašnieks. Līderis šai ieskaitē ar 145 punktiem ir krievs Sergejs Zagumennovs, otrais ar 120 punktiem ir viņa tautietis Ņikita Misjuļa, bet Jānim ir 113 punti. Šajā ieskaitē Francijas sacensībām pieteikušies 30 braucēji. \"Kopvērtējumā patlaban atrodos trešajā pozīcijā savā klasē, un mans mērķis ir rezultātu uzlabot, lai varētu cīnīties arī par augstākām vietām,\" saka Jānis. \"Nenoliedzami, papildus spriedzi rada sezonas noslēguma tuvums, jo atlikuši vairs tikai trīs sacensību posmi, tādēļ katrs izcīnītais punkts šobrīd ir zelta vērtē − atbildība ir ļoti liela, jo arī konkurenti ir nopietni gatavojušies Francijas posmam.\". Šogad visplašāk apmeklētais posms no notikušajiem bija Zviedrijā, kur sportistu cīņas trasē vēroja 45 tūkstoši skatītāju.", "link": "https://www.delfi.lv/auto/42826676/motorusports/44922176/world-rx-dalibnieki-gatavojas-lielakajam-pasakumam-sezona"},
{"title": "Nitišs pasaules rallijkrosa čempionāta Somijas posmā gatavs aizstāvēt līderpozīciju", "category": "Auto", "body": "Latvijas talantīgais autosportists  Reinis Nitišs  devies uz Somijas pilsētu Kouvolu, kur norisināsies \"Monster Energy\" pasaules rallijkrosa čempionāta ceturtais posms. Nitišs, kurš 2014. gadā debitē spēcīgākajā pilnpiedziņas - Supercar - klasē, Kouvolas rallijkrosa trasē, 27 dalībnieku konkurencē, centīsies nosargāt izcīnīto kopvērtējuma līderpozīciju, informēja sportista pārstāvis. Tikmēr Eiropas čempionāta \"Super 1600\" klasē uz starta stāsies Jānis Baumanis, kurš uzvarēja pirms divām nedēļām Norvēģijā. Jānis Baumanis Eiropas čempionāta \"Super 1600\" klases ieskaitē atrodas piektajā vietā, lai gan Norvēģijā tika sasniegts maksimālais punktu skaits, fināla uzvaru ieskaitot. Baumaņa pozīcija kopvērtējumā būtu augstāka, ja nebūtu piedzīvots mašīnas motora defekts, kas iznīcināja sezonas otro posmu Lielbritānijā. Pasaules čempionāta ceturtais posms norisināsies 1060 metrus garajā Kouvolas trasē (58% asfalts, 42% grunts), kas atrodas aptuveni 140 km attālumā no Somijas galvaspilsētas Helsinkiem. Rallijkrosa čempionāta ceturtais posms iesāks trīs nedēļu ilgu rallijkrosa sacensību maratonu, kura laikā autosportistiem trīs nedēļas nogales pēc kārtas būs jāpiedalās sacensībās Somijā, Zviedrijā un Beļģijā. \"Grafiks būs ļoti saspringts un proporcionāli daudz laika nāksies pavadīt tieši ceļojot. Īpaši būs jādomā, kā ātri un efektīvi atgūt spēkus, lai jau pēc dažām dienām atkal varētu startēt sacensību režīmā,\" pirms ceturtā posma Somijā atklāj Reinis Nitišs.  \"Kouvolas trase ir līdzīgai Hellai, kurā startēju pirms divām nedēļām. Tajā ir salīdzinoši zems vidējais ātrums, tā ir tehniski sarežģīta ar dažādu konfigurāciju līkumiem, mainīgu trases reljefu un pat tramplīnu,\" par trasi stāsta Reinis Nitišs. \"Pēc tramplīna ir negatīvs līkums ar mainīgu trases segumu no grunts uz asfalta. Šajā līkumā var izšķirties brauciena rezultāts, jo trases segums tajā ir ļoti slidens, un ir īpaši viegli pieļaut kādu kļūdu, izraisīt sadursmi vai arī iekļūt konkurentu izraisītā sadursmē,\" turpina Nitišs.  \"Šīs trases būtiska atšķirība ir \"Joker\" aplis, kura papildu sekcija Kouvolā izveidota nevis apļa sākumā, aiz starta/finiša taisnes, bet apļa beigās,\" turpina Nitišs. \"Sezonas pirmajos posmos pilotiem uzreiz pēc starta bija jāpieņem lēmums par došanos \"Joker\" aplī, bet šajā trasē tādas izvēles nebūs, un pirmajā līkumā vienlaicīgi dosies visas startējušās mašīnas - cīņa tajā būs daudz asāka, ar lielāku iespēju piedzīvot sadursmi.\"  Līdz šim, Nitišs šajā Somijas rallijkrosa trasē startējis divas reizes un abās sacensībās piedalījies ar priekšpiedziņas Super1600 automašīnu. Pirmajā reizē, pirms diviem gadiem, Nitišs finišēja 12. vietā, savukārt pērn Reinis šeit izcīnīja savu otro uzvaru Super1600 klasē. \"Ja Pasaules čempionātā  čempionātā būtu tikai trīs posmi, tad Kouvola Somijā un Hella Norvēģijā noteikti tiktu iekļautas starp tiem. Šīs trases, salīdzinot ar citām, nav ātras, tomēr ir tehniski sarežģītas, kas no braucēja prasa dubultu atdevi un spēju likt lietā visas savas prasmes. Tas ļauj arī daudz mācīties, jo dažādie trases elementi visu laiku pieprasa meklēt arvien jaunus variantus, kā apsteigt konkurentus, lai iegūtu augstu rezultātu finišā,\" noslēdz Reinis Nitišs.    Piektdiena, 27. jūnijs:  16:00           1. kvalifikācijas brauciena starta vietu izloze  Sestdiena, 28. jūnijs:  11:00           Brīvie treniņbraucieni  13:30           1. un 2. kvalifikācijas brauciens  Svētdiena, 29. jūnijs:  09:00           Iesildīšanās braucieni  10:30           3. un 4. kvalifikācijas brauciens  no 14:30           Pasaules rallijkrosa čempionāta ceturtā posma finālbraucieni  Pasaules čempionāta ceturtā posma galvenos notikumus tiešraidē ar komentāriem latviešu valodā varēs vērot arī kanālā Viasat Sport Baltic. Translācijas sākums svētdien, 29. jūnijā, plkst. 15:30. Posma finālbraucienus tiešraidē pārraidīs arī sacensību oficiālajā interneta mājas lapā \" rallycrossrx.com \".  2013. gada  FIA  Eiropas rallijkrosa čempions priekšpiedziņas automašīnu \"Super1600\" klasē Reinis Nitišs šogad \" Olsbergs MSE \" komandas sastāvā debitē Pasaules čempionātā pilnpiedziņas automašīnu Supercar klasē. Pasaules čempionāta debijas sacīkstēs Portugālē Nitišs izcīnīja trešo vietu, kam sekoja septītā vieta otrajā posmā Lielbritānijā. Savukārt trešajā posmā Norvēģijā, Reinis pārsteidza rallijkrosa pasauli, 18 gadu vecumā izcīnot savu pirmo uzvaru posmā \"Supercar\" klasē, kas ir līdz šim nozīmīgākais panākums, kādu pasaules čempionāta autosporta disciplīnas augstākajā klasē sasniedzis autosportists no Latvijas. Pasaules čempionāta kopvērtējumā Reinis Nitišs pirms ceturtā posma ieguvis 72 punktus un izvirzījies līderpozīcijā, par trim punktiem apsteidzot tuvāko sekotāju, 2003. gada pasaules rallija čempionu, Peteru Solbergu.", "link": "https://www.delfi.lv/auto/42826676/motorusports/44660792/nitiss-pasaules-rallijkrosa-cempionata-somijas-posma-gatavs-aizstavet-liderpoziciju"},
{"title": "BMW parādījis gaidāmā 'X2' apvidnieka veidolu", "category": "Auto", "body": "Kompānija  BMW  pašlaik notiekošajā Parīzes autoizstādē prezentējusi \"X2\" konceptu, kas demonstrē tāda paša nosaukuma sērijveida apvidus automobiļa veidolu. Pagaidām autoražotājs detalizētāku informāciju par \"BMW X2\" tehniskajiem risinājumiem neatklāj, vien gari un plaši stāsta par tā dizainu un ka šis kompaktais apvidnieks paredzēts \"aktīviem cilvēkiem, kuri vēlas baudījuma un praktiskuma iemiesojumu\". Pēc provizoriskas informācijas, \"BMW X2\" būšot izstrādāts uz tās pašas platformas, uz kuras tiek ražots jau pazīstamais \"BMW X1\". Tā ir priekšpiedziņas platforma (ar iespēju to aprīkot ar \"xDrive\" pilnpiedziņu), kas ir arī BMW 2. sērijas spēkratu, kā arī jaunāko \"MINI\" modeļu pamatā.", "link": "https://www.delfi.lv/auto/42826674/modelu-jaunumi-testi/47964343/bmw-paradijis-gaidama-x2-apvidnieka-veidolu"},
{"title": "Reinis Nitišs. Pasaules rallijkrosa čempionāta 'tumšais' zirdziņš no Latvijas?", "category": "Auto", "body": "Ar 18 gadus veco jēkabpilieti Reini Nitišu portāls \"Delfi\" tikās pagājušā gada vasarā, kad viņš bija ceļā uz savu pirmo lielo trofeju - Eiropas čempiona titulu, ko izcīnīja vēl pirms sezonas pēdējā posma. Tiekoties tagad, pāris dienas pirms Reiņa debijas jau pasaules čempionātā, nekas daudz it kā nav mainījies - tas pats vienkāršais, nesamākslotais puisis, tikai nu jau cauri Reiņa runai jaušas profesionāļa spriedumi un pieeja. Un to var saprast, jo ar Reini Nitišu laikā starp pēdējo Eiropas čempionāta posmu un šo pavasari ir daudz kas noticis, kas pāris vārdos apkopojams šādi - Reinis ir kļuvis par \" Ford \" atbalstītās \" Olsbergs MSE \" komandas pilotu  pirmajā pasaules rallijkrosa čempionātā (\"World RX\") . Amats, kas \"skan\" ļoti labi. Pēdējās dienās, kamēr man ir daudz visādu darīšanu, skriešanas, nesanāk par to domāt. Stresa pagaidām nav, un tas, ka šobrīd nedomāju par sacensībām, palīdz saglabāt vēsu prātu. Aizbraukšu uz Portugāli, tad jau redzēs. Redzu, ka tagad daudz vairāk sociālajos tīklos mani \"iešēro\" un \"laiko\", bet citādi nekādu lielu atšķirību no iepriekšējiem gadiem neredzu. Sākumā ir labi jānobrauc, un tad jau redzēs. Neviens tam, man šķiet, uzmanību tam nepievērš. Galvenais ir rezultāts, svarīgāk par gadiem ir tas, ka es varu braukt tikpat ātri kā mans komandas biedrs vai vēl ātrāk. Te viss ir nopietni. Domāju, publicitāte un atspoguļošana būs daudzkārt lielāka nekā Eiropas čempionātam, un skatītāju skaits. Tas nāks par labu arī Eiropai.  Bet vai tas ko sportiskajā ziņā maina - diez vai. Nē, tas neko neiespaido. Protams, brauks arī \"lielie vārdi\" kā  Kens Bloks ,  Žaks Vilnēvs , bet mērķis ir viņus apdzīt, un tad jau zinās arī mūs, mazos. Plāns tāds ir (smejas).  Ja nopietni - plāns ir mācīties, bet gribas pēc iespējas augstāk tikt un ātrāk sasniegt. Pēc pirmajām sacensībām varēšu vairāk ko saprast, bet pagaidām mans uzdevums ir TOP12. Šobrīd labāk mērķus noteikt zemākus un sasniegt, nekā uzlikt augstākus un nerealizēt.  Neesmu viņu saticis pārāk bieži, tikai svarīgākajos testos. Viņa galvenais darbs bija uzbūvēt mums labu mašīnu, un Gronholms testēja auto pēc visām pārbūvēm. No viņa var mācīties, kā jāstrādā ar komandu, ar inženieriem, kā viņš visu izklāsta, un ko pasaka, lai būtu labāk. Abējādi. Ja pilots nevar pielāgoties mašīnai vai mašīna neder pilotam, tad nekas labs nesanāks. Bet vairāk tomēr es pielāgojos mašīnai. liela konkurence autoražotāju vidū Rallijkross  ir lētāks par ralliju, un publicitāte ir varbūt pat lielāka nekā  WRC . Sacensības ir vieglāk parādīt TV, var piesaistīt skatītājus, un tas ir galvenais trumpis, ko visi šogad izmanto. Tajā trasē agresīvi jābrauc, sakostiem zobiem - ja tu nebrauksi pāri apmalēm, nekur netiksi. Bet es mašīnu saudzēju! Pagājušogad nebija neviena posma, kad es apstātos tehnisku iemeslu dēļ. Protams, ka bija brīži, kad gribējās vairāk riskēt, taču bija kļūdas, no kurām es mācos un negribu atkārtot. Jānis Baumanis turpinās Tevis iesākto Eiropas čempionātā Jā, esmu! Visādus knifiņus jau viņam pastāstīju, ko pagājušogad sapratu un ko gribu nodot tālāk. Viņš gan brauks ar \"Renault Twingo\", es braucu ar \"Renault Clio\", bet atšķirība nav liela. \"Twingo\" ir jaunāks, agresīvāks, un nav jau tā, ka mašīnā iekāpis puisis no malas - Jānis ir daudz braucis, ir pieredze, un šajā komandā ir cilvēki, kas viņam var palīdzēt attīstīties, kā palīdzēja man. Nosacīti. Viņš gribēja braukt citā komandā un prasīja manu viedokli, es ieteicu savu pagājušā gada komandu \"Set Promotion\". Ja paskatāmies pēdējo sezonu rezultātus, tieši viņi ir tie, kas ir vadībā un uzvar. Teicu: izdomā, ko gribi - braukt pa priekšu vai vienkārši braukt. Var izīrēt labu tehniku arī citā komandā, bet ja tev nav ne laba inženiera, ne padomdevēja... Iztērētā summa būs līdzīga, bet ieguvumi nesalīdzināmi. Viņš ir ļoti, ļoti jautrs puisis, bet tikai slēgtajā parkā - tiklīdz Andreass uzvelk ķiveri, tā uzreiz kļūst mierīgs un nosvērts. Mēs labi satiekam, esam jau aizsākuši savstarpēju turnīru - norunājām, ka visās valstīs, kur būsim, iesim braukt ar īres kartingiem. Sezonas laikā skaitīsim punktus, ir vienošanās, ko darīs uzvarētājs un ko zaudētājs, bet to es pagaidām neatklāšu. Šobrīd mums rezultāts ir neizšķirts. Tagad visās pasaules malās, kur būsim, meklēsim trasi, lai izbrauktu. Šis ir pirmais gads, un mūs interesē gan komandu, gan individuālais vērtējums, bet pagaidām neesam runājuši par šādu situāciju. Andreass it kā ir pieredzējušāks, bet laiks rādīs, kuram dos priekšroku, pagaidām komanda strādās uz abiem. Ja pēdējā posmā, piemēram, izšķirsies tituls, tad gan nezinu, ko darīsim. Sēdīsimies pie galda un \"metīsim kapeiku\". Bet sākumā ļaus braukt. Nē, nepavisam. Plāni mainījās ātri, un viss notika tik zibenīgi, bet mēs visu paguvām izvērtēt un pārdomāt - pāriet uz to \"lielo\" klasi vai palikt vēl vienu sezonu Eiropā. Daudzi gan teic, ka par ātru, bet tajā pašā laikā man šķiet, ka šīs bija vislabākais brīdis - pasaules čempionāta debijas sezona. Varēju vēl gadu braukt \"Super 1600\" klasē un varbūt kļūt par divkārtēju Eiropas čempionu, bet tas jau man neko vairs nedotu. Bet tikpat labi es arī varēju neiegūt to titulu, un tad gan deguns būtu lejā.  Nē, nebija, jo tētis pašā sākumā pateica - būs! Un ja tā, tik skarbi nosaka, tad arī būs.  tituls Tev nāca viegli - nodrošināji to vēl pirms sezonas beigām Tā nu gan nebija. Varbūt es neizrādīju, bet nebija tā, ka es aizbrauktu visiem pusapli pa priekšu. Katrā braucienā bija konkurenti, negāja viegli, un tikai kaut kādas mazās lietas, kas ļāva būt priekšā. Ātrs var būt jebkurš, bet ātrumam ir jābūt tādam, lai beigās būtu visiem priekšā. Piemēram, mans bijušais komandas biedrs Rahmatuļins - viņš arī bija ļoti ātrs, bet vienmēr kaut kas pietrūka, lai uzvarētu. \"Džokera\" apļi - tā ir \"štelle\", un milzīga \"ņemšanās\" visai komandai, jo trīs cilvēki, kas strādā tikai ar šo \"džokera\" apļa plānošanu. Divi strādā ar hronometriem, skatoties, cik esi priekšā vai atpaliec no pārējiem, cik vēl ir distance - pats braucējs to nemaz nevar sacīkstes laikā izplānot, to pasaka rācijā. Tā ir apdzīšanas iespēja. ? Es tagad jūtu, kas ir profesionāls sports, bet man svarīga ir skola. Varu apvienot, bet pēdējā laikā nav viegli. Bet nekas, cīnīsimies. Mācos 3.kursā Rīgas Valsts tehnikumā, un drīz ir eksāmeni. Izdarīju visu, lai uz tiem tiktu, bet ja iepriekš gribēju atzīmes 7 un augstāk, tad nu jau sāku just, ka laižu zemāk, 6 vai 5 un augstāk, bet vēl varu noturēties septītnieka līmenī. Vai komanda prasa uzrādīt liecību? Vēl ne, te nav tik traki kā Autosporta Akadēmijā (smejas). \"Atlaides\" skolā man nav bijušas, jo nekad neesmu bijis nesekmīgs un vienmēr esmu labi mācījies, un tas skolotājiem patīk. Ja es turklāt apmeklēju stundas un neesmu \"zīmulis\" ar pirkstiem gaisā, tad attiecības ir labas, varu aiziet sarunāt, pēc tam visu nokārtoju. Tētis strādā (smejas). Ja es gribu braukt, viņam jāstrādā. Bet nopietni - liels paldies manai ģimenei!  Tētis saka, lai braucu un cīnos, galvenais bez stresa, bet mēs, jēkabpilieši, jau esam tādi mierīgi.", "link": "https://www.delfi.lv/auto/42826676/motorusports/44449188/reinis-nitiss-pasaules-rallijkrosa-cempionata-tumsais-zirdzins-no-latvijas"},
{"title": "Nākamās paaudzes 'MINI' prototips 'Vision'", "category": "Auto", "body": "Kompānija \" MINI \" oficiāli atklājusi jaunās paaudzes \"Cooper\" modeļu saimes konceptu \"Vision\". Plašākai sabiedrībai nākamās paaudzes \"MINI\" tiks prezentēts septembrī notiekošajā Frankfurtes autoizstādē. Kā norāda ražotājs, \"MINI Vision\" prototipā izmantoti vairāki elementi, kas būs izmantoti arī sērijveida modelī – piemēram, diožu lukturi. Iespējams, arī sērijveida modelī, tāpat kā prorotipā, spidometrs no centrālās konsoles būs pārvietots tradicionālā vietā aiz stūresrata.", "link": "https://www.delfi.lv/auto/42826674/modelu-jaunumi-testi/43513145/nakamas-paaudzes-mini-prototips-vision"},
{"title": "'Land Rover Defender' speciālā ziemas versija", "category": "Auto", "body": "Britu tūninga kompānija \"Kahn Design\" izstrādājusi speciālu ziemas modifikāciju \" Land Rover  Defender\" modelim. \"Land Rover Defender Winter Edition\" apvidniekam uzstādīti papildus priekšējie un aizmugurējie lukturi, melns radiatora dekoratīvais režģis un tērauda aizargplāksne zem bufera. Tāpat automobilim paplašinātās riteņu arkas un uzstādīti 18 collu riteņi ar bezceļu braukšanai piemērotām riepām. Speciālās modifikācijas \"Land Rover Defender\" salonā standarta sēdekļi aizstāti ar četriem atsevišķiem – sportiski komfortabliem, kas pāršūti ar melnu \"Nappa\" ādu. Vēl interjera apdarē izmantota pelēka alkantara un ar melnu laku pārklāts koks.", "link": "https://www.delfi.lv/auto/42826674/modelu-jaunumi-testi/42992676/land-rover-defender-speciala-ziemas-versija"},
{"title": "Rosbergs ātrākais Monako 'Grand Prix' pirmajā treniņā", "category": "Auto", "body": "Monako \" Grand Prix \" pirmajos treniņbraucienos ātrāko laiku sasniedzis vācu pilots  Niko Rosbergs , kura pārstāvētā \" Mercedes \"  F-1  komanda pēdējos trīs posmos startējusi no \"pole position\". Rosbergs, kurš pēc uzvarām kvalifikāciju braucienos Bahreinā un Spānijā, šeit Monako centīsies jau trešo sacīksti pēc kārtas sākt no pirmās vietas, pirmajā treniņā uzrādīja laiku 1:16.195. Ar to bija pietiekami, lai par nieka 0.087 sekundēm apsteigtu \" Ferrari \" pilotu  Fernando Alonso , kuram otrā vieta. Labākie rezultāti tika sasniegti treniņa vidū, pirms braucējie pievērsās garo distanču veikšanai ar pilnākām degvielas bākām. \" Lotus \" pārstāvis Romēns Grožāns pamanījās uzrādīt trešo labāko laiku, lai gan vienā no epizodēm mazliet aizskāra trases nožogojumu un bija spiests doties boksos, lai mehāniķi novērstu nelielos bojājumus. \" Red Bull \" pilotiem Markam Vēberam un Sebastjanam Fetelam pieticīgā septītā un desmitā vieta. Vienīgais vērā ņemamais incidents notika sesijas beigu daļā, kad Adrians Zutils (\" Force India \") saslīdēja \"Sainte Devote\" līkumā. Tajā pašā vietā drošības zonā pirms tam bija spiests izbraukt arī Roberga komandas biedrs un viens no favorītiem uz uzvaru kvalifikācijā,  Lūiss Hamiltons , kuram piektā vieta.", "link": "https://www.delfi.lv/auto/42826676/motorusports/43340767/rosbergs-atrakais-monako-grand-prix-pirmaja-trenina"},
{"title": "Amerikāņi izgatavojuši vienvietīgu 'Porsche 911' kabrioletu", "category": "Auto", "body": "Amerikāņu tūninga kompānija ”Trinity Motorsports” izgatavojusi vienvietīgu ” Porsche  911” (997 – rūpnīcas indekss) kabrioletu ”Centro 911”, kur autovadītājs sēž centrā, līdzīgi kā leģendārajā superauto ”McLaren F1”. Projekta izstrāde ilgusi aptuveni gadu un tajā ieguldītas 300 cilvēkstundas darba. Būtiski pārveidota automobiļa šasija, stūres sistēma, elektronika, gaisa kondicionēšanas sistēma un interjera noformējums. Pagaidām izgatavots tikai viens ”Centro 911” eksemplārs, kas aprīkots ar divsajūgu robotizēto pārnesumkārbu. Kā norāda izstrādātājs, šobrīd notiek darbs pie analoģiska automobiļa ar sešpakāpju mehānisko transmisiju. Gaidāms, ka jaunā versija būs paredzēta braukšanai pa trasi un tai būs arī drošības rāmis. Projekta izstrādes izmaksas netiek atklātas.", "link": "https://www.delfi.lv/auto/42826658/zinas/42783832/amerikani-izgatavojusi-vienvietigu-porsche-911-kabrioletu"},
{"title": "Video: 'Porsche 911' pret 'Yamaha R1' uz ledus", "category": "Auto", "body": "Franču izdevums \"Moto Journal\" publicējis video, kur Lapzemē uz sniega un ledus virsmas sacenšas \" Porsche  911 GT3 RS\" un \" Yamaha  R1\" motocikls, kā arī \"Mitsubishi EVO IX\" un \"Yamaha WR450F\". Jāatzīmē, ka ar radžotām riepām aprīkotais motocikls uz ledus spēja paātrināties līdz pat 258 km/h. Ja video neizdodas noskatīties iegultā veidā, aplūkojiet to  šeit !", "link": "https://www.delfi.lv/auto/42826658/zinas/42204268/video-porsche-911-pret-yamaha-r1-uz-ledus"},
{"title": "'Pirelli' uz Kanādas 'Grand Prix' posmu mainīs riepu sastāvu", "category": "Auto", "body": "F-1  oficiālie riepu piegādātāji \" Pirelli \" ir apsolījuši uz Kanādas \" Grand Prix \" posmu mainīt riepu sastāvu, ziņo \"GP Update\". Sākotnēji bija paredzēts, ka riepu sastāvs tiks mainīts uz Lielbritānijas \"Grand Prix\" posmu, kas paredzēts 30. jūnijā, taču pēc nenorimstošajām komandu sūdzībām par \"Pirelli\" riepu kvalitāti tas tiks izdarīts uz Kanādas posma laiku, uz 9.jūniju. \"Pirelli\" sola, ka uzlabojumi ļaus komandām ieekonomēt vienu pitstopu uz sacīksti.", "link": "https://www.delfi.lv/auto/42826676/motorusports/43313763/pirelli-uz-kanadas-grand-prix-posmu-mainis-riepu-sastavu"},
{"title": "'Honda' oficiāli atgriežas F-1", "category": "Auto", "body": "Japāņu autoražotāji \" Honda \" ceturtdien oficiāli paziņojuši par atgriešanos  F-1  čempionātā kā dzinēju piegādātāji, ziņo ārzemju aģentūras. No 2015. gada \"Honda\" piegādās dzinējus \" McLaren \" komandai, atjaunojot senu sadarbību, kas iesākās 1988. gadā un ilga līdz 1992. gadam. Kā zināms, no 2014. gada F-1 stājas spēkā jaunie tehniskie noteikumi, kas paredz formulās izmantot jaunus 1,6 litru V6 turbodzinējus, kas nāks esošo 2,4 litru V8 motoru vietā. 2006. gadā \"Honda\" iegādājās \"BAR\" F-1 komandu un iesaistījās čempionātā kā rūpnīcas komanda, bet 2008. gadā to pārdeva savam F-1 direktoram Rosam Braunam, kurš izveidoja \"Brawn GP\" komandu un 2009. gadā ar Džensonu Batonu izcīnīja F-1 pasaules čempionu titulu. Kopš 2008. gada \"Honda\" F-1 nav bijusi iesaistīta.", "link": "https://www.delfi.lv/auto/42826676/motorusports/43319409/honda-oficiali-atgriezas-f-1"},
{"title": "'MINI Cityserfer' – salokāms elektriskais skrejritenis", "category": "Auto", "body": "Kompānija \" MINI \" prezentējusi konceptu \"Cityserfer\", kas sevī apvieno elektrisko motorolleru un skrejriteni. \"MINI Cityserfer\" aprīkots ar elektromotoru, kas iebūvēts aizmugurējā ritenī, un litija jonu akumulatoru komplektu, kas uzlādējams arī no 12 voltu elektroligzdas automobilī. Tāpat elektriskais skrejritenis elektroenerģiju atgūst, izmantojot bremžu enerģijas rekuperācijas sistēmu. Elektromotors aktivizējas, tikai sasniedzot noteiktu minimālo ātrumu, kuru braucējs uzņem, atsperoties ar kāju. Elektriskajā režīmā palielināt braukšanas ātrumu, var ar speciālu sviru rokturī. Tāpat elektromotoru iespējams arī atslēgt braukšanas laikā, nospiežot speciālu taustiņu. Ar elektroenerģiju \"MINI Cityserfer\" spēj sasniegt līdz 25 km/h, bet ar pilnu akumulatora uzlādi pietiek 15 līdz 25 kilometru distances nobraukšanai. Tomēr pēc elektromotora deaktivizācijas vai akumulatoru izlādes skrejriteni iespējams lietot tradicionālā režīmā, atsperoties ar kāju. \"MINI\" elektriskais skrejritenis sver 18 kilogramu. Tāpat tas ir salokāms un ietilpst \"MINI\" hečbeka bagāžniekā. Pēc autoražotāja ieceres, šāds skerjritenis būs noderīgs braukšanai uz darbu vai mācību iestādi. Savukārt uz stūres ir speciāls stiprinājums viedtālrunim, ko izmantot, piemēram, navigācijai. Vai tamlīdzīgs elektriskais skrejritenis nonāks arī sērijveida ražošanā, \"MINI\" pārstāvji pagaidām neatklāj.", "link": "https://www.delfi.lv/auto/42826658/zinas/45244308/mini-cityserfer-salokams-elektriskais-skrejritenis"},
{"title": "F-1 posmā Ķīnā finiša karogs kļūdaini parādīts divus apļus par ātru", "category": "Auto", "body": "Nupat aizvadītajā Pirmās formulas ( F-1 ) pasaules čempionāta ceturtajā posmā - Ķīnas \" Grand Prix \" - rūtotais finiša karogs parādīts divus apļus par ātru. Kāds pieredzējis sacensību stjuarts vicinājis karogu tobrīdējam sacensību līderim Lūisam Hamiltonam pēc 54.apļa, lai gan bija nepieciešams vēl nobraukt divus apļus. Tiesa, arī pats pilots bija apjucis par notikušo un sacīksti turpināja. Starptautiskās Automobiļu federācijas ( FIA ) noteikumi paredz, ka finiša karoga parādīšanas gadījumā sacīkste uzskatāma par noslēgušos, pat ja sacensības būtu nepieciešams vēl aizvadīt. Līdz ar to pēdējie divi Ķīnas posma apļi netiek ieskaitīti un vērā ņemti tiek rezultāti, kādi tie bija pēc 54.apļa. Tiesa, tas neko daudz neietekmē, tikai japānim Kamui Kobajaši no \" Caterham \" vienības nāksies samierināties ar 18.vietu, lai gan viņš pēdējo divu apļu laikā apdzina \" Marussia \" braucēju Žilu Bjanšī no  Francijas  un pakāpās uz 17.pozīciju. \"Tas bija ļoti dīvaini. Domāju: \"Vai tiešām es to redzu?\",\" izteicās sacīkstes uzvarētājs Hamiltons no \" Mercedes \" vienības. \"Redzēju, ka tobrīd trases malā nebija neviena no komandas, tāpēc turpināju braukt. Šī iemesla dēļ zaudēju apmēram sekundi. Komanda neapstiprināja, ka trasē būtu bijis finiša karogs, un turpināju braukt.\"", "link": "https://www.delfi.lv/auto/42826676/motorusports/44416001/f-1-posma-kina-finisa-karogs-kludaini-paradits-divus-aplus-par-atru"},
{"title": "Izsolīts pēdējais Longbridžas rūpnīcu pametušais 'Mini'", "category": "Auto", "body": "Izsolē pārdotais \"Mini Clubman 1275 GT\" rūpnīcā nokalpoja vairāk nekā 30 gadu līdz tam uzkrita noliktavas konteiners. Kad 2012. gadā kāds bijušais rūpnīcas darbinieks saņēma atļauju šo spēkratu savākt, tas kļuva par pēdējo Longbridžas rūpnīcu pametušo \"Mini\". Tiesa, no kādreizējā automobiļa palikusi vien virsbūve un daļa salona. Tam vairs nav nedz dzinēja, nedz transmisijas. Atgādinām, ka šobrīd Longbridžas rūpnīca pieder Ķīnas autoražotājam \"SAIC Motor\", kurš to iegādājās līdz ar \"MG Rover\" kompāniju. Automobiļu pilna cikla ražošana šeit nenotiek jau kopš 2005. gada. Savulaik, pagājušā gadsimta 60. gados, šī bija pasaulē vislielākā auto rūpnīca, kurā tiek nodarbināti aptuveni 250 tūkstoši cilvēku. Tuvākajā nākotnē ķīnieši plāno atjaunot \"MG\" automobiļu ražošanu Longbridžā.", "link": "https://www.delfi.lv/auto/42826658/zinas/43529601/izsolits-pedejais-longbridzas-rupnicu-pametusais-mini"},
{"title": "'Riga Summer Race 2014' noslēdzas ar rekordlielu dalībnieku skaitu", "category": "Auto", "body": "Svētdien tika aizvadīta otrā \"Riga Summer Race 2014\" diena, kurā uz starta izgāja vairāk nekā 93 sportisti. Tika noskaidroti uzvarētāji Latvijas, Lietuvas, Igaunijas un Baltijas čempionātos, kā arī \"Dzintara Aplis\" 6. posmā, kopumā 10 dažādās ieskaites klasēs. Uzvarētāji tika noskaidroti arī unikālo \"Legends\" automašīnu braucienos. Otrajā sacensību dienā pirmie uz starta stājās \"Legends\" automašīnu braucēji, kuri bija ieradušies no Somijas un Krievijas, lai demonstrētu šīs unikālās automašīnas latviešu skatītājiem un sportistiem. Uz starta izgāja arī vienīgā Latvijas \"Legends\" automašīna, ar kuru brauca Uldis Timaks. Divu braucienu summā uzvaru šai ieskaitē izcīnīja šīgada Somijas čempions Johans Ahokas. Uldis Timaks izcīnīja piekto vietu. Sacensības turpinājās ar Baltijas un Latvijas čempionāta braucieniem \"Kumho Challenge\" un Nacionālajā klasē. \"Kumho Challenge\", tāpat kā dienu iepriekš, uzvarēja Jānis Ciekals, otro vietu abos braucienos un līdz ar to arī kopvērtējumā izcīnīja Ģirts Daugaviņš, savukārt trešā vieta Kristapam Mietulim, kurš izcīnīja vienādu punktu skaitu ar Elvi Turānu, taču Kristaps spēja uzrādīt ātrāku apļa laiku pirmajā braucienā un līdz ar to ieņēma trešo pozīciju. Prestižākajā no Baltijas čempionāta klasēm, \"Baltic Open\", pārliecinošu uzvaru izcīnīja igauņu sportists Tīnu Sommers (\"BMW M3 GTR\"), kuram šis bija pirmais starts šosezon. Otro vietu ieguva lietuvietis Eidmants Nekrošus (\"BMW M3 E90\"), savukārt trešajā vietā somu braucējs Mika Virtanens ar \"Renault Megane\" automašīnu. \"Dzintara Aplis\" 6. posmā kopā piedalījās 31 sportists, no kuriem 12 startēja \"Volga\" klasē, 13 - \"VAZ 1600\" un seši - \"VAZ 1300\" klasē. \"Volgu\" ieskaitē šajā posmā uzvaru izcīnīja Ainārs Šēnfelds, kurš uzvarēja abos braucienos, otrais Marģers Pinkulis, savukārt trešā vieta Ivaram Janekam. Kopvērtējuma līderis Andrejs Paupers šoreiz sestais. \"VAZ 1600\" klasē abos braucienos pārliecinoši uzvarēja Pēteris Laipnieks, otrais Kristaps Ābols, bet trešā vieta lietuvietim Adomam Petrovam. \"VAZ 1300\" klasē par uzvarētāju kļuva Aivars Laipnieks, otrais Matīss Mežaks, bet trešais klasē Mātriņš Lagzdiņš. \"Riga Summer Race\" ietvaros tika aizvadīti arī Igaunijas un Lietuvas autošosejas čempionāta posmi. Igaunijas čepionāta posmā BMW 325 klasē uzvaru izcīnīja Raimo Kulli, savukārt Lietuvas čempionāta A2000+ klasē uzvara Eidmantam Nekrošus, OPEN klasē pirmais Ramūns Čapkauskas, A2000 klasē ātrākais Pēters Pēks.", "link": "https://www.delfi.lv/auto/42826676/motorusports/44884232/riga-summer-race-2014-nosledzas-ar-rekordlielu-dalibnieku-skaitu"},
{"title": "Nitišs Zviedrijā pēc pirmās dienas devītajā vietā; Baumanis – trešais", "category": "Auto", "body": "Nitišs dienas pirmajā kvalifikācijas braucienā palika otrajā vietā, bet sērijā tas viņu ierindoja desmitajā pozīcijā. Arī otrajā kvalifikācijas braucienā, kurā bija daudz notikumu un veiksmīgas apstākļu sakritības par labu latvietim, Nitišs bija otrais un visā sērijā – desmitais.  Līdz ar to divu kvalifikācijas braucienu kopvērtējumā pēc rezultātu precizēšanas Nitišs ir devītajā vietā, kamēr līderis ir Timurs Timerzjanovs, bet aiz viņa Matiass Ekstroms un Peters Solbergs. Savukārt Nitiša komandas biedri Sebastjans Ēriksons ir piektajā vietā, bet Andreass Bakerūds – 13.pozīcijā. Tikmēr Eiropas čempionāta \"Super 1600\" klasē pirmo braucienu Baumanis uzvarēja, taču pēc pirmās sērijas viņš bija piektajā vietā. Savukārt otrajā kvalifikācijā Baumanis savā braucienā bija trešais, bet sēriju kopvērtējumā tobrīd – ceturtais.  Vēlāk notika arī trešais kvalifikācijas brauciens \"Super 1600\" klasē, un latvietis savā braucienā ierindojās ceturtajā vietā, bet trešajā kvalifikācijas sērijā viņš bija septītais. Sasniegtais rezultāts pirmajā dienā viņu trīs kvalifikāciju kopvērtējumā ierindoja trešajā vietā. Līderis ir Ondrejs Smetana, bet otrajā vietā ir Ņikita Misulia. Aiz Baumaņa ceturtajā vietā ir igaunis Jarno Ligurs. Atlikušie kvalifikācijas braucieni, pusfināli un fināli tiks aizvadīti svētdien. Detalizētāku sacensību aprakstu var aplūkot portāla \"Delfi\" piedāvātajā teksta tiešraidē no Zviedrijas.", "link": "https://www.delfi.lv/auto/42826676/motorusports/44691448/nitiss-zviedrija-pec-pirmas-dienas-devitaja-vieta-baumanis-tresais"},
{"title": "Nitišs pēc smaga sacensību sākuma izcīna ceturto vietu Kanādā", "category": "Auto", "body": "Pēc četriem kvalifikācijas braucieniem Nitišs daudzo neveiksmju dēļ bija palicis uzreiz aiz pusfināla, tomēr latvieša pārstāvētā komanda \"Olsbergs MSE\" upurēja vienības trešā pilota Joni Vīmana kvalifikācijas rezultātu, lai latvietis varētu startēt pusfinālā un krāt pasaules čempionāta kopvērtējuma punktus. Nitišam nebija veiksmīgs jau pats sacensību sākums, jo pirmajā kvalifikācijas braucienā viņš pārsita riteni un finišēja pēdējā vietā. Līdz ar to pēc pirmās kvalifikāciju kārtas viņš bija tikai 16.vietā. \"Pirmo reizi karjerā pārsitu riepu. Žēl, ka tas notika pirmajā aplī un zaudēju tik daudz laika. Centīsimies atgūt zaudēto,\" pēc neveiksmīgā brauciena sacīja latviešu pilots. Arī otrajā kvalifikācijas braucienā Nitišs pārsita mašīnas riteni, un viņš atkal palika pēdējais. Pēc divām kvalifikācijas kārtām Latvijas autosportists bija priekšpēdējā, 17.vietā, un pats Nitišs apzinājās, ka situācija nav no labākajām. \"Situācija nav patīkama, bet nedrīkst nokārt galvu. Meklēsim cēloņus, kāpēc divreiz pārsitu riepu, jāuzlabo arī apļa laiki,\" pēc otrā brauciena sacīja Nitišs. Trešajā kvalifikācijā Nitišam beidzot izdevās brauciens, un viņš finišēja pirmajā vietā. Latvietim izpalika cīņa ar krievu Timuru Timerzjanovu, jo viņš piedzīvoja avāriju. Visā trešajā kvalifikācijas sērijā latvietis bija ceturtais ātrākais, kas kopvērtējumā ļāva pakāpties uz 12.vietu. \"Pārsistās riepas izsita no ritma, bet nu esmu atpakaļ pareizajās sliedēs. Jākoncentrējas un jāiekļūst pusfinālā,\" pēc veiksmīgā brauciena kaujinieciski noskaņots bija Nitišs. Ceturtajā kvalifikācijā Nitišs atkal piedzīvoja neveiksmi, vēlreiz tika caurdurta riepa, un braucienā viņš palika pēdējais, piektais. Visā sērijā viņam bija 13.rezultāts, un 13.vieta arī četru braucienu kopvērtējumā. Līdz ar to latvietis palika uzreiz aiz pusfināla. \"Tas ir neticami – šādu neveiksmju sēriju piedzīvoju pirmo reizi. No kļūdām mācāmies un paliekam stiprāki!\" sacīja Nitišs.  Nitišs palika kā rezervists uz pusfinālu, gadījumā, ja kāds no pusfinālistiem nevarētu doties uz startu. Latvietis tomēr varēja startēt pusfinālā, jo \"Olsbergs MSE\" komanda upurēja sava trešā pilota Joni Vīmana kvalifikācijā izcīnīto ceturto vietu, lai Nitišs varētu doties uz pusfināla starta un iegūtu svarīgos kopvērtējuma punktus. Nitišam pusfinālā bija jāstartē no pēdējās starta rindas, un viņa pretinieki bija Antons Marklunds, Andreass Bakeruds, Hennings Solbergs, Patriks Karpentjērs un Sverre Isaksens. Nitišs startā pakāpās uz trešo vietu un finišu sasniedza šajā pozīcijā, sasniedzot finālu. Viņa komandas biedram Bakerudam bija divas reizes jābrauc \"Joker\" aplī pāragrā starta dēļ, un šī iemesla viņš palika ārpus fināla. Finālā Nitiša pretinieki bija Peters Solbergs, Marklunds, Timerzjanovs, Carpentjērs un Tomass Heikinens. Startā latvietis pakāpās uz piekto vietu, bet tad uz \"Joker\" apļa rēķina Nitišs pakāpās uz ceturto vietu, kurā arī sasniedza finišu.  Par uzvarētāju kļuva Solbergs, kurš kļuva par pirmo pilotu, kurš uzvarējis divos posmos šajā sezonā. Otrajā vietā ierindojās Marklunds, bet trešajā vietā – Timerzjanovs. Pasaules čempionāta kopvērtējumā pēc septiņiem posmiem Nitišs ir trešajā vietā ar 133 punktiem. Līderis ar 155 punktiem ir Solbergs, bet uz otro vietu pakāpies ir Heikinens, kura kontā 135 punkti. \"Lai gan sacensību pusfinālam nekvalificējos, man bija iespēja startēt pusfinālā un finālā, kura finišā man pietrūka tikai pussekunde līdz pjedestālam. Apzinos, ka ceturtā vieta šādās sacensībās ir izcils rezultāts, tomēr es vēlos būt starp ātrākajiem un atkal kāpt uz goda pjedestāla,\" pēc sacensībām uzsvēra Nitišs. \"Liels paldies \"Olsbergs MSE\" komandai par lielisko darbu! Paldies arī līdzjutējiem Latvijā, kuri izturēja šo spraigo un nervus kutinošo sacīkšu nakti. Tiekamies Francijā.\"", "link": "https://www.delfi.lv/auto/42826676/motorusports/44824136/nitiss-pec-smaga-sacensibu-sakuma-izcina-ceturto-vietu-kanada"},
{"title": "Pasaules rallijkrosa čempionāta līderi Nitišs un Bakerūds startēs 'Žiguļu kausa' sacensībās Jēkabpilī", "category": "Auto", "body": "\"Žiguļu Kausa\" septītā posma sacensībās, kas risināsies rallijkorsa trasē \"Baroni\" Salas pagastā, piedalīsies arī FIA pasaules rallijkrosa čempionāta līderi, \"Olsbergs MSE\" komandas piloti  Reinis Nitišs  un Andreas Bakeruds. \"Jau sezonas sākumā ar Andreasu norunājām, ka vajadzētu aizbraukt vienam pie otra ciemos, lai nepiespiestā atmosfērā varētu viens otru vairāk iepazīt,\" stāsta reinis. \"Augusta vidū pasaules čempionātā starp sacensībām Kanādā un Francijā ir neliela pauze, līdz ar to mums abiem ir brīvs laiks un tā kā šajā laikā Latvijā norisināsies pirmās sacensības jaunajā rallijkrosa trasē Biržu lidlaukā - \"Žiguļu Kauss\", piedāvāju arī Andreasam startēt šajās sacensībās. Viņš bez domāšanas piekrita, lai gan viņam nav ne mazākā nojausma, kas tas ir... Galvenais, ka varēsim kopā pavadīt vairākas dienas, pārrunājot ne tikai sacīkšu tehniskos datus un trajektorijas, bet arī ar autosportu nesaistītus tematus.\" \"Pirmo reizi Latvijā viesojos pirms diviem gadiem ziemā, kad Rīgā norisinājās FIA Eiropas rallijkrosa čempionāta apbalvošanas ceremonija. Lai gan mana vizīte ilga vien dažas stundas, jau toreiz satiekot latviešus, viņi mani pārsteidza ar savu aizrautību un entuziasmu, tāpēc esmu ļoti priecīgs, ka tagad Latvijā varēšu pavadīt vairāk laika, iepazīt Latviju - gan Rīgu, gan komandas biedra Reiņa Nitiša dzimto Jēkabpili,\" saka norvēģu pilots. \"Vēlos uzzināt, kur un kā Reinis ir apguvis savas braukšanas prasmes!\" \"Reinis man rādīja videoierakstus no \"Žiguļu Kausa\" sacensībām un teikšu godīgi – tas viss izskatās ļoti jautri jautri, piebilst Bakerūds. \"Lai gan mana pirmā mašīna bija aizmugures piedziņas \"Ford Sierra\", tas bija tik sen, ka es pat vairs neatceros, kā bija ar to braukt. Tāpēc man nav ne jausmas, kā būs startēt ar VAZ automašīnu. Lai gan mans mērķis ir nepiespiestā gaisotnē izbaudīt brīvdienas, es ienīstu zaudēt, tāpēc jau šodien varu teikt, tiklīdz apsēdīšos pie stūres, mans mērķis būs uzvarēt un apsteigt Reini!\"", "link": "https://www.delfi.lv/auto/42826676/motorusports/44792186/pasaules-rallijkrosa-cempionata-lideri-nitiss-un-bakeruds-startes-zigulu-kausa-sacensibas-jekabpili"},
{"title": "Video: Reinis Nitišs par savu pirmo uzvaru pasaules rallijkrosa čempionātā", "category": "Auto", "body": "Jēkabpilietis  Reinis Nitišs  aizvadītajā nedēļas nogalē iekļuva Latvijas auutosporta vēsturē, kļūstot par pirmo mūsu valsts pilotu, kam izdevies uzvarēt pasaules čempionāta sacensībās. Piedāvājam jums video, kurā Reinis dalās ar Hellas trasē piedzīvoto.", "link": "https://www.delfi.lv/auto/42826676/motorusports/44629608/video-reinis-nitiss-par-savu-pirmo-uzvaru-pasaules-rallijkrosa-cempionata"},
{"title": "Latvijas un Baltijas autošosejas čempionātu sagaida būtiskas izmaiņas", "category": "Auto", "body": "Kopumā čempionātā plānoti pieci posmi, kas norisināsies Rīgā, Pērnavā un Kauņā. Būtiskas izmaiņas skars esošās klases, kā arī plānota jaunu klašu izveide. Līdz šim katram BaTCC posmam katrā no Baltijas valstīm ir bijis savs organizators. Sākot ar 2015.gadu, sacīkšu seriāla organizēšana pāries \"Venta Event\" organizācijas rokās, padarot sacīkstes kvalitatīvākas un saprotamākas gan dalībniekiem, gan skatītājiem. Paredzēts, ka trīs no čempionāta posmiem norisināsies Rīgā, viens Pērnavā un viens Kauņā. \"Līdz šim lielākā problēma ir bijusi lielā organizatoru daudzveidība. Katram posmam ir cits organizators, līdz ar to rodas problēmas ar savstarpējo vienošanos gan par norises laikiem, gan tehniskajiem noteikumiem. Mēs vēlamies, lai Baltijas seriālam ir viens organizators, kā tas ir līdzīgām sacīkstēm citur pasaulē. Tikai šādā veidā ir iespējams nodrošināt sacīkšu kvalitāti un tālāku attīstību,'' citēts \"Venta Event\" pārstāvis Andis Meilands. Šobrīd BaTCC čempionātā ir divas klases (\"Kumho Challenge\" un \"Baltic Open\"), taču ar nākamo gadu plānots ieskaites klases palielināt līdz četrām. Klašu ietvaros tiks veiktas atsevišķas izmaiņas tehniskajos noteikumos. Tāpat kā līdz šim, reizē ar Baltijas čempionāta sacīkstēm atsevišķos posmos norisināsies arī nacionālo čempionātu sacīkstes. Izmaiņas Latvijas čempionātā skars Nacionālo klasi, kas 2015.gadā svinēs desmito pastāvēšanas gadskārtu. Lai padarītu cīņas šajā klasē interesantākas, paredzēts, ka divu litru motoram varēs būt brīvs vārstu skaits. Šādas izmaiņas dos iespēju jūtami samazināt dzinēju būvēšanas izmaksas. Tiks paaugstināts arī minimālais automobiļa svars par 150 kilogramiem, ja tam ir 24 vārstu motors, vai par 75 kilogramiem, ja tam ir 16 vārstu motors. Baltijas un Latvijas čempionātu līdzšinējā \"Kumho Challenge\" ieskaites klase turpmāk dalīsies divās - \"Kumho Challenge\" Nacionālajā klasē un \"Kumho Challenge Super1600\" klasē. Lai cīņa arī turpmāk būtu līdzvērtīga, automobiļi abās klasēs drīkstēs braukt tikai ar viena veida (mono) riepām. Abām klasēm līdzšinējās kvalifikācijas vietā paredzēta starta vietas izloze un, tāpat kā Latvijas ieskaites Nacionālajai klasei, tiks ieviesta handikapa svaru sistēma. Abu klašu braucēji tiks laisti trasē kopā ar Nacionālo klasi. BaTCC čempionātā tiks mainīti arī noteikumi, kas paredz uzvarētāja noteikšanu. Tiek plānots ieviest izmaiņas, izveidojot godīgāku vērtēšanas sistēmu. Vēl viens no jaunumiem, kas papildinās nākamajā gadā gaidāmās izmaiņas Baltijas čempionātā, ir pilnīgi jaunas klases izveide, kāda līdz šim Baltijā nav bijusi, - \"Legends Trophy\". Šajā klasē sacentīsies pilnīgi vienādas automašīnas, kuras darbina motocikla motors. \"Legends\" ir automašīnas, kas īpaši būvētas autošosejas sacīkstēm un sver vien nepilnus 600 kilogramus, attīstot aptuveni 130 zirgspēku lielu jaudu. Automašīnu virsbūve ir maza versija no trīsdesmito gadu amerikāņu automašīnām, kas padara tās īpaši iecienītas skatītāju vidū. \"\"Legends\" automašīnu sacīkstes ir ļoti populāras tādās Eiropas valstīs kā Spānija, Francija, Itālija, Anglija, Īrija un Somija. Vēl nesen Biķernieku trasē \"Riga Summer Race\" sacensību laikā bija iespējams vērot šo automašīnu paraugdemonstrējumus. Šādas klases izveide ir pilnīgs jaunums Baltijas autošosejas vēsturē, un padarīs sacīkstes vēl interesantākas un skatāmākas,\" sola Meilans. Četros no pieciem Baltijas autošosejas čempionāta posmiem norisināsies arī Baltijas čempionāta izturības sacīkstes (BEC), kas šobrīd zināmas kā \"555 kilometru\" sacīkstes. BaTCC norisinās kopš 1997.gada.", "link": "https://www.delfi.lv/auto/42826676/motorusports/44950384/latvijas-un-baltijas-autososejas-cempionatu-sagaida-butiskas-izmainas"},
{"title": "Jaunais 'X1' kļuvis par pirmo BMW priekšpiedziņas apvidnieku", "category": "Auto", "body": "Jaunās paaudzes \"BMW X1\" izstrādāts uz modulārās platformas \"UKL1\", kas izmantota arī BMW 2. sērijas \"Active Tourer\" – BMW pirmā priekšpiedziņas modeļa – pamatā. Salīdzinājumā ar priekšteci jaunais \"BMW X1\" kļuvis par 38 mm īsāks, par 23 mm platāks un par 53 mm augstāks. \"BMW X1\" salons salīdzinājumā ar priekšteci kļuvis ietilpīgāks – piemēram, vieta aizmugurējo pasažieru kājām palielināta par 37 mm, bet pasūtinot papildus aprīkojumā pieejamo bīdāmo aizmugurējo sēdekli, šo telpu var palielināt par vēl 66 mm. Piemaksājot vēl vairāk, aizmugurējam sēdeklim ir regulājams arī atzveltnes atgāzums. Sākotnēji \"BMW X1\" būs pieejami divlitru turbopūtes četrcilindru benzīna un dīzeļa dzinēji, kas atkarībā no versijas attīsta 150 līdz 231 zirgspēku. Pārnesumkārbas – sešpakāpju manuālā un astoņpakāpju automātiskā. Gada beigās \"BMW X1\" piedāvājumu papildinās arī versija ar 1,5 litru trīslicindru benzīna motoru, kas atkarībā no versijas attīsta 116 vai 136 ZS. Jaudīgākajās benzīna un dīzeļa motora versijās (\"xDrive25i\" un \"xDrive25d\") automboilis būs pieejams tikai ar pilnpiedziņu un automātisko pārnesumkārbu. Šādā modifikācijā \"BMW X1\" no vietas līdz 100 km/h paātrināsies 6,5 sekundēs un vidēji patērēs no pieciem litriem dīzeļa uz 100 km. Jaunajam \"BMW X1\" ir diezgan bagātīgs standarta un papildus aprīkojuma saraksts. Jau bāzes versijā automobilis iegūs gaisa kondicionētāju un multimediju sistēmu \"iDrive\" ar 6,5 collu ekrānu. Tirdzniecībā Eiropā jaunais \"BMW X1\" nonāks oktobrī.", "link": "https://www.delfi.lv/auto/42826674/modelu-jaunumi-testi/46056057/jaunais-x1-kluvis-par-pirmo-bmw-priekspiedzinas-apvidnieku"},
{"title": "Uz 'BMW' priekšpiedziņas platformas izgatavos 12 modeļus", "category": "Auto", "body": "Kompānija ” BMW ” uz jaunās priekšpiedziņas platformas bāzes plāno izgatavot 10 līdz 12 modeļus, vēsta ”Automotive News” ar atsauci uz autoražotāja pārdošanas un tirgvedības nodaļas vadītāju Janu Robertsonu. Pirmais uz jaunās UKL (rūpnīcas indekss) platformas tiks izgatavots jaunās paaudzes ” MINI  Cooper”, kas tirdzniecībā nonāks 2014. gadā. Gaidāms, ka ap to pašu laiku ražošanā nonāks arī ”BMW” markas pirmais priekšpiedziņas modelis uz šīs šasijas bāzes. ”Viena no būtiskākajām UKL priekšrocībām – iespēja praktiski vienlaicīgi ražošanā ieviest vairākus produktus, jo inženiertehniskos darbus var veikt vienlaicīgi,” skaidro Robertsons. ”Ar topošajiem modeļiem mēs plānojam piesaistīt plašu klientu loku – no jaunām ģimenēm līdz vecākiem autovadītājiem.” Jau rakstījām, ka pašlaik notiekošajā Parīzes autoizstādē ”BMW” prezentēja  priekšpiedziņas konceptu ”Active Tourer” . Tas aprīkots ar 190 zirgspēku jaudīgu hibrīda spēka agregātu, kas apvieno 1,5-litru trīscilindru turbopūtes benzīna dzinēju, elektromotoru un litija jonu akumulatorus.", "link": "https://www.delfi.lv/auto/42826674/modelu-jaunumi-testi/42715920/uz-bmw-priekspiedzinas-platformas-izgatavos-12-modelus"},
{"title": "Bulgāru 'Land Rover Defender' ar koka grīdu", "category": "Auto", "body": "Bulgāru tūninga kompānija \"Vilner\", kas specializējas apvidus automobiļu izgreznošanā, prezentējusi kārtējo projektu uz \" Land Rover  Defender\" bāzes. Šī modifikācija īpaši izceļas ar dabīgā koka grīdu. Bulgāri \"Land Rover Defender\" apvidus automobili padarījuši četrvietīgu, standarta sēdekļus aizstājot ar četriem atsevišķiem sportiskiem sēdekļiem. Interjera apdarē izmantota brūna un melna \"Nappa\" dabīgā āda un alkantara. Vēl šim automobilim ir uzlabota skaņas izolācija un uzstādīta 600W jaudīga multimediju sistēma ar DVD atskaņotāju un 15 collu ekrānu aizmugurējiem pasažieriem. Jau rakstījām, ka pirms kāda laika \"Vilner\" izgatavoja  divus unikālus \"Defender\"  speciāli kādam krievu oligarham.", "link": "https://www.delfi.lv/auto/42826674/modelu-jaunumi-testi/42292724/bulgaru-land-rover-defender-ar-koka-gridu"},
{"title": "'Land Rover Defender' speciālā versijā 'X-Tech'", "category": "Auto", "body": "Kompānija \" Land Rover \" leģendārajam apvidus automobilim \"Defender\" izstrādājusi jaunu speciālo versiju \"X-Tech\", kas būs pieejama kā šī modeļa standarta riteņu garenbāzi, tā arī ar pagarināto riteņu garenbāzi. \"Land Rover Defender X-Tech\" modifikācijā robustā apvidus automobiļa dizains padarīts stilīgāks. Šajā versijā ražotājs automobilim piedāvā vai nu sudraba (\"Orkney Grey\"), vai nu bronzas toņa (\"Nara Bronze\") virsbūves krāsojumu. Jumts, riteņu arkas, lukturu ietvari un 16 collu riteņu diski gan būs melnā krāsā (\"Santorini Black\"). \"X-Tech\" modifikācijas \"Defender\" salonā centrālā konsole būs virsbūves krāsā. Uz sēdekļu pagalvjiem un grīdas tepiķīšiem būs \"Land Rover\" logotips, bet sēdekļi pārvilkti ar ādu un sašūti ar kontrastējoša toņa diegu. \"Land Rover Defender X-Tech\" standarta komplektācijā būs iekļauts gaisa kondicionētājs, ABS, elektroniskā vilkmes kontroles sistēma, centrālā atslēga, kā arī priekšējo sēdekļu un vējstikla apsilde. Tehniskā ziņā auto paliks bez izmaiņām – tas joprojām būs aprīkots ar 2,2-litru dīzeļdzinēju (122 ZS; 360 Nm) un sešpakāpju mehānisko pārnesumkārbu. Lielbritānijā speciālās modifikācijas automobilis maksās no 27 995 sterliņu mārciņām (24 664 lati).", "link": "https://www.delfi.lv/auto/42826674/modelu-jaunumi-testi/42496594/land-rover-defender-speciala-versija-x-tech"},
{"title": "Ražotājs daļēji atklāj jaunā 'MINI' veidolu; spiegi nobildējuši pilnībā", "category": "Auto", "body": "Kompānija \" MINI \" oficiāli publicējusi attēlu ar daļēji maskētu jaunās paaudzes \"Cooper\" modeļa veidolu. Savukārt industrijas spiegiem jau izdevies pilnībā nobildēt jauno modeli, kam ražotājs veic noslēdzošos izmēģinājuma braucienus.", "link": "https://www.delfi.lv/auto/42826674/modelu-jaunumi-testi/43460929/razotajs-daleji-atklaj-jauna-mini-veidolu-spiegi-nobildejusi-pilniba"},
{"title": "BMW klajā laidīs jaunu īsfilmu sēriju ar pasaules kinozvaigznēm", "category": "Auto", "body": "Kompānija  BMW  paziņojusi, ka drīzumā klajā laidīs jaunu īsfilmu \"The Escape\", kas būs 11 minūtes ilga un turpinās BMW īsfilmu sēriju \"The Hire\", kurās no 2001. līdz 2003. gadam ar šīs markas automobiļiem piedalījās dažādas kinopasaules zvaigznes un slavenības. Par BMW īsfilmas \"The Escape\" režisoru kļuvis dienvidāfrikānis Nils Blomkamps, kurš plašāk ir pazīstams ar filmām \"District 9\" un \"Elysium\". Tāpat kā līdz šim, BMW spēkratu šajā īsfilmā pilotēs britu aktieris Klaivs Ouvens. Vēl šajā īsfilmā būs redzama Dakota Feninga, Vera Farmiga un Džons Berntāls. \"The Escape\" pirmizrāde notiks 23. oktobrī. Oriģinālais projekts \"The Hire\", kā ietvaros tika uzņemtas astoņas BMW īsfilmas, debitēja 2001. gadā, tās veidoja dažādi populāri kinorežisori. Viena no vispopulārākajām BMW īsfilmām Gaja Ričija režisētā \"Star\" ar Madonnu galvenajā lomā un tā laika \"BMW M5\" spēkratu. Ieskats \"The Escape\" īsfilmā: Leģendārā BMW īsfilma \"Star\" ar Madonnu:", "link": "https://www.delfi.lv/auto/42826658/zinas/47934785/bmw-klaja-laidis-jaunu-isfilmu-seriju-ar-pasaules-kinozvaigznem"},
{"title": "BMW pēc septiņu gadu pārtraukuma atgriežas Lemānas 24 stundu sacīkstēs", "category": "Auto", "body": "Kompānija  BMW  izziņojusi savu jauno autosporta programmu, kurā tagad iekļauts arī pasaules čempionāts WEC, tostarp arī prestižās  Lemānas  24 stundu sacensības. BMW rūpnīcas komanda Lemānā atgriezīsies 2018. gadā – pirmo reizi pēc 2011. gada. Lemānā BMW piedalīsies augstākajā salonauto klasē \"LM GTE Pro\", kur tas konkurēs ar \" Porsche \", \"Ford\", \"Ferrari\", \"Aston Martin\" un \"Chevrolet\". BMW komanda un spēkrats šīm sacensībām tiks prezentēts vēlāk. Pēc neoficiālas informācijas, BMW piedalīsies WEC vai nu ar \"M5\" sedanu, vai \"M6\" kupeju. Sacīkšu automobiļa izmēģinājumi trasē sāksies 2017. gada vasarā. Atgādinām, ka jūlijā BMW paziņoja par dalību \"Formula-E\" čempionātā. Tāpat kā Lemānas 24 stundu sacensībās, arī \"Formula-E\" čempionātā BMW debitēs 2018. gadā. Atgādinām, ka aizvadītos divus gadus Lemānas 24 stundu sacīkstēs uzvarēja \"Porsche\" rūpnīcas komanda, kura šajās sacīkstēs atgriezās pēc vairāku gadu pārtraukuma, bet pirms tam vairākus gadus Lemānā dominēja \" Audi \".", "link": "https://www.delfi.lv/auto/42826676/motorusports/47955975/bmw-pec-septinu-gadu-partraukuma-atgriezas-lemanas-24-stundu-sacikstes"},
{"title": "Pasaulē bagātākais cilvēks atbalstīs 'McLaren' komandu", "category": "Auto", "body": "\" McLaren \"  F-1  komanda ir panākusies vienošanos ar pasaulē bagātākā cilvēka, meksikāņa Karlosa Slima kompāniju par sponsorēšanu, vēsta ārzemju mediji. Slims ir nolēmis atbalstīt \"McLaren\" komandu lielā mērā tādēļ, ka šosezon tajā brauc viņa tautietis Serhio Peress. Tai pašā miljardieris nav atteicis atbalstu arī Peresa bijušajai darbavietai, \"Sauber\" F-1 komandai, kurā šogad brauc cits meksikānis, Estebans Gutjeress. Atkarībā no finansiālā atbalsta apjoma, mainīties varētu arī \"McLaren\" komandas formulu krāsojums.", "link": "https://www.delfi.lv/auto/42826676/motorusports/43318795/pasaule-bagatakais-cilveks-atbalstis-mclaren-komandu"},
{"title": "Foto: Baltijā lielākais 'MINI' automobiļu festivāls", "category": "Auto", "body": "Sestdien, 24. maijā, Liepāāj norisinājās Baltijā lielākais starptautiskais visu paaudžu \" MINI \" markas automobiļu festivāls \"Baltic MINI Challenge\", kas pulcējis rekordlielu dalībnieku skaitu – vairāk nekā 110 spēkratu, to starpā ar viesiem no Lietuvas, Polijas, Baltkrievijas, Krievijas un vietējām ekipāžām, portālu \"Delfi\" informēja markas oficiālais izplatītājs Latviā \"Inchcape BM Auto\". Saulainās un tveicīgās sestdienas rītā festivāla dalībnieki pulcējās  Liepājas  promenādē, un turpat notiekošā Līvas Ciema Tirgus apmeklētājiem bija iespēja apskatīt spilgtās un krāsainās automašīnas. Orientēšanās brauciena galamērķis bija \"Rudes\" kartodroms, kur dalībnieki varēja piedalīties ātrumsacīkstēs, bet apmeklētājiem bija sarūpētas dažādas aktivitātes. Katram braucējam bija iespēja sevi pierādīt vairākos braucienos, kuros laiks tika fiksēts par nobrauktiem trim apļiem kopā. Galveno balvu – \"MINI\" ķiveri – šogad ieguva absolūtā labākā laika uzstādītājs, viesis no Baltkrievijas. Festivāla čempionu balle tika svinēta kādā no Liepājas pludmales kokteiļbāriem.", "link": "https://www.delfi.lv/auto/42826658/zinas/44552072/foto-baltija-lielakais-mini-automobilu-festivals"},
{"title": "Pirms kvalifikācijas slapjā Šanhajas trasē ātrākais Rikjardo", "category": "Auto", "body": "Jau pēc rīta lietus Šanhajas trase bija slapja, bet sākoties treniņu sesijai, atsākās arī neliels lietus un pilotiem nācās doties trasē ar pārejas tipa lietus riepām. Tādejādi ir skaidrs, ka riepu gumija, kas atstāta trasē pēc piektdienas treniņiem, ir noskalota un svētdienas sacīkstē, kas tiek solīta sausā trasē, atkal būs ļoti zemi saķeres līmeņi. Labāko apļa laiku uzrādīja Daniels Rikjardo, kamēr viņa komandas biedrs Sebastians Fetels varēja būt tieši blakus komandas biedram, ja būtu pabeidzis savu labāko lidojošo apli, tomēr tā vietā nolēma doties boksos. Vairāki līderi, tostarp Hamiltons, Rosbergs un Alonso nolēma pietaupīt tehniku un neriskēt slapjā treniņā, tādejādi neviecot nevienu lidojošo apli. Ķīnas GP – Treniņi 3", "link": "https://www.delfi.lv/auto/42826676/motorusports/44413461/pirms-kvalifikacijas-slapja-sanhajas-trase-atrakais-rikjardo"},
{"title": "Lietainajā Šanhajā 'pole position' izcīna Hamiltons", "category": "Auto", "body": "Pastors Maldonado pēc otrajos treniņbraucienos piedzīvotās avārijas  kvalifikācijā nepiedalījās, tālab pirmajā kvalifikācijas daļā tika  atsijāti pieci lēnākie braucēji – tie bija Estebans Gutjeress, Kamui  Kobajaši, Žils Bjanki, Markuss Ēriksons un Makss Čiltons. Ātrākais bija  Hamiltons (1:55.516), bet nelielas kļūdas slapjajā trasē pieļāva daudzi  vadošie braucēji, kas gan visos gadījumos beidzās veiksmīgi. Hamiltons sasniedza labāko laiku arī otrajā kvalifikācijas daļā  (1:54.029), kas neveiksmīga izrādījās \"McLaren\" komandai – no tālākās  cīņas izstājās gan Džensons Batons, kurš palika divpadsmitais, gan  Kevins Magnusens, kuram 15. rezultāts. Labāko desmitniekā neiekļuva arī  Kimi Raikonens, kurš ieguvis 11. starta pozīciju. Tāpat aiz strīpas  palika Daņila Kvjats, Adrians Zutils un Serhio Peress, kurš iepriekšējā  posmā Bahreinā kāpa uz goda pjedestāla. Lai gan trase pirmajās divās sesijās pamazām žuva, pirms izšķirošajām  12 minūtēm atkal sāka nedaudz līt un sausās trajektorijas pazuda.  Pirmajā mēģinājumā Fetelam izdevās uzveikt Rosbergu, taču tad ātrāks par  viņiem atkal izrādījās Hamiltons (1:54.348). Pēc riepu nomaiņas uz labu  rezultātu gāja Rosbergs, tomēr nedaudz izslīdēja no trases priekšpēdējā  līkumā un savu iepriekējo laiku neuzlaboja. Hamiltons pa to laiku  vēlreiz uzlaboja savu laiku (1:53.860), kamēr Rikjardo pārspēja Fetelu,  paceļoties uz otro pozīciju. Līdz ar to no pirmās rindas sacensības sāks Hamiltons un Rikjardo,  bet Fetels startēs trešais, dalot otro rindu ar Rosbergu, kurš pēdējā  lidojošajā aplī pat pamanījās saslīdēt. Trešajā rindā startā redzēsim  Fernando Alonso un Felipi Masu, aiz viņiem Valterī Botass un Niko  Hilkenbergs, kā arī Žans-Eriks Verņē un Romēns Grožāns.", "link": "https://www.delfi.lv/auto/42826676/motorusports/44413675/lietainaja-sanhaja-pole-position-izcina-hamiltons"},
{"title": "Calko uztic komandas līdera pienākumus Eiropas Lemānas sērijā", "category": "Auto", "body": "\"Mēs nepacietīgi gaidām šo vēsturisko startu - mūsu komandai tas nozīmē ļoti daudz,\" saka \"SVK by Speed Factory\" menedžeris Daļus Steponavičs. \"Piedalīties Eiropas prestižākajā garo distanču seriālā ir liels gods un vēl lielāks izaicinājums. Vēl pirms sezonas sākuma novērtējam, kā strādā čempionāta rīkotāji un promoters. Mums gan vēl jāapgūst daudz jaunumu, un tas attiecas ne tikai uz mani, bet arī uz braucējiem un pārējiem komandas darbiniekiem.\" Konstantīnam Calko komandā uzticēta vadošā pilota loma un pienākumi. \"Cilvēks, kurš būs atbildīgs par komandas raksturu un no kura gaidīsim maksimālo rezultātu, būs  Konstantīns Calko , latviešu sportists, kurš mūsu komandā brauks jau ceturto gadu un kurš mums palīdzēja uzvarēt Eiropas \"Radical Masters\" čempionātā 2012.gadā,\" norāda menedžeris. \"Par stabilitāti būs jārūpējas vēl vienam mūsu pastāvīgajam pilotam, spānim Hesusam Fusteram.\" Komandas trešais pilots būs jaunpienācējs, lietuvietis Daiņus Matjošaitis.  \"SVK by Speed Factory\" startēs ar \"LMP3 Ginetta-Nissan\" automašīnu. \"Mēs esam ļoti apmierināti ar darbu, ko dara \"Ginetta\" rūpnīca,\" piebilst Steponavičs. \"Viņi strādā dienu un nakti, tāpēc esmu pārliecināts, ka mūsu mašīna būs ātra un izturīga. Par to ceram pārliecināties marta beigās, oficiālajos ELMS testis Francijā, Lekastelē trasē.\" \"Nav noslēpums, ka mūsu galvenais mērķis ir Lemānas 24 stundu sacīkste,\" saka komandas menedžeris. \"Šogad mēs gribam iegūt pēc iespējas lielāku pieredzi un zināšanas, tomēr jau tagad jūtamies spējīgi jau no pirmajām sacīkstēm parādīt saviem konkurentiem, no kādas \"mīklas\" esam taisīti.\" \"Speed factory Racing\" autosporta komandu izveidoja bijušais Lietuvas rallija braucējs Daļus Steponavičs 2008. gadā Spānijā. Jau pirmajā sezonā Eiropas \"Radical Masters Series\" čempionātā komanda izcīnīja čempionu titulu, atkārtojot šo sasniegumu vēl arī 2009. un 2012. gadā. 2013. un 2014. gadā komanda izcīnīja čempionāta sudrabu.", "link": "https://www.delfi.lv/auto/42826676/motorusports/45675944/calko-uztic-komandas-lidera-pienakumus-eiropas-lemanas-serija"},
{"title": "Video: 'Olsbergs MSE' īpašnieks slavē Nitišu par sniegumu slapjajā sacīkstē", "category": "Auto", "body": "Atgādinām, ka \"Olsbergs MSE\" braucēji  Andreass Bakerūds un Nitišs Somijas sacensībās izcīnīja otro un trešo vietu, zaudējot tikai Taneram Foustam.  \"No komandas skatu punkta rezultāts ir lielisks, darījām visu, lai aizvadītu labu sacīksti. Apstākļi bija ļoti sarežģīti, un tādos Reinis vēl nebija braucis. Esmu apmierināts ar viņa sniegumu. Lepojos ar viņu, ka viņš nepieļāva kļūdas. Ceru, ka varēsim šādus rezultātus sasniegt arī turpinājumā,\" sacīja Nitiša komandas īpašnieks.  Reiņa Nitiša un Andreasa Ēriksona komentārus piedāvājam apskatīt latviešu sportista pārstāvju sagatavotajā video.", "link": "https://www.delfi.lv/auto/42826676/motorusports/44671034/video-olsbergs-mse-ipasnieks-slave-nitisu-par-sniegumu-slapjaja-sacikste"},
{"title": "Reini Nitišu un pasaules rallijkrosa čempionātu gaida debija Kanādā", "category": "Auto", "body": "Agrā 6. augusta rītā \"Olsbergs MSE\" komandas pilots  Reinis Nitišs  dosies uz Kanādu, kur piektdienas vakarā un naktī uz sestdienu pēc Latvijas laika norisināsies \"Monster Energy\" FIA pasaules rallijkrosa čempionāta septītā posma sacensības. Sezona šobrīd ir pusē - notikuši seši no 12 pasaules čempionāta (PČ) posmiem, no kuriem visos Reinis Nitišs iekļuvis sacensību pusfinālā, tādējādi izpildot komandas noteikto uzdevumu - ierindoties starp 12 ātrākajiem dalībniekiem. Vēl vairāk - četras reizes Nitišs sasniedzis sacensību finālu un trīs reizes kāpis uz goda pjedestāla, tajā skaitā  izcīnot vēsturisku uzvaru sacensībās Norvēģijā . Nitišs šobrīd iekrājis 122 punktus un uz PČ septīto posmu Kanādā dodas kā otrais ātrākais čempionāta dalībnieks, par trim punktiem atpaliekot no līdera Petera Solberga, bet par pieciem punktiem apsteidzot trešajā vietā esošo Tomasu Heikinenu. Pasaules čempionāta septītais posms norisināsies zirgu skriešanās hipodromā izveidotā rallijkrosa trasē (59% - asfalts, 41% - grants), un būs viena no sacensību disciplīnām, kas šajā nedēļas nogalē būs skatāmas Kanādā - bez rallijkrosa tur notiks arī vairāku citu salonauto un formulu čempionātu posmi, tajā skaitā arī  NASCAR  sacensības.  \"Acīmredzama atšķirība šajā trasē ir starta taisne – tā būs garākā, kāda šosezon līdz šim ir bijusi – 350 metri. Tas nozīmē, ka skatītāji varēs novērtēt vairākas būtiskas nianses – braucēju reakcijas ātrumu, ātrumkārbas regulējumus, kā arī dzinēja jaudu,\" saka reinis. \"Atšķirībā no iepriekšējām sacensībām, Kanādā visi sacensību braucieni norisināsies vienā dienā. Personīgi man tas neko nemaina – esmu labi atpūties un pilnībā noskaņojies sacensībām. Tomēr, lai dienas laikā spētu veiksmīgi piedalīties visos braucienos, būs īpaši jādomā par drošu nokļūšanu līdz finišam. Jābrauc tīri un ar apdomu, lai nenodarītu automašīnai nozīmīgus bojājumus, pretējā gadījumā komandas mehāniķiem var pietrūkt laika, lai veiktu nepieciešamo remontu un var nākties izlaist kādu no kvalifikācijas kārtām vai pat finālbraucienu.\" Lai gan Kanādas posmam pieteikušies tikai 19 dalībnieki, uz sacensībām būs ieradušies visi pastāvīgie PČ dalībnieki un Reiņa galvene konkurenti. \"Ja Eiropas trasēs jau esmu braucis, tad starts Kanādā būs kas ļoti īpašs, jo šajā trasē man viss būs jauns, būs daudz iespēju gūt nozīmīgu pieredzi,\" saka Nitišs. 1:00 1. kvalifikācijas kārtas starta vietu izloze 19:00 Brīvie treniņbraucieni 22:00 1. kvalifikācijas kārta 23:00 2. kvalifikācijas kārta 0:00 3. kvalifikācijas kārta 1:00 4. kvalifikācijas kārta no 3:30 Finālbraucieni 4:20 Apbalvošana", "link": "https://www.delfi.lv/auto/42826676/motorusports/44806770/reini-nitisu-un-pasaules-rallijkrosa-cempionatu-gaida-debija-kanada"},
{"title": "Pasaules rallijkrosa čempionāta līderis Nitišs kuplinās 'Motoru svētkus' Jēkabpilī un debitēs rallijā", "category": "Auto", "body": "Pasaules rallijkrosa čempionāta līderis   Reinis Nitišs  būs īpašais viesis Jēkabpils \"Motoru svētkos\", kas risināsies sestdien, 21.jūlijā, pirmo reizi piedaloties rallija sacensībās. Biedrības \"SKN Sports\" un Jēkabpils pilsētas pašvaldības rīkoto \"Motoru svētku\" laikā Reinis Nitišs piedalīsies vairākās aktivitātēs - atklās rallijsprintu \"Viduslatvija 2014\" un vēlāk pats sēdīsies pie auto stūres, lai startētu pilsētas ātrumposmā. Reinim Nitišam šīs būs pirmās sacensības, kurās viņš automašīnā neatradīsies viens, bet gan kopā ar stūrmani. jaunais autosportists, ka ar nepacietību gaida sestdienas vakaru, kad varēs pārbīdīt savu iespēju robežas nedaudz tālāk uz priekšu. \"Iepriekš vēl ne reizi neesmu startējis rallija sacensībās, un šī man būs pilnīgi jauna pieredze,\" saka Reinis. \"Nevaru sagaidīt, kad varēšu sēsties pie auto stūres!\" \"Tā kā šajā nedēļas nogalē nenotiek pasaules rallijkrosa čempionāta posms, ar lielāko prieku piekritu piedalīties savas dzimtās pilsētas rīkotajos \"Motoru svētkos\". Startēt Latvijā, turklāt, Jēkabpilī – tā ir iespēja, kuru nevarēju laist garām,\" pacilātā noskaņojumā pirms plānotā starta ir Reinis. Nitišs pilsētas ātrumposmā startēs ar priekšpiedziņas  Renault  Clio automašīnu, ar kuru 2013. gadā izcīnīja FIA Eiropas rallijkrosa čempiona titulu \"Super1600\" klasē. \"Noteikti būs nepierasti pēc kāda laika atkal startēt ar priekšpiedziņas automašīnu, tomēr domāju, ka spēšu ātri pielāgoties un atcerēties vēl pirms dažiem mēnešiem tik ierastās darbības,\" saka Reinis. \"Liels prieks, ka pilsētas ātrumposmā varēšu startēt kopā ar savu ilggadējo mehāniķi Aigaru Ūbeli, ar kuru man ir izveidojusies lieliska sadarbība. Nezinu, kā man izdosies sagatavot stenogrammu, bet vismaz ar uzticēšanos stūrmaņa teiktajam sarežģījumi nebūs – ja teiks, ka jāgriež pa labi, tad tā arī darīšu.\" Jēkabpils \"Motoru svētku\" ietvaros notiks daudz dažādu pasākumu - ne tikai rallijsprints \"Viduslatvija 2014\", bet arī ātrumlaivu, motoparaplānu un ūdensmotociklu sacensības, kā arī daudzas citas aktivitātes.", "link": "https://www.delfi.lv/auto/42826676/motorusports/44633340/pasaules-rallijkrosa-cempionata-lideris-nitiss-kuplinas-motoru-svetkus-jekabpili-un-debites-rallija"},
{"title": "Reinim Nitišam Pasaules rallijkrosa čempionāta debijā trešā vieta", "category": "Auto", "body": "Nitišs kvalifikāciju noslēdza trešajā vietā, pārliecinoši kvalificējoties pusfināla braucienam. Pusfinālā, kur uzdevums bija nokļūt trijniekā, Reinis sasniedza uzvaru, kvalificējoties finālam. Fināla starts Nitišam izdevās lielisks, tomēr ceļā uz pirmo pagriezienu viņu apsteidza Peters Solbergs. Lai izvairītos no kontaktcīņas latvietis devās Džokera aplī, taču šis stratēģiskais lēmums lika Reinim zaudēt pozīciju OlsbergsMSE komandas biedram Andreasam Bakerūdam. Solberga sniegums bija pārliecinošs – norvēģis guva sen gaidītu uzvaru rallijkrosa augstākajā līgā. Savukārt OlsbergsMSE braucēji izvairījās no cīņas savā starpā, līdz ar to Bakerūds otrais, Nitišs – trešais! Šis ir augstākais Latvijas autosportistu sasniegums FIA pasaules čempionāta statusa sacensībās. \"Mans pirmais starts \"SuperCar\" un mans pirmais fināls. Tas ir neticami,\" pēc trešās vietas izcīnīšanas norādīja pats autobraucējs. Kvalifikācijas braucienos Reinis Nitišs pārliecinoši turējās līderu vidū. Tiesa, degvielas sistēmas defekts sabojāja rezultātu sestdienas pirmajā kvalifikācijā, kurā gūta devītā vieta. Pārējos braucienos gūta otrā, trešā un ceturtā vieta. Nitiša un Bakerūda \"OlsbergsMSE\" komanda atrodas pasaules čempionāta vadībā komandu cīņā. Nitišs pēc stabilā snieguma kvalifikācijā, pusfinālā un finālā sakrājis punktus, kas ļauj atrasties pasaules čempionāta otrajā vietā. Daudzsološu debiju \"Super 1600\" klasē Eiropas čempionātā piedzīvojis Jānis Baumanis. \"Set Promotions\" komandas braucējs jau ar pirmajiem apļiem sev jaunajā seriālā demonstrēja līderu cienīgu sniegumu. Pēc sarežģītas kvalifikācijas Baumanis iekļuva pusfinālā, kurā guva lielisku otro vietu un pozīciju finālā. Fināls tika aizvadīts stratēģiski pārliecinoši un pēdējā aplī, kad tika izspēlētas galvenās Džokera apļa stratēģijas, Jānis nonāca trešajā vietā. Baumanim šī bija tikai 10. sacīkste rallijkrosā pēc vairākiem gadiem un diviem Latvijas čempiona tituliem citās krosa disciplīnās. Kvalifikāciju Baumanis noslēdza devītajā vietā, kas ļāva kvalificēties pusfinālam (top-12). Pirmajā kvalifikācijā Jānis pārsteidza ar trešo vietu, taču vēlāk tik augstu rezultātu atkārtot neizdevās dažādu nianšu dēļ. Otrajā kvalifikācijā latvietis bija tuvu uzvarai savā braucienā, taču kontakts ar vienu no konkurentiem neļāva pilnvērtīgi pabeigt braucienu. Arī trešā kvalifikācija nesa tikai 11. vietu, savukārt ceturtais brauciens veikts ceturtajā vietā. \"Super 1600\" klasē, kurā pērn par Eiropas čempionu kļuva Nitišs, pirmajā posmā Portugālē uzvaru guva krievu braucējs Sergejs Zagumennovs, bet otrajā vietā vēl viens krievu braucējs Ņikita Misjuļa. Pērnā gada Reiņa Nitiša sīvākais konkurents šajā klasē dānis Ulriks Linnemans tikai ceturtajā vietā. Nākamais pasaules un Eiropas čempionāta posms notiks 24. un 25. maijā Lielbritānijā, Lidenhilas trasē.", "link": "https://www.delfi.lv/auto/42826676/motorusports/44453458/reinim-nitisam-pasaules-rallijkrosa-cempionata-debija-tresa-vieta"},
{"title": "Britu autosportisti atzīstas mīlestībā Biķernieku trasei", "category": "Auto", "body": "Šajā nedēļas nogalē Biķernieku trasē norisināsies vērienīgākās šī gada autošosejas sacensības Baltijā – Riga Summer Race 2013. Uz starta tradicionāli stāsies arī atraktīvā Holandu ģimene no Lielbritānijas, kas sacensībās piedalīsies ar diviem vēsturiskiem \" Ford \" markas automobiļiem. Holandus - tēvu Deivu ar dēliem Drū un Miku - uz Baltijas valstīm atveda nejaušība. 2009. gadā Deivs Baltijā ieradās, lai nokārtotu lidmašīnu pilota apliecību un Eiropas teritorijā varētu lidot ar \"Antonov\" un \"Yak 52\" lidmašīnām. Viņš Baltijas reģionā tika apmeklēja vairākas sacensības, un tā Holandu ģimene iemīlējās Baltijā un sāka šeit arvien vairāk pavadīt laiku. \"Kā ilglaicīgs sacīkšu un rallija braucējs es devos uz nelielu rallijkrosa pasākumu, kur mani pozitīvā nozīmē pārsteidza cilvēku entuziasms. Mēs Lielbritānijā neredzam, ka jaunieši būtu ieinteresēti autosportā, un arī \"Britcar\" izturības sacensības piesaista pavisam nelielu cilvēku daudzumu,\" tā par atšķirībām starp Latvijas un Lielbritānijas autosportu stāsta Deivs Holands.  Pēc šīs pozitīvās pieredzes Holandu ģimene nolēma startēt Baltijā notiekošās sacensībās. Viņu pirmais starts bija tajā pašā 2009. gadā, kad viņi piedalījās Palangas 1000 kilometru sacensībās. Tehnisku iemeslu dēļ gan Holandi nefinišēja, tomēr tas viņiem prieku par sacensībām neatņēma. Kopš šīm Palangas sacensībām \"Dfdsdhr Racing Team\" komanda regulāri apmeklē visas lielākās Baltijā notiekošās sacīkstes, to starpā arī \"Riga Summer Race\". Visiem trīs braucējiem – tēvam un abiem dēliem – ir pieredze gan rallijā, gan autošosejā, un viņus visus trīs vieno ne vien ātrums, bet arī mīlestība uz \"Ford\" automobiļiem. Pēdējos gados viņi sacīkstēs piedalās ar vēsturiskajiem \" Ford Escort  MK2\" un \"Ford Winston Cup\" spēkratiem, tomēr parasti viņiem līdzi ir arī tikpat ekskluzīvs \"Ford Sierra Cosworth\". Bieži vien dzirdēts, ka Biķernieku trase neatbilst mūsdienu autosporta drošības standartiem, tomēr tieši tas Holandu ģimeni sajūsmina visvairāk. \"Biķernieki ir ļoti interesanta trase. Protams, tā var būt bīstama, tomēr tikai tad, ja braucējs pats to provocē. Mēs visi mīlam šo vietu,\" atzīstas Deivs Holands, piebilstot, ka \"Miks pirms diviem gadiem ar 120 km/h ietriecās sienā, tomēr viss beidzās laimīgi. Tas ir autosports, nevis \"nitendo\".\" Holands uzskata, ka daudzas trases mūsdienās ir kļuvušas pārāk drošas. \"Neviens negrib redzēt savainojumus, tomēr tā ir daļa no prasmes un kaifa - pārvarēt savas bailes un atrast balansu starp uzvaru un zaudējumu. Piemēram, Silverstounas trase, ja vien nebrauc ar F-1 vai prototipiem, ir garlaicīga,\" viņš saka. Deivs gan smejot atzīst, ka viņu ģimenei rallija pieredzes dēļ baiļu slieksnis ir augstāks nekā citiem. Pēdējos gados gan Holandu ģimeni vajā tehniskas problēmas un arī šogad nesen notikušajās Palangas 1000 km izturības sacīkstēs viņu \"Ford Escort MK2\" piemeklēja dzinēja defekts. Tomēr tas jau ir novērsts un briti jau šajā nedēļas nogalē ar abiem saviem auto Biķerniekos izies uz starta \"Riga Summer Race 2013\" sacīkstēs. Tomēr tehniskās problēmas nav kaitējušas viņu dzīves pozitīvismam. \"Mēs pagātnē esam uzvarējuši visās sacensībās. Protams, mēs gribam uzvarēt, bet kurš galu galā ir lielākais uzvarētājs? Tas ar lielāko smaidu sejā! Mēs gribam izbaudīt trasi, izbaudīt ātrumu, satikt interesantus cilvēkus un izklaidēt. Un, jā, pēc tam iedzert jūsu lielisko alu,\" savu plānu par gaidāmajām sacensībām Rīgā atklāj Deivs Holands.", "link": "https://www.delfi.lv/auto/42826676/motorusports/43538615/britu-autosportisti-atzistas-milestiba-bikernieku-trasei"},
{"title": "BMW oficiāli apstiprinājis lielā apvidnieka 'X7' izlaidi", "category": "Auto", "body": "Kompānija \" BMW \" oficiāli paziņojusi, ka plāno sērijveida ražošanā ieviest jaunu apvidus automobili – septiņvietīgo \"X7\", kas tiks montēts vācu autoražotāja rūpnīcā Spartanburgā, ASV. \"Ar \"BMW X7\" mēs radīsim jaunu, vēl lielāku \"X\" modeli, ko ražosim ASV visam pasaules tirgum,\" paziņoja \"BMW\" kompānijas vadītājs Norberts Raithofers. \"BMW\" pagaidām vien atklāj, ka \"X7\" būs \"ļoti ekonomisks automobilis\", kas nodrošina arī \"pirmšķirīgu veiktspēju\". Tāpat \"BMW\" paziņojis, ka ražošanā ieviesīs \"X5 Plug-in Hybrid\" modifikāciju, kas arī tiks ražota Spartanburgas rūpnīcā. Atgādinām, ka \"BMW\" rūpnīca Spartanburgā tika atklāta 1994. gadā. Kopš tā laika no turienes izripojuši 2,6 miljoni jaunu \"BMW\" automobiļu. Pērn šeit tika samontēti 297 tūkstoši spēkratu. NB! Attēlos redzams jaunais \"BMW X4\" modelis, kā ražošana arī tiek organizēta Spartanburgā.", "link": "https://www.delfi.lv/auto/42826658/zinas/44352417/bmw-oficiali-apstiprinajis-liela-apvidnieka-x7-izlaidi"},
{"title": "Foto: 15 gadu jubilejā 'BMW X' modeļus pulcē vienkopus", "category": "Auto", "body": "Kompānija \" BMW \" par godu sava pirmā \"X\" modeļa 15 gadu jubilejai uz kopīgu fotosesiju pulcējusi visus šīs sērijas spēkratus. Pirms 15 gadiem debitēja pirmais šīs sērijas spēkrats \"BMW X5\" (E53 – rūpnīcas indekss), bet līdz mūsdienām tam pievienojušās vairākas \"X\" modeļu versijas – \"X1\", \"X3\", \"X4\", \"X5\" un \"X6\".", "link": "https://www.delfi.lv/auto/42826658/zinas/45106922/foto-15-gadu-jubileja-bmw-x-modelus-pulce-vienkopus"},
{"title": "Krievu autosportists pārsteidz Latvijas autošosejas čempionāta dalībniekus", "category": "Auto", "body": "Dmitrijs Savatejevs ir krievu autosportists no  Sanktpēterburgas . Vairākus gadus ar labiem panākumiem startējis Krievijas autošosejas sacensībās, Dmitrijs šogad ir nolēmis piedalīties Latvijas čempionātā Nacionālajā klasē ar \" Lada  Kalina\" sacīkšu automašīnu. Pirmajā posmā Pērnavā krievu sportists izcīnīja 3. vietu, izraisot pārsteigumu autosporta ekspertu aprindās. Trīs nedēļas pirms lielākajām šīs vasaras autošosejas sacensībām \"Riga Summer Race\", kas notiks Biķernieku trasē 23. -un 24. augustā, piedāvājam interviju ar Dmitriju Savatejevu. –  Autosports man ir vairāk kā hobijs, tā ir mana dzīve, es un mana sacīkšu komanda nespējam sevi iedomāties ārpus trases. Visupirms, autošosejā mani piesaista nemitīgā cīņa ar sāncenšiem un arī sevi; neticama līmeņa sasprindzinājums visas distances garumā, cīņa par uzvaru. Viss tas norūda raksturu un padara mani vēl izturīgāku. Autosports šobrīd ir neatņemama manas dzīves sastāvdaļa. Es gribu turpināt sasniegt augstus rezultātus autosacīkstēs. –  – Par savu un komandas lielāko sasniegumu es uzskatu, kad četras sacīkstes pēc kārtas finišēju uz goda pjedestāla 2010. gadā Krievijas kausā Nacionālajā klasē. Tobrīd man ar \"VAZ 2112-37\" bija visvecākā tehnika no visiem sacīkšu dalībniekiem. Mans automobilis bija ar vislielāko sacensību pieredzi – tas bija jau 10 gadus vecs, un, kā saka, mašīna jau bija \"nogurusi\". Bet, neskatoties uz to, 2010. gada sezonā man izdevās izcīnīt Krievijas Sporta Meistara kandidāta titulu. –  – Latvijas čempionātam jau ne pirmo gadu sekoju līdzi. Vienmēr ir patikusi dažādu automobiļu marku savstarpējā cīņa un, protams, slavenās un leģendārās trases – \"Biķernieki\" un \"Kačergine\" Lietuvā, kā arī rekonstruētā Pērnavas trase. Mēs attīstāmies un gribam virzīties tālāk. Esam komanda no Sanktpēterburgas, un mums, protams, ir būtiski tas, ka sacensības Baltijā ir tuvāk teritoriālajā ziņā. Gandrīz visas trases Krievijā ir uzbūvētas netālu no Maskavas – tās iedzīvotājiem ir vieglāk līdz trasēm nokļūt, bet mums tie ir diezgan tāli izbraucieni, reizēm ceļā aiziet vairāk par vienu diennakti. Protams, ka katram no mums ir darbs un ģimene, un tādi tālie izbraucieni bieži rada problēmas. –  – Šie čempionāti tiešām atšķiras – Krievijas autošosejas seriālā diezgan daudz laika un uzmanības sacensību nedēļas nogalē tiek veltīts reklāmai un citām mārketinga kampaņām, kas noved pie tā, ka finansiālās prasības sacensību posmam sanāk pietiekami lielas. Dažreiz sacensībās ir grūti saplānot laiku, jo dienaskārtība bieži tiek mainīta. Atsevišķi vēlos piebilst, ka cīņa starp pilotiem trasē, pat visdārgākajās klasēs, reizēm mēdz būt rupja un ar kontaktiem, kas liek apšaubīt pašu braucēju profesionalitāti. \"BaTCC\" (\"Baltic touring car championship\") seriālā mūs piesaistīja tas, ka sacensību dalībnieki paši ir kārtīgi autosporta fanāti. Mūsu pirmais izbrauciens uz sacensībām Igaunijā maija beigās bija patīkams pārsteigums, jo mūs uzņēma ļoti draudzīgi. Komunikācija ar citiem pilotiem slēgtajā parkā atstāja ļoti labu iespaidu. Mēs ieraudzījām daudz labu un cienīgu sāncenšu trasē, kuri izrādījās lieliski, atsaucīgi un draudzīgi ļaudis ārpus tās. Ļoti patika stingrā dienaskārtības ievērošana sacensību dienā. Cīņa trasē pagāja bez neviena kontakta divu braucienu laikā. Ļoti gribas cerēt, ka tā būs arī visās atlikušajās sezonas sacensībās, jo trasē es cīnos ar sevi un savas mašīnas iespējām, nevis taranējot pretiniekus trases apmalēs. –  – Par savas \"Lada Kalina\" stipro pusi es uzskatu automašīnas mazos gabarītus – tie nav lieli un dažos asos līkumos ir ļoti laba vadāmība. Pie mīnusiem varu pieskaitīt neuzticamību, un diemžēl ne visas detaļas un mezgli ir no augstas kvalitātes metāla sakausējumiem. Sacensībās es esmu disciplinēts, ievēroju dienaskārtību. Ikdienā obligāta dienas sastāvdaļa ir trenažieru zāles apmeklējums, cenšos turēt sevi labā fiziskajā formā, tā kā slodzes sacensībās ir diezgan lielas. Vienmēr esmu noskaņots uz uzvaru. –  – Mūsu komanda pastāv jau deviņus gadus – mēs ar tēvu ļoti ilgi centāmies panākt to, lai paši varētu izveidot savu patstāvīgu un neatkarīgu komandu. Mūsu komanda nepavisam nav liela, ar laiku ir izveidojies kolektīvs, kas strādā draudzīgi un mērķtiecīgi. Ļoti priecē ilggadējā sadarbība ar \"Race Cars Only\" kompāniju, kuras speciālisti pilnībā šobrīd veic servisa darbus mūsu sacīkšu automobilim. Mana komanda \"DS-Racing Russia\" nespēj iedomāties sevi ārpus trases – visi komandas locekļi ir lieli autošosejas sacensību fani. Turpinām piedalīties sacensībās, aizstāvot mūsu mīļās Sanktpēterburgas cieņu un godu. –  – Protams, sacensības Rīgā man nebūs vieglas, jo es nekad neesmu braucis Biķernieku trasē, bet mani konkurenti to var darīt katru nedēļas nogali. Tomēr ambīcijas mūsu komandai ir visaugstākās, un es esmu pārliecināts, ka pēc pāris treniņiem mēs spēsim atrast pareizos automobiļa regulējumus, lai cienīgi nostartētu. –  – Vēlos izteikt vislielāko pateicību par daudzgadēju sadarbību uzņēmumam \"Race Cars Only\", it sevišķi inženierim Borisam Gusevam, visiem maniem tuvajiem, mehāniķiem un, protams, manam tēvam par milzīgo atbalstu.", "link": "https://www.delfi.lv/auto/42826676/motorusports/44793272/krievu-autosportists-parsteidz-latvijas-autososejas-cempionata-dalibniekus"},
{"title": "'BMW X4' ieguvis 'M Performance' aksesuārus", "category": "Auto", "body": "Kompānija \" BMW \" publicējusi attēlus ar jauno \"X4\" apvidus automobili, kas aprīkots ar \"M Performance\" piedāvājuma aksesuāriem. Plašākai sabiedrībai tamlīdzīgi komplektēts \"BMW X4\" un arī \"X3\" tiks parādīti mēneša beigās notiekošajā Esenes tūninga šovā. \"M Performance\" piedāvājums aptver ne tikai vizuālus, bet arī dažādus tehniskus uzlabojumus sportiskā garā \"BMW\" modeļiem. Piemēram, klients šīs programmas ietvaros \"BMW X4\" apvidniekam var izvēlēties melnu dekoratīvo radiatora režģi, oglekļa šķiedras sānskata spoguļu korpusus, aimzugurējo spoileri, oriģināla dizaina 21 collas riteņu diskus un uzlīmes uz virsbūves sāniem. Tehniskā ziņā \"M Performance\" programma piedāvā palielināt \"BMW X4 xDrive30d\" modifikācijas trīslitru dīzeļmotora jaudu par 27 zirgspēkiem (līdz 286 ZS), bet griezes momentu – par 40 ņūtonmetriem (600 Nm). Rezultātā šāds apvidnieks līdz 100 km/h paātrinās par 0,3 sekundēm ātrāk (5,5 s) nekā standarta versijā. Neskatoties uz palielināto jaudu, \"BMW X4 xDrive30d\" saglabā ražotāja norādīto degvielas patēriņa un izplūdes emisijas raksturlielumus. Vēl tehniskā ziņā \"M Performance\" ietvaros \"BMW X4\" iespējams aprīkot ar sportiskāka skanējuma izplūdes sistēmu.", "link": "https://www.delfi.lv/auto/42826674/modelu-jaunumi-testi/45225362/bmw-x4-ieguvis-m-performance-aksesuarus"},
{"title": "Foto: Latvijas rallijkrosistu vēsturiskais panākums Norvēģijā", "category": "Auto", "body": "Latvijas piloti  Reinis Nitišs  un Jānis Baumanis svētdien Norvēģijā, Hellas trasē lika divreiz skanēt Latvijas himnai - Reinis uzvarēja pasaules čempionāta ieskaitē \"Supercar\" klasē, bet Jānis - \"Super1600\" klasē. Šī bija pirmā reize Latvijas autosporta vēsturē, kad mūsu valsts pilots triumfē pasaules čempionāta sacensībās. Piedāvājam jums foto ieskatu šajās sacīkstēs!", "link": "https://www.delfi.lv/auto/42826676/motorusports/44617732/foto-latvijas-rallijkrosistu-vesturiskais-panakums-norvegija"},
{"title": "Nitišs, Šlēgelmilhs, Neikšāns, Calko un Vasaraudzis cīnīsies par 'Autoeksperts' Zvaigžņu kausu", "category": "Auto", "body": "Par \"Autoeksports\" Zvaigžņu kausu cīnīsies pieci spēcīgākie Latvijas autosporta meistari -  Haralds Šlēgelmilhs ,  Reinis Nitišs ,  Andis Neikšāns , Ivars Vasaraudzis un  Konstantīns Calko . Viņi visi brauks ar līdzvērtīgām  VAZ  markas automašīnām. \"Ar prieku piekritu ielūgumam piedalīties žiguļu sacensībās, kurās braukšu kopā ar vairākiem Latvijas autosportistiem. Ar VAZ markas automašīnu kādu laiku nav sanācis braukt, tomēr jau tagad zinu – tā būs neaizmirstama pieredze!\" saka pasaules rallijkrosa čempionāta dalībnieks Reinis Nitišs. \"Gaisā noteikti virmos veselīga sacensību konkurence, jo sapulcinātie dalībnieki ir profesionāļi katrs savā disciplīnā – līderi, kuri vienmēr tiecas būt pirmie, un man, kā jaunākajam dalībniekam, kļūdas piedotas netiks, būs jācīnās!\" \"Autoeksperts\" Zvaigžņu kausa izcīņas formāts paredz, ka dalībniekiem jāstartē ar autosporta sacensībām atbilstošām VAZ markas automašīnām, kas aprīkotas ar standarta dzinēju. Paredzēts, ka visi dalībnieki trasē dosies trīs reizes – pēc treniņbrauciena sekos kvalifikācijas brauciens, pēc kura rezultātiem dalībnieki tiks sarindoti finālbrauciena startam. \"\"Autoeksperts\" Zvaigžņu kausā izdevies pulcināt profesionālus autosportistus, kas startējuši vai joprojām aizvada veiksmīgus startus rallijkrosā, rallijā vai autošosejā. Klātesošajiem skatītājiem tas dos iespēju salīdzināt un novērtēt dažādus braukšanas stilus un to atbilstību rallijkrosa sacensībām,\" stāsta Haralds Šlēgelmilhs.", "link": "https://www.delfi.lv/auto/42826676/motorusports/44751716/nitiss-slegelmilhs-neiksans-calko-un-vasaraudzis-cinisies-par-autoeksperts-zvaigznu-kausu"},
{"title": "Baldiņš triumfē noslēdzošajā NEZ rallijkrosa posmā", "category": "Auto", "body": "Kopumā par uzvarētāju kausiem četrās individuālajās ieskaites grupās, kā arī komandu ieskaitē, piedalījās 32 dalībnieki, pārstāvot septiņas valstis - Latviju, Dāniju, Krieviju, Lietuvu, Norvēģiju, Somiju un Zviedriju. Prestižākajā pilnpiedziņas NEZ „Supercar\" klasē, aizvadot stabilas sacensības, saspringtā cīņā triumfēja latvietis Baldiņš. Tikai 0,832 sekundes Baldiņam zaudēja krievu autosportists Romans Stepanenko. Tikmēr trešajā vietā, no uzvarētāja atpaliekot 12,258 sekundes, finišēja vēl viens latvietis - Lauris Unāms, kurš piedzīvoja notikumiem bagātas sacensības - pirmās kvalifikācijas kārtas braucienā Unāma vadītā automašīna apvēlās, tomēr viņš spēja turpināt braucienu un veiksmīgi finišēt.  NEZ rallijkrosa čempionāta izšķirošajā posmā uz goda pjedestāla augstākā pakāpiena kāpa vēl viens latvietis - Baumanis, kurš  bija ātrākais priekšpiedziņas NEZ „Super 1600\" klasē. Arī Baumanis  demonstrēja stabilu sniegumu, gūstot pārliecinošu uzvaru finālā. Uzvaru NEZ 2000 klasē izcīnīja Kristians Sandmo no  Norvēģijas , savukārt NEZ Open uzvarētāja lauri citam norvēģim - Ola Froshauga.  Komandu vērtējumā visvairāk punktu ieguva Latvijas komanda, aiz sevis otrajā vietā atstājot Norvēģiju, bet uz goda pjedestāla zemākā pakāpiena - Lietuvu.  „Autoeksperts Zvaigžņu Kausā\", kurā ar līdzvērtīgiem  VAZ  markas automobiļiem piedalījās dažādu autosporta disciplīnu pārstāvji -  Haralds Šlēgelmilhs ,  Reinis Nitišs ,  Andis Neikšāns ,  Konstantīns Calko  un Ivars Vasaraudzis, par uzvarētāju  kļuva  FIA  pasaules rallijkrosa čempionāta dalībnieks Reinis Nitišs.  Otrajā vietā, 0,564 sekundes aiz Nitiša, finišēja Haralds Šlēgelmilhs, savukārt, 16,573 sekundes no uzvarētāja atpalika Ivars Vasaraudzis. Diemžēl tehnisku iemeslu dēļ finālbraucienā bija spiesti izstāties Andis Neikšāns (ceturtā vieta) un Konstantīns Calko (piektā vieta).  \"Mums bija dots ļoti maz laiks, lai sarīkotu šādas starptautiskas sacensības, tāpēc ceru, ka neskatoties uz organizatoriskām kļūdām un karsto laiku, skatītāji atcerēsies šo kā lielisku rallijkrosa sestdienu. Esmu ļoti apmierināts ar trīs nedēļu laikā izveidotajām trases grunts sekcijām, kas spēja izturēt sacensību slodzi un līdz pat finišam bija augstā kvalitātē,\" atzīmē Šlēgenmilhs.  Viņš atzīst, ka sacensības arī apstiprināja prognozes, ka trase ir ātra un tehniski sarežģīta. Īpašs gandarījums bija saņemt pozitīvas uzslavas gan no dalībniekiem, gan Starptautiskās automobiļu federācijas (FIA) novērotāja, kurš atzina, ka trase atbilda visām izvirzītajām prasībām un ka tai ir izaugsmes potenciāls nākotnē. Domāju, ka rallijkrosa sacensības sporta kompleksā 333 vēl atgriezīsies, un darīsim visu, kas mūsu spēkos, lai sarīkotu šeit arī pasaules mēroga sacensības.", "link": "https://www.delfi.lv/auto/42826676/motorusports/44774030/baldins-triumfe-nosledzosaja-nez-rallijkrosa-posma"},
{"title": "Video: Intervija ar Reini Nitišu pirms sacensībām Kanādā", "category": "Auto", "body": "Piektdienas vakarā un naktī uz sestdienu pēc Latvijas laika norisināsies \"Monster Energy\"  FIA  pasaules rallijkrosa čempionāta septītā posma sacensības. Noskaties ekspresinterviju ar Reini Nitišu, kurš jau ieradies Kanādā un gatavojas sacīkstēm. Sezona šobrīd ir pusē - notikuši seši no 12 pasaules čempionāta (PČ) posmiem, no kuriem visos  Reinis Nitišs  iekļuvis sacensību pusfinālā, tādējādi izpildot komandas noteikto uzdevumu - ierindoties starp 12 ātrākajiem dalībniekiem. Vēl vairāk - četras reizes Nitišs sasniedzis sacensību finālu un trīs reizes kāpis uz goda pjedestāla, tajā skaitā  izcīnot vēsturisku uzvaru sacensībās Norvēģijā . Nitišs šobrīd iekrājis 122 punktus un uz PČ septīto posmu Kanādā dodas kā otrais ātrākais čempionāta dalībnieks, par trim punktiem atpaliekot no līdera Petera Solberga, bet par pieciem punktiem apsteidzot trešajā vietā esošo Tomasu Heikinenu.", "link": "https://www.delfi.lv/auto/42826676/motorusports/44822172/video-intervija-ar-reini-nitisu-pirms-sacensibam-kanada"},
{"title": "'MINI Rocketman' – klasiskā modeļa lielumā", "category": "Auto", "body": "\"MINI Rocketman\" ir tikai 3419 milimetru garš, kas ir par vairāk nekā 30 centimetriem īsāks nekā \"Cooper\" modelis. Pēc savām proporcijām konceptuālais hečbeks ir līdzīgs klasiskajam \"Mini\" modelim pagājušā gadsimta 60.gados. Četrvietīgā prototipa virsbūve izgatavota no oglekļa šķiedras. \"MINI Rocketman\" vidējais degvielas patēriņš ir vien trīs litri uz 100 km, tomēr ražotājs pagaidām neatklāj detalizētāku informāciju par tā tehniskajiem risinājumiem. Pēc provizoriskas informācijas, koncepts aprīkots vai nu ar jaunu \"BMW\" trīscilindru dīzeļdzinēju vai arī hibrīda spēka agregātu. \"MINI Rocketman\" konceptam ir panorāmas stikla jumts ar izgaismotu Lielbritānijas karogu. Salonā ir multimediju izklaides sistēma \"MINI Connected\". Neskaitot audio un navigācijas sistēmu, tā paredz arī 3D attēlu projekciju. Sistēma vadāma ar speciālu vadības sviru uz stūresrata. Piedāvājam noskatīties video ar \"MINI Rocketman\". Spiediet peles klikšķi uz tālāk redzamā attēla, lai aktivizētu video straumējumu!", "link": "https://www.delfi.lv/auto/42826674/modelu-jaunumi-testi/36993547/mini-rocketman-klasiska-modela-lieluma"},
{"title": "'BMW 2002 Hommage' koncepts jaunā veidolā", "category": "Auto", "body": "Kompānija  BMW  pašlaik Kalifornijā notiekošajā Peblbīčas automobiļu pasākumā prezentējusi jaunu versiju \"BMW 2002 Hommage\" konceptam, kas turpina godināt vācu autoražotāja turbopūtes dzinēju vēsturi. Iepriekšējais \"BMW 2002 Hommage\" prototips tika parādīts maijā. Savukārt jaunais turpina tā ideoloģiju, un atšķiras ar oranžas un melnas krāsas kombinācijas virsbūves krāsojumu. Autoražotājs oficiāli neatklāj detalizētāku informāciju par prototipa tehniskajiem risinājumiem, tomēr ārvalstu medijiem izdevies noskaidrot, ka par pamatu šim spēkratam izmantots jaunais \"BMW M2\" modelis. \"BMW M2\" tiek komplektēts ar 370 zirgspēku jaudīgu trīslitru turbopūtes sešcilindru dzinēju. Tas ļauj mūsdienīgajam BMW no vietas līdz 100 km/h paātrināties 4,3 sekundēs un maksimāli sasniegt 270 km/h. 1973. gadā \"BMW 2002 Turbo\" bija pirmais sērijveida automobilis Eiropā ar turbopūtes dzinēju – tā divlitru agregāts attīstīja 170 zirgspēku jaudu un 240 ņūtonmetru griezes momentu. Pavisam šīs modifikācijas spēkrats tika izgatavots tikai 1672 vienībās.", "link": "https://www.delfi.lv/auto/42826674/modelu-jaunumi-testi/47814255/bmw-2002-hommage-koncepts-jauna-veidola"},
{"title": "Arī jaunākais BMW mākslas automobilis brauks sacīkstēs", "category": "Auto", "body": "Kompānija  BMW  parādījusi jaunu automobili, kas kļuvis jau par 19. kolekcijas \"BMW Art Car\" pārstāvi. Mākslas automobilis tapis uz \"BMW M6 GTLM\" sacīkšu automobiļa bāzes, un pie tā strādājis pazīstamais amerikāņu mākslinieks, konceptuālā mākslas virziena pārstāvis Džons Baldesari. \"Man tikai vienu reizi mūžā ir nācies strādāt ar automobiļiem. Un tas bija automobiļa zīmējums. Tādēļ pievienoties \"BMW Art Car\" projektam, es nonācu sev vēl nepazīstamā teritorijā. Ne tikai paša objekta ziņā, bet arī pārejas ziņā no divu dimensiju uz trīs dimensiju mākslu,\" autoražotāja preses paziņojumā atklāj Baldesari, norādot, ka tas ir visātrākais mākslas objekts, kādu viņš jebkad radījis. BMW norāda, ka šis mākslas automobilis nav vienkārši eksponāts, kas tūlīt pat nonāks muzejā. Ar šo \"BMW Art Car\" autoražotājs piedalīsies 24 stundu Deitonas sacīkstēs, kas notiks janvārī. \"BMW M6 GTLM\" ir aprīkots ar 4,4 litru V8 turbopūtes dzinēju, kas attīsta 585 zirgpsēku jaudu. Sacīkšu automobiļa svars ir 1250 kilogramu.", "link": "https://www.delfi.lv/auto/42826658/zinas/48245997/ari-jaunakais-bmw-makslas-automobilis-brauks-sacikstes"},
{"title": "Video: Uz jumta apgāzies 'Audi R8 LMS' izcīna uzvaru autosacīkstēs", "category": "Auto", "body": "\"FIA GT World Cup\" sacīkšu posms Makao noslēdzās ar uz jumta apgāzušās \" Audi  R8 LMS\" uzvaru. Autosacīkstes apturēja Laurensa Vantora avārijas dēļ, bet vairs netika atsāktas, tādēļ uzvarētāju sacīkstēs noteica pēc iepriekšējā apļa pozīcijām, kur pirmais bija tieši Vantors. Aptuveni 15 minūtes pirms autosacīkšu finiša beļģu sportista \"Audi R8 LMS\" lielā ātrumā ietriecās sienā un apgāzās uz jumta, pēc kā pa trasi noslīdēja vēl pāris desmitus metru. Autosacīkstes tūdaļ tika arī apturētas. Sacīkšu tiesneši nolēma neatsākt sacensības pēc negadījuma seku novēršanas un uzvarētāju noteikt pēc iepriekšējā sacīkšu apļa rezultātiem. Par laimi, Vantors negadījumā necieta un paša spēkiem izrāpās sacīkšu \"Audi\". Komentējot radušos situāciju, beļģu autosportists atzina, ka sacīkstēs uzvarējis \"patiešām dīvainā\" veidā.", "link": "https://www.delfi.lv/auto/42826676/motorusports/48196609/video-uz-jumta-apgazies-audi-r8-lms-izcina-uzvaru-autosacikstes"},
{"title": "'Audi' izvēlas startēt 'Formula E', atsakoties no dalības Lemānas sacīkstēs", "category": "Auto", "body": "\" Audi \" nācis klājā  ar jaunu motorsporta stratēģiju – šī gada sezona būs pēdējā  FIA  WEC (FIA World Endurance Championship), pārtraucot dalību arī Le Mans 24 stundu (24 Hours of Le Mans) sacīkstēs. Tā vietā \"Audi\" jauno sezonu sāks pilnībā elektriskās \"Formula E\" sacīkstēs. Šāds lēmums ir saistīts ar \"Audi\" ilgtermiņa stratēģiju un konkurētspēju nākotnes motorsportā, kā arī lielu zīmola komandas noslodzi, kuru rada dalība vairākos čempionātos un sacīkstēs. \"Esam nozīmīgu pārmaiņu priekšā – mūsu ražotās mašīnas kļūst arvien elektriskākas, un līdzīgs kļūst arī mūsu motorsports. Turpmāk cīnīsimies ar elektriskās jaudas palīdzību, kas visnotaļ ir motorsporta nākotne,\" stāsta \"Audi\" valdes priekšsēdētājs Ruperts Štadlers. \"Formula E\" ir pirmās pilnībā elektriskās sacīkstes, kas labi iederas \"Audi\" stratēģijā, kas paredz tirgū piedāvāt tikai pilnībā elektrisko akumulatoru modeļus, sākot ar 2018. gadu. Saistības ar šīm jaunajām un vispotenciālākajām nākotnes sacīkstēm zīmolam sāksies jau 2017. gadā, kas izskaidro arī \"Audi\" ciešāku sadarību ar \"Team ABT Schaeffler Audi Sport\" šajā 2016 / 2017 sezonā. Neskatoties uz tik kardinālām pārmaiņām saistībā uz dalību FIA WEC, \"Audi\" arī 2017. gadā turpinās cīnīties par čempiona titulu  DTM  sacīkstēs. DTM zīmolam ir nesis vairākus triumfus – šī gada oktobrī \"Audi\" uzvarēja ražotāju un komandas klasifikācijā, 2013. gadā Maiks Rokenfellers izcīnīja čempiona titulu. Arī viens no titulētākajiem \"Audi Sport\" braucējiem Mattias Ekstroms, kas septembrī viesojās Rīgā, ir divreiz kāpis uz augstāko pjedestāla pakāpienu DTM sacīkstēs zem četru apļu zīmola. Jāatzīmē, ka par dalību FIA Pasaules Rallijkrosa Čempionātā (World RX) vēl nav pieņemts galējais lēmums. Kā tika ziņots, Mattias Ekstroms ar \"Audi S1 EKS RX quattro\" šī gada World RX sezonā jau ir līderos ar lielu punktu pārākumu un to vairs nav iespējams panākt čempionāta pēdējā posmā Argentīnā. Atteikšanās no FIA WEC pieliek punktu ļoti sekmīgai zīmola karjerai konkrētajā motorsporta jomā. Le Mans sacīkstēs 18 gadu laikā \"Audi\" ir piedalījies 185 braucienos, \"Audi Le Mans\" prototipi ieguva 106 uzvaras, izcinija 80 starta pozīcijas un 94 ātrākos sacīkšu apļus, kā arī kopumā tika izcīnītas 13 uzvaras. Šeit \"Audi\" izcīnīja savu pirmo uzvaru ar TFSI dzinēju (2001), pirmo sasniegumu ar TDI dzinēju (2006), un arī pirmo sporta mašīnu triumfu ar hibrīdpiedziņu (2012), kā arī iezīmēja citus svarīgus notikumus savā un motorsporta vēsturē kopumā. Taču zīmola stratēģijai mainoties līdzi laikam, tagad \"Audi\" cer uz tikpat veiksmīgu karjeru arī \"Formula E\" sacīkstēs.", "link": "https://www.delfi.lv/auto/42826676/motorusports/48092489/audi-izvelas-startet-formula-e-atsakoties-no-dalibas-lemanas-sacikstes"},
{"title": "'MINI' trīsdurvju apvidnieks 'Paceman'", "category": "Auto", "body": "Kompānija \" MINI \" publicējusi attēlus ar sērijveida kompakto trīsdurvju apvidus automobili \"Paceman\", kas plašākai publikai tiks parādīts mēneša beigās notiekošajā Parīzes autoizstādē. \"MINI Paceman\" ir 4,1 metru garš, kas ir par 24 milimetriem mazāk nekā \"Countryman\" modelim, uz kā bāzes tas tapis. Platums abiem modeļiem ir vienāds (1,79 m), tomēr \"Paceman\" ir par 31 mm zemāks (1,53 m) un ar 10 mm zemāku klīrensu (13,9 cm). Tādējādi mazāks ir arī \"Paceman\" bagāžas nodalījums – 330 litru, bet nolaistu aizmugurējo sēdekļu gadījumā 1080 l (\"Countryman\" šie raksturlielumi ir attiecīgi 350 un 1170 l). \"MINI Paceman\" būs pieejams tikai četrvietīgā modifikācijā – katram pasažierim būs atsevišķs sēdeklis. \"MINI\" uzsver, ka \"Paceman\" būs sportiskāks par \"Countryman\", jo tas ir zemāks un ar citāda regulējuma balstiekārtu. Eiropas tirgū \"MINI Paceman\" būs pieejams ar 1,6-litru benzīna turbomotoru, kas atkarībā no versijas attīsta 122 vai 184 zirgspēku jaudu. Jaudīgākajā no versijām tas līdz 100 km/h paātrināsies 7,5 sekundēs. Motors sajūdzams vai nu ar sešpakāpju mehānisko, vai automātisko pārnesumkārbu. No dīzeļdzinējiem būs pieejams 1,6- un divu litru agregāts, kas attīsta attiecīgi 112 (270 Nm) un 143 (305 Nm) zirgspēku. Ar jaudīgāko no tiem \"MINI Paceman\" līdz 100 km/h paātrināsies 9,2 sekundēs un vidēji patērēs 4,5 litrus dīzeļa uz 100 km. Arī dīzeļmotori sajūdzami ar mehānisko vai automātisko pārnesumkārbu. Visas \"MINI Paceman\" versijas, izņemot 184 ZS jaudīgo modifikāciju, standartā ir ar priekšpiedziņu, bet pilnpiedziņa pieejama par papildus samaksu.", "link": "https://www.delfi.lv/auto/42826674/modelu-jaunumi-testi/42671142/mini-trisdurvju-apvidnieks-paceman"},
{"title": "'Porsche' izcīna dramatisku uzvaru leģendārajās Lemānas 24 stundu sacensībās", "category": "Auto", "body": "Prestižajās  Lemānas  24 stundu sacensībās svētdien dramatisku uzvaru izcīnīja \" Porsche \" komanda, kas savus konkurentus no \" Toyota \" apsteidza vien tad, kad aptuveni piecas minūtes pirms brauciena beigām \"Toyota\" piedzīvoja negaidītu izstāšanos jaudas zuduma dēļ. Kā pēdējais ar \"Porsche 919 Hybrid\" automašīnu brauca Nīls Jani, kurš apsteidza Kazuki Nakadžimu, kura \"Toyota TS050\" mašīna piedzīvoja tehniskas problēmas un nespēja japāņu autoražotājam dot pirmo uzvaru vēsturē. Uzvaru guvušajā \"Porsche\" otrajā komandā kopā ar Jani brauca arī Romēns Dimā un Marks Lībs. Kaut Nakadžimas finišā ievestā mašīna distanci noslēdza otrajā vietā, vēlāk tā tika izslēgta no rezultātiem, kas otro pozīciju deva citai \"Toyota\" komandai, ko finišā nogādāja Stefāns Sarazēns. Savukārt trešo vietu ieņēma \" Audi \". \"Porsche\" sacensībās uzvarēja otro gadu pēc kārtas un astoņpadsmito reizi vēsturē. Lemānas 24 stundu sacensības norisinājās jau 84. reizi.", "link": "https://www.delfi.lv/auto/42826676/motorusports/47582801/porsche-izcina-dramatisku-uzvaru-legendarajas-lemanas-24-stundu-sacensibas"},
{"title": "Domenikali pamet 'Ferrari' F-1 komandas vadītāja posteni", "category": "Auto", "body": "Pēc neveiksmīgā jaunās  F-1  sezonas sākuma no \" Ferrari \" komandas vadītāja posteņa atkāpies Stefano Domenikali, oficiāli apstiprināts pirmdien. 2008.gada janvārī Domenikali komandas vadību pārņēma no Žana Toda, kurš vēlāk kļuva par FIA prezidentu. Tajā pašā gadā \"Ferrari\" ieguva Konstruktoru kausu, taču nākamajās sezonās jauni tituli netika pievienoti. Kāds no \"Ferrari\" pilotiem par pasaules čempionu iepriekšējo reizi kļuvis 2007.gadā, kad to paveica soms  Kimi Raikonens . Trijās sezonās otrais bijis spānis  Fernando Alonso , kura kontā ir arī līdz šim pēdējā komandas uzvara kādā no F-1 posmiem - pirms 11 mēnešiem Spānijā. Šīs sezonas pirmajos trīs posmos Alonso un Raikonens nav kāpuši uz goda pjedestāla, bet pilotu kopvērtējumā pašlaik ieņem attiecīgi ceturto un 12.vietu. Pagājušajā posmā Bahreinā \"Ferrari\" piloti noslēdza labāko desmitnieku, bet vienības prezidents Luka di Montedzemolo sašutumā par formulu gauso sniegumu sacīkstes pat nav līdz galam noskatījies. Tāpat komanda pagājušajā nedēļā lēma par nepiedalīšanos Bahreinā notikušajos F-1 testos. Domenikali dažādos amatos \"Ferrari\" F-1 komandā pavadījis 23 gadus. Komandas vadīšana pašlaik uzticēta Marko Matiaci, kurš ir \"Ferrari\" koncerna Ziemeļamerikas filiāles prezidents.", "link": "https://www.delfi.lv/auto/42826676/motorusports/44398447/domenikali-pamet-ferrari-f-1-komandas-vaditaja-posteni"},
{"title": "'Mercedes' F-1 komanda atlaidīs darbiniekus", "category": "Auto", "body": "\" Mercedes \"  F-1  komanda ir veikusi pētījumu, lai noteiktu personāla darba efektivitāti un gatavojas veikt štatu samazināšanu, ziņo ārzemju mediji. Pētījumā atklāts, ka nodarbināt 1250 cilvēkus nav lietderīgi, jo daļai no viņiem darba funkcijas pārklājas. Līdz ar to tuvākajā laikā daļa darbinieku tiks atlaisti, ziņo \"Motorsport\". Jāpiebilst, ka drīzumā daudz ar F-1 saistītu cilvēku var palikt bez darba, jo jaunais FIA nolikums paredz ieviest F-1 budžeta griestus un samazināt izmaksas. Tādējādi, meklējot iespējas ietaupīt, visas F-1 komandas varētu atlaist daļu darbinieku.", "link": "https://www.delfi.lv/auto/42826676/motorusports/44409115/mercedes-f-1-komanda-atlaidis-darbiniekus"},
{"title": "WTCC čempionātā debitēs Latvijas autosportists Konstantīns Calko", "category": "Auto", "body": "Daugavpilietis  Konstantīns Calko  šajā nedēļas nogalē piedalīsies salonautomobiļu pasaules čempionāta ( WTCC ) noslēdzošajā posmā Makao, ierakstot jaunu lappusi Latvijas autosporta vēsturē, portālu DELFI informē sportista preses pārstāvis Juris Dargēvičs. Jau šodien Calko paredzēts darbs simulatorā, bet uzreiz pēc tam sportists no Londonas, kur atrodas pašlaik, dosies tālajā ceļā uz Makao, lai nedēļas nogalē ar SEAT Leon automobili aizvadītu savas pirmās WTCC sacensības karjerā. Debijas posmā Calko startēs Campos Racing komandas sastāvā. Šo iespēju sportistam piedāvāja pats Adrians Kamposs, kurš vēl nesen bija F1 komandas HRT vadītājs. Svētdien Barselonā Kamposs pats personīgi uzmeklēja Calko pēc izcīnītās uzvaras Radical Eiropas čempionāta sezonas pēdējās sacensībās un izteica piedāvājumu. \"Pagaidām līgums ir uz vienu WTCC posmu, bet tas bija ļoti izdevīgs,\" stāsta Calko. \"Komanda man cenu samazināja vairāk nekā par pusi no tās summas, kas par braukšanu jāmaksā parasti. Viņi cer, ka arī turpmāk braukšu šīs komandas sastāvā. Tāpat viņi jaunā gada sākumā piedāvā man veikt testus, turklāt, ja nobraukšu labi un būšu ātrākais trasē, tie būs par brīvu!\" Vēl pagājušajās brīvdienās 19 gadus vecais Calko ar izcīnītu otro vietu noslēdza Radical European Masters čempionātu, tikai par 4 punktiem piekāpjoties brazīliešu autosportistam Viktoram Korea. Sezonas laikā Calko aizvadīja visas 12 sacīkstes, uzvarot piecās no tām, taču dažas piedzīvotās neveiksmes neļāva izcīnīt titulu. Sportists par savu sniegumu nejūtas vīlies. \"Par aizvadīto sezonu ir tikai pozitīvas emocijas,\" atzīst Calko. \"Galvenais mērķis bija kļūt par profesionālu autosportistu un šobrīd tam tuvojos. Esmu ļoti priecīgs par otro vietu Masters kopvērtējumā un gribu pateikties visiem atbalstītājiem. Jā, varbūt varēju izcīnīt pirmo vietu, taču tam vajadzēja vairāk veiksmes. Varbūt tas būtu noticis, ja es nebūtu saņēmis tik daudzus sodus, taču vienalga biju ļoti tuvu tam.\" Šogad Konstantīns Calko aizvadīja savu pirmo Radical Eiropas čempionāta sezonu spēcīgajā Masters klasē. Pirms gada sportists šajā pašā čempionātā startēja Supersport klasē, kur ieguva Eiropas čempiona titulu. Tāpat pērn Calko ieguva otro vietu pasaules čempionātā kartingā Rotax Max Challenge finālā Portugālē DD2 klasē. Sportists saka paldies savam sponsoram Regula Baltija, vecākiem un atbalstītājiem, kā arī komandai Speed Factory Racing Team.", "link": "https://www.delfi.lv/auto/42826676/motorusports/43807476/wtcc-cempionata-debites-latvijas-autosportists-konstantins-calko"},
{"title": "'Audi' uzvarējis Lemānas 24 stundu sacīkstēs piekto reizi pēc kārtas", "category": "Auto", "body": "Kompānijas \" Audi \" ekipāža ar Benoī Trelujē, Andrē Lotereru un Marselu Fesleru uzvarējusi  Lemānas  24 stundu sacensībās, kas r trešais etaps  FIA  izturības sacīkšu čempionātā (WEC). Sacensības Francijā noslēdzās svētdien, 15. jūnijā, Francijā. Tādējādi \"Audi\" turpina uzvaru sēriju Lemānā, sasniedzot piekto jau kopš 2010. gada. Pavisam \"Audi\" Lemānas 24 stundu sacīkstēs uzvarējis 13 reizes kopš 2000. gada. Otro vietu absolūtajā vērtējumā un arī augstākajā \"LMP1\" klasē izcīnīja vēl viena \"Audi\" ekipāža, kuras sastāvā bija deviņkārtējais Lemānas čempions – 46 gadus vecais Toms Kristensens. Trešajā pozīcijā finišēja \" Toyota \" ekipāža. Labākā \"LMP2\" ieskaitē izrādījās \"Jota Sport\" komanda ar \"Zytek-Nissan\" prototipu, kas absolūtajā vērtējumā izcīnīja piekto vietu. \"GTE P\" kategorijā pirmo vietu izcīnīja ekipāža ar \"Ferrari 458 Italia\", bet \"GTE A\" ieskaitē – komanda ar \" Aston Martin \" spēkratu. Kā \"nulles ekipāža\" startēja elektriskais prototips \"Nissan Zoed\", kas pēc pieciem apļiem pameta trasi. Nākamais izturības sacīkšu etaps – sešu stundu sacīkstes – norisināsies 20. septembrī ASV pilsētā Ostinā.", "link": "https://www.delfi.lv/auto/42826676/motorusports/44617020/audi-uzvarejis-lemanas-24-stundu-sacikstes-piekto-reizi-pec-kartas"},
{"title": "Pasaules rallijkrosa čempionātam pievienojas Barselonas F-1 trase", "category": "Auto", "body": "Nākamgad pasaules rallijkrosa čempionāts viesosies arī Spānijā - kalendārā iekļauta Barselonas trase, kurā notiek  F-1  un \"MotoGP\" sacensības. 1991.gadā uzbūvētā trase atrodas Barselonas ziemeļos, un tajā jau 24 gadus notiek F-1 \" Grand Prix \" sacensības, kā arī pasaules motošosejas čempionāta posms, un 2015.gada septembrī tā pirmoreiz uzņems pasaules rallijkrosa meistarsacīkšu dalībniekus, informē seriāla rīkotāji. Līdz ar to Barselona kļūs par otro lielo pilsētu aiz Stambulas, kurā notiek \"World RX\" sacensības. Rallijkrosa trase \"Circuit de Barcelona-Catalunya\" teritorijā tiks būvēta no jauna. Barselona iepriekš uzņēmusi arī \" X Games \" sacensības, kurās viena no disciplīnām ir rallijkross, un šo sacensību rīkotāji uzņēmušies atbildību arī par gaidāmo pasaules rallijkrosa čempionāta posmu. Kā zināms, pasaules rallijkrosa čempionāts šogad tiek rīkots pirmo reizi, un tajā ir iekļauti 12 posmi.", "link": "https://www.delfi.lv/auto/42826676/motorusports/44783084/pasaules-rallijkrosa-cempionatam-pievienojas-barselonas-f-1-trase"},
{"title": "Autosportists Calko kļūs par pirmo latvieti 'European Le Mans Series' sacensībās", "category": "Auto", "body": "Autosportists  Konstantīns Calko  2015.gadā kļūs par pirmo latvieti, kurš piedalīsies \"European Le Mans Series\" (ELMS) čempionātā, informēja sportista pārstāvis. Pēc veiksmīgas sezonas \"Radical European Masters\" autosacīkstēs, \"Speed Factory Racing\" komanda apstiprinājusi dalību 2015. gada \"European Le Mans Series\" (ELMS) čempionātā, kur startēs ar LMP3 klases sporta prototipu. Sadarbībā ar Latvijā bāzēto komandu \"SVK Racing\", ko izveidojis autosportists Konstantīns Calko, turpmāk tā sacensībās piedalīsies ar nosaukumu \"SVK by Speed Factory Racing\". Lietuviešu rallija braucēja Daliusa Steponaviča 2008. gadā dibinātā \"Speed Factory Racing\" komanda šajā laikā kļuvusi par panākumiem bagātāko vienību \"Radical European Masters\" čempionātā, uzvarot pilotu ieskaitē 2008., 2009. un 2012. gadā. Komandas vadītājs Daliuss Steponavičs: \"Sadarbībā ar \"SVK Racing\", esam panākuši vienošanos ar \"Ginetta-Juno LMP3\" sacīkšu auto ražotājiem. Uzskatu, ka šīs sadarbības rezultātā spēsim attīstīt spēcīgu un panākumiem bagātu komandu. Jaunais latviešu sacīkšu braucējs un \"SVK Racing\" dibinātājs Konstantīns Calko, kas \"Speed Factory Racing\" sastāvā brauc jau trīs sezonas, 2015. gadā kopā ar mums labi zināmo spāņu autosportistu Hesusu Fusteru Pliego startēs ELMS čempionātā. Šobrīd veicam pārrunas arī ar vairākiem citiem pilotiem un ceram jau tuvākajā laikā paziņot pilnu komandas sastāvu. Tas ir fantastiski, ka Konstantīns turpinās startēt kopā ar mums. Viņš ir ļoti jauns, bet jau pieredzējis un profesionāls sportists. Viņam ir viss nepieciešamais, lai sekmētu komandas attīstību.\" Pilots un SVK vadītājs Konstantīns Calko: \"Priecājos paziņot, ka 2015. gadā kļūšu par pirmo braucēju no Latvijas, kas startēs ELMS. Tādā veidā speršu vēl soli tuvāk savam dzīves mērķim - Lemānas 24 stundu sacīkstēm. Latvijā bāzētajai \"SVK Racing\" komandai un panākumiem bagātajai \"Speed Factory Racing\" komandai, kas bāzējas Spānijā, paredzēta cieša sadarbība un uzstādīti ilgtermiņa mērķi izturības autosacīkstēs. Šo trīs gadu laikā, ko pavadīju kopā ar viņiem, esmu smēlies neticami lielu pieredzei, kopā ar \"Speed Factory Racing\" izcīnot čempiona titulu 2012. gadā un kļūstot par vicečempionu 2013. gadā \"Radical European Masters\" čempionātā. Tagad esam gatavi sasniegt vairāk. Tāpat vēlos pateikt lielu paldies mūsu investoriem, kas līdzdarbojas Latvijas komandas mērķu īstenošanā.\" Komandas vadītājs Dalius Steponavičs: \"Mēs smagi strādājam pie tā, lai uz starta varētu nogādāt arī otru mašīnu. Ceru, ka skaidrība par to būs ap ziemassvētkiem. Mūsu komanda ir gatava piedāvāt plašu attīstības programmu jaunajiem braucējiem. Mēs varam palīdzēt jaunajiem pilotiem sasniegt virsotnes tādās izturības sacīkstēs kā \"European Le Mans Series\" ar mūsu \"Ginetta-Juno LMP3\" auto. Mūsu ilgtermiņa plāni būs saistoši arī sponsoriem, kas vēlas gūt stabilu atpazīstamību Eiropas valstu tirgū.\" Konstatīns Calko šogad piedalījās ne tikai \"Radical European Masters\" seriālā, bet arī izmēģināja citu izturības sacīkšu čempionātu \"VdeV\", kur startēja sešu stundu sacensības Francijā un deviņas stundas garās sacīkstēs Spānijā, ar mērķi labāk sagatavoties nākamajai sezonai. Ziemas laikā Konstantīns mācīsies Rīgas Tehniskajā universitātē, kā arī piedalīsies jaunā prototipa attīstīšanā un veiks dažādus testus ārzemēs.", "link": "https://www.delfi.lv/auto/42826676/motorusports/45190516/autosportists-calko-klus-par-pirmo-latvieti-european-le-mans-series-sacensibas"},
{"title": "FIA pasaules rallijkosa čempionātam pievienojas arī 'Volkswagen'", "category": "Auto", "body": "Vācu autoražotāji \"Vlkswagen\" ir pievienojušies jaunizveidotajam  FIA  pasaules rallijkrosa čempionātam ar \"Marklund Motorsport\" komandu, informē vācu kompānija. \" Volkswagen  Motorsport\" ar zviedru komandu ir noslēguši trīs gadu sadarbības līgumu par dalību FIA pasaules rallijkrosa čempionātā. Trasē komandu pārstāvēs somu pilots Tomass \"Topi\" Heikinens un zviedrs Antons Marklunds, kuru rīcībā būs \"VW Polo RX\" automašīnas, un viņi startēs \"Supercar\" klasē  kopā ar Latvijas pārstāvi Reini Nitišu . \" Rallijkross  piesista arvien lielāku uzmanību Eiropā un citur pasulē, un ir viena no visstraujāk augošajiem autosporta disciplīnām,\" lēmumu pievienoties jaunajam čempionātam pamato \"Volkswagen Motorsport\" vadītājs Josts Kapito. \"Braucieni ir īsi un aizraujoši, mašīnas ir atraktīvas un izskatās gandrīz kā rūpnīcas modeļi.\" Kā ziņojām, par dalību pasaules rallijkrosa čempionātā jau paziņojuši \" Ford \", kas sadarbosies ar \"Olsbergs MSE Ford\" komandu, kurā brauks  Reinis Nitišs , un \" Peugeot \".", "link": "https://www.delfi.lv/auto/42826676/motorusports/44235145/fia-pasaules-rallijkosa-cempionatam-pievienojas-ari-volkswagen"},
{"title": "Fernando Alonso Ķīnas GP sāk ar labāko apļa laiku 1.treniņā", "category": "Auto", "body": "Fernando Alonso  uzrādīja ātrāko apļa laiku pirmajā treniņā Ķīnā, kur \"Ferrari\" komandu vada jaunais boss Marko Matiači. 0,4 sekundes aiz Alonso palika  Niko Rosbergs , bet 0,9 sekundes spānim zaudēja Daniels Rikjardo. Tostarp otram \"Mercedes\" pilotam Luisam Hamiltonam tik labi neveicās – brits nespēja atkārtot sava komandas biedra tempu, bet sesijas izskaņā atklājās arī tehniskas problēmas ar mašīnas grīdu. Foto: Mercedes Vēsajā Šanhajas trasē vairāki piloti nenoturējās trasē – Daņila Kvjats divas reizes saslīdēja pirmajā līkumā, bet Sebastians Fetels izbrauca no trases otrajā pagriezienā. Tur pat kļūdījās arī Pastors Maldonādo, kurš aizskatījās uz stūres pogām un nepamanīja, ka līkums jau beidzies, turpinot griezt stūri un saslīdot. Jāpiebilst, ka \"Mercedes\" komanda Ķīnā beidzot ir debitējusi ar savu jauno ievērojami saīsināto purngalu (attēlā pa labi), kurš trīs reizes nespēja izturēt triecientestus un tikai pirms šī posma tika atzīts no FIA puses par derīgu izmantošanai sacīkstēs. Treniņi 1 – Ķīnas GP", "link": "https://www.delfi.lv/auto/42826676/motorusports/44411459/fernando-alonso-kinas-gp-sak-ar-labako-apla-laiku-1trenina"},
{"title": "Hamiltons ātrākais, Alonso seko, Maldonādo avarē otrajā treniņā Ķīnā", "category": "Auto", "body": "Luiss Hamiltons uzrādīja ātrāko apļa laiku otrajā treniņu sesijā pirms Ķīnas GP, tomēr pārsteigt turpināja  Fernando Alonso , kurš kvalifikācijas simulācijā uzrādīja otro rezultātu. Ar mīkstākā sastāva riepām atrākais bija Hamiltons, tomēr tikai 0,1s viņam zaudēja Fernando Alonso, kamēr komandas biedrs Niko Rosbergs no brita atpalika jau par 0,4 sekundēm. Aiz \"Mercedes\" pilotiem un Alonso ierindojās abi \"Red Bull\" piloti un ļoti iespējams šie pieci braucēji sestdien savā starpā sadalīs pirmās divas starta rindas, ja vien kārtis nesajauks lietus. Tostarp sacīkšu režīmā ļoti stabilu sniegumu ar mīkstām riepām demonstrēja \"Red Bull\" piloti un jo īpaši Daniels Rikjardo, kamēr \"Mercedes\" pilotiem pēc pirmajiem 4 līdz 5 apļiem parādījās nodilums, kas padarīja riepas lēnākas. Ļoti konkurētspējīgi sacīkšu režīmā izskatījās arī \"Williams\" piloti – Valteri Botass bija viens no retajiem, kuru neietekmēja riepu nodilums un kurš pat uzlaboja savus apļa laikus, jo mašīna palika vieglāka. MaldonādoKārtējo neveiksmi piedzīvoja Pastors Maldonādo – vispirms venecuēlietis atkārtoja savu rīta treniņa triku, kas pēdējā līkumā aizskatījās uz stūri, aizrāvās ar regulējumu pārslēgšanu un izbrauca ārpus trases. Bet vēlāk Maldonādo atkārtoja Luisa Hamiltona 2007.gada triku, kad kļūdījās boksu celiņā un ietriecās sienā vēl pirms iebraukšanas boksos. Tas pielika punktu ļoti neveiksmīgai Maldonādo dienai. Ķīnas GP – Treniņš 2", "link": "https://www.delfi.lv/auto/42826676/motorusports/44411747/hamiltons-atrakais-alonso-seko-maldonado-avare-otraja-trenina-kina"},
{"title": "Foto: BMW pilnpiedziņas modeļu izmēģinājumi trasē '333'", "category": "Auto", "body": "Aizvadītajā nedēļā \" BMW \" markas automobiļu oficiālais izplatītājs Latvijā \"Inchcape BM Auto\" trasē \"333\" rīkoja \"xDrive\" pilnpiedziņas modeļu izmēģinājuma braucienus. Šobrīd \"BMW\" markas piedāvājumā \"xDrive\" pilnpiedziņa ir pieejama praktiski visiem modeļiem –, sākot ar 1. sērijas kompakto hečbeku un beidzot ar 7. sērijas luksusa limuzīnu. Izmēģinājuma braucieniem trasē bija pieejami šādi \"xDrive\" pilnpiedziņas modeļi – 1. sērijas hečbeks vissportiskākajā modifikācijā \"M135i\", 3. sērija gan sedana, gan \"Gran Turismo\" versijā, jaunās 4. sērijas kupeja, 5. sērijas sedani dažādās modifikācijās, kā arī \"BMW\" apvidus automobiļi, sākot ar \"X1\" un beidzot ar \"X6\" visjaudīgākajā dīzeļmotora versijā \"M50d\". Šajā bagātīgajā plejādē iztrūka vienīgi 7. sērijas luksusa sedans ar \"xDrive\" pilnpiedziņu. Tomēr līdz tik pilnīgam pilnpiedziņas modifikāciju piedāvājumam \"BMW\" markai ceļš bija garš un samērā lēns. Pirmais pilnpiedziņas sērijveida \"BMW\" bija \"325iX\" (E30 – rūpnīcas indekss) vēl tālajā 1985. gadā. Pēc sešiem gadiem tam pievienojās analoģiska 5. sērijas (E34) modifikācija \"525iX\", kam vilkmes sadalījums starp riteņu asīm bija proporcijā 38:62 par labu aizmugurējai. Par pirmo visievērojamāko pilnpiedziņas \"BMW\" modeli kļuva apvidnieks \"X5\" vēl pagājušā gadsimta nogalē. Neskaitot apvidus auto (arī \"X3\"), pilnpiedziņa \"BMW\" piedāvājumā tobrīd vēl bija pieejama tikai atsevišķām 3. sērijas versijām. Tomēr, lai efektīvāk konkurētu ar \"Audi\" un \"Mercedes-Benz\", kuri pilnpiedziņu piedāvāja daudz plašākam modeļu klāstam, arī \"BMW\" uzsāka ofensīvu šajā jomā, pilnpiedziņas modifikācijas nosaucot par \"xDrive\". Atšķirībā no agrīnajiem pilnpiedziņas \"BMW\", kam vilkmes sadalījums starp riteņu asīm bija pastāvīgs, jaunā \"xDrive\" sistēma ir daudz modernāka un sarežģītāka. Atkarībā no situācijas uz ceļa, \"xDrive\" elektronika sekundes desmitdaļā spēj pārdalīt vilkmi starp riteņu asīm attiecībā no 1:99 līdz 99:1. Tādējādi vadības bloks dažādās proporciju variācijās novada vilkmi uz to riteņu asi, kurai ir vislabākā saķere ar ceļa segumu. Līdzīgs princips vadības algoritmā tiek ievēros, \"BMW\" pilnpiedziņas automobilim braucot līkumos. Tā kā pasākumā atsevišķās disciplīnās braukšanas elektronisko stabilizācijas sistēmu varēja izslēgt pilnībā, vislielāko interesi apmeklētājiem raisīja 320 ZS jaudīgais \"BMW M135xi\" un 306 ZS jaudīgais \"435xi\", filigrāni \"griežot saulītes\" pa \"333\" poligonu. Tāpat pasākumā piedalījās tādi Latvijā pazīstami rallija braucēji kā Ivars Caune, Andis Neikšāns un Ivars Vasaraudzis. Viņiem speciāli iezīmēta trase no sākuma bija jāizbrauc ar aizmugurējo riteņu piedziņas \"BMW\" 5. sērijas sedanu, bet pēc tam – ar tādu pašu pilnpiedziņas 5. sērijas modifikāciju. Lai arī ar abiem šiem spēkratiem katrs no rallija pilotiem brauca pirmo reizi, ar \"xDrive\" versijas \"BMW\" viņiem izdevās uzrādīt par aptuveni 10% labāku apļa laiku nekā ar tā paša modeļa klasiskās piedziņas spēkratu.", "link": "https://www.delfi.lv/auto/42826658/zinas/44095505/foto-bmw-pilnpiedzinas-modelu-izmeginajumi-trase-333"},
{"title": "Foto: 'BMW X4' prezentācija Jūrmalā", "category": "Auto", "body": "Sestdien, 12. jūlijā, Jūrmalas restorāna \"36. līnija\" vasaras terasē tika prezentēs kompānijas \" BMW \" jaunākais apvidus automobilis \"X4\". Jau no pirmdienas, 14. jūlija, tas būs apskatāms markas oficiālā izplatītāja salonā \"Inchcape BM Auto\" un nopērkams par cenu, sākot ar 44 300 eiro. \"BMW X4\", kas izgatavots uz \"X3\" šasijas, ir 4,7 metrus garš un tā klīrenss ir 20,4 centimetri. Salīdzinājumā ar \"X3\" jaunajā \"X4\" autovadītāja un pasažiera sēdeklis ir novietots par diviem centimetriem zemāk. Jaunais apvidus automobilis būs pieejams pilnpiedziņas sistēmu \"xDrive\", bet pircēju izvēlei tiks piedāvāti trīs benzīna un trīs dīzeļa motori. Visjaudīgākais dīzeļdzinējs būs trīslitru agregāts ar 313 ZS un 630 Nm, kas ļaus \"BMW X4\" līdz 100 km/h paātrināties 5,2 sekundēs (par 0,6 s ātrāk nekā \"X3\" ar šo pašu motoru) un maksimāli sasniegt 250 km/h. Savukārt visjaudīgākais benzīna motors būs trīs litru turbopūtes dzinējs ar 306 ZS un 400 Nm. Ar šo agregātu \"BMW X4\" līdz 100 km/h paātrināsies 5,5 sekundēs un vidēji patērēs 6,9 litrus benzīna uz 100 km. Tāpat šim modelim būs pieejami arī četrcilindru benzīna un dīzeļa motori. Transmisijas – sešpakāpju manuālā vai astoņpakāpju automātiskā pārnesumkārba. \"BMW X4\" ir piecvietīgs automobilis ar 540 litru bagāžas nodalījumu, bet nolaistu aizmugurējo sēdekļu gadījumā tā tilpums palielināms līdz 1400 litriem.", "link": "https://www.delfi.lv/auto/42826658/zinas/44720996/foto-bmw-x4-prezentacija-jurmala"},
{"title": "Jaunais 'BMW' sērijveida apvidus auto 'X4'", "category": "Auto", "body": "Kompānija \" BMW \" oficiāli prezentējusi jaunā apvidus automobiļa \"X4\" sērijveida versiju, kas markas pozicionējumā tiks pozicionēts starp \"X6\" un \"X3\" modeli. \"BMW X4\", kas izgatavots uz \"X3\" šasijas, ir 4,7 metrus garš un tā klīrenss ir 20,4 centimetri. Salīdzinājumā ar \"X3\" jaunajā \"X4\" autovadītāja un pasažiera sēdeklis ir novietots par diviem centimetriem zemāk. Savukārt visjaudīgākais benzīna motors būs trīs litru turbopūtes dzinējs ar 306 ZS un 400 Nm. Ar šo agregātu \"BMW X4\" līdz 100 km/h paātrināsies 5,5 sekundēs un vidēji patērēs 6,9 litrus benzīna uz 100 km. Tāpat šim modelim būs pieejami arī četrcilindru benzīna un dīzeļa motori. Transmisijas – sešpakāpju manuālā vai astoņpakāpju automātiskā pārnesumkārba. \"BMW X4\" ir piecvietīgs automobilis ar 540 litru bagāžas nodalījumu, bet nolaistu aizmugurējo sēdekļu gadījumā tā tilpums palielināms līdz 1400 litriem. Tirdzniecībā Eiropā \"BMW X4\" nonāks jau šovasar.", "link": "https://www.delfi.lv/auto/42826674/modelu-jaunumi-testi/44275723/jaunais-bmw-serijveida-apvidus-auto-x4"},
{"title": "Nitišs: Zviedrijas trase ir ātra, ar sānslīdēm un tramplīniem", "category": "Auto", "body": "Latvijas autosportists  Reinis Nitišs  (\"Oslbergs MSE\") ir devies uz Zviedrijas pilsētu Holji, kur notiks pasaules rallijkrosa čempionāta piektais posms. Šajā posmā prestižajā \"Supercar\" klasē sacentīsies līdz šim lielākais dalībnieku skaits – 42 autosportisti. Turklāt šī būs mājas sacīkste Nitiša pārstēvētajai komandai \"Olsbergs MSE\", kura bāzējas Zviedrijā, bet portāls \"Delfi\" no šīm sacensībām nodrošinās teksta tiešraidi ! 18 gadus jaunais jēkabpilietis uz Zviedriju dodas kā čempionāta kopvērtējuma līderis. Latvietis pirmajos četros posmos izcīnījis vienu uzvaru, divas trešās vietas un vienreiz sacensības noslēdzis septītajā vietā, kas kopsummā dod 96 punktus un ļauj atrasties pasaules čempionāta līderpozīcijā. Otrajā vietā atrodas Nitiša komandas biedrs Andreaas Bakerūds, kurš ir sakrājis 82 punktus. Savukārt trešajā vietā ar 80 punktiem atrodas 2003. gada pasaules rallija čempions Peters Solbergs. Pasaules čempionāta piektais posms risināsies 1210 metrus garajā Holjes trasē (60% - asfalts, 40% - grunts), un šis būs otrais starts trīs nedēļu ilgajā rallijkrosa sacensību maratonā - jau nākamās nedēļas nogalē Nitišam paredzēts nākamais starts Beļģijā.  Brīvdienās paredzētās sacensības būs arī noslēdzošais neoficiāli iesauktās Skandināvijas tūres posms, kurā iekļautas sacensības Norvēģijā, Somijā un Zviedrijā. \"Šīs trīs Skandināvijas trases ir diezgan līdzīgas viena otrai – tās ir tehniski sarežģītas, ar pozitīviem un negatīviem līkumiem, ar izteiktu trases reljefu, kas ved gan augšup, gan lejup no kalna, un tramplīniem. Atšķirīgais elements ir ātrums, ar kādu jāizbrauc katrs aplis – ja Norvēģijas trase ir vislēnākā, tad Somija jau ir nedaudz ātrāka, bet Zviedrija - vēl ātrāka. Zviedrijā garākajā taisnē jābrauc ar sesto pārnesumu un 170 km/h lielu ātrumu,\" pirms posma Zviedrijā atklāj Nitišs. \"Zviedrijas trasē ir ātri līkumi, sānslīdes un tramplīni, no kuriem pirmais ir jau starta/finiša taisnē. Arī šoreiz pirmajā līkumā būs sīva spēkošanās, jo \"Joker\" aplis ir izveidots pie trases otrā līkuma, tas ir ar ātru ieeju, pārejot lēnā S-veida līkumā tā izskaņā. Kļūdoties, šeit iespējams zaudēt daudz laika,\" stāsta Reinis . \"Jāpiemin trases beigas ar tehniski sarežģītu sekciju, tajā pats vēl nejūtos ērti. Tomēr trasē esam veikuši testus un sestdien brauksim arī treniņbraucienus, tāpēc ceru, ka izdosies arī šo līkumu atrisināt, lai varētu cīnīties par augstākajām vietām posma kopvērtējumā.\" \"Redzamākā atšķirība no citiem sezonas posmiem – Holjes trase veicama pretēji pulksteņrādītāja virzienam. Iespējams, citkārt es par to būtu pirms sacensībām ļoti piedomājis, taču, startējot pasaules čempionātā, tam vairs neatliek laika – visos posmos iespējams izcīnīt 30 punktus, un visos posmos cenšos nobraukt pēc iespējas labāk, neatkarīgi no tā, cik ļoti man konkrētā trase pašam patiktu,\" stāsta Reinis Nitišs.", "link": "https://www.delfi.lv/auto/42826676/motorusports/44685844/nitiss-zviedrijas-trase-ir-atra-ar-sanslidem-un-trampliniem"},
{"title": "Nitišs līderis pēc pasaules rallijkrosa čempionāta Norvēģijas posma pirmās dienas", "category": "Auto", "body": "Latvijas autosportists  Reinis Nitišs  veiksmīgi uzsācis pasaules rallijkrosa čempionāta trešo posmu Norvēģijā, būdams līderis pēc diviem kvalifikācijas braucieniem. Sacensību pirmās dienas iesākumā laika apstākļi bija kā radīti Pasaules rallijkrosa notikumiem – silts un saulains bez kādiem priekšvēstnešiem par lietu. Nitišs savu pirmo kvalifikācijas braucienu uzvarēja pārliecinoši un bija līderis pēc pirmās sērijas. Otrajā kvalifikācijas braucienā Nitišs bija otrais aiz brita Liama Dorana, un abi bija līderi pēc otrās sērijas. Kopvērtējumā pēc pirmajiem diviem kvalifikācijas braucieniem Nitišs ir pirmajā vietā, bet aiz viņa Dorans, Tomass Heikinens, Timurs Timerzjanovs, Antons Marklunds, Timijs Hansens un  Peters Solbergs . \"Šobrīd ir divējādas sajūtas… Esmu ļoti apmierināts ar šādu rezultātu – līderpozīcija pēc pirmās sacensību dienas ir tāds sākums, par kuru labāku grūti iedomāties. No otras puses, es neesmu apmierināts ar savu braukšanu – joprojām pieļauju vairākas kļūdas un zaudēju vērtīgas sekundes. Ja gribu cīnīties par augstākajām pozīcijām, rīt no rīta būs jātiek skaidrībā par dažu līkumu pareizu izbraukšanu,\" kaujinieciski noskaņots ir Reinis Nitišs. Neveiksmīgi trešais posms iesākās Reiņa Nitiša komandas biedram Bakerudam, kurš pirmajā kvalifikācijas braucienā sagriezās, savukārt otrajā kvalifikācijas braucienā spēja uzrādīt vien 12. ātrāko laiku. Tādējādi norvēģis savā mājas posmā ieņem 21. pozīciju kopvērtējumā. Tikmēr Eiropas čempionāta \"Super 1600\" klasē pēc diviem braucieniem piektajā vietā kopvērtējumā ir Jānis Baumanis. Pirmajā braucienā Baumanis bija 12.vietā, bet otrajā braucienā viņš visā sērijā bija otrais.", "link": "https://www.delfi.lv/auto/42826676/motorusports/44615344/nitiss-lideris-pec-pasaules-rallijkrosa-cempionata-norvegijas-posma-pirmas-dienas"},
{"title": "Viens aplis šķir Calko no pjedestāla Nirburgringā", "category": "Auto", "body": "Pirmais posms notika Vācijā, kur bija jāveic divas 50 minūtes garas sacensības, taču nedēļas nogali aizēnoja problēmas ar ātrumkārbu. Tehniska defekta dēļ pirmajā kvalifikācijā, kur tika noteikta starta kārtība pirmajam finālbraucienam, Calko/Fusteram neizdevās uzstādīt rezultātu, bet otrajā kvalifikācijā, par spīti tam, ka auto nebija noregulēts atbilstoši sausai trasei un pirms tam nebija iespēja veikt pietiekami daudz treniņapļus, Calko sasniedza sesto laiku. Kopumā šajā nedēļas nogalē uz starta izgāja 25 piloti un pirmo reizi vēsturē sacīkstes tika translētas tiešraidē. Pirmā brauciena startā pie stūres sēdās Fusters. Par spīti tam, ka bija jāstartē no pašām beigām, turklāt vēlāk Calko saņēma \"Stop & Go\" sodu, mašīna tika nogādāta finišā desmitajā vietā. \"Pirmā sacīkste bija interesanta, jo startējām no pēdējās vietas,\" stāsta 20 gadus vecais Konstantīns Calko. \"Hesusam padevās labs starts un vienu pēc otra sāka apdzīt konkurentus. Kad viņš tika līdz 14. pozīcijai, pie stūres sēdos es. Jau trešajā aplī uzstādīju vienu no sacensību ātrākajiem rezultātiem un izdevās pakāpties uz septīto vietu, bet tad saņēmām sodu un biju spiests iebraukt boksos. Zaudējām apmēram 40 sekundes, atkritu uz 15. vietu, pēc tam dažus braucējus apdzinu un finišēju desmitais. Bijām ļoti pārsteigti par savu ātrumu, jo pat bez treniņiem varēju uzstādīt \"Top 3\" apļu laikus. Tiesa, neviens nezināja par ko saņēmām \"Stop & Go\" sodu. Visticamāk, tas bija par to, ka vairākas reizes pārbraucām pāri baltajai līnijai.\" Pirmajā sacīkstē uzvarēja cits \"Speed Factory Racing\" pilots Tristans Vīdass no Igaunijas, kam šī ir pirmā sezona čempionātā. 1. Tristan Viidas, 25 apļi 2. Bradley Smith, +14.808 3. Mark Smithson/Stuart Moseley, +15.770 4. Chris Hyman/Bradley Ellis, +39.037 5. Terrence Woodward/Ross Kaiser, +39.574 6. Tony Wells/James Littlejohn, +46.984 7. Marcel Marateotto/Marco Cencetti, +50.346 8. Tom Jordan/Alex Kapadia, +1:02.554 9. Tom Gladdis, +1:06.947 10. Jesus Fuster/ , +1:21.743 Otrajā braucienā pie stūres pirmais sēdās 2013. gada \"Radical European Masters\" vicečempions Calko, kura iesākto veiksmīgi turpināja Fusters. Diemžēl ātrumkārba defekta dēļ neizdevās sasniegt finišu, lai gan izstāšanās brīdī pēdējā aplī Fusters atradās trešajā pozīcijā. Šoreiz uzvarēja Kristians Kronegards, bet Vīdass ar Calko palīdzību finišēja otrais. \"Gāja izcili, taču diemžēl otrajā braucienā nefinišējām,\" skaidro Calko. \"Iesākām ļoti labi, cīnījos līdz galam un braucu uz visiem 100 procentiem. Sākumā biju sestais, tad pakāpos uz piekto vietu un sāku tuvoties braucējiem, kas cīnījās par otro līdz ceturto pozīciju. Otrās vietas īpašnieks atrāvās, bet Tristans Vīdass un Alekss Kapadija cīnījās par trešo vietu. Bija moments, kad varēju aizbraukt garām viņiem abiem, bet nolēmu palīdzēt komandas biedram un sāku cīnīties tikai ar Kapadiju, lai Vīdass \"aizlidotu\" prom. Kad tas notika, apdzinu Kapadiju un tobrīd biju ceturtais. Izdevās labi nomainīties, Hesusam arī paveicās, jo divi priekšā braucošie piloti saņēma \"drive through\" sodu. Tomēr četrus apļus pirms beigām atkal salūza ātrumkārba - taisnēs Hesuss bija spiests braukt ar piekto pārnesumu, bet līkumos ar ceturto. Citos pārnesumos nevarēja pārslēgties. Viņš paveica izcilu darbu, cīnījās līdz galam, pa radio uzklausīja visus manus padomus. Sacīkste bija lieliska, tomēr šis ir tehniskais sporta veids un diemžēl nespējām finišēt.\" Calko/Fusters otrajā braucienā tika klasificēti 13. pozīcijā, zaudējot vadošajiem braucējiem vienu apli. 1. Christian Kronegard, 25 apļi 2. Tristan Viidas, +19.663 3. James Littlejohn/Tony Wells, +49.287 4. Alex Kapadia/Tom Jordan, +52.626 5. Marcel Marateotto/Marco Cencetti, +56.197 6. Jeremy Ferguson, +1:02.588 7. Terrence Woodward/Ross Kaiser, +1:04.752 8. Bradley Smith, +1:05.128 9. Jaap Bartels, +1:20.668 10. Jamie Constable, +1:30.653 ... 13.  /Jesus Fuster, +1 aplis Nākošais \"Radical European Masters\" čempionāta posms risināsies 17. un 18. maijā Brendshečas trasē, Lielbritānijā. \"Ļoti ceru, ka jau pēc pāris posmiem spēsim cīnīties par pirmo trijnieku katrā sacīkstē,\" nosaka Konstantīns Calko. \"Esmu ļoti pateicīgs komandai, sponsoriem \"Regula Baltija\" un \"Pieci PA\", kā arī liels paldies līdzjutējiem un ģimenei par atbalstu!\"", "link": "https://www.delfi.lv/auto/42826676/motorusports/44454474/viens-aplis-skir-calko-no-pjedestala-nirburgringa"},
{"title": "Sporta kompleksā '333' norisināsies izšķirošais NEZ rallijkrosa čempionāta posms", "category": "Auto", "body": "Starptautiskās automobiļu federācijas (FIA) izveidotajā NEZ iekļautas deviņas valstis - Dānija, Igaunija, Islande, Krievija, Latvija, Lietuva, Norvēģija, Somija un Zviedrija, un tās mērķis ir sarīkot reģionāla līmeņa starptautisku čempionātu, kas darbotos kā tilts starp nacionālo čempionātu un FIA Eiropas un pasaules rallijkrosa čempionātiem. 2014. gada NEZ rallijkrosa čempionātā iekļauti četri posmi, no kuriem pirmie divi - Dānijā un Norvēģijā - tika sarīkoti jūnijā. Trešais posms paredzēts šajā nedēļas nogalē Lietuvā, pēc kura autosportisti dosies uz Latviju, lai noskaidrotu NEZ rallijkrosa čempionu kausu saņēmējus četrās pilotu klasēs, kā arī komandu ieskaitē. Sākotnēji bija paredzēts, ka Latvijas posms norisināsies Bauskā, sporta kompleksā \"Mūsa\", taču negaidīti notika izmaiņas, un sacensības uzņēmās rīkot \"333\". \"Iespēja sporta kompleksā \"333\" uzņemt starptautiskas rallijkrosa sacensības parādījās negaidīti. Mēs jau sen vēlējāmies sarīkot šādas sacensības, un šobrīd arī latvieši Reinis Nitišs un Jānis Baumanis ar panākumiem startē pasaules un Eiropas čempionātos. Tamdēļ, ilgi nedomājot, pieņēmām šo izaicinājumu, nepilna mēneša laikā sagatavot rallijkrosa trasi, lai Latvijā sarīkotu lieliskas sacensības gan sportistiem, gan skatītājiem,\" stāsta sacensību rīkotājs Haralds Šlēgelmilhs. \"Darāmo darbu saraksts ir ļoti garš, tomēr jau šonedēļ plānojam pabeigt trases sagatavošanu, kas ir primārais uzdevums. Vakar pabeidzām veidot trases pirmo līkumu, šodien turpinām skrūvēt trasi norobežojošās margas. Prieks, ka izdevies sapulcēt entuziasma pilnu komandu, un darbi rit uz priekšu,\" turpina Haralds. Sporta kompleksā \"333\" izveidotā trase būs 1200 metrus gara, ar vienlīdzīgu asfalta un grunts seguma sadalījumu. \"Sporta kompleksa \"333\" rallijkrosa trase būs vidēji ātra, no braucēju viedokļa - plūdena, ritmiska. Tā būs ar reljefu - divās trases vietās esam paredzējuši arī kāpumu. Manuprāt, tehniski izaicinošs ir izdevies no jauna izveidotais līkums pie starta / finiša taisnes, kurā būs gan reljefa izmaiņas, gan arī pats līkums būs kā velodromā - nedaudz ieslīps. Protams, neiztikt arī bez skatītāju tik iecienītā tramplīna - arī pie mums būs jālec,\" ar trasi iepazīstina Haralds. Sacensībām sporta kompleksā \"333\" šobrīd pieteikušies 10 dalībnieki, kuri pārstāv trīs dažādas valstis. Kā pavēstīja Haralds Šlēgelmilhs, tad rallijkrosa sacensību noteikumi ļauj pieteikties arī pašā sacensību rītā - 26. jūlijā. \"Šajā nedēļas nogalē norisinās NEZ rallijkrosa trešais posms Lietuvā. Pēc šīm sacensībām autosportisti varēs novērtēt savu automašīnu tehnisko stāvokli, savu pozīciju kopvērtējuma tabulā un pieņemt lēmumu par dalību sacensībās Latvijā, tā kā esmu drošs, ka dalībnieku skaits vēl tikai papildināsies,\" pārliecināts ir Haralds.", "link": "https://www.delfi.lv/auto/42826676/motorusports/44736578/sporta-kompleksa-333-norisinasies-izskirosais-nez-rallijkrosa-cempionata-posms"},
{"title": "Video: Reinis Nitišs par smago un sev sarežģīto Beļģijas posmu", "category": "Auto", "body": "Reinis Nitišs  šajā nedēļas nogalē Beļģijā aizvadīja vienu no savām šosezon smagākajām sacīkstēm pasaules rallijkrosa čempionātā, taču uztver to kā iespēju gūt labu pieredzi un likt to lietā nākamajos posmos. Kā zināms, Reinis Nitišs Beļģijā pirmo reizi šosezon neiekļuva sacensību finālā un pasaules čempionāta kopvērtējumā noslīdēja uz otro vietu.", "link": "https://www.delfi.lv/auto/42826676/motorusports/44722446/video-reinis-nitiss-par-smago-un-sev-sarezgito-belgijas-posmu"},
{"title": "Jānis Baumanis Hellā aizvada teicamu sacīksti Eiropas rallijkrosa čempionātā", "category": "Auto", "body": "Norvēģijas posmu Jānis iesāka ar piekto rezultātu savā \"Super 1600\" klasē sestdienas brīvajos treniņos, kuros ātrākie seši piloti iebrauca 0,25 sekunžu robežā, bet ātrākie 12 - par vienā sekundē! Treniņu laikā galvenā uzmanība gan tika veltīta automašīnas regulējumu pielāgošanai un precīzo bremzēšanas vietu meklēšanai sarežģītajā Hellas trasē. Pirmajā braucienu sērijā Latvijas pārstāvi piemeklēja neveiksme - pārsists ritenis un tikai ceturtā vieta. Toties otrajā braucienu sērijā uzrādīts otrais labākais laiks un Jānis pakāpās uz piekto vietu kopvērtējumā. Papildus Jānim arī apļa rekords savā klasē. Pēc pirmās sacensību dienas Baumanis savā \"Super 1600\" klasē atrodās 6. vietā. \"Pirmajā kvalifikācijā pēc nelielas kļūdas startā un asas kontaktu cīņas izrāvos otrajā vietā un, pirmajos divos apļos uzrādot ātrākos  laikus, spēju noķert savu lēnāko komandas biedru un sāku jau cīņu par pirmo vietu, taču diemžēl neizturēja cīņā ar konkurentu sasistais riteņa disks, kurš \"nobortējās\" un  zaudēju gan cīņu par uzvaru, gan tobrīd stabilu otro vietu un braucienu pabeidzu ceturtajā, bet visā sērijā 12. vietā,\" stāsta Jānis. \"Tādējādi gluži vai atkārtojās Portugāles scenārijs – pirmais \"hīts\", sasists disks un zaudēta uzvara.\" \"Kā jau ar katru sacensību dienu tiek iegūta jauna pieredze, ar ko esmu apmierināts!\" saka pilots. \"Svētdien jauna diena ar jaunu sākumu – darīšu ko varēšu, bet galvenais, lai viss notiek ar smaidu uz lūpām! Prieks par Reini kurš lieliski aizvadīja abus braucienu un ir līderis \"Supercar\"  klasē!\" Svētdienu Jānis Baumanis iesāka ar uzvaru trešajā kvalifikācijā un visā \"hīta\" sērijā, pārspējot visus savas klases ātrākos braucējus. Kopvērtējumā Jānis jau pacēlies uz otro vietu aiz Sergeja Zagumenova, un apsteidzot Ulriku Linnemanu. Arī ceturtais \"hīts\" tika uzvarēts, un Jānim Baumanim uzvara svētdienas kvalifikācijā, kas dod tiesības startēt no \"pole position\" pirmajā pusfināla braucienā.", "link": "https://www.delfi.lv/auto/42826676/motorusports/44616170/janis-baumanis-hella-aizvada-teicamu-saciksti-eiropas-rallijkrosa-cempionata"},
{"title": "Haralds Šlēgelmilhs startēs 'Lamborghini Blancpain Super Trofeo' sacensībās", "category": "Auto", "body": "Latvijas autošosejas pilots  Haralds Šlēgelmilhs  šogad startēs ekskluzīvajā \" Lamborghini  Blancpain Super Trofeo\" čempionātā, kurā startēs ar īpaši sacensību formātam pielāgotu 620Zs jaudīgu \"Lamborghini Huricán ST\" automašīnu, informē sportista preses dienests. Šlēgelmilhs startēs jau pirmajā čempionāta posmā, kas norisināsies 11. un 12.aprīlī Itālijā, F-1 trasē Moncā. Turpinot 2014.gadā izvirzītos mērķus piedalīties autosalona un GT klases automašīnu sacensībās, Haralds Šlēgelmilhs aprīļa sākumā veiksmīgi aizvadīja pirmos testa braucienus \"Lamborghini Blancpain Super Trofeo\" čempionāta debitantu komandas \"Artline Team\" sastāvā. Pēc testa braucieniem latviešu autosportists tika uzaicināts pārstāvēt komandu čempionāta PRO-AM* klasē 2015.gada sezonas pirmajā posmā Moncā. \"Artline Team\" komandā Šlēgelmilhs startēs vienā ekipāžā kopā ar Krievijas autosportistu Mihailu Stepanovu. Moncas posmā kopumā sacentīsies 27 automašīnas, tajā skaitā arī atsevišķā ieskaitē PRO-AM klasē. \"Dalība \"Lamborghini Blancpain Super Trofeo\" čempionātā nozīmē pierādīt tieši savas profesionālās autovadīšanas spējas, jo šajās sacensībās visas komandas startē ar vienādām \"Lamborghini\" automašīnām. Esmu patīkami satraukts par dalību šajā seriālā un iespēju izmantot šī superauto potenciālu sacensību trasē, attīstot ātrumu līdz 300kh/h,\" saka latviešu pilots. \"Veiksmīga dalība šajā čempionātā nākotnē var sekmēt ciešāku sadarbību ar \"Lamborghini\" un startu citās prestižās GT klases sacensībās, kā, piemēram, \"Deitona 24h\".\" \"Nākotnes perspektīvā \"Lamborghini\" kā zīmols ir izvirzījis augstas ambīcijas dalībai starptautiskajā GT klases līmenī, ar kurām iespējams saistīt arī savu profesionālo autosportista karjeru,\" norāda Šlēgelmilhs. Haralda Šlēgelmilha startam pirmajās \"Lamborghini Blancpain Super Trofeo\" Eiropas čempionāta sacensībās 11. un 12.aprīlī  būs iespējams sekot līdzi tiešraidē internetā . Sacensību pirmais brauciens paredzēts 11.aprīlī plkst. 15.50, bet otrais brauciens 12.aprīlī plkst. 12.15 pēc Latvijas laika. \"Lamborghini Blancpain Super Trofeo\" čempionāts aizsākās 2009.gadā un tiek uzskatīts par pasaules ātrāko zīmola trofejas izcīņu. Eiropā to veido pieci posmi F-1 trasēs – Moncā (Itālija), Silverstounā (Lielbritānija), Pola Rikāra trasē (Francija), Spā (Beļģija), Nirburgringā (Vācija) - un Sebringā (ASV). Katrs posms sastāv no diviem 50 minūšu braucieniem.", "link": "https://www.delfi.lv/auto/42826676/motorusports/45797527/haralds-slegelmilhs-startes-lamborghini-blancpain-super-trofeo-sacensibas"},
{"title": "BMW savā 100 gadu jubilejā prezentējis nākotnes vīzijas konceptu", "category": "Auto", "body": "Kompānija  BMW  šodien atzīmē savu 100 gadu jubileju un tai par godu prezentējusi \"Vision Next 100\" konceptuālo automobili. Nākamās simtgades automobiļa prototipam ir bezpilota sistēma, tomēr autovadītājs var vadīt spēkratu arī manuāli, izvēloties attiecīgi \"Ease\" vai \"Boost\" režīmu. Pagaidām gan autoražotājs nav atklājis detalizētāku informāciju par \"BMW Vision Next 100\" tehniskajiem risinājumiem, uzsverot, ka BMW ar šo prototipu vēlējies uzsvērt, ka arī nākamās simtgades mobilitātē būs vieta arī autovadītājam, kurš spēkratu vēlas stūrēt pats. \"BMW Vision Next 100\" ir izgatavots no oglekļa šķiedras un citiem kompozītmateriāliem. Interjers BMW nākotnes prototipā ir ieturēts minimālisma stilā. Turklāt tas ir automātiski transformējams, kad autovadītājs izvēlas braukt bezpilota režīmā.", "link": "https://www.delfi.lv/auto/42826674/modelu-jaunumi-testi/47154383/bmw-sava-100-gadu-jubileja-prezentejis-nakotnes-vizijas-konceptu"},
{"title": "'BMW' prezentējis kārtējo apgleznoto sacīkšu automobili", "category": "Auto", "body": "Vēlmi radīt savu dizainu kādam no \"BMW Art Cars\" kolekcijas Kunss pirmo reizi izteica vēl 2003.gadā, tomēr savu ideju viņam izdevies realizēt tikai šogad. Mākslinieks savu zīmējumu radīja \"CAD\" datorprogrammā, kas pēc tam tika izdrukāts uz vinila plēves, kuru pielīmēja automobiļa virsbūvei un pārklāja ar caurspīdīgu laku. Pēc Kūnsa domām, viņa zīmējumā izmantotie \"agresīvie\" toņi atgādina par \"\"BMW\" markas automobiļu lieliskajām gaitas īpašībām\". Kūnsa radītā dizaina \"BMW M3 GT2\" kupeja šomēnes piedalīsies 24 stundu Lemānas sacīkstēs, kurās \"BMW\" atgriežas pēc 11 gadu pārtraukuma. Atgādināsim, ka pirmo \"BMW Art Cars\" kolekcijas eksemplāru apgleznoja Aleksandrs Kalders vēl 1975.gadā. Idejas autors tam bija franču sacīkšu braucējs Erve Pulens. Vēlāk \"BMW\" markas automobiļus \"Art Cars\" ietvaros apgleznojuši Rojs Lihtenšteins, Endijs Vorhols, Roberts Raušenbergs un citi. Piedāvājam noskatīties video ar \"BMW M3 GT2\" mākslas darbu. Spiediet peles klikšķi uz tālāk redzamā attēla, lai aktivizētu video straumējumu!", "link": "https://www.delfi.lv/auto/42826674/modelu-jaunumi-testi/32276729/bmw-prezentejis-kartejo-apgleznoto-saciksu-automobili"},
{"title": "Foto: Brauciens ar 'Audi' sportiskajiem modeļiem Biķernieku trasē", "category": "Auto", "body": "Divas nedēļas līdz pat ceturtdienai, 18. augustam, Biķernieku trasi pierūcināja vairāk nekā divdesmit \" Audi  R8\" superauto, kā arī šīs markas \"RS\" sērijas modeļi. Šis \"Audi sportscar experience\" pasākums jau bija ieguvis plašāku sabiedrības rezonansi, jo šie spēkrati bija redzami arī Rīgas un Jūrmalas ielās aizvadītajā nedēļas nogalē. Šāda mēroga \"Audi\" pasākums Latvijā nebija bijis pēdējos 10 gadus. Divu nedēļu laikā \"Audi sportscar experience\" pasākumu apmeklēja 500 lūgto viesu no Latvijas un arī Lietuvas. Biķernieku trasē visiem bija iespēja pašiem sēsties pie \"Audi R8\" stūres un doties ar to trasē. Sākotnēji gan vācu instruktoru pavadībā tika apgūtas atsevišķas  Biķernieku trases  sekcijas, kā arī aprast ar pašiem spēkratiem, lai noslēgumā varētu braukt visu trasi jau pilnā ātrumā. Savukārt \"Audi RS6 Performance\" universāli un \"Audi RS7 Performance\" liftbeku varēja izmēģināt tā saucamajā aļņa testā – pēkšņa šķēršļa apbraukšana bremzēšanas laikā. Jāatzīmē, ka \"Performance\" modifikācija ir īpaši jaudīgā šo modeļu versija – tajā četrlitru V8 turbopūtes dzinēja jauda salīdzinājumā ar standarta modeli palielināta par 45 zirgspēkiem un sasniedz 605 ZS. Rezultātā tas nodrošina paātrinājumu no vietas līdz 100 km/h nieka 3,7 sekundēs. Arī šajā pasākumā vairums jauno \"Audi R8\" spēkratu bija nevis standarta, bet gan īpaši jaudīgajā \"Plus\" modifikācijā. Ja standarta jaunā \"Audi R8\" 5,2 litru atmosfēriskais V10 dzinējs attīsta 540 zirgspēku, tad \"Plus\" versijā tas ir tikpat jaudīgs kā \"Lamborghini Huracan\" superauto – 610 ZS. Šādā modifikācijā \"Audi R8\" no vietas līdz 100 km/h paātrinās nieka 3,2 sekundēs, bet līdz 200 km/h – 9,9 sekundēs. Lai arī \"Audi R8 Plus\" maksimālais braukšanas ātrums sasniedz 330 km/h, Biķernieku trasē instruktora pavadībā garākajās taisnēs varēja sasniegt ap 180 km/h ātrumu. Pēc tam, kad pasākuma apmeklētāji paši bija izbraukuši pie stūres, instruktori izvizināja pa trasi, lai nodemonstrētu, uz ko \"Audi R8\" ir spējīgs, ja to liek lietā praktiski \"uz robežas\".", "link": "https://www.delfi.lv/auto/42826658/zinas/47811725/foto-brauciens-ar-audi-sportiskajiem-modeliem-bikernieku-trase"},
{"title": "Calko piedalīsies pirmajā Lemānas Āzijas seriāla posmā", "category": "Auto", "body": "Viens no Latvijas labākajiem autosportistiem  Konstantīns Calko  šī mēneša beigās piedalīsies Lemānas Āzijas seriāla pirmajā posmā, sociālajos tīklos pavēstījis braucējs. Sezonas pirmais posms 28.-30. oktobrī notiks Ķīnas pilsētā Džuhai, bet Calko sacentīsies Slovākijā bāzētās \"ARC Bratislava\" komandas rindās, kur ar viņu kopā brauks austrālietis Nīls Mastons. Sagaidāms, ka šie sportisti sacentīsies LMP3 klasē. Lemānas Āzijas sacensību seriālā šosezon plānoti četri posmi. Nākamais 4. decembrī notiks Japānā, bet pārējie divi - janvārī Taizemē un Sepangā. Šis sacensību seriāls pirmo reizi tika aizvadīts 2009. gadā. Tiesa, pagaidām nav zināms, vai Calko startēs vēl kādos posmos. Calko 2015. gadā sacentās Lemānas Eiropas seriālā (ELMS), kur kopā ar \"SVK by Speed Factory\" komandu izcīnīja trešo vietu LMP3 klases sezonas kopvērtējumā. Šogad Latvijas sportists šajā sacensību seriālā vairs neturpināja braukt. Līdz šim vēl neviens Latvijas braucējs nebija startējis ELMS. Vēl 2013. gadā Calko izcīnīja otro vietu \"Radical Masters\" Eiropas seriāla \"Masters\" klasē, bet sezonas izskaņā debitēja pasaules salonautomobiļu čempionātā ( WTCC ), aizvadot sacensības Makao trasē. Pēc tam decembrī viņš Portugālē aizvadīja testu braucienus ar \" Audi  R8 LMS Ultra\" sacīkšu auto, ar kādu tiek startēts pazīstamajā  FIA  GT čempionātā. Arī 2014. gadā Latvijas pārstāvis startēja \"Masters\" klasē, taču nebrauca viens, bet kopā ar mazāk pieredzējušo spāni Hesusu Fusteru Plieho. Tā kā sezonas galvenais uzdevums bija progresa iegūšana, nevis čempionu tituls, ar augstiem rezultātiem sportisti neizcēlās. Pirms tam Calko 2012. gadā kļuva par čempionu \"Radical Masters\" sērijas sacīkstēs \"Supersport\" klasē, kā arī par pasaules vicečempionu kartingā.", "link": "https://www.delfi.lv/auto/42826676/motorusports/48040577/calko-piedalisies-pirmaja-lemanas-azijas-seriala-posma"},
{"title": "'BMW 2002 Hommage' par godu šīs markas pirmajam auto ar turbopūti", "category": "Auto", "body": "Kompānija  BMW  prezentējusi jaunu konceptuālo automobili \"2002 Hommage\". Prototips radīts par godu šī vācu autoražotāja pirmajam sērijveida automobilim ar turbopūtes dzinēju – 70. gadu \"2002 Turbo\". \"BMW 2002 Hommage\" koncepta dizains ieturēts nu jau 43 gadu vecā modeļa stilā. Autoražotājs oficiāli neatklāj detalizētāku informāciju par prototipa tehniskajiem risinājumiem, tomēr ārvalstu medijiem izdevies noskaidrot, ka par pamatu šim spēkratam izmantots jaunais \"BMW M2\" modelis. Atgādinām, ka \"BMW M2\" tiek komplektēts ar 370 zirgspēku jaudīgu trīslitru turbopūtes sešcilindru dzinēju. Tas ļauj mūsdienīgajam BMW no vietas līdz 100 km/h paātrināties 4,3 sekundēs un maksimāli sasniegt 270 km/h. Savukārt klasiskais \"BMW 2002 Turbo\" debitēja 1973. gadā Frankfurtes autoizstādē. Pavisam šīs modifikācijas spēkrats tika izgatavots tikai 1672 vienībās un tika komplektēts ar 170 ZS (240 Nm) jaudīgu divlitru turbomotoru.", "link": "https://www.delfi.lv/auto/42826674/modelu-jaunumi-testi/47482489/bmw-2002-hommage-par-godu-sis-markas-pirmajam-auto-ar-turboputi"},
{"title": "Intervija ar Konstantīno Calko: Mans mērķis ir Lemānas 24 stundu sacīkste", "category": "Auto", "body": "Calko savulaik kļuva par Latvijas sensāciju kartinga pasaulē, kāpjot uz goda pjedestāla prestižajās \"Rotax Max Challenge\" \"Grand Final DD2\" sacensībās, bet vēlāk viņš izcili startēja ar \"Radical\" prototipiem Eiropas \"Supersport\" un \"Masters\" kategorijās. Savukārt šogad Konstantīns startēs latviešu un spāņu kopprojekta komandā \"SVK by Speed Factory\", kas piedalās ELMS seriālā LMP3 kategorijā ar eleganto \"Ginetta- Nissan \" prototipu. Ar Konstantīnu satikos sporta kompleksā \"333\", kur risinājās pirmais Latvijas atklātais čempionāts kartingā. Konstantīns Calko: Nav gluži tā, ka es šeit esmu darbā, tā vairāk ir patīkama atpūta. Esmu apņēmies trenēt jauno kartinga braucēju [Maksimu Kubarevu], un man patīk redzēt, kā viņš progresē. Turklāt mums abiem ļoti labi izdodas šī sadarbība. K.C.: Ar Reini lielāko daļu kartinga laiku es startēju vienā komandā. Jā, autosportam kartings ir visa pamatā, un nav svarīgi, vai tas ir rallijs vai autošoseja. Arī Reinim kartings ir devis ļoti daudz, un domāju, ka tieši kartinga ielikto pamatu dēļ viņš šobrīd atrodas tur, kur atrodas. K.C.: Nevaru teikt, ka tas bija nejauši, jo jau gadu iepriekš daudz runājām ar manu menedžeri par tādu iespēju, un tad nāca piedāvājums nobraukt vienu sacīksti. Pamēģināju un sanāca! Pirmajā braucienā biju otrais, bet otrajā nefinišēju tehnisku problēmu dēļ. Pēc tās sacīkstes apsēdāmies kopā ar tēvu un nolēmām, ka 2012. gada sezonu braukšu \"Radical\". Redzējām, ka rezultāti ir labi, un tad deva iespēju sākt strādāt ar sponsoriem un plānot nākošos soļus. Tomēr sākumā ne uz brīdi necerējām, ka karjera izvērtīsies šādi. K.C.: Jā, šis ir daļēji Latvijas un daļēji Spānijas projekts. Es pārstāvu Latvijas pusi, bet mans partneris ir tas pats, ar ko kopā startēju \"Radical\" čempionātā. Mūsu mērķis ir skaidrs - startēt Eiropas Le Mans seriālā ar LMP3 prototipu, lai sagatavotos jau Lemānas 24 stundu sacīkstēm. Diemžēl šogad vēl mēs netikām uz oficiālajiem testiem Lemānā, taču tas ir plāns uz nākamo un aiznākamo gadu. K.C.: Jā, Lemānā nekad nav par vēlu startēt (smejas). K.C.: Piemēram \"Radical\" svars bija ap 700 kg, mums tie ir 1000 kg, kas ir nedaudz par daudz, taču mēs pie tā strādājam. Mašīnai ir piecu litru atmosfēriskais motors, kamēr \"Radical\" bija 2,7 litru atmosfēriskais motors. Savukārt jauda ir ļoti līdzīga: \"Radical\" tie bija 400 zirgspēku, \"Ginetta Nissan\" tā ir 420 līdz 440 zirgspēku un gandrīz 800 ņūtonmetru griezes moments, kas ir ļoti daudz. Protams, bremzes, ritošā daļa un amortizatori ļoti atšķiras. Tomēr šis LMP3 nav pilnvērtīgs Lemānas prototips. Drīzāk es teiktu, ka tā ir GT mašīna ar aerodinamiku, jo īsts LMP prototips ir jau krietni līdzīgs formulu vadāmībai. K.C.: Spānis ir ļoti stabils braucējs, un pēc Silverstonas posma biju pārsteigts arī par viņa ātrumu. Protams, stabilitāte ir ļoti svarīga ELMS seriālam, tāpēc ar viņa sniegumu esmu apmierināts. Otrs komandas biedrs ir lietuvietis Dainius Matijosaitis. Viņš brauca rallija sacensībās, kādreiz pat pabijis WRC un viņam ir pieredze no Palangas 1000 km sacensībām. Pirms Silverstonas viņam nebija vispār pieredzes ar prototipiem un tāpēc viņš bija nobijies, taču viss bija kārtībā - Dainius tikai vienu sekundi aplī zaudēja spānim, un attiecīgi spānis kā parasti bija aptuveni divas sekundes lēnāks nekā es. Taču sākumā es domāju, ka būs vājāki rezultāti, un tāpēc šobrīd esmu apmierināts. Vēl aprīļa beigās mums ir paredzēti testi Barselonā, kur daudz strādāsim arī pie mašīnas, tāpēc domāju, ka būs progress. K.C.: Nav tik traki, esmu jau pieradis. Kopā ir seši slēdži: radio poga, neitrālā pārnesuma slēdzis,   jeb ātruma ierobežotājs, braucot boksos, poga, ar kuru pārslēdz lapas uz displeja. Kopā uz displeja ir trīs lapas braukšanas laikā un četras pitstopa laikā, kamēr apstājamies boksos - informācijas ir ļoti daudz, ieskaitot telemetriju, temperatūras, ātrumus un apļa laikus. LMP3 klasē telemetrijas plūsma uz boksiem nav atļauta, un līdz ar to inženieris nepārtraukti prasa pilotam konkrētus datus. Dažkārt ir ļoti grūti pārslēgt ekrānus un lasīt datus, ja paralēli notiek cīņa ar citiem pilotiem trasē. Tomēr es esmu pieradis, jo nav pirmā reize ar prototipiem un arī līdzīga stūre man ir bijusi. K.C.: Šo jautājumu jau gaidīju. To man bieži prasa. Jau kopš bērnības man ģimenē bija uzstādījums, ka nevajag sapņot par Formulu 1, jo tas nav reāls mērķis. Vēl jo vairāk no Baltijas valstīm. Jau toreiz man ļoti patika skatīties NASCAR sacensības un arī Lemānas 24 stundu sacīksti. Līdz ar to man pamazām galvā nostiprinājās doma par Lemānu, kas tomēr ir sasniedzams mērķis. K.C.: Šis gads ir 100% nodrošināts, bet uz nākamo gadu mums budžets ir jau savāks par kādiem 60%, un tas ir daudz, jo vēl ir laiks. Domāju, ka arī ar nākamo gadu viss būs kārtībā, bet pēc tam jau redzēsim, jo iespējama ir arī pilotu maiņa vai arī piesaistīsim sponsorus komandai, nevis tos piesaistīs atsevišķi piloti. Protams, kad esam tuvāk Lemānai un startējam šajā sacīkstē, tad sponsorus arī ir atrast nedaudz vieglāk, jo iesaistīta TV un to redz daudz skatītāju. K.C.: Nē, nav. Mēģinājām savulaik, bet nav izdevies iegūt atbalstu. Nezinu, kā ar Reini [Nitišu] vai Haraldu [Šlēgelmilhu], bet man nav atbalsta. K.C.: Vispirms mums jāpierāda, ka mēs kā komanda spējam iekļūt augstākā līmenī un tur startēt. Tad varbūt ir vērts arī mēģināt iegūt atbalstu no Latvijas valsts, tomēr es uz to nelieku nekādas cerības. Šobrīd mūsu komandu atbalsta vairāki partneri no Daugavpils, kā arī kompānija Regula, kas mani atbalsta jau ceturto gadu. Viņiem es esmu ļoti pateicīgs. K.C.: Paldies, un mēs arī ceram, ka mums izdosies! Pilnu interviju ar Konstantīnu Calko un foto no ELMS pirmā posma Silverstonā meklē jaunākajā  ENERGY numurā 08 .", "link": "https://www.delfi.lv/auto/42826676/motorusports/45901023/intervija-ar-konstantino-calko-mans-merkis-ir-lemanas-24-stundu-sacikste"},
{"title": "Nitišam Beļģijā avārija; Baumanis līderis pēc pirmās dienas 'Super 1600' klasē", "category": "Auto", "body": "Latvijas autosportists  Reinis Nitišs  sestdien otrajā kvalifikācijas braucienā pasaules rallijkrosa čempionāta \"SuperCar\" klases sestajā posmā Beļģijā piedzīvoja avāriju, kamēr Eiropas čempionāta \"Super 1600\" klasē pēc pirmās dienas līderis ir Jānis Baumanis. Nitišs pirmajā kvalifikācijas braucienā finišēja trešajā vietā, zaudējot Antonam Marklundam un Topijam Heikinenam. Pēc pirmās kvalifikācijas sērijas viņš bija sestajā vietā. Tikmēr Nitiša komandas biedram \" Olsbergs MSE \" komandā Andreasam Bakerūdam bija motora defekts un notika dzinēja maiņa. Otrajā braucienā Nitišs startēja no pirmās pozīcijas, taču pēdējā aplī piedzīvotā sadursme ar Heningu Solbergu latvieša mašīnu atstāja ar nolauztu riteni, nesasniedzot finišu. Otrajā kvalifikācijas kārtā Reinis Nitišs tika klasificēts 28. vietā un ieguva 11 punktus. Pirmo sacensību dienu Nitišs noslēdza 18.vietā. \"Diena sākās labi. Lai gan piedzīvoju nelielu izstumšanu no trases, pirmajā braucienā uzrādīju sesto ātrāko laiku un pēc ilgāka laika ieguvu labu starta pozīciju nākamajam braucienam. Arī otro braucienu uzsāku labi, diemžēl piedzīvoju sadursmi ar Heningu Solbergu, par ko esmu ļoti sarūgtināts. Lai kā arī būtu, šobrīd esmu zaudējis braucienu, bet ne sacensības. Rītdien centīšos atgūties un kvalificēties pusfinālam,\" pēc pirmās dienas sacīja Nitišs. Tikmēr Eiropas čempionāta \"Super 1600\" klasē Baumanis dienu sāka ļoti veiksmīgi, pārliecinoši uzvarot savu braucienu un visu sēriju. Tikmēr viens no latvieša sīvākajiem konkurentiem Ulriks Linnemans izstājās. Otrajā braucienā Baumanis trīs apļus bija līderis, bet pēdējā aplī viņš zaudēja pozīciju Zagumenovam, finišējot otrajā vietā. Pēc pirmajām divām kvalifikācijām Baumanis ir līderis un svētdien turpinās cīņu par uzvaru Beļģijas posmā. \"Otrā kvalifikācijā labi izcēlu startu un pirmajā pagriezienā izcīnīju vadību braucienā, kāpināju tempu, šķiet, jau biju droši atrāvies no Zagumenova, kad pēdējā aplī pamēģināju nedaudz savādāku trajektoriju vienam pagriezienam. Ar to pietika, lai netrāpītu pareizi nākamajā pagriezienā un pārsvars pār sekotāju laikam tur arī palika. Bet nekas, tagad jānoskaņojas rītdienas cīņām,\" pēc otrās kvalifikācijas sacīja Baumanis.", "link": "https://www.delfi.lv/auto/42826676/motorusports/44720530/nitisam-belgija-avarija-baumanis-lideris-pec-pirmas-dienas-super-1600-klase"},
{"title": "F-1 komandas varētu izpirkt F-1 čempionāta akcijas", "category": "Auto", "body": "F-1  promouters  Bērnijs Eklstouns  atzinis, ka pasaules elitārā autosporta čempionāta komandas izskata iespēju iegādāties F-1 akcijas, ziņo ārzemju mediji. \"Jāpagaida un jāpaskatās, kā šī situācija attīstīsies,\" portāls \"Motorsport\" citē 83 gadus veco Eklstounu. \"Iespējams, komandas atradīs pietiekami daudz līdzekļu, lai iegādātos F-1 akcijas. Tādas runas jau ir dzirdētas, bet tās tikpat labi var arī palikt tikai runas.\" Eklstounam pašam pieder 5% \"Formula One\" akciju, un kuluāros ir parādījušās baumas, ka viņš ir ieinteresēts tajā, lai F-1 komandas izpirktu daļu F-1 čempionāta akciju no galvenā akcionāra CVC. Kā zināms, Eklstouns šobrīd Vācijā tiek tiesāts par kukuļņemšanu un, ja tiesa atzīs viņu par vainīgu, CVC var pieprasīt Eklstouna atkāpšanos.", "link": "https://www.delfi.lv/auto/42826676/motorusports/44387083/f-1-komandas-varetu-izpirkt-f-1-cempionata-akcijas"},
{"title": "Noraidīta 'Red Bull' apelācija par Rikjardo diskvalifikāciju", "category": "Auto", "body": "Atgādinām, ka  Rikjardo tika diskvalificēts no Austrālijas \"Grand Prix\"  pirmā posma, kurā  finišēja otrajā vietā , jo \"Red Bull\" formulas dzinējs pastāvīgi pārsniedzis atļauto degvielas plūsmu, kas ir 100 kilogrami stundā. FIA otrdien ir izplatīja paziņojumu, kurā teikts, ka patur spēkā Austrālijas posmā pieņemto tiesnešu lēmumu par Rikjardo diskvalifikāciju. Tiesa uzklausīja abu pušu skaidrojumus, tomēr \"Red Bull\" neizdevās pārliecināt lēmuma pieņēmējus. Komanda jau sacensību laikā saņēma brīdinājumu no FIA tehniskā delegāta, un tai ieteikts koriģēt degvielas plūsmu, taču komanda to nav darījusi. Komanda apgalvoja, ka FIA sensori nerāda precīzus datus, izmantojot savas mērierīces, kas nebija atbilstošas noteiktajiem kritērijiem.", "link": "https://www.delfi.lv/auto/42826676/motorusports/44401855/noraidita-red-bull-apelacija-par-rikjardo-diskvalifikaciju"},
{"title": "Kartinga braucējs Calko izcīnījis otro vietu pasaules čempionātā", "category": "Auto", "body": "Finālbraucienā Calko piekāpās vien kanādietim Benam Kūperam. Šī Latvijai ir pirmā individuālā medaļa pasaules čempionātā kartingā vēsturē. 2006.gadā Latvijas komanda vēl spēja izcīnīt bronzu Nāciju kausā. Kā ziņo portāls \"Go4speed.lv\", no citiem Latvijas sportistiem Haralds Garkaklis ieņēma 15.vietu, bet Mārtiņš Lapiņš ierindojās 26.vietā. Tāpat sacensībās startēja arī Mārtiņš Šteinerts, Normunds Staņēvičs un Anrijs Lembergs. Nāciju kausa ieskaitē šoreiz Latvija nepiedalījās. \"Rotax Max Challenge\" finālsacīkstēs piedalās sportisti, kuri izcīnījuši panākumus \"Rotax\" kartinga tehnikas ražotāja klasēs \"Rotax\" kausa izcīņā savā valstī vai reģionā. Kā ziņots, pirms mēneša Calko Spānijā nodrošināja Eiropas čempiona titulu \"Radical Masters\" sērijas sacīkstēs \"Supersport\" klasē. Tāpat viņš šosezon kļuva arī par galvenās balvas ieguvēju Baltijas kartinga kausā.", "link": "https://www.delfi.lv/auto/42826676/motorusports/42872706/kartinga-braucejs-calko-izcinijis-otro-vietu-pasaules-cempionata"},
{"title": "Konstantīnu Calko viens punkts un viena sacīkste šķir no 'Radical Masters Euroseries' čempiona titula", "category": "Auto", "body": "Latvijas autosportists  Konstantīns Calko  pēc sacīkstēm slavenajā Moncas trasē un pirms sezonas noslēdzošā posma Barselonā Eiropas čempionāta kopvērtējumā tikai vienu punktu atpaliek no čempionāta šībrīža līdera, brazīlieša Viktora Korea, un var pacīnīties par čempiona titulu, vēsta Calko preses dienests. Moncas trasē Itālijā pirmspēdējā \"Radical Masters Euroseries\" posmā, kas izvērtās par sarežģītām sacīkstēm, latviešu sportists Konstanīns Calko izcīnīja 1. un 3. vietu \"Masters\" klasē.  \"Šim posmam Itālijā gatavojos ļoti nopietni, jo ar iepriekšējiem Beļģijas posma rezultātiem biju ne visai apmierināts. Trenējos simulatorā Lielbritānijā, kā arī pirms Radical sacīkstēm aizvadīju vēl vienas sacīkstes šeit Moncā,\" par gatavošanos sacīkstēm stāsta Konstantīns Calko. \"Kopumā ar sacīkstēm esmu ļoti apmierināts, jo ļoti precīzi izdevās paveikt visu ieplānoto. Tagad ar nepacietību gaidu sacīkstes Barselonā, kur izšķiršies čempiona tituls starp mani un Viktoru.\" Moncā īsi pirms kvalifikācijas uzlija lietus un trasē visi devās ar lietus riepām. Diemžēl pārkarsušo riepu dēļ Calko izdevās kvalificēties vien astotajam pirmajām sacīkstēm. Otrajā kvalifikācijas braucienā Calko riskēja un pusslapjā trasē izbrauca ar cietā sastāva slikiem, taču risks atmaksājās un viņš spēja uzstādīt otro labāko laiku, tādējādi nodrošinot sev otro starta vietu svētdienas sacīkstēm. Vēlāk, kad trase jau bija nožuvusi, norisinājās pirmās sacīkstes. Calko sākotnēji zaudēja vairākas pozīcijas, taču tad uzsāka pakaļdzīšanos un pēc pitstopa jau atradās trešajā pozīcijā. Šo pozīciju Calko saglabāja arī līdz pirmo sacīkšu finišam, tādējādi gūstot vērtīgos punktus sezonas kopvērtējumam. Pirmajās sacīkstēs uzvaru guva Calko galvenais konkurents Viktors Korea, kurš šīm sacīkstēm bija kvalificējies kā pirmais. Otrā sacīkšu diena sākās ar pārsteigumu – sacīkšu spēkrati bija aprīkoti ar slikiem, taču, izbraucot no pitstopa, sāka līt lietus. Calko boksos paguva nomainīt slikus pret lietus riepām un pirmajā taisnē jau izrāvās sacīkšu vadībā, apsteidzot Džeimsu Litldžonu. Tomēr Džeimss atguva pirmo pozīciju un līdz pitstopam Calko atradās otrajā pozīcijā. Pēc pitstopa, kad Litdžonu nomainīja komandas biedrs Tonijs Velss, Calko izdevās viņu apdzīt un finišēt pirmajam. Otrais šajās sacīkstēs finišējā Viktors Korea, pierādot to, ka arī cīņa par čempiona titulu starp viņu un Calko būs spraiga. Tādējādi pirms pēdējā sezonas posma kopvērtējumā par sacīkšu līderi ir kļuvis Viktors Korea, otro vieto ieņem Calko, atpaliekot tikai vienu punktu. Izšķirošais \"Radical Masters Euroseries\" posms norisināsies Barselonā, Spānijā, 9. un 10. novembrī, kur izšķirsies, vai latvietis spēs izcīnīt savu otro Eiropas čempiona titulu.", "link": "https://www.delfi.lv/auto/42826676/motorusports/43715302/konstantinu-calko-viens-punkts-un-viena-sacikste-skir-no-radical-masters-euroseries-cempiona-titula"},
{"title": "Calko tomēr nekļūst par 'Radical Masters' seriāla čempionu", "category": "Auto", "body": "Latvijas autosportists  Konstantīns Calko  svētdien tomēr nekļuva par \"Radical Masters\" Eiropas seriāla \"Masters\" klases uzvarētāju, vēsta portāls \"F1.lv\". Lai gan Calko nekļuva par čempionu, viņam izdevās uzvarēt sezonas pēdējā posmā Spānijā. Lai iegūtu pirmo vietu čempionātā, Calko šajā sacīkstē bija nepieciešama ne vien uzvara, bet arī jācer, ka kopvērtējuma līderis Viktors Korreja, kurš sestdien uzvarēja pirmajā braucienā, nefinišēs augstāk par trešo vietu. Tomēr konkurentam izdevās finišēt otrajā vietā, bet kopvērtējumā viņš Latvijas sportistu apsteidza tikai par četriem punktiem. Otrā brauciena finišā Calko apsteidza savu sezonas sīvāko konkurentu vien par nedaudz vairāk kā sekundi, lai gan vēl neilgu laiku pirms finiša līnijas viņš bija Latvijas pārstāvim labvēlīgajā trešajā pozīcijā. Jau pirms šī posma Calko bija zaudējis izredzes bez maksas nākamgad piedalīties Deitonas 24 stundu braucienā, par ko šogad sacenšas visu oficiālo \"Radical\" čempionātu dalībnieki. \"Radical Masters\" ir Starptautiskās Automobiļu federācijas ( FIA ) apstiprinātas starptautiska līmeņa izturības sacīkstes, kas norisinās Eiropā un kurās sportisti startē ar īpaši šīm sacīkstēm paredzētām \"Radical\" automašīnām. Sporta automašīnas ir aprīkotas ar divām sēdvietām, un ar katru auto pēc izvēles var startēt viens vai divi sportisti. Pērn Calko kļuva par Eiropas čempionu \"Radical Masters\" sērijas sacīkstēs \"Supersport\" klasē.", "link": "https://www.delfi.lv/auto/42826676/motorusports/43803266/calko-tomer-neklust-par-radical-masters-seriala-cempionu"},
{"title": "'Sauber' F-1 komanda kritizē FIA par atteikšanos no izdevumu 'griestiem'", "category": "Auto", "body": "\" Sauber \"  F-1  komandas vadītāja Moniša Kaltenbrona skarbi nokritizējusi Starptautiskās Automobiļu federācijas ( FIA ) lēmumu attiekties no F-1 komandu izdevumu \"griestu\" ieviešanas, ziņo ārzemju mediji. \"Kā nelielas komandas pārstāve es nespēju saprast, kāpēc viņi šādi rīkojas,\" intervijā britu izdevumam \"Autosport\" izteikusies Kaltenbrona. \"Visos čempionātos strādā pie komerciāliem un organizatoriskiem jautājumiem. Uzskatu, ka sen ir pagājuši tie laiki, kad varēja teikt: \"ak, jums nav naudas? Tad nenodarbojieties ar to!\".\" Kaltenbronas viedoklim piekrīt arī \" Force India \" F-1 komandas direktora vietnieks Bobs Fērnlijs. \"Uzskatu, ka mums ir jāturpina izdarīt spiediens uz [FIA prezidentu Žanu] Todu, jo \"Force India\" komanda jau ir pierādījusi, ka laba šova sarīkošanai nav nepieciešams tērēt milzu līdzekļus,\" viņš saka. \"Noteikumi ir jāmaina, lai atrisinātu šo jautājumu, taču izdevumi ir jākontrolē jebkurā gadījumā. Šaubos, vai mūsu komandai manīs savu nostāju šajā jautājumā, jo mēs cīnāmies, lai čempionātā būtu tādi nosacījumi, lai visi būtu \"dzīvotspējīgi\".\" Kā zināms, F-1 izmaksu samazināšanai tika piedāvāts komandām noteikt tēriņu \"griestus\" 150 miljonu eiro apmērā, kas izsauca vairāku, īpaši vadošo, komandu nepatiku.", "link": "https://www.delfi.lv/auto/42826676/motorusports/44391527/sauber-f-1-komanda-kritize-fia-par-atteiksanos-no-izdevumu-griestiem"},
{"title": "Pirmo reizi dalībai Lemānas 24 stundu sacīkstēm gatavojas pilots-amputants", "category": "Auto", "body": "Franču sportists Frederiks Sosē, kam ir amputētas visas četras ekstremitātes, ir realizējis vienu no neparastākajiem un ambiciozākajiem projektiem autosportā, un nākamgad startēs slavenajās  Lemānas  24 stundu sacīkstēs, vēsta \"Fox News\". Sosē Lemānā pārstāvēs \"Garage 56\" komandu un brauks ar īpaši pielāgotu \" Morgan  LMP2\" automašīnu. Viņa komandas biedrs būs Kristofs Tinso, bet trešo pilotu komanda paziņos vēlāk. Rokas un kājas Sosē zaudēja 2012. gadā bakteriālas infekcijas dēļ. \"Ideja par sacīkšu projektu \"SRT 41\" man radās, guļot slimnīcā,\" saka Sosē. \"Zināju, ka mani varbūt uzskatīs par muļķi, taču projekts sāka attīstīties un ātri vien kļuva par kaut ko pavisam sasniedzamu.\" Gatavojoties debijai leģendārajās Lemānas sacensībās, 46 gadus vecais franču pilots veiksmīgi apguvis autosporta disciplīnu un šogad piedalījies izturības sacensībās Maņikūras un Barselonas trasē ar \"Ligier CN\" automašīnu. \"Man vispirms vajadzēja atrast jaunu jēgu dzīvei un nākotni,\" saka Sosē. \"Aprunājos ar savu sievu, kura, jāatzīst, ne pārāk apzinās šo sacensību specifiku. Tad es satikos ar Kristofu [Tinso], kurš mani iepazīstināja ar Lēmānas sacīkšu rīkotāju, \"Automobile Club de l'Ouest\" (ACO) sporta direktoru Vinsānu Bomesnilu, kas bija vissvarīgākā tikšanās. Ja viņš nebūtu mani uzklausījis, mēs nekad te nebūtu, parādot savu \"Morgan LMP2\". Viņš bija atvērts manām idejām un uzņēmās risku. Mans veids, kā viņam pateikties, ir nokļūšana uz Lemānas sacīkšu starta.\" Sosē kļūs par otro pilotu ar kustību traucējumiem, kas piedalījies izturības sacensībās. Pirmais bija pazīstamais  itāļu pilots Alesandro Dzanardi , kurš jūlijā startēja \"24 Hours of Spa\", braucot ar īpaši pielāgotu \" BMW  Z4 GT3\". Kā zināms, 2001. gadā Dzanardi sacīkšu avārijā zaudēja abas kājas. \"Lemāna ir īpašas sacensības, tam pievērsta visas pasaules uzmanība,\" norāda Sosē.\"ACO ir atļāvuši ko tādu, kas teorētiski ir neprāts. Lemānas 24 stundu sacīkstes organizatori paver jaunas iespējas cilvēkiem ar kustību traucējumiem.\" Frederika Sosē projekts ir izpelnījies lielu interesi arī no autosporta vadības puses. \"Frederika pārliecība un griba ir ievērojamas, neskatoties uz apstākļiem,\" saka Starptautiskās Automobiļu federācijas ( FIA ) prezidents  Žans Tods . \"Šis projekts ir izaicinošs un ambiciozs. Viņam ir svarīgi atrast vietu dzīvē, un Freds šo izaicinājumu sasniegs, esot trasē. Es viņam ticu!\" Lielbritānijā kara veterāni izveidoja bezceļa sacensību komandu \"Race 2 Recovery\" un piedalījās Dakaras rallijā.", "link": "https://www.delfi.lv/auto/42826676/motorusports/46646873/pirmo-reizi-dalibai-lemanas-24-stundu-sacikstem-gatavojas-pilots-amputants"},
{"title": "Pirmais BMW priekšpiedziņas sērijveida modelis", "category": "Auto", "body": "Kompānija \" BMW \" oficiāli atklājusi savu pirmo priekšpiedziņas sērijveida modeli – 2. sērijas \"Active Tourer\". Šis kompaktais vienapjoma automobilis plašākai sabiedrībai pirmo reizi tiks parādīts martā notiekošajā Ženēvas autoizstādē. \"BMW\" pirmais priekšpiedziņas automobilis izstrādāts uz modulārās platformas \"UKL\", kas pirmo reizi tika izmantota  jaunās paaudzes \"MINI Cooper\" hečbeka  pamatā. \"BMW\" 2. sērijas \"Active Tourer\" kopgarums ir 4,34 metri, platums – 1,8 metri; augstums – 1,56 metri; bet riteņu garenbāze – 2,67 m. Bagāžas nodalījuma tilpums ir 468 litri, bet nolaistu aizmugurējo sēdekļu atzveltņu gadījumā – 1510 l. Par papildus samaksu pieejams arī elektroniski paceļams bagāžnieka vāks. Sākotnēji priekšpiedziņas \"BMW\" pircēju izvēlei tiks piedāvāti divi benzīna un viens dīzeļmotors. Bāzes versijā 2. sērijas \"Active Tourer\" iegūs 1,5 litru trīscilindru agregātu ar 136 ZS (220 Nm), ka sajūgts ar sešpakāpju manuālo pārnesumkārbu. Vidēji šis dzinējs, pēc ražotāja datiem, patērēs 4,9 litrus benzīna uz 100 km. Visjaudīgākais benzīna motors sākotnējā piedāvājumā būs divu litru četrcilindru dzinējs ar 231 ZS (350 Nm). Ar šo agregātu \"BMW\" kompaktais vienapjoma automobilis līdz 100 km/h paātrināsies 6,8 sekundēs un maksimāli sasniegs 235 km/h. Vidējais degvielas patēriņš – seši litri uz 100 km. Savukārt vienīgais dīzeļdzinējs šī modeļa piedāvājumā būs divu litru agregāts ar 150 ZS (330 Nm). Tas ļaus priekšpiedziņas \"Active Tourer\" līdz 100 km/h paātrināties 8,9 sekundēs un maksimāli sasniegt 205 km/h. Vidējais degvielas patēriņš – 4,1 l uz 100 km. Par papildus samaksu būs pieejama pilnpiedziņas sistēma \"xDrive\", multimediju sistēma \"ConnectedDrive\", kā arī dažādas elektroniskās drošības sistēmas., \"BMW\" 2. sērijas \"Active Tourer\" būs pieejams trīs aprīkojuma versijās – \"Sport Line\", \"Luxury Line\" un \"M Sport\". Pēdējā no variantiem automobilim būs sportiskāks balstiekārtas regulējums, virsbūves papildus aerodinamiskie elementi, īpaša interjera apdare un 17 līdz 18 collu riteņu diski.", "link": "https://www.delfi.lv/auto/42826674/modelu-jaunumi-testi/44227641/pirmais-bmw-priekspiedzinas-serijveida-modelis"},
{"title": "Ginesa rekords: 'BMW M4' drifts ap uz diviem riteņiem braucošu 'MINI'", "category": "Auto", "body": "Ķīnietis Žangs Šeņjuns ar \"BMW M4\" uzstādījis Ginesa pasaules rekordu, driftējot ap \"MINI\" automobili, kas brauc uz diviem riteņiem.  Ginesa rekords  tika reģistrēts tieši uzzīmēto saulīšu skaitā vienas minūtes laikā. Savukārt pie \"MINI\" stūres ir Ķīnas drifta čempions Hans Jue, kurš tajā pašā dienā uzstādīja  auto paralēlās parkošanas Ginesa rekordu, par ko jau pagājušonedēļ rakstījām . Šenjuņs ap uz diviem riteņiem braucošo \"MINI\" driftēja minūti un šajā laikā uz asfalta ar riepām uzzīmēja desmit saulītes.", "link": "https://www.delfi.lv/auto/42826658/zinas/45264198/ginesa-rekords-bmw-m4-drifts-ap-uz-diviem-riteniem-braucosu-mini"},
{"title": "Šūmahers nereaģē uz ārējiem kairinājumiem, raksta Vācijas prese", "category": "Auto", "body": "Jau divas nedēļas kopš ārsti mēģināja modināt Mihaelu Šūmaheru,  F-1  leģenda joprojām guļ komā, vēsta vācu izdevums \"Bild-Zeitung\". Pēc laikraksta informācijas, F-1 septiņkārtējais pasaules čempions sākotnēji izrādīja atsevišķus refleksus kopš tika samazināts anestēzijas līdzekļu daudzums sistēmā, tomēr Šūmahers joprojām nereaģē uz ārējiem kairinājumiem. Šūmaheram katru dienu klāt ir viņa sieva, norāda vācu prese, un ievēro ārstu ieteikumu – pastāvīgi runāt ar komā guļošo vīru, jo medicīnā ir liecības, ka tas var palīdzēt pacientam tamlīdzīgā stāvoklī. Tāpat vācu mediji mēļo, ka  F-1 arēnu pametušais speciālists Ross Brauns , kurš ar Šūmaheru cieši strādāja viņa īpaši veiksmīgās \" Ferrari \" ēras laikā, apmeklējis leģendāro autosportistu aizvadītajā ceturtdienā, slimnīcā iekļūstot pa dienesta ieeju. Savukārt  Francijas  varas iestādes plāno drīzumā paziņot izmeklēšanas rezultātus Šūmahera slēpošanas negadījumam. Visticamāk, lieta tiks vienkārši slēgta, raksta \"Bild-Zeitung\" ar atsauci uz anonīmu avotu varas iestādēs.", "link": "https://www.delfi.lv/auto/42826676/motorusports/44201433/sumahers-nereage-uz-arejiem-kairinajumiem-raksta-vacijas-prese"},
{"title": "Šūmahera slēpošanas negadījumā nav krimināla satura, paziņo prokuratūra", "category": "Auto", "body": "Francijas prokuratūra neierosinās krimināllietu par nelaimes gadījumu kalnos, kura rezultātā smagu galvas traumu ir guvis septiņkārtējais  F-1  čempions  Mihaels Šūmahers , ziņo franču mediji. Izmeklēšanā ir noskaidrots, ka visi drošības pasākumi attiecīgajā kalnu slēpošanas kūrortā Maribelā ir ievēroti un atbilst nepieciešamajiem standartiem, raksta \"L'Equipe\". Kā zināms, pagājušā gada nogalē Šūmahers, slēpojot ar ģimeni kalnos, krita un guva smagu galvas traumu. Kopš tās dienas viņš atrodas slimnīcā Grenoblē, kur viņam tik aizdarītas divas operācijas. Februāra sākumā vācu pilotu sāka modināt no mākslīgās komas.", "link": "https://www.delfi.lv/auto/42826676/motorusports/44222947/sumahera-sleposanas-negadijuma-nav-kriminala-satura-pazino-prokuratura"},
{"title": "Šūmahers pamodies no komas un pametis Grenobles slimnīcu", "category": "Auto", "body": "Leģendārais  F-1  čempions  Mihaels Šūmahers  ir pamodies no komas un pametis Grenobles slimnīcu, kurā atradās gandrīz sešus mēnešus, paziņojusi sportista ģimene. 45 gadus vecais autosportists turpinās rehabilitācijas programmu, bet netiek atklāts, kurā ārstniecības iestādē. \"Mēs ceram uz sapratni attiecībā uz to, ka viņa tālākā atlabšana notiks prom no sabiedrības acīm,\" teikts ģimenes izplatītajā paziņojumā. \"Mihaels ir pametis Grenobles slimnīcu, lai uzsāktu ilgu rehabilitācijas programmu. Viņš vairs nav komā. Ģimene vēlas īpaši pateikties Grenobles ārstiem, medmāsām un terapeitiem, kā arī pirmās palīdzības sniedzējiem negadījuma vietā. Paldies arī visiem cilvēkiem, kas sūtīja Mihaelam atbalsta vārdus, mēs esam pārliecināti, ka tas viņam palīdzēja.\" Kā zināms, slimnīcā Šūmahers nonāca pagājušā gada beigās, kad  piedzīvoja kritienu kalnos, slēpojot kopā ar ģimeni . Viņam tika izdarītas divas galvas operācijas un izraisīta mākslīgā koma.", "link": "https://www.delfi.lv/auto/42826676/motorusports/44619150/sumahers-pamodies-no-komas-un-pametis-grenobles-slimnicu"},
{"title": "'Sauber' neļauj Hulkenbergam kļūt par Raikonena aizvietotāju 'Lotus' komandā", "category": "Auto", "body": "Pirmās formulas ( F-1 ) komandas \" Sauber \" vadība noraidījusi \" Lotus \" vienības piedāvājumu atlikušajos divos sezonas posmos ļaut tās sastāvam pievienoties vācietim Niko Hulkenbergam. Kā zināms,  muguras problēmas dēļ šosezon vairs nestartēs \"Lotus\" somu pilots  Kimi Raikonens , tāpēc komanda viņam meklē aizvietotāju. Kaut sākotnēji tika runāts, ka par tādu kļūs itāļu braucējs Davide Vaselki, kurš ir \"Lotus\" rezerves pilots, vienība izskata arī citus variantus. \"Lotus\" komanda jau ilgāku laiku lenc Hulkenbergu un cerēja, ka pilots pēdējos posmus varētu startēt viņu vienībā. Tomēr citās domās ir \"Sauber\" komanda. \"Mēs saņēmām piedāvājumu, kuru šobrīd analizējam. Tuvākajās divās dienās tiks pieņemts lēmums, tas gan nenozīmē, ka Hulkenbergs dosies projām,'' ziņu aģentūrai SID nenoteikti atzina Hulkenberga menedžeris Verners Heincs. Savukārt vācu laikrakstam \"Bild\" Heincs bijis konkrētāks, paziņojot, ka Hulkenbergs noteikti paliks \"Sauber\" rindās līdz sezonas beigām. ''Mums bija piedāvājums no \"Lotus\", un komanda izlēma, ka atlikušās divas sacīkstes viņš noteikti aizvadīs \"Sauber\" rindās,\" izteicās Heincs. Kā zināms, Raikonens nākamgad vairs nebrauks \"Lotus\" komandā un atgriezīsies \"Ferrari\" sastāvā, kuras sastāvā 2007.gadā pirmo un līdz šim vienīgo reizi tika kronēts par pasaules čempionu. Līdz ar to šobrīd tiek meklēts viņa aizstājējs, un kā reālākais kandidāts tiek uzskatīts tieši Hulkenbergs. Otrs \"Lotus\" pilots arī nākamsezon būs francūzis Romēns Grožāns. Iepriekš Raikonens izteicies, ka \"Lotus\" komandas finansiālo problēmu dēļ šosezon algā nav saņēmis nevienu eiro. Muguras traumu soms guva vēl 2001.gadā, bet tagad viņš izlēmis veikt operāciju, pēc kuras atveseļošanās gaidāma aptuveni mēnesi. Nākamais F-1 posms paredzēts svētdien, kad braucēji sacentīsies ASV, bet sezonas pēdējās sacensības tiks aizvadītas 24.novembrī Brazīlijā. Jau vēstīts, ka savu ceturto pasaules čempiona titulu jau priekšlaicīgi nodrošinājis \" Red Bull \" komandu pārstāvošais  Sebastjans Fetels , bet Raikonens šobrīd pasaules čempionāta kopvērtējumā atrodas augstajā trešajā vietā.", "link": "https://www.delfi.lv/auto/42826676/motorusports/43814736/sauber-nelauj-hulkenbergam-klut-par-raikonena-aizvietotaju-lotus-komanda"},
{"title": "Reinis Nitišs Lielbritānijā turpina krāt FIA pasaules rallijkrosa čempionāta punktus", "category": "Auto", "body": "Svētdien \"Monster Energy\"  FIA  pasaules rallijkrosa čempionāta otrajā posmā Lidenhilā (Lydden Hill), Lielbritānijā, 37 dalībnieku konkurencē jēkabpilietis  Reinis Nitišs  aizcīnījās līdz pat finālbraucienam un iekrāja vērtīgus punktus čempionāta kopvērtējumā Elektrības defekta dēļ pirms starta finālā Reinim nācās no sacensībām izstāties, bet neskatoties uz to, Nitišs Lielbritānijā paspēja iekrāt 19 punktus, ierindojoties 7. vietā, un šobrīd  pasaules  čempionāta kopvērtējumā ar 43 punktiem ieņem ceturto vietu, informēja sportista pārstāvji. \"Protams ir sāpīgi šādi pabeigt sacensību nedēļas nogali, bet labāk, lai tas notiek tagad, sezonas sākumā, nevis beigās, kad katram punktam ir daudz lielāka vērtība\" pēc sacensībām izsakās Reinis Nitišs. \"Neskatoties uz šo tehnisko defektu, esmu gandarīts, ka Lielbritānijā vēlreiz apliecinājām, ka \" Olsbergs MSE \" automašīnas ir ātras, un arī es pats varu pabraukt pietiekami ātri, lai cīnītos par augstām vietām. Sacensībās veicu daudz kilometrus un guvu nozīmīgu pieredzi, kas noteikti noderēs nākamajos posmos. Arī kopvērtējumā šobrīd esmu ceturtajā vietā un vismaz pagaidām ar uzviju esmu izpildījis komandas nolikto uzdevumu - sasniegt TOP 12.\" Sacensību laikā Reinis izcīnīja 13 punktus par 4. vietu kopvērtējumā pēc visiem priekšbraucieniem, kā arī sešus punktus par uzvaru pusfinālā. Čempionāta kopvērtējumā Nitišs šobrīd ierindojas ceturtajā vietā, 6 punktus aiz līdera, komandas biedra Andreasa Bakeruda. Trīs punktus priekšā ir Peters Solbergs, divus punktus - Tomas Heikinens. Kā zināms, Lielbritānijā vienlaicīgi notiekošajā FIA Eiropas rallijkrosa čempionāta \"Super 1600\" klasē startēja arī latvietis Jānis Baumanis (\"SET Promotions\"). Baumanis motora defekta dēļ pirmajā priekšbraucienā nestartēja, turpmākajos priekšbraucienos izcīnīja 10. un divas sestās vietas, kas kopvērtējumā deva 17. vietu. Ar šādu rezultātu bija par maz, lai kvalificētos pusfināliem un arī čempionāta ieskaites punktus Baumanis neieguva.  Pasaules čempionāta trešais posms jau pēc trim nedēļām, 14. un 15. jūnijā, norisināsies Norvēģijā, Hellas trasē.", "link": "https://www.delfi.lv/auto/42826676/motorusports/44535174/reinis-nitiss-lielbritanija-turpina-krat-fia-pasaules-rallijkrosa-cempionata-punktus"},
{"title": "Reinis Nitišs: pirmo reizi izlaidu sacensības tehniska defekta dēļ", "category": "Auto", "body": "Vienīgais Latvijas pārstāvis pasaules rallijkrosa čempionātā  Reinis Nitišs  seriāla otrajā posmā Lielbritānijā tehnisku problēmu dēļ nespēja pacīnīties par uzvaru, taču vērtīgus kopvērtējuma punktus ieguva. Piedāvājam jums interviju ar \"Olsbergs MSE\" komandas pilotu pēc sacensībām Lidenhilas trasē!", "link": "https://www.delfi.lv/auto/42826676/motorusports/44536914/reinis-nitiss-pirmo-reizi-izlaidu-sacensibas-tehniska-defekta-del"},
{"title": "Nitišs pasaules čempionāta trešajā posmā Norvēģijā sacentīsies ar Kenu Bloku", "category": "Auto", "body": "Latviešu autosportists  Reinis Nitišs  piektdien, 13. jūnijā, dosies uz Norvēģiju, kur Hellas pilsētā paredzēts \"Monster Energy\"  FIA  pasaules rallijkrosa čempionāta trešais posms. Nitišam, kurš 2014. gadā startē spēcīgākajā un prestižākajā – \"Supercar\" - klasē, Norvēģijā konkurenci izrādīs vēl 37 autosportisti, tajā skaitā arī pasaules mēroga zvaigzne  Kens Bloks , kuram šis būs pirmais no plānotajiem trijiem plānotajiem startiem čempionātā, informēja sportista pārstāvis Jānis Unbedahts. Šajā sezonā Nitišs \"Supercar\" klasē Portugāles posmā finišēja trešajā vietā un izcīnot līdz šim augstāko panākumu, kuru pasaules čempionāta autosporta disciplīnas augstākajā klasē sasniedzis kāds latviešu autosportists. Otrajā posmā Lielbritānijā Reinis kvalificējās finālbraucienam, tomēr automašīnas tehniska defekta dēļ bija spiests izstāties, tādējādi ieņemot septīto vietu. Pasaules čempionāta kopvērtējumā Nitišs pirms trešā posma ieguvis 43 punktus un ierindojas ceturtajā vietā, no līdera, \" Olsbergs MSE \" komandas biedra Andreasa Bakeruda, atpaliekot par 6 punktiem.  Pasaules rallijkrosa čempionāta trešais posms norisināsies Norvēģijā, 1019 metrus garajā Hellas trasē (63% asfalts, 37% grunts). Nitišs šajā trasē startēja arī 2013. gadā, kad \"Super1600\" klases finālbraucienā latvietis izcīnīja uzvaru un ieguva maksimālo punktu skaitu. \"Hellas trase ir lēnāka un tehniski sarežģītāka par Lidenhilu, kurā norisinājās iepriekšējais posms,\" par trasi stāsta Reinis Nitišs. \"Salīdzinot ar Lielbritāniju, vidējais ātrums Hellā būs zemāks un arī sānslīdes šeit būs mazāk, tomēr trase ir ļoti dinamiska. Tās līkumi, kombinācijā ar mainīgo reljefu un dažādo segumu, pilotiem liek visu laiku strādāt ar pilnu jaudu. Elpu var atvilkt tikai pēc finiša!\"  \"Hellas trasē starta taisne ved no kalna lejup, tamdēļ varēs novērtēt, kuram no sportistiem izdevies labs starts un kuram ir laba sacīkšu tehnika, jo trases kritums šīs atšķirības tikai pastiprinās,\" trases nianses atklāj Reinis. \"Lai uzrādītu labu apļa laiku, būtiski būs precīzi izbraukt kalnā augšupejošo devīto līkumu, pēc kura seko starta/finiša taisne. Ja šajā līkumā iebrauc par lēnu, turpmākajos metros var zaudēt daudz laika. Nozīmīga ir arī lēnā sekcija, ko veido trešais un ceturtais līkums un kurā jāsabremzējas līdz pat pirmajam ātrumam,\" turpina Nitišs.  \"Pirmajos divos posmos ir izdevies apliecināt \"Olsbergs MSE\" automašīnu ātrumu, un to, ka pats varu braukt pietiekami ātri un izcīnīt punktus kā pilotu, tā arī komandu vērtējumā. Lielbritānijā sev un līdzjutējiem arī vēlreiz atgādinājām, ka motorsports ir tehnisks sporta veids, kurā tehniski defekti ir daļa no sacensību ikdienas,  no kuriem pilnībā izvairīties nevar. Katrā ziņā, guvu sev jaunu pieredzi, kas noteikti noderēs sezonas turpinājumā,\" līdz šim iespēto novērtē Reinis Nitišs.  \"Uz Norvēģiju došos labā noskaņojumā, ar lieliskām atmiņām no pagājušā gada, kad tur izcīnīju savu trešo uzvaru Super1600 klasē. Šogad centīšos braukt tā, lai arī nākamgad tur varu atgriezties ar tikpat labām atmiņām,\" apņēmīgs uz Norvēģiju dodas Reinis.  Tikmēr Eiropas čempionātā \"Super 1600\" klasē startēs Jānis Baumanis, kurš vēlēsies reabilitēties par neveiksmīgo posmu pirms divām nedēļām Anglijā. Viņš nekvalificējās pusfinālam motora defekta dēļ, kas piemeklēja automašīnu jau treniņu laikā.    Piektdiena, 13. jūnijs:  17:00   1. kvalifikācijas brauciena starta vietu izloze    12:00   Brīvie treniņbraucieni  14:30   1. un 2. kvalifikācijas brauciens    10:30             Iesildīšanās braucieni  11:45   3. un 4. kvalifikācijas brauciens  17:30             SuperCar klases pusfinālbraucieni un finālbrauciens  Pasaules rallijkrosa čempionāta trešā posma galvenos notikumus tiešraidē ar komentāriem latviešu valodā varēs vērot arī kanālā \"Viasat Sport Baltic\". Translācijas sākums svētdien, 15. jūnijā, plkst. 16:30. Tiešraidē sacensību finālbraucienus plānots pārraidīt arī Pasaules RX oficiālajā interneta mājas lapā  \"rallycrossrx.com \".", "link": "https://www.delfi.lv/auto/42826676/motorusports/44608722/nitiss-pasaules-cempionata-tresaja-posma-norvegija-sacentisies-ar-kenu-bloku"},
{"title": "Jānim Baumanim izdodas 'atkost' Eiropas rallijkrosa čempionāta Beļģijas trasi", "category": "Auto", "body": "\"Set Promotion\" komandas pilotam Jānim Baumanim Metetas trase, kas ar šo posmu debitē pasaules un Eiropas rallijkrosā, bijusi diezgan labvēlīga, kaut gan no rīta dabūja pasvīst gan Jānis, gan komandas mehāniķi. \"Šajā trasē visi mēs braucām pirmo reizi, izņemot Sergeju Zagumennovu un Ņikitu Misuļu, kuri šeit aizvadīja treniņu sesija ar mediju dienām, kas protams ir neliela priekšrocība. Treniņu sesijas sākumā trase bija ļoti slapja, slidena un dubļaina,\" stāsta Jānis. \"Pēc \"Supercar\" klases pirmajiem treniņu braucieniem tā kļuva tīrāka un sausāka, bet joprojām mitra. Es nolēmu riskēt un braukt izvēlējos ar sausajām \"sliku\" riepām, kamēr konkurenti brauca ar lietus riepām.\" \"Man un \"Set Promotion\" komandas inženieriem nācās ātri pieņemt pareizos lēmumus par auto regulējumiem un tos mainīt, patiess prieks un labi, ka man ir tāda komanda, kas to spēj tik ātri to paveikt,\" piebilst Jānis.  Ar katru nākamās treniņu sesijas braucienu uzlabojot apļu laikus, Jānis brīvo treniņu \"Super 1600\" klasē, kurā šoreiz startē 22 dalībnieki, pirmo kvalifikācijas sesiju noslēdza otrajā vietā aiz komandas biedra Timura Šigabutdinova, piekāpjoties viņam divas sekundes simtdaļas. Trešais - Rasuls Minihanovs, kurš atpalika gandrīz sekundi, tālāk sekoja Ulriks Linnemans, Zagumennovs un Misuļa. Kopvērtējumā Jānim 27.absolūtais laiks, apsteigtas pat dažas pilnpiedziņas mašīnas. Pirmajā kvalifikācijas sērijā Jānis uzvarēja pārliecinoši, par + 0,695 sekundēm apsteidzot Šigabutdinovu, trešais Zagumenovs (+1,8 sek.), sīvākais Jāņa konkurents Misuļa tikai desmitais, bet Linnemmans no pirmā braucienu izstājās.  Otrajos kvalifikācijas braucienos Jānis savā braucienā visus četrus apļus turējās līdera godā, bet tad \"Joker\" apļa izejā finiša taisnē Zagumennovs izrāva uzvaru. Arī otrajā kvalifikācijas sērijā Jānis piekāpās tikai Zagumennovam un ieņēma otro vietu.  Pēc pirmās dienas \"Set Promotion\" komandas pilots Jānis Baumanis savā klasē atrodas pirmajā vietā. \"Otrajā kvalifikācijā labi \"izcēlu\" startu un pirmajā pagriezienā izcīnīju vadību braucienā, kāpināju tempu, šķiet jau biju droši atrāvies no Zagumennova, kad pēdējā aplī pamēģināju nedaudz citādāku trajektoriju vienam pagriezienam. Ar to pietika, lai netrāpītu pareizi nākamajā pagriezienā un pārsvars pār sekotāju laikam tur arī palika… Bet nekas, tagad jānoskaņojas rītdienas cīņām!\" saka Jānis. \"Ļoti ceru, ka arī  Reinis Nitišs pēc avārijas  varēs rīt turpināt cīņu!\" Kā zināms, Beļģijas trase visiem pasaules un Eiropas čempionāta dalībniekiem ir jauna, jo iepriekš šāda līmeņa sacensības Meteta nav uzņēmusi.", "link": "https://www.delfi.lv/auto/42826676/motorusports/44720616/janim-baumanim-izdodas-atkost-eiropas-rallijkrosa-cempionata-belgijas-trasi"},
{"title": "Eiropas rallijkrosa čempionāta Anglijas posms debitantam Jānim Baumanim 'nepakļaujas'", "category": "Auto", "body": "Gatavojoties otrajai brīvo treniņu sesijai, komandas mehāniķi Jāņa mašīnai konstatēja dzinēja defektu un nolēma motoru nomainīt, līdz ar to sportists nevarēja piedalīties braucienā un zaudēja vērtīgus punktus.  Otrajā \"hītā\" sākās spēcīgs lietus, un, visiem dalībniekiem startējot ar sausā laika riepām, Jānis Baumanis izcīnīja orto vietu, taču šīs sekcijas kopvērtējumā Latvijas sportistam tikai 10.rezultāts, jo pārējie konkurenti paguva uzlikt lietus laikam piemērotas iepas.  Trešajā \"hītā\" Baumanis atkal uzrādīja otro rezultātu, bet sekcijā - sesto. Ceturtajā un dienas noslēdzošajā braucienā arī tika izcīnīta otrā vieta, taču ar to bija par maz, lai kvalificētos pusfinālam - tik blīvi bija rezultāti.  \"Pēc 3. vietas Portugālē apzinos, ka gan jaunie sponsori, gan komanda, draugi, ģimene, atbalstītāji un fani gaida vismaz to pašu no manis arī šeit un, protams, ka no savas puses darīšu visu ko vien varēšu, lai cīnītos par augstākajām vietām,\" pirms sacensībām portālam \"Delfi\" atklāja Jānis. \"Par rezultātiem vēl neko negribu prognozēt, visi mēs te ieradāmies, lai uzvarētu, bet tomēr būšu piesardzīgs un šobrīd teikšu, ka jāsagaida vismaz brīvo treniņu noslēdzošie braucieni, tad jau kaut ko varēs iezīmēt, konkurenti ārkārtīgi spēcīgi, trase te ir praktiski asfalta, ļoti, ļoti ātra, grants segums šeit ir aizvietots ar drupināta asfalta un grants maisījumu, redzēs kā uz tā visa varēšu kontrolēt savu auto.\" Pieteikušies \"Super 1600\" klasē ir 23 dalībnieki; salīdzinot ar pirmo pormu Portugālē to papildinājuši vēl vismaz pieci ļoti ātri dalībnieki ar tikpat konkurētspējīgām automašīnām un cīņas solās būt ārkārtīgi interesantas, informē komanda. Anglijas posmā kā šova elements būs vēsturiskā B rallija klase, kas pagājušā gadsimta 80. gados izcēlās ar prātam neaptveramu paātrinājumu un jaudu - arī šobrīd šīm mašīnām joprojām ir ap 700 ZS, kas ir pat vairāk nekā šodienas \"Supercar\" klases rallijkrosa automašīnām.", "link": "https://www.delfi.lv/auto/42826676/motorusports/44531728/eiropas-rallijkrosa-cempionata-anglijas-posms-debitantam-janim-baumanim-nepaklaujas"},
{"title": "'BMW 3.0 CSL Hommage' prototips jaunā versijā 'R'", "category": "Auto", "body": "Kompānija  BMW  prezentējusi jaunu versiju \"3.0 CSL Hommage\" konceptam, kas pirmo reizi tika parādīts šāgada maijā. Jaunā modifikācija, kas nosaukumā ieguvusi piebildi \"R\", ir noformēta klasiskā 70. gadu \"BMW 3.0 CSL\" sacīkšu automobiļa stilā. Tāpat prototips papildināts ar jaunā futūristiskām funkcijām. \"BMW 3.0 CSL Hommage R\" vadītājam izstrādāta ķivere ar virtuālās realitātes brillēm, kurās projicēti dažādi automobiļa tehniskie raksturlielumi un sacīkšu trases ideālā trajektorija. Arī \"R\" versijas prototipam sānskata spoguļu vietā ir videokameras un lāzera staru priekšējie lukturi. Tehniskā ziņā \"R\" modifikācijas koncepts atkārto jau pazīstamo \"BMW 3.0 CSL Hommage\". Tas aprīkots ar sešcilindru dzinēju un \"eBoost\" sistēmu, kura ļauj īslaicīgi uzlabot paātrinājumu ar elektromotora palīdzību. \"eBoost\" akumulatori atrodas aiz sēdekļiem, bet informācija par to uzlādes līmeni ir redzama centrālajā ekrānā.", "link": "https://www.delfi.lv/auto/42826674/modelu-jaunumi-testi/46336377/bmw-30-csl-hommage-prototips-jauna-versija-r"},
{"title": "BMW prezentējis kompakta sedana prototipu", "category": "Auto", "body": "Kompānija  BMW  oficiāli prezentējusi principiāli jauna modeļa prototipu – kompaktu sedanu. Ar šo konceptu BMW demonstrē, kā izskatīsies gaidāmais 1. vai 2. sērijas sedans. Pagaidām autoražotājs neatklāj detalizētāku informāciju par \"BMW Compact Sedan\" prototipa gabarītiem un tehniskajiem risinājumiem. BMW vien norādījis, ka spēkratam ir 20 collu riteņi un diožu lukturi. Kompaktā sedana interjera apdarē izmantota āda, alumīnijs un nelakots koks. Tāpat automobilim ir projekcijas ekrāns, multimediju sistēma ar 8,8 collu ekrānu, divi atsevišķi sēdekļi aizmugurējā rindā un panorāmas stikla jumts.", "link": "https://www.delfi.lv/auto/42826674/modelu-jaunumi-testi/46742269/bmw-prezentejis-kompakta-sedana-prototipu"},
{"title": "'Audi RS6' un 'RS7' iegūst īpaši sportisko versiju 'performance'", "category": "Auto", "body": "Kompānija \" Audi \" izstrādājusi jau tā sportiskajiem modeļiem \"RS6 Avant\" un \"RS7 Sportback\" vēl sportiskāku modifikāciju \"performance\". Šajā versijā automobiļu jauda ir palielināta par 45 zirgspēkiem, bet paātrinājums līdz 100 km/h samazināts par 0,2 sekundēm. Standartā \"Audi RS6 Avant\" un \"RS7 Sportback\" tiek komplektēti ar četrlitru V8 biturbo benzīna dzinēju, kas attīsta 560 zirgspēku jaudu, un astoņpakāpju automātisko pārnesumkārbu. \"Performance\" modifikācijā šie modeļi attīsta 605 ZS, bet griezes moments sasniedz 700 ņūtonmetru. Strauja paātrinājuma gadījumā tiek aktivizēts \"Overboost\" režīms, kas īslaicīgi maksimālo griezes momentu palielina vēl par 50 Nm. Rezultātā no vietas līdz 100 km/h abi šie spēkrati spēj paātrināties 3,7 sekundēs (par 0,2 sekundēm ātrāk nekā standarta versijā), bet līdz 200 km/h – 12,1 sekundē (-1,4 s). Par papildus samaksu autoražotājs atspējos maksimālā braukšanas ātruma ierobežotāju (pie 250 km/h) un ļaus to palielināt līdz 280 vai pat 305 km/h atkarībā no klienta vēlmes. Neskaitot dzinēja jaudas pieaugumu, \"performance\" modifikācijām ir arī uzlabota pārnesumkārba, kas spēj izturēt lielāku vilkmi. Jau standarta aprīkojumā \"performance\" versijām ir salona apdare ar ādu, alkantaru un oglekļa šķiedru un 21 collas riteņu diski. Vācijā šie īpaši jaudīgie \"Audi\" nonāks novembrī. \"RS6 Avant performance\" maksās no 117 tūkstošiem eiro, bet \"RS7 Sportback performance\" – no 122 tūkstošiem eiro.", "link": "https://www.delfi.lv/auto/42826674/modelu-jaunumi-testi/46623259/audi-rs6-un-rs7-iegust-ipasi-sportisko-versiju-performance"},
{"title": "Calko uzrāda lielisku sniegumu Somijas 'Legends' čempionāta pirmajā posmā", "category": "Auto", "body": "Aizvadītajā nedēļas nogalē, 14. un 15. maijā, \"Botniaring\" trasē Somijā notika  Somijas  \"Legends\" čempionāta pirmais posms, kurā uz starta 37 braucēju konkurencē izgāja arī četri zināmi latviešu sportisti. Ar lielisku sniegumu sacīkstes aizvadīja  Konstantīns Calko , izcīnot astoto un devīto vietu divās sacensību dienās. Aukstos un lietainos laika apstākļos Somijā \"Botniaring\" trasē norisinājās pirmais \"Legends\" čempionāta posms. Pirmo reizi uz Somijas čempionāta posmu bija devušies zināmie Latvijas autošosejas braucēji Konstantīns Calko un Jānis Horeliks, kā arī kartinga čempions Ernests Veismanis. Tāpat 37 braucēju konkurencē uz starta stājās arī pieredzējušākais no Latvijas \"Legends\" braucējiem – Uldis Timaks. \"Gāja ļoti labi, nevar teikt, ka rezultāts būtu izcils, bet esmu ļoti apmierināts, ņemot vērā, ka ir jauna mašīna, jauns mehāniķis, jauna trase un bija daudz kas jāapgūst. Tomēr man ļoti iepatikās pats čempionāts un sacensību formāts – citāda kvalifikācija, milzīga konkurence. Plānoju braukt visus NEZ čempionāta posmus un gribu piedalīties arī Somijas čempionātā,\" pēc sacīkstēm atzinās Konstantīns Calko, kuram izdevās izcīnīt devīto vietu pirmajā sacensību dienā. Otrajā dienā Calko finišēja augstajā piektajā vietā, taču, saņemot trīs pozīciju sodu, nācās samierināties ar astoto vietu. Tikmēr pārējiem latviešu braucējiem bija jāsamierinās ar vietu otrajā un trešajā desmitniekā – Uldis Timaks pirmajā braucienā ierindojās 26. vietā, kamēr Jānis Horeliks savā pirmajās Legends sacīkstēs izcīnīja 29. vietu, bet Ernests Veismanis – 34. Otrajā sacensību dienā stipra lietus apstākļos rezultātu uzlabot izdevās Ernestam Veismanim un Jānim Horelikam, attiecīgi finišējot 22. un 23. vietā, kamēr Uldis Timaks palika stāvam startā ar automobiļa sajūga defektu. Konstantīna Calko lieliskais sniegums pirmajā Somijas čempionāta posmā ļauj cerēt uz labu sniegumu arī 2. un 3. jūlijā gaidāmajā NEZ 1. posmā  Pērnavas  trasē. \"Legends\" ir budžeta autošosejas klase, kas pēdējos 15 gadus iekarojusi popularitāti visā Eiropā. \"Legends\" sporta automašīnu virsbūve ir veidota pēc Amerikas trīsdesmito gadu automobiļa izskata. \"Legends\" automašīnas ir aprīkotas 1300 ccm \" Yamaha \" motocikla dzinēju un sver vien nepilnus 600 kilogramu, kas ļauj paātrināties līdz 100 km/h mazāk nekā četrās sekundēs.", "link": "https://www.delfi.lv/auto/42826676/motorusports/47456451/calko-uzrada-lielisku-sniegumu-somijas-legends-cempionata-pirmaja-posma"},
{"title": "'BMW 328 Hommage' prototips par godu leģendārajam modelim", "category": "Auto", "body": "Kompānija \"BMW\" izstrādājusi konceptuālu automobili \"328 Hommage\", kas aizvadītajā nedēļas nogalē tika prezentēts Itālijā. Automobilis izgatavots uz \" Vision Connected Drive \" prototipa bāzes un ir tapis par godu leģendārajam 30.gadu \"BMW 328\" modelim. \"BMW 328 Hommage\" koncepts sver tikai 780 kilogramu, jo tā konstrukcijā plaši pielietota oglekļa šķiedra. Klasiskais \"BMW 328\" modelis, kas šogad svin savu 75 gadu jubileju, savā laikā arī bija viegls salīdzinājumā ar tiešajiem konkurentiem – tā konstrukcijā tika izmantots alumīnijs. Ražotājs norāda, ka \"BMW 328 Hommage\" prototips aprīkots ar trīslitru sešcilindru benzīna dzinēju, bet detalizētākus tā tehniskos un dinamiskos raksturlielumus neprecizē.", "link": "https://www.delfi.lv/auto/42826674/modelu-jaunumi-testi/38644361/bmw-328-hommage-prototips-par-godu-legendarajam-modelim"},
{"title": "Baumanis skaidro diskvalifikāciju Eiropas rallijkrosa čempionāta Zviedrijas posmā", "category": "Auto", "body": "Atgādinām, ka Baumanis pusfinālā divas reizes apdzina pretiniekus, izmantojot agresīvu braukšanas stilu, par ko tiesneši viņu sodīja ar diskvalifikāciju. Līdz ar to sacensības latvietim bija noslēgušās.  \"Tas pirmais gadījums ar Siversenu bija skarbs. Gribot negribot man sanāca ietriekties viņa mašīnā, jo viņš pieļāva rupju kļūdu, strauji nobremzējot. Es centos sabremzēties, bet tas notika pārāk strauji. Es viņu apdzinu un garām vairs nepalaidu, jo tas bija pusfināls, galu galā. Turpināju cīnīties līdz galam, un sanāca kontakts ar igauni Liguru. Līkumā iegāju ļoti lielā ātrumā, kamēr igaunis bija lēns, jo ļoti savlaicīgi sāka bremzēt. Tramplīnā viņam gandrīz uzlēcu virsū. Kad piezemējos, bija par vēlu un nepaspēju sabremzēties. Sanāca kontakts, un es iespraucos iekšmalā, izsitot viņu no pareizās trajektorijas. Tā bija paša igauņa kļūda,\" pēc sacensībām skumji stāstīja Baumanis. Kā atzina latviešu autosportists, tiesneši abas epizodes sasummēja, izteica divus brīdinājumus, kas nozīmē melno karogu un diskvalifikāciju no pusfināla.  \"Kā ir, tā ir. Ieguvu jaunu pieredzi. Ir jāmācās no šādām kļūdām. Daudz iemācījos un nākamajā reizē šajā trasē būšu piesardzīgāks. Šī trase kļūdas nepiedod. Esmu apmierināts ar pēdējiem diviem apļiem, kurus veicu pusfinālā, kad gāju uz pilnu banku. Nākamnedēļ jau nākamās sacensības Beļģijā un jāsāk par tām domāt.\"", "link": "https://www.delfi.lv/auto/42826676/motorusports/44693256/baumanis-skaidro-diskvalifikaciju-eiropas-rallijkrosa-cempionata-zviedrijas-posma"},
{"title": "Aizraujošā sacīkstē Bahreinā uzvar Hamiltons, uz pjedestāla arī Peress", "category": "Auto", "body": "Ar otro \" Mercedes \" uzvaru pēc kārtas ir noslēdzies Bahreinas GP posms. Luiss Hamiltons aizraujošā cīņš pārspēja komandas biedru Niko Rosbergu, bet Serhio Peress atnesa \"Force India\" otro goda pjedestālu vēsturē. Jau startā Luiss Hamiltons spēja tikt priekšā Niko Rosbergam, kurš turpināja cīņu līdz ceturtajam līkumam un tad samierinājās ar savu otro pozīciju. Rosberga stratēģija paredzēja garāku pirmo sacīkstes nogriezni un degvielas taupīšanu, lai sacīkstes otrajā daļā varētu atsākt cīņu par uzvaru. Tostarp satriecoši labs starts padevās Felipem Masam, kurš izmantoja lieliski uzsildītās riepas un saķeri, lai no septītās vietas pirmajā līkumā paceltos uz trešo pozīciju. 12.aplī cīņā par šo trešo pozīciju iesaistījās \"Force India\" pilots Serhio Peress, kurš spēja apdzīt Masu un pacelties uz provizoriski goda pjedestāla pozīciju, tostarp divas pozīcijas no 5.vietas bija zaudējis arī otrs \"Williams\" pilots Valteri Botass, kuru apdzina Batons un Hilkenbergs. Tālāk aizmugurē neiztika arī bez incidentiem (Žils Bjanki un Adrians Zutils nesadalīja trasi) un tehniskām problēmām – Sebastianam Fetelam pārstāja darboties DRS sistēma. Tā rezultātā komandas pavēles tika izmantotas pret Fetelu, jo komanda lika palaist garām Danielu Rikjardo, kurš bija ātrāks. Četrkārtējais pasaules čempions nekavējoties paklausīja komandai un palaida komandas biedru garām, bet vēl mirkli vēlāk devās boksos, jo pilnībā bija nodilušas aizmugurējās riepas. 18.aplī sākās abu \"Mercedes\" pilotu cīņa par līderpozīciju un Rosbergam izdevās izvirzīties vadībā ar otro mēģinājumu, tomēr pāris līkumus vēlāk Hamiltons aizraujošā cīņā atguva vadību, lai viņam būtu prioritāte pirmajam mainīt riepas. Tostarp Rosbergs nolēma izvēlēties atšķirīgu boksu apmeklējumu stratēģiju, lai tādā veidā mēģinātu tikt garām Hamiltonam. Pateicoties laicīgam boksu apmeklējumam, uz trešo vietu varēja pacelties Valteri Botass, kuram sekoja komandas biedrs Felipe Masa un drīz vien atsākās cīņa, kas aizsākās iepriekšējā posmā Malaizijā. Botass, kuram bija piecus apļus vecākas riepas, devās boksos un atstāja Masu cīņā ar diviem \"Force India\" pilotiem, kuri drīz vien spēja tikt garām \"Williams\" pilotam un izvirzīties 3. un 4.vietā. 42.aplī notika Estebana Gutjeresa un Pastora Maldonādo sadursme – venecuēlietis izbrauca no boksiem un iebrauca sānot Gutjeresa \" Sauber \" formulai, kura apmeta sānisko salto. Par laimi Gutjeress traumas neguva, tomēr trasē devās drošības mašīna, kas izdzēsa visu Hamiltona pārsvaru, ko tas bija iekrājis attiecībā uz komandas biedru, kurš otrajā nogriezienī izmantoja lēnākās vidējās riepas. \"Mercedes\" tehniskais boss Padijs Lavs pirms pēdējo apļu cīņas abiem komandas pilotiem atgādināja, ka līdz finišam ir jātiek abām mašīnām. Pēdējos 10 apļos sākās aizraujoša cīņa par pozīcijām punktos un uz goda pjedestāla, kamēr Rosbergs un Hamiltons sadalīja savā starpā uzvaru. Pēc ļoti aizraujošas cīņas Hamiltonam izdevās nosargāt līderpozīciju un izcīnīt otro uzvaru pēc kārtas. Tostarp aizmugurē pozīcijas dalīja \"Force India\", \"Red Bull\" un \"Williams\" piloti. Bahreinas GP sacīkstes rezultāti", "link": "https://www.delfi.lv/auto/42826676/motorusports/44373483/aizraujosa-sacikste-bahreina-uzvar-hamiltons-uz-pjedestala-ari-peress"},
{"title": "Nitiša un Baumaņa nākamais rallijkrosa 'bastions' - Beļģija", "category": "Auto", "body": "Latvijas autosportisti  Reinis Nitišs  un Jānis Baumanis šajā nedēļas nogalē Beļgijā turpinās pasaules un Eiropas rallijkrosa čempionāta \"vasaras maratonu\". Nedēļas nogalē Beļģijā, Metetas trasē norisināsies pasaules un Eiropas rallijkrosa čempionāta sestais posms, kas noslēgs ievērojamo vasaras maratonu – piecās nedēļās būs veikti četri seriālu posmi. Uz starta pasaules čempionāta SuperCar klasē Reinis Nitišs, Eiropas čempionāta Super 1600 klasē – Jānis Baumanis. Žila Tašenī vārdā nosauktā trase, kas atrodas 87 km attālumā no valsts galvaspilsētas Briseles šogad pirmo reizi uzņems rallijkrosa sacensības, tādējādi visiem dalībniekiem, neatkarīgi no viņu iepriekšējās pieredzes, sagādājot līdzvērtīgu debitantu statusu.  \"Teju visiem sportistiem šis būs pirmais starts šajā trasē, un komandām šobrīd vēl nav zināšanu un pieredzes par to, kādi automašīnas regulējumi Beļģijā dos vislabāko rezultātu, tamdēļ sagatavošanās pirms braucieniem tiek plānota ar īpašu rūpību. Mums paredzēta ļoti detalizēta iepazīšanās ar trasi, jo šoreiz informācija par pareizo braukšanas trajektoriju un izdevīgākajiem bremzēšanas punktiem nav pieejama un tā būs jāizveido no jauna,\" pirms došanās uz Beļģiju atklāj Nitišs. \"Beļģijā varēs novērtēt, cik augstā līmenī ir komandas sadarbība un cik daudz piloti dalās ar tehnisko informāciju par dažādiem regulējumiem. Tāpat varēs novērtēt arī braucējus – kurš no visiem spēs visātrāk pielāgoties un apgūt jaunos līkumus, lai gūtu visaugstākos rezultātus,\" piebilst Reinis. Pēc Beļģijas posma pasaules čempionāta dalībnieki gatavosies pirmajai cīņai ārpus Eiropas – augusta pirmajā pusē Kanādā. Savukārt Eiropas čempionāta dalībniekiem būs pauze līdz pat septembra sākumam, kad čempionāts turpināsies Francijā. Abi latvieši uz Beļģijas sacīksti dodas ar svarīgiem uzdevumiem - Reinim jāsaglabā līdera gods pasaules čempionāta \"SuperCar klasē\", bet Jānim pēc neveiksmīgā Zviedrijas posma Beļģijā jāizcīna maksimāli daudz punktu, lai saglabātu izredzes uz Eiropas čempiona titulu, kā arī aktīvi iesaistītos pārējo medaļu dalīšanā. Beļģijas sacīkste norisināsies 1030 metrus garajā Metetas trasē, kurā 69 procenti ir asfalta, 31 procents – grants segums. Lai gan Beļģijas sporta komplekss dažādās formās darbojas jau kopš 1927. gada, šī būs augstākā ranga sacīkste, kura norisinājusies Metetā. Sestdien, 12. jūlijā, pl.14:30 pēc Latvijas laika paredzētas pirmās divas kvalifikācijas, bet svētdien – atlikušās divas kvalifikācijas, pusfināli un fināli pasaules un Eiropas ieskaites klasēm. Šoreiz kā satelītklase starptautiskajām cīņām būs Beļģijas čempionāta \"SuperNational\" kategorija, kas ir skatītājiem ļoti baudāma klase.", "link": "https://www.delfi.lv/auto/42826676/motorusports/44711988/nitisa-un-baumana-nakamais-rallijkrosa-bastions-belgija"},
{"title": "Calko kļūst par 'Radical Masters Euroseries' kopvērtējuma līderi", "category": "Auto", "body": "Latvijas autosportists  Konstantīns Calko  aizvadītajā nedēļas nogalē, svinot dubultuzvaru \"Radical Masters Euroseries\" otrajā posmā Francijā, Pola Rikāra trasē, izvirzījies vadībā šā seriāla kopvērtējumā. Kvalifikācijas braucienos, kas notika lietus un miglas apstākļos, Calko izcīnīja otro un septīto starta pozīciju.  Slikto laika apstākļu dēļ pirmo sacīkšu starts tika pārcelts par sešām stundām un pirmajās 50 minūšu ilgajās sacīkstēs, kas tika aizvadītas pa slapju trasi, Konstantīns triumfēja ļoti pārliecinoši, esot vadībā visu sacīkšu laiku un tuvāko sekotāju brazīlieti Viktoru Korea apsteidzot par vairāk kā 20 sekundēm. \"Startā saskrējās pirmās un trešās starta vietas īpašnieki, kā rezultātā es izvirzījos vadībā un noturēju savu pārsvaru līdz pat finišam. Protams, esmu ļoti priecīgs – šī bija mana pirmā uzvara \"Masters\" klasē,\" stāsta Konstantīns Calko. Arī otrās sacīkstes nākamajā dienā norisinājās slapjā trasē. \"Bijām uzlikuši jaunas lietus riepas, kuras sacīkšu pirmajā daļā centos iesildīt, tāpēc trešajā aplī sanāca izslīdēt no trases un pazaudēt vairākas pozīcijas, taču pēc pitstopa sāku lēnām kāpt uz augšu\", stāsta Konstantīns. Pēc tam, kad avārijas rezultātā trasē izbrauca drošības mašīna, Konstantīns Calko jau atradās ceturtajā pozīcijā un viņam tieši priekšā bija Korea. Konstantīnam veicot apdzīšanas manevru, abi dalībnieki saskrējās, kā rezultātā Calko izslīdēja no trases un atkrita uz sesto pozīciju. Taču jau pēc pāris apļiem viņš atradās trešajā pozīcijā, aiz sacīkšu līderiem, kurus apdzina vienā līkumā un finišēja ar 10 sekunžu pārsvaru. Otro vietu šajās sacīkstēs izcīnīja braucēju komanda no Lielbritānijas - Tonijs Velss/Džeimss Litldžons. Konstantīna Calko tuvākais sekotājs kopvērtējumā - Viktors Korea - šajās sacīkstēs finišēja septītais. \"Protams, vēl neesmu 100% pārliecināts par sevi. Gaidu trešo posmu, kurā vēlos pieradīt, ka šīs uzvaras nebija tikai nejaušība,\" sola Kontantīns Calko. Pēc aizvadītajiem diviem posmiem, Konstantīns Calko ir \"Master\" klases kopvērtējuma līderis. Kopā \"Radical Masters Euroseries\" seriālā šogad paredzēti seši posmi. Nākamais posms norisināsies no 13. līdz 14. jūlijam Silverstonas trasē Lielbritānijā.", "link": "https://www.delfi.lv/auto/42826676/motorusports/43274011/calko-klust-par-radical-masters-euroseries-kopvertejuma-lideri"},
{"title": "Konstantīns Calko izvirzās 'Radical Masters Euroseries' čempionāta vadībā", "category": "Auto", "body": "Izcīnot pirmo un otro vietu \"Radical Masters Euroseries\" čempionāt atrešajā posmā Lielbritānijā, Latvijas autosportists  Konstantīns Calko  ir kļuvis par kopvērtējuma līderi \"Masters\" klasē. Pēc iepriekšējās sacīkstēs saņemtā 60 sekunžu soda Konstantīns Calko pēc diviem čempionāta posmiem ieņēma 3. vietu čempionāta kopvērtējumā. \"Uz šīm sacīkstēm ieradāmies jau ceturtdien, lai aizvadītu treniņus simulatorā kopā ar treneri. Pateicoties tiem, uzzināju daudz jauna, ko izmantoju arī trasē. Ar rezultātiem esmu apmierināts, jo īpaši ar situāciju kopvērtējumā,\" tā trešo posmu komentē Konstantīns Calko.  Kā ierasts, pirms sacīkstēm tika aizvadīti divi kvalifikācijas braucieni, kuros Konstantīns Calko izcīnīja 3. un 5. starta pozīciju. Pirmā sacīkste norisinājās tajā pašā dienā, Lielbritānijai neraksturīgos laika apstākļos – 32 grādu karstumā un sportisti bija spiesti cīnīties ar pārkarsušām riepām, kas slīdēja un sacīkstes padarīja ļoti smagas. Divus apļus pirms finiša Konstantīns Calko atradās trešajā pozīcijā, taču 100 metrus pirms finiša apstājās 2. vietas īpašnieka Tonija Velsa automašīna un rezultātā Konstantīns pirmajās sacīkstēs finišējā kā otrais, no uzvarētāja Aleksa Mortimera atpaliekot 11,1 sekundi. Trešo vietu šajās sacīkstēs izcīnīja Kristians Kronegārds un Marks Smitsons no Lielbritānijas. Otrajā sacensību dienā karstuma vilnis Silverstonā turpinājās un latviešu sportista komandas inženieris nolēma kardināli mainīt automašīnas regulējumus, kas bija riskanti, taču atmaksājās. Konstantīns startēja no 5. starta pozīcijas un lielāko daļu laika līdz pitstopam pavadīja, mēģinot apdzīt vienu no saviem sīvākajiem konkurentiem, brazīlieti Viktoru Korreu. Īsi pirms pitstopa tas viņam arī izdevās un jau drīzumā jaunais latviešu sportists atradās sacīkšu vadībā. Sacīkstes noslēdzās, trasē plīvojot sarkanajiem karogiem, jo kāds no sportistiem avarējot bija aizšķērsojis trasi, un vēl pāris bija izslīdējuši ārpus tās. Calko svinēja pārliecinošu uzvaru, par 13,7 sekundēm apsteidzot pirmo sacīkšu uzvarētāju Aleksu Mortimeru. Konstantīns Calko pēc trīs posmiem ar piecu punktu pārsvaru ir izvirzījies \"Masters\" klases vadībā. Notikušajās sacīkstēs neveiksmes piemeklēja viņa līdzšinējos tuvākos sekotājus – pirmajās sacīkstēs tikai 15. vietā finišēja Tonijs Velss un Džeims Litldžons, savukārt otrajās sacīkstēs divus apļus pirms beigām izstājās līdzšinējais čempionāta līderis, brazīlietis Viktors Korreu, tādējādi atkāpjoties uz trešo vietu kopvērtējumā. Konstantīna Calko kontā kopvērtējumā šobrīd ir 79 punkti, viņa tuvākais sekotājs ir Alekss Mortimers ar 74 punktiem, bet Krreu ir 61 punkts. Šobrīd sacīkšu seriālā ir aizvadīta tieši puse no čempionāta sešiem posmiem. Nākamais posms norisināsies Spā-Frankošamas trasē Beļģijā 7. un 8. septembrī.", "link": "https://www.delfi.lv/auto/42826676/motorusports/43486323/konstantins-calko-izvirzas-radical-masters-euroseries-cempionata-vadiba"},
{"title": "'BMW' un 'Zagato' prezentē kopīgo rodsteru", "category": "Auto", "body": "Kompānija \" BMW \" un itāliešu autodizaina studija \" Zagato \" aizvadītajā nedēļas nogalē notikušajā \"Pebble Beach Concours d'Elegance\" pasākumā Kalifornijā, ASV, prezentēja savu kārtējo kopdarbu – konceptuālu rodsteru. Automobilis ieturēts līdzīgā stilā, kā  abu kopīgais kupejas prototips , kas tika parādīts vēl pavasarī. Rodsters, kas izgatavots un samontēts rokām sešās nedēļās, aprīkots ar \"BMW\" trīslitru, sešcilindru benzīna turbopūtes dzinēju, kas attīsta 406 zirgspēku jaudu. Šāds jaudas pieaugums no standarta 340 ZS panākts, palielinot turbopūtes spiedienu un uzstādot citādu izplūdes sistēmu. Tāpat kā jau pazīstamā \"BMW\" un \"Zagato\" kopīgā kupeja, arī rodsters izgatavots vienā eksemplārā un tam nav praktiski nekādu kopīgu virsbūves detaļu ar sērijveida \"BMW Z4\". Kā norāda \"BMW\", pagaidām tamlīdzīgu kupeju vai rodsteru sērijveida ražošanā nav plānots ieviest. Tomēr, ja potenciālie klienti izrādīs interesi, tamlīdzīgs spēkrats varētu nonākt ierobežotas sērijas ražošanā. Tajā pašā laikā \"BMW\" uzsver, ka tādā gadījumā tas maksātu divkārt dārgāk nekā standarta \"BMW Z4\".", "link": "https://www.delfi.lv/auto/42826674/modelu-jaunumi-testi/42606770/bmw-un-zagato-prezente-kopigo-rodsteru"},
{"title": "Priekšpiedziņas 'Nissan GT-R LM Nismo' startam Lemānas 24 stundu sacīkstēs", "category": "Auto", "body": "Kompānijas \" Nissan \" sporta nodaļa izstrādājusi sacīkšu auto \"GT-R LM Nismo\", kas šogad piedalīsies  FIA  izturības sacīkšu čempionātā (WEC), tostarp  Lemānas  24 stundu maratonā. \"Nissan\" sacīkšu automobilis ir ar priekšdaļā novietotu motoru un priekšējo riteņu piedziņu, kamēr aizmugurējos riteņus vajadzības gadījumā vilkmei pieslēdz elektromotors. Formāli \"Nissan GT-R LM Nismo\" ir pilnpiedziņas, tāpat kā pārējie augstās LMP1 klases pārstāvji – \" Audi \", \" Porsche \" un \" Toyota \". Tomēr atšķirībā no \"Nissan\" iepriekšminētie izmanto citādu shēmu – motors griež aizmugurējos riteņus, bet priekšējos vajadzības gadījumā pieslēdz elektromotors. \"Nissan GT-R LM Nismo\" kustību nodrošina trīslitru V6 benzīna turbomotors, kas novietots spēkrata priekšā –, tas ir LMP1 klasei netradicionāls risinājumus. Tādu savulaik gadsimta sākumā izmantojuši vien \"Panoz\" kompānijas bolīdi. Vēl \"Nissan\" sacīkšu auto aprīkots ar bremžu enerģijas rekuperācijas sistēmu, akumulatoru komplektu un elektromotoru, kas vajadzības gadījumā vilkmei pieslēdz arī aizmugurējos riteņus. Autoražotājs \"Nissan GT-R LM Nismo\" hibrīda sistēmas kopējo jaudu oficiāli pagaidām neatklāj. Tomēr ārvalstu mediji pieļauj, ka tas sacīkšu režīmā tas attīsta 1250 ZS, bet bolīda pašmasa ir reglamentā noteiktie minimāli 880 kg. \"Nissan\" par dalību LMP1 klasē paziņoja 2014. gada maijā. Līdz šim pēdējā reize, kad \"Nissan\" rūpnīcas komanda startēja Lemānas 24 stundu sacīkstēs, bija 1999. gadā ar divām ekipāžām – pirmā sasniedza astoto pozīciju, bet otrā nefinišēja. Pēc tam \"Nissan\" pameta LMP1 klasi. Kompānija atgriezās 2001. gadā, bet tikai motoru piegādātājs zemākajai klasei LMP2. WEC sāksies 12. aprīlī ar sešu stundu izturības sacīkstēm Silverstounā. Savukārt Lemānas 24 stundu maratons norisināsies 13. un 14. jūnijā.", "link": "https://www.delfi.lv/auto/42826676/motorusports/45529122/priekspiedzinas-nissan-gt-r-lm-nismo-startam-lemanas-24-stundu-sacikstes"},
{"title": "Šūmahera tuvinieki noraida ziņas par viņa pneimoniju", "category": "Auto", "body": "Vācu  F-1  čempiona Mihaela Šūmahera tuvinieki ir noraidījuši nupat medijos izskanējušās ziņas, ka pilots būtu saslimis ar plaušu karsoni, vēsta aģentūra \"dpa\". \"Šādos gadījumos es vienmēr uzsveru, ka jebkāda informācija par Šūmahera veselību, kas nenāk no viņa menedžera vai ārsta, ir jāvērtē kā baumas un spekulācija,\" komentējot \"pneimonijas ziņas\", izteicās Šūmahera menedžere Sabīna Kēma. Vācu mediji ir īpaši naski uz dažādu ziņu tirazēšanu attiecībā par Mihaela Šūmahera veselības stāvokli. Tā šīs nedēļas sākumā parādījās informācija, ka vācu pilots, pamodināts no komas, nereaģējot uz ārējiem kairinājumiem. Ģimene šīs ziņas neapstiprina.", "link": "https://www.delfi.lv/auto/42826676/motorusports/44208727/sumahera-tuvinieki-noraida-zinas-par-vina-pneimoniju"},
{"title": "Šūmahera fani viņa dzimšanas dienā pie slimnīcas aizlūgs par autobraucēja veselību", "category": "Auto", "body": "Septiņkārtējā  F-1  čempiona Mihaela Šūmahera fani piektdien, auto braucēja 45.dzimšanas dienā, aizlūgs par viņa veselību, atsaucoties uz \" Ferrari \" paziņojumu, vēsta raidsabiedrība  BBC . \"Ferrari\"  Francijas  un  Itālijas  klubi piektdienas rītā pulcēsies pie slimnīcas Grenoblē, kur atrodas Šūmahers, lai aizlūgtu par viņa veselību. Autosportists, atpūšoties ar ģimeni kalnos,  slēpojot krita un guva smagu galvas traumu.  Slimnīcā viņš tika nogādāts komā, bet pēc operācijas ārsti izraisīja viņam mākslīgo komu.  Šūmahera ģimene ir pateikusies faniem par atbalstu un braucēju raksturojuši kā cīnītāju, sakot, ka nav padevušies un cer uz viņa atveseļošanos. Taču kāds no tuviniekiem medijiem atklājis, ka  Šūmahers var atlikušo dzīvi pavadīt komā.  \"Ferrari\" parūpējušies, lai fani piektdien no Itālijas un dažādām Francijas vietām varētu atkļūt līdz Grenoblei. Fani aicināti ģērbties sarkanā, kas ir \"Ferrari\" un Šūmahera formas krāsa. Sanākušos aicinās arī pacelt karogus. \"Ferrari\" pārstāvji gan uzsvēruši, ka pasākuma mērķis nav uzņēmuma zīmola popularizēšana. Šūmahers pasaules čempiona titulus izcīnīja 1994., 1995., 2000., 2001., 2002., 2003. un 2004.gadā. Sākotnēji no F-1 viņā aizgāja 2006.gadā, bet tad atgriezās, lai startētu \" Mercedes \" komandā.", "link": "https://www.delfi.lv/auto/42826676/motorusports/44003710/sumahera-fani-vina-dzimsanas-diena-pie-slimnicas-aizlugs-par-autobrauceja-veselibu"},
{"title": "Alonso vietā ar 'Ferrari' ASV varētu braukt Žils Bjanki", "category": "Auto", "body": "Pastāv iespēja, ka  Fernando Alonso  vietā pie \" Ferrari \" formulas stūres gaidāmajā  F-1  ASV \" Grand Prix \" posmā sēdīsies Žils Bjanki, ziņo ārzemju mediji. Kā zināms, iepriekšējā \"Grand Prix\" posmā Abu Dabi Alonso piedzīvoja nepatīkamu sacīkšu incidentu, pēc kura tika nogādāts slimnīcā, jo sūdzējies par sāpēm mugurā. Lai gan medicīniskā pārbaude neuzrādīja traumas, pastāv iespēja, ka spāņu pilotam sezonas priekšpēdējā sacīkste būs jāizlaiž, raksta \"La Gazzetta dello Sport\". Lai Alonso varētu piedalīties ASV \"Grand Prix\", viņam jāiziet arī  FIA  medicīniskā pārbaude. Ja spāņu pilotam FIA mediķi aizliegs startēt Ostinā, viņa vietā varētu nākt \"Ferrari\" atbalstītais francūzis Žils Bjanki, kura pārstāvētā \" Marussia \" ir gatava palaist viņu uz itāļu komandu, apgalvo laikraksts. Otra iespēja ir iesaistīt \"Ferrari\" testpilotu Pedro de la Rosu.", "link": "https://www.delfi.lv/auto/42826676/motorusports/43804914/alonso-vieta-ar-ferrari-asv-varetu-braukt-zils-bjanki"},
{"title": "Reinis Nitišs: Anglijas trase man ir parocīgāka nekā Portugāle", "category": "Auto", "body": "Pasaules rallijkrosa čempionāta latviešu pilots  Reinis Nitišs  pirms gaidāmā posma Anglijā, Lidenhilas trasē, atzīst, ka tā viņam ir piemērotāka nekā pirmā čempionāta trase Portugālē. \"Šī trase manam braukšanas stilam ir parocīgāka par Montalegres apli Portugālē. Šeit būs mazāk sānslīžu, jo Lidenhilas trase ir ātra, ar taisnēm, ļoti noderīga būs kartingu sacensībās gūtā pieredze,\" saka Reinis, kurš pērn Eiropas rallijkrosa čempionāta pirmajā posmā, kas notika Anglijā, izcīnīja 6. vietu. Kā zināms, pasaules čempionāta pirmajā posmā Portugālē Reinis finišēja trešajā vietā un izcīnīja līdz šim nozīmīgāko panākumu, kādu autosportists no Latvijas guvis kāda pasaules čempionāta augstākajā klasē. Anglijā viņam gan nāksies cīnīties ar nozīmīgi lielāku konkurentu skaitu - ja Montalegrē \"Supercar\" ieskaitē startēja 19 sportisti, Lidenhilā uz starta izies 38 piloti. \" Pasaules čempionāts  turpina uzņemt apgriezienus, par ko liecina arī plašais un spēcīgais dalībnieku sastāvs, un čempionāta punktus gribēs izcīnīt visi,\" par gaidāmajām cīņām izsakās Reinis. \"Ļoti ceru, ka trasē izdosies pacīnīties ar [vairākkārtējo \"X-Games\" uzvarētāju] Taneru Faustu, jo tieši viņš man ilgu laiku bijis kā paraugs. Esmu daudz sekojis viņa gaitām, vērojis, kā viņš piedalās sacensībās un centies mācīties no viņa pēc iespējas vairāk.\" Vaicāts, vai goda pjedestāls Portugālē ir mainījis komandas mērķus un uzdevumus, Reinis atzīst, ka šobrīd var novērtēt ziemā padarīto un komandu spēku samērus. \"Pirmais posms Portugālē parādīja, ka neesam lēni, un komandas mērķus tas nav mainījis. Cīnīsimies par augstāko iespējamo rezultātu, tomēr mans galvenais uzdevums paliek nemainīgs – gūt pieredzi, mācīties un nostiprināties starp 12 ātrākajiem rallijkrosa dalībniekiem,\" saka Nitišs. \"Portugālē izcīnīju trešo vietu, tomēr Lielbritānijā uzvaru no manis negaida. Tas ir labi, jo noņem papildus atbildības slogu un startiem varu sagatavoties daudz mierīgākā gaisotnē.\"", "link": "https://www.delfi.lv/auto/42826676/motorusports/44527722/reinis-nitiss-anglijas-trase-man-ir-parocigaka-neka-portugale"},
{"title": "Reinim Nitišam Anglijā devītā vieta pēc pasaules rallijkrosa čempionāta pirmās dienas", "category": "Auto", "body": "Latvijas rallijkrosa pilots  Reinis Nitišs  (\"Olsbergs MSE\") sestdien pasaules čempionāta ortā posma pirmo dienu pabeidza devītajā vietā - pirmajā priekšbraucienā viņš uzrādīja 9. ātrāko laiku, bet otrajā - 8. Lielbritānija rallijkrosa dalībniekus sestdien uzņēma ar mainīgiem laika apstākļiem - lietu, kas mijas ar saulainiem brīžiem, un gaisa temperatūru, kas noslīdēja līdz 12°C-15°C. Pirmajā treniņbraucienu sesijā Reiņa Nitiša \"Ford Fiesta ST\" automašīnai radās tehniskas problēmas ar ātrumkārbu, tamdēļ uzrādīts vien 18. ātrākais laiks.  Ātrumkārbu izdevās nomainīt, bet otrās treniņsesijas laikā aizdegās Antona Marklunda automašīna un tika izkārts sarkanais karogs, kas vēstīja par brauciena apturēšanu. Līdz ar to Nitišs trasē atradās vien divus apļus, kuru laikā konkurētspējīgu rezultātu nepaspēja uzrādīt. \"Treniņbraucieni Lielbritānijā sanāca saraustīti, tomēr noskaņojums man ir labs un braukšu cik ātri vien spēju. Tā kā pēc priekšbrauciena visu braucēju laikus sakārto vienā tabulā, tad svarīgi, lai laika apstākļi nemainītos un visiem braucējiem nosacījumi būtu vienādi,\" pirms starta atzina Reinis Nitišs. Pirmajā priekšbraucienā Reinis startēja no pirmās pozīcijas un jau no starta devās \"Joker\" aplī, pēc kura atkrita uz trešo pozīciju. Tomēr Nitišam izdevās izvirzīties brauciena līderpozīcijā, kamēr \"Joker\" apļus veica konkurenti. Brauciena turpinājumā Reinim nācās sīvi aizstāvēt savu pozīciju no Portugāles posma uzvarētāja Petera Solberga, kurš finišēja otrajā vietā, vien 0,351 sekundes aiz Reiņa. Priekšbrauciena kopvērtējumā Reinim devītais ātrākais laiks. \"Viens no trases līkumiem man vēl īsti nepadodas un tajā zaudēju vērtīgas desmitdaļas. Skatījāmies telemetrijas datus un veiksim arī izmaiņas mašīnas regulējumā, lai jau otrajā priekšbraucienā varētu sasniegt vēl labāku rezultātu,\" pēc pirmā priekšbrauciena atklāja Reinis Nitišs. \"Brauciena laikā man izvērtās patīkama cīņa ar pasaules rallija čempionu un pirmā posma uzvarētāju Peteru Solbergu, kurš centās mani apdzīt. Pats pieļāvu dažas kļūdiņas, tāpēc liels gandarījums, ka izdevās viņu tomēr noturēt aiz sevis.\" Savā otrajā priekšbraucienā Reinis startēja no otrās pozīcijas un arī šoreiz uzreiz devās \"Joker\" aplī. Brauciena laikā neviens nespēja apdraudēt brauciena līdera Timija Hansena uzrādīto laiku, līdz ar to Reinis finišēja otrajā vietā, 0,534 sekundes aiz Hansena, bet 0,949 sekundes pirms Žeroma Grosē-Žanina. Kopvērtējumā Reinim astotais ātrākais laiks. \"Ar \"Super1600\" automašīnu šajā trasē varēja braukt kā ar kartingu, taču ar \"Supercar\" viss ir pavisam citādāk,\" pēc otrā priekšbrauciena atzina Reinis. \"Šī bija notikumiem bagāta diena, kurā ne viss iecerētais izdevās, taču ir skaidrs, kas jādara rītdien, lai piedalītos pusfinālos un ierindotos starp ātrākajiem 12 braucējiem.\" \"Dienas sākums mums izvērtās visnotaļ saspringts. Lielbritānijā mums startē trīs mašīnas, ar tām pieredzējām dažas tehniskas problēmas. Prieks, ka visi mūsu komandas braucēji šobrīd atrodas starp 12 ātrākajiem. Mēs zinām, kas vēl jāizdara, tomēr jau šobrīd esam uz pareizā ceļa, ko apliecina arī Bakeruda pirmā vieta. Darāmā šovakar vēl ir ļoti daudz,\" pēc sacensību pirmās dienas izteicās \"Olsbergs MSE\" vadītājs Jusi Pinomaki. \"Olsbergs MSE\" komandas trešais pilots Endrjū Džordans, kurš komandas sastāvā startēs tikai Lielbritānijā, uzrādīja 11. un 4. ātrāko laiku un pēc pirmajiem diviem priekšbraucieniem kopvērtējumā ierindojas 8. vietā.", "link": "https://www.delfi.lv/auto/42826676/motorusports/44532648/reinim-nitisam-anglija-devita-vieta-pec-pasaules-rallijkrosa-cempionata-pirmas-dienas"},
{"title": "'Porsche' izcīnījusi uzvaru prestižajās Lemānas diennakts sacīkstēs", "category": "Auto", "body": "\" Porsche \" komanda, kuras sastāvā brauca arī Pirmās formulas (F-1) pilots vācietis  Niko Hilkenbergs , svētdien pēc 17 gadu pārtraukuma uzvarēja slavenajās  Lemānas  24 stundu autosacensībās. \"Porsche\" pēdējo reizi pie panākuma Lemānas sacensībās tika 1994. gadā, bet kopumā šis ražotājs izcīnījis jau 17. uzvaru, turpinot uzlabot šo sacīkšu rekordu. Šajās sacensībās \"Porsche\" aizvadīja sīvu spēkošanos ar citu vācu autoražotāju \" Audi \", kas bija izcīnījis uzvaras iepriekšējos piecos gados. Uzvarētāji šogad veica 395 apļus. Uzvarētāju rindās šogad sacensībās bez Hilkenberga brauca arī brits Niks Tendijs un Ērls Bembers no Jaunzēlandes. Zīmīgi, ka arī otrajā vietā finišēja \"Porsche\" komanda, kuras priekšgalā atrodas bijušais F-1 pilots austrālietis Marks Vēbers. Tikmēr pirmo trijnieku noslēdza \"Audi\". Lemānas 24 stundu sacensības norisinājās jau 83. reizi.", "link": "https://www.delfi.lv/auto/42826676/motorusports/46104513/porsche-izcinijusi-uzvaru-prestizajas-lemanas-diennakts-sacikstes"},
{"title": "Latvijas rallijkrosa meistaru Nitiša un Baumaņa nākamā sacensību 'pietura' - Anglija", "category": "Auto", "body": "Nedēļas nogalē Lidenhilas trasē Lielbritānijā turpināsies pasaules un Eiropas rallijkrosa čempionāta sezona, un Latvijas braucēji  Reinis Nitišs  un Jānis Baumanis tur gatavojas turpināt pirmajā posmā Portugālē iesākto – cīnīties par goda pjedestālu. Reinis Nitišs startēs pasaules čempionāta \"SuperCar\" klasē, dodoties uz Lidenhilu ar Portugāles posma trešo vietu kabatā un otro vietu pasaules čempionāta kopvērtējumā. \" Olsbergs MSE \" komandas latviešu braucējs pēc panākumiem pirmajā posmā starptautisko speciālistu pulkā jau tiek dēvēts par vienu no galvenajiem Lielbritānijas posma favorītiem. Nitišs Portugālē kvalifikāciju noslēdza trešajā vietā, uzvarēja savā pusfinālā, bet finālā guva trešo pozīciju, piekāpjoties vienīgi norvēģim Peteram Solbergam un komandas biedram Andreasam Bakerūdam. Lielbritānijas posmā uzdevums cīnīties par panākumiem būs sarežģītāks, jo cīņai \"SuperCar klasē\" pieteikušies 38 dalībnieki. Bez Portugālē redzētajām regulārajām zvaigznēm dalībnieku sastāvam piepulcēsies franču leģenda Žanluks Pailērs, pērnā gada Eiropas vicečempions Davī Žannē, amerikāņu zvaigzne Taners Fousts, Lielbritānijas BTCC čempions, Reiņa un Bakerūda treneris Endrjū Džordans, Petera Solberga brālis Henings un citi. Iekļūšana kvalifikācijas TOP12 būs ļoti sarežģīts uzdevums, taču nepieciešams, lai varētu turpināt cīņu pusfinālā un, ja izdodas, arī finālā. Arī Jānim Baumanim Eiropas rallijkrosa čempionāta \"Super 1600\" ieskaitē šī būs sarežģīta nedēļas nogale. Pēc trešās vietas debijas sacīkstē Portugālē Jānis Lidenhilā sastapsies ar 23 dalībnieku lielu konkurenci, kas ir vairāk nekā bija Montalegres trasē. Baumaņa panākums Portugālē bija pozitīvs pārsteigums un, lai arī notikums palika Nitiša \"SuperCar\" pjedestāla ēnā, Jāņa sasniegtais vērtējams kā nozīmīgs rezultāts, norāda Latvijas Automobiļu federācija (LAF). Lidenhilas trase ir viena no ātrākajām pasaules un Eiropas čempionāta kalendārā un tiek uzskatīts, ka šajā trasē uzvaras gūst drosmīgākie sportisti. Trases pamatapļa garums ir 1170 metri, asfalts ir 60% no apļa, 40% – grants daļa.  Līdz ar lielo dalībnieku skaitu iespējamas nianses līdz šim ierastajā braucienu grafikā – nojaušams, ka \"Super 1600\", \"TouringCar\" un \"RX Lites\" klases sestdien aizvadīs vairāk nekā divus ierastos iebraucienus.  Sacensību formāts katrā klasē paredz četrus kvalifikācijas braucienus, pēc kuriem labākie 12 tiek sadalīti divos pusfinālus, no kuriem pirmais trijnieks veido sešus fināla dalībniekus. Tas, kurš uzvar finālā, kļūst par posma uzvarētāju. Ierasts, ka visām klasēm sestdien notiek divas no četrām kvalifikācijām, taču Lidenhilā pēc iespējas vairāk \"mazo\" klašu braucieni var tikt pārcelti uz sestdienu.", "link": "https://www.delfi.lv/auto/42826676/motorusports/44523656/latvijas-rallijkrosa-meistaru-nitisa-un-baumana-nakama-sacensibu-pietura-anglija"},
{"title": "Rumāņu interpretācija par iespējamo 'BMW' superauto", "category": "Auto", "body": "Rumānijas kompānija \"Radion Design\" publiskojusi savu jaunāko veikumi – savu interpretāciju par iespējamo \" BMW \" superauto. Ar \"BMW\" autoražotāju nesaistītā rumāņu kompānija savu dizaina konceptu nosaukusi par \"M9\". \"Radion Design\" savā \"BMW M9\" dizaina digitālajā maketā acīmredzami iespaidojies no vācu jaunākajiem lielo kupeju konceptiem – sportiski ekoloģiskā \"BMW i8\" un iespējamā \"BMW M8\" ideoloģiskā pēcteča \"Hommage\". Jāatzīmē, ka rumāņu \"BMW M9\" eksistē vien uz datora cietā diska, par tamlīdzīga reāla spēkrata izgatavošanas plāniem \"Radion Desing\" neziņo.", "link": "https://www.delfi.lv/auto/42826674/modelu-jaunumi-testi/43014058/rumanu-interpretacija-par-iespejamo-bmw-superauto"},
{"title": "BMW četru turbīnu dīzeļdzinējs attīstīs 395 ZS", "category": "Auto", "body": "Kompānijas  BMW  jaunais dīzeļdzinējs ar četrām (!) turbīnām attīstīs 395 zirgspēku jaudu, vēsta interneta medijs \"BMW Blog\" ar atsauci uz autoražotājam pietuvinātu avotu. Pēc provizoriskas informācijas, pirmais BMW sērijveida modelis, kas iegūs šo jauno motoru, būs jaunās paaudzes 7. sērijas limuzīns, kas šajā modifikācijā iegūšot indeksu \"750d\". Visticamāk, vēlāk šo motoru iegūs arī 5. sērijas modelis, kā arī apvidus automobiļi \"X5\" un \"X6\". Četru turbīnu dīzeļdzinējs tiks sajūgts tikai un vienīgi ar astoņpakāpju automātisko pārnesumkārbu un pilnpiedziņas sistēmu \"xDrive\". Pagaidām autoražotājs detalizētāku informāciju par jauno dīzeļdzinēju neatklāj, tādēļ nav zināms, vai tajā būs izmantotas tradicionālās turbīnas vai arī kompresori ar elektrisko piedziņu. Atgādinām, ka šobrīd BMW piedāvājumā ir arī trīslitru dīzeļdzinējs ar trim turbīnām, kas attīsta 381 ZS un ir pieejams 5. sērijas modelim, kā arī \"X5\" un \"X6\" apvidniekam.", "link": "https://www.delfi.lv/auto/42826674/modelu-jaunumi-testi/46435011/bmw-cetru-turbinu-dizeldzinejs-attistis-395-zs"},
{"title": "Jaunās paaudzes 'Audi A4' sedans un universālis", "category": "Auto", "body": "Kompānija \" Audi \" oficiāli prezentējusi jaunās paaudzes \"A4\" modeļu saimi – sedanu un universāli. Jaunais modelis salīdzinājumā ar priekšteci atkarībā no versijas kļuvis vieglāks par 120 kilogramiem. Jaunā \"Audi A4\" svara samazinājums panākts vairākās pozīcijās. Piemēram, virsbūve kļuvusi par 15 kg vieglāka nekā iepriekš, akumulators un vadu sistēma – par sešiem kilogramiem; sēdekļi – par deviņiem kilogramiem; transmisija – par 16 kg; diferenciālis – par vienu; elektromehāniskais stūres pastiprinātājs – par trīs ar pusi kilogramiem; bet bremžu mehānismi – par pieciem kilogramiem. \"Audi A4\" priekšā un aizmugurē ir piecu sviru balstiekārta, kas izgatavota no alumīnija. Vēl šim modelim būs pieejami regulējamie amortizatori, kuru cietība automātiski tiks mainīta atkarībā no braukšanas un ceļa apstākļiem. Jaunais \"Audi A4\" sedans salīdzinājumā ar priekšteci kļuvis par 25 milimetriem garāks (4726 mm), par 16 mm platāks (1842 mm), augstums palicis tāds pats (1427 mm), bet riteņu garenbāze palielināta par 12 mm. Universālis ir par milimetru īsāks nekā sedans, bet par septiņiem milimetriem augstāks. Pārējie gabarīti sedanam un universālim ir vienādi. Sākotnēji jaunais \"Audi A4\" klientu izvēlei tiks piedāvāts ar trim benzīna un četriem dīzeļa dzinējiem. Bāzes versijā tam būs 1,4 litru turbopūtes benzīna motors ar 150 ZS, bet divlitru agregāts atkarībā no versijas attīsta 190 vai 252 ZS. Pilnpiedziņas versijā \"quattro\" ar jaudīgāko benzīna dzinēju \"Audi A4\" līdz 100 km/h paātrināsies 5,8 sekundēs. Dīzeļa motoru piedāvājumā ir divu litru agregāts, kas pieejams 150 ZS (320 Nm) un 190 ZS (400 Nm) versijā. Tāpat pircēju izvēlei tiek piedāvāts trīslitru sešcilindru dīzeļa motors, kas atkarībā no versijas attīsta 218 ZS (400 Nm) vai 272 ZS (600 Nm). Jaudīgākajā dīzeļa modifikācijā \"Audi A4\" līdz 100 km/h paātrinās 5,3 sekundēs. Tāpat \"Audi\" piedāvā jaunā \"A4\" modifikāciju \"g-tron\", kas darbojas ar sintētisko metānu. Šāds motors attīsta 170 ZS, bet tā gāzes baloni atrodas virsbūves aizmugurējā daļā. Tajos var uzpildīt 19 kilogramus gāzes zem 200 bāru spiediena. Šīs versijas automobilis patērē mazāk nekā četrus kilogramus gāzes uz 100 km. Tāpat \"g-tron\" versijas automobilim ir benzīna tvertne, kura tiek izmantota gadījumā, ja balonos palicis mazāk par 0,6 kg gāzes. Jau standarta aprīkojumā \"Audi A4\" modelim būs sistēma, kura brīdina par iespējamo sadursmi, klimata kontrole, multimediju sistēma MMI ar septiņu collu ekrānu un astoņiem skaļruņiem, USB ligzdām, \"Bluetooth\" saskarni un balss vadību, kā arī priekšējie ksenona lukturi. Par papildus samaksu klients var iegādāties adaptīvo kruīza kontroli, digitālo mērinstrumentu paneli ar 12,3 collu ekrānu, projekcijas ekrānu, \"Bang & Olufsen\" audio sistēmu, kā arī diožu matricas priekšējos lukturus. Jaunais \"Audi A4\", tāpat kā līdz šim, būs pieejams priekšējo un visu riteņu piedziņas versijā. Tirdzniecībā Vācijā jaunais \"Audi A4\" nonāks rudenī – pēc debijas Frankfurtes autoizstādē.", "link": "https://www.delfi.lv/auto/42826674/modelu-jaunumi-testi/46155355/jaunas-paaudzes-audi-a4-sedans-un-universalis"},
{"title": "Autosportistam Calko piektā vieta Lemānas Āzijas seriāla posmā", "category": "Auto", "body": "Viens no Latvijas labākajiem autosportistiem  Konstantīns Calko  svētdien izcīnīja piekto vietu Lemānas Āzijas seriāla pirmajā posmā, kas norisinājās Ķīnas pilsētā Džuhai. Calko, startējot Slovākijā bāzētās \"ARC Bratislava\" vienības rindās, kopā ar komandas biedru Nīlu Mastonu no Austrālijas svētdien bija piektie LMP3 klasē, kamēr kopējā ieskaitē viņiem 14.pozīcija. Tikmēr par LMP3 klases uzvarētājiem kļuva slavenā aktiera Džekija Čana atbalstītā komandas \"Jackie Chan DC Racing\" piloti, kuru vienība turklāt izcīnīja panākumu arī kopējā ieskaitē. Lemānas Āzijas sacensību seriālā šosezon plānoti četri posmi. Nākamais 4.decembrī notiks Japānā, bet pārējie divi - janvārī Taizemē un Sepangā. Šis sacensību seriāls pirmo reizi tika aizvadīts 2009.gadā. Tiesa, pagaidām nav zināms, vai Calko startēs vēl kādos posmos. Calko 2015.gadā sacentās Lemānas Eiropas seriālā (ELMS), kur kopā ar \"SVK by Speed Factory\" komandu izcīnīja trešo vietu LMP3 klases sezonas kopvērtējumā. Šogad Latvijas sportists šajā sacensību seriālā vairs neturpināja braukt. Līdz šim vēl neviens Latvijas braucējs nebija startējis ELMS. Vēl 2013.gadā Calko izcīnīja otro vietu \"Radical Masters\" Eiropas seriāla \"Masters\" klasē, bet sezonas izskaņā debitēja pasaules salonautomobiļu čempionātā (WTCC), aizvadot sacensības Makao trasē. Pēc tam decembrī viņš Portugālē aizvadīja testu braucienus ar \"Audi R8 LMS Ultra\" sacīkšu auto, ar kādu tiek startēts pazīstamajā FIA GT čempionātā. Arī 2014.gadā Latvijas pārstāvis startēja \"Masters\" klasē, taču nebrauca viens, bet kopā ar mazāk pieredzējušo spāni Hesusu Fusteru Plieho. Tā kā sezonas galvenais uzdevums bija progresa iegūšana, nevis čempionu tituls, ar augstiem rezultātiem sportisti neizcēlās. Pirms tam Calko 2012.gadā kļuva par čempionu \"Radical Masters\" sērijas sacīkstēs \"Supersport\" klasē, kā arī par pasaules vicečempionu kartingā.", "link": "https://www.delfi.lv/auto/42826676/motorusports/48097009/autosportistam-calko-piekta-vieta-lemanas-azijas-seriala-posma"},
{"title": "'Audi S8 plus' limuzīns ar 605 ZS", "category": "Auto", "body": "Kompānija \" Audi \" izstrādājusi atjauninātā \"S8\" sedana īpaši sportisko modifikāciju \"plus\". Plašākai sabiedrībai 605 zirgspēku jaudīgais limuzīns tiks parādīts septembrī notiekošajā Frankfurtes autoizstādē. \"Audi S8 plus\" aprīkots ar četrlitru V8 biturbo dzinēju, kas attīsta 605 ZS un 700 ņūtonmetru griezes momentu. Tomēr ar \"overboost\" funkciju maksimālais griezes moments īslaicīgi palielināms līdz 750 Nm. Motors sajūgts ar astoņpakāpju automātisko pārnesumkārbu. Tādējādi salīdzinājumā ar standarta \"S8\" modifikāciju jaunais \"plus\" ir par 85 ZS jaudīgāks. Šāds veiktspējas pieaugums panākts, pārveidojot turbīnas ģeometriju un palielinot tās virsspiedienu, kā arī uzstādot citādu izplūdes sistēmu. Rezultātā \"Audi S8 plus\" no vietas līdz 100 km/h paātrinās 3,8 sekundēs, bet tā maksimālais braukšanas ātrums elektriski ierobežots pie 250 km/h atzīmes. Par papildus samaksu pieejamā pakotne \"Dynamic Package\" paredz maksimālā braukšanas ātruma ierobežotāju pārcelt uz 305 km/h atzīmi. Salīdzinājumam: standarta \"Audi S8\" līdz 100 km/h paātrinās 4,2 sekundēs. \"Audi S8 plus\", tāpat kā standarta \"S8\", ir aprīkots ar pilnpiedziņas sistēmu \"quattro\" un aizmugurējās riteņu ass pašbloķējošo diferenciāli, 21 collas riteņu diskiem ar 275 mm platuma riepām, kā arī diožu matricas priekšējiem lukturiem, kas būs iekļauti jau bāzes komplektācijā. Turklāt \"plus\" modifikācijai ir arī pārregulēta šasija salīdzinājumā ar standarta \"Audi S8\". Par papildus samaksu pieejamajā \"Dynamic Package\" ir keramiskās bremzes ar pelēkas toņa skavām, vēl sportiskāka skanējuma dzinēja izplūdes sistēma, kā arī dažādi virsbūves aerodinamiskie elementi no oglekļa šķiedras.", "link": "https://www.delfi.lv/auto/42826674/modelu-jaunumi-testi/46301695/audi-s8-plus-limuzins-ar-605-zs"},
{"title": "Nitišs: vienmēr jau nevarēsim braukt pa priekšu, svarīgākais ir kopvērtējuma punkti", "category": "Auto", "body": "Pasaules rallijkrosa čempionāta posmos visas nedēļas nogales garumā vienmēr pa pirmajām vietām braukt nav iespējams, taču pats svarīgākais ir izcīnīt kopvērtējuma punktus, pēc pirmās dienas Zviedrijā notiekošajās sacensībās sacīja Latvijas talantīgais autosportists  Reinis Nitišs . Atgādinām, ka pasaules rallijkrosa čempionāta kopvērtējuma līderis Nitišs  pēc pirmās sacensību dienas Zviedrijā ierindojas devītajā pozīcijā. Nitišs pēc pirmajām divām kvalifikācijas sērijām sniedza interviju portālam \"Delfi\".  Ir labi. Tagad galvenais ir nesalūst pēc tā, kā ir tagad. Vienmēr jau mēs nevarēsim braukt pa priekšu un iegūt labākās starta vietas. Šobrīd neesam starp līderiem, bet rīt vajadzētu tur atgriezties. Šajā trasē starts visiem ir ļoti līdzīgs, jo asfalts ir slidens un pirmajā līkumā nav \"Jokera\" apli. Līdz ar to pirmajā līkumā mēģina iebraukt piecas mašīnas. Kam paveicas, kam nepaveicas. Man līdz šim nav paveicies, jo rīt atkal man būs ārmala. Pirmajā kvalifikācijā man bija laba starta vieta, bet pašam nesanāca nobraukt. Nesaprotu, kāpēc tur viss bija tik slikti. Desmitā vieta nav slikta, bet vajag labāk un mēs varam labāk.  Uz otro braucienu mašīnai regulējumos veicām izmaiņas, kā arī pats saņēmos. Labās sajūtas ir atgriezušās. Rīt visam vajadzētu atkal būt labi, tomēr ir jāatceras, ka šeit līmenis ir augsts un jebkurš var izcīnīt uzvaru.  Trase ir ļoti jautra. Man tā ļoti patika pagājušajā gadā, kad braucu \"Super 1600\" klasē. Tagad esot šajā līmenī, esmu sapratis, ka nevar būt tā, ka patīk kāda trase un kāda nepatīk. Visās ir jābrauc ātri. Droši vien šī trase ir pateicīgāka tiem, kas braukuši rallijā, jo šeit ir sānslīdes pie lieliem ātrumiem. Tāpat šeit ir tikai viena \"tīra\" līnija un nedrīkst pieļaut kļūdas ne pa kreisi, ne pa labi. Man labāk patīk braukt taisni, bet šeit, braucot lejā no kalna, pirms tramplīna nevar izbraukt ātri un taisni. Ir jābūt sānslīdē un jātrāpa iekšmalā un uz apmales, uzlecot taisni uz tramplīna.  Pagaidām nejūtos līdz galam pārliecināts, ka varu visu apļus izbraukt vienādi, tāpēc braucu piesardzīgāk, taču, zinot, ka es līkumus droši izbraukušu.  Trīs tramplīni šo visu pasākumu padara daudz interesantāku un dinamiskāku. Mašīnu sasišana, sagriešanās un lēcieni – tas cilvēkiem patīk, bet mums, braucējiem vajadzīgi ātri apļa laiki un augsti rezultāti. Rīt ir pati svarīgākā diena, kurā notiks daudz un dažādas lietas. Svarīgas būs nianses. Jebkurā brīdi var uzlīt lietus, pirmajā līkumā var notikt jebkas. Mums jācenšas izvairīties no \"sastrēgumiem\" un kontaktiem, lai būtu labāks rezultāts. Vajag tikt pusfinālā un finālā, lai iegūtu čempionāta punktus. Šobrīd man svarīgākais ir noturēt līderpozīciju pasaules čempionāta kopvērtējumā. Man nav svarīgākais uzvarēt, bet galvenais ir iegūt punktus sacensībās. Šodien biju piesardzīgs, necentos par katru cenu apdzīt. Rīt ir vajadzīgs labs starts.", "link": "https://www.delfi.lv/auto/42826676/motorusports/44692414/nitiss-vienmer-jau-nevaresim-braukt-pa-prieksu-svarigakais-ir-kopvertejuma-punkti"},
{"title": "Foto: Latvieši cīnās Pasaules rallijkrosa čempionāta posmā Zviedrijā", "category": "Auto", "body": "Zviedrijā norisinās  Pasaules  rallijkrosa čempionāta piektais posms, kurā piedalās arī braucēji no Latvijas –  Reinis Nitišs  un Jānis Baumanis. Nitišs svētdien Pasaules rallijkrosa čempionāta piektajā posmā Zviedrijā dramatiskā cīņā izcīnīja ceturto vietu, bet  Eiropas  čempionāta \"Super 1600\" klasē Jānis Baumanis pusfinālā saņēma diskvalifikāciju.  Portāls \"Delfi\" piedāvā fotogrāfiju izlasi no spraigajiem braucieniem Zviedrijā.", "link": "https://www.delfi.lv/auto/42826676/motorusports/44693268/foto-latviesi-cinas-pasaules-rallijkrosa-cempionata-posma-zviedrija"},
{"title": "'Mercedes' pārliecinoši ātrākie arī pie mākslīgā apgaismojuma", "category": "Auto", "body": "Otrajā treniņu sesijā komandas un piloti pirmo reizi izmantoja mīkstā sastāva riepas un konstatēja, ka tās nodrošina ievērojami labāku saķeri nekā vidējās. Arī šajos apstākļos nepārspēts palika Hamiltons, kurš savam komandas biedram atveda nedaudz virs 0,3 sekundēm, bet visiem pārējiem vismaz sekundi. Ļoti pašpārliecināti otro treniņu sesiju aizvadīja \"Willliams\" komanda, kas šajā trasē ziemas testos uzrādīja labāko apļa laiku un veica visvairāk apļus.  Felipe Masa  un Valteri Botass trasē devās tikai 30 minūtes pirms treniņa beigām un katrs no viņiem ar mīkstāko sastāvu veica vienu lidojošos apli (Masa izskaņā aizvadīja arī nelielu sacīkstes nogriežņa simulāciju). Tostarp neiztika arī bez tehniskām problēmām (Adrians Zutils un Makss Čiltons) un incidnetiem (Pastors Maldonādo). Bahreinas GP – Treniņi 2", "link": "https://www.delfi.lv/auto/42826676/motorusports/44370817/mercedes-parliecinosi-atrakie-ari-pie-maksliga-apgaismojuma"},
{"title": "'Mercedes' atkal ātrākie, Fetels izslīd no trases", "category": "Auto", "body": "\" Mercedes \" pilotu sniegums neatstāja nekādas cerības konkurentiem arī trešajā treniņu sesijā - Luiss Hamiltons uzrādīja pārliecinoši labāko apļa laiku. Aiz \"Mercedes\" pilotiem ierindojās Serhio Peress no \"Force India\" komandas, kura svētdienas sacīkstē varētu sagādāt patīkamu pārsteigumu. Otrs 'melnais zirdziņš' ir \"Williams\" komanda, kas Bahreinā uzvedas ārkārtīgi pāriliecinoši, neveic lieku kustību (apli) un regulāri ir starp ātrākajiem. Tostarp neveiksme piemeklēja Sebastianu Fetelu, kurš kļūdījās otrajā līkumā, izbauca ar diviem riteņiem uz apmales, saslīdēja un apstājās drošības joslā. Saslīdēšanas brīdī turklāt nostrādāja dzinēja elektronikas sistēma un tas izslēdzās, līdz ar to Fetels nespēja turpināt, paliekot pirmspēdējā pozīcijā. Bahreinas GP - Treniņi 3", "link": "https://www.delfi.lv/auto/42826676/motorusports/44372023/mercedes-atkal-atrakie-fetels-izslid-no-trases"},
{"title": "Autosportists Calko kļūst par Eiropas čempionu 'Radical Masters Euroseries' sacīkstēs", "category": "Auto", "body": "Calko šogad aizvadījis savu pirmo sezonu starptautiskajā \"Radical Masters Euroseries\" sacīkšu seriālā, kur startēja komandas \"Speed Factory Racing Team\" sastāvā. Uzvarot pēdējā posma abās sacīkstēs un apsteidzot savu tuvāko sekotāju no Lielbritānijas - Deividu Torburnu, Konstantīns Calko uzvarēja gan sacīkšu absolūtajā vērtējumā, gan savā \"Supersport\" klasē, kļūstot par Eiropas čempionu. Bez šī titula, Calko šosezon ir kļuvis arī par kausa ieguvēju Baltijas kartinga kausā. Pirmajos divos posmos Konstantīns Calko \"Radical Masters Euroseries\" startēja kopā ar komandas biedru, pieredzējušo vācu sportistu, Tomasu Maidingeru. Taču trešajā posmā, pēc vācieša neveiksmīgi aizvadītā starta, tika nolemts, ka Calko turpmāko sezonu aizvadīs viens. Latviešu sportists šogad ir aizvadījis septiņus posmus, kuri norisinājās septiņās dažādās Eiropas trasēs. Zināmākās no tām ir Pirmās formulas (F-1)kalendārā iekļautās Silverstonas trase Lielbritānijā un Spā-Frankošampas trase Beļģijā. \"Šī ir labākā sezona manā līdzšinējā autosportista karjerā. Sezonas sākumā mūsu mērķis bija iekļūt TOP3, taču rezultātā esam sasnieguši vairāk. Esmu daudz ieguvis un manai pieredzei starts šajā seriālā ir bijis ļoti nozīmīgs,\" atzina jaunais sportists. Arī nākamajam gadam sportista mērķi ir tālejoši: \"Nākamajā gadā plānojam kāpt uz augšu un startēt jaudīgākajā - Masters - klasē. Šajā klasē nākamajā sezonā ir lieliska galvenā balva – iespēja aizvadīt LMP (Le Mans Prototype) testus, kā arī piedalīties 24 stundu sacīkstēs Deitonā, Amerikā\". \"Radical Masters Euroseries\" ir FIA apstiprinātas starptautiska līmeņa izturības sacīkstes, kas norisinās Eiropā un kurās sportisti startē ar īpaši šīm sacīkstēm paredzētām \"Radical\" automašīnām. Atkarībā no automašīnas motora tilpuma, sportisti dalās divās klasēs - Masters (SR8 automašīnas) un Supersport (SR3 RS un SR5 automašīnas). Sporta automašīnas ir aprīkotas ar divām sēdvietām un ar katru auto pēc izvēles var startēt viens vai divi sportisti.", "link": "https://www.delfi.lv/auto/42826676/motorusports/42809018/autosportists-calko-klust-par-eiropas-cempionu-radical-masters-euroseries-sacikstes"},
{"title": "Konstantīns Calko sezonu iesāk ar otro vietu 'Radical Masters Euroseries' sacīkstēs", "category": "Auto", "body": "Pēc tam, kad pagājušajā sezonā  Konstantīns Calko kļuva par Eiropas čempionu \"Supersport\" (SR3) klasē , šogad sportists ir gājis soli tālāk un startē jaudīgākajā – \"Masters\" (SR8) – klasē. Debijas sacīkstēs Portugālē Konstantīns Calko spēja pierādīt savu meistarību un, lai gan pirmajās sacīkstēs finišēja sestais, otrajās sacīkstēs jau spēja izcīnīt augsto otro vietu, piekāpjoties vien konkurentu komandai no Lielbritānijas – Tonijam Velsam un Džeimsam Litldžonam. Arī šogad jaunais sportists no Latvijas startē komandas \"Speed Factory Racing Team\" sastāvā. Portugalē Konstantīns Calko aizvadīja pirmos treniņus ar \"Masters\" klases Radical automašīnu. \"No sākuma braukt bija ļoti grūti, līkumos šo auto savaldīt ir daudz sarežģītāk. Tomēr sajūta bija brīnišķīga – jaunā automašīna bija tiešām ātra!\" pirmajos iespaidos dalās Konstantīns.  Nākamajā sacensību dienā tika aizvadītas divas kvalifikācijas sacīkstes, kurās Calko izcīnīja attiecīgi trešo un sesto starta pozīciju nākamās dienas divām sacīkstēm. \"Kvalifikācijā sajūtas, braucot ar jauno auto, jau bija labākas, tomēr pieredzes trūkums bija jūtams un nespēju vēl uzrādīt tik labus rezultātus, kā man gribētos,\" atzīstas braucējs. Savukārt svētdien tika aizvadītas divas 50 minūšu ilgas sacīkstes ar aptuveni trīs stundu starplaiku. Ja pirmajās sacīkstēs laika apstākļi trasē bija sausi un saulaini, tad otrajā braucienā pirms starta stipri lija lietus. Līdz ar to braucējiem bija iespēja pierādīt savu meistarību dažādos apstākļos. Pirmajās sacīkstēs, startējot no trešās pozīcijas, Konstantīns visas sacīkstes garumā turējās otrais, cieši aiz brazīlieša Viktora Koreas, taču 3-4 apļus pirms beigām izslīdēja no trases un rezultātā finišu sasniedza kā sestais. Jaunais braucējs pieļauto kļūdu skaidro ar pieredzes trūkumu. Daudz labāk Konstantīnam veicās otrajās sacīkstēs. \"Trase sākumā bija ļoti slapja un slidena, visi uz starta izgājām ar sliku riepām un, startējot no sestās pozīcijas, atkritu līdz 12. vietai, taču, tiklīdz trase sāka žūt, apli pa aplim kāpu uz augšu un beigās finišēju otrais,\" stāsta Calko. Par uzvarētājiem otrajās sacīkstēs kļuva braucēji no Lielbritānijas Tonijs Velss un Džeimss Litldžons.  \"Mērķis pirmajām sacīkstēm biju finišēt TOP 5, kas otrajā braucienā arī izdevās. Tomēr sezonā noteikti vēlos iesaistīties cīņā par čempiona titulu un iegūt galveno balvu – iespēju startēt 24 stundu izturības sacīkstēs \"Le Mans\" Deitonā. Šobrīd mans galvenais uzdevums ir krāt pieredzi un trenēties,\" saka Calko. Nākamās \"Radical Masters Euroseries\" sacīkstes notiks 27. un 28. aprīlī Pola Rikāra trasē Francijā. Kopumā Konstantīns Calko 2013. gada \"Radical Masters Euroseries\" sezonā plāno aizvadīt sešus posmus sešās dažādās Eiropas trasēs, starp kurām ir arī tādas, kurās norisinās arī F1 posmi.  \"Radical Masters Euroseries\" ir FIA apstiprinātas starptautiska līmeņa izturības sacīkstes, kas norisinās Eiropā un kurās sportisti startē ar īpaši šīm sacīkstēm paredzētām \"Radical\" automašīnām. Atkarībā no automašīnas motora tilpuma, sportisti dalās divās klasēs – Masters (SR8 automašīnas) un Supersport (SR3 RS un SR5 automašīnas). Sporta automašīnas ir aprīkotas ar divām sēdvietām un ar katru auto pēc izvēles var startēt viens vai divi sportisti. 2013. gada \"Radical Masters Euroseries\" sezonas kalendārs: 1. posms - 2.-3. marts – Algarves trase, Portugāle  2. posms - 27. – 28. aprīlis – Pola Rikāra trase, Francija 3. posms – 13.-14. jūlijs – Silverstounas trase, Lielbritānija 4. posms – 7.-8. septembris – Spā-Frankošampas trase, Beļģija  5. posms – 5.-6. oktobris – Moncas trase, Itālija 6. posms – 9.- 10. novembris – Katalonijas trase, Spānija", "link": "https://www.delfi.lv/auto/42826676/motorusports/43116908/konstantins-calko-sezonu-iesak-ar-otro-vietu-radical-masters-euroseries-sacikstes"},
{"title": "Niko Rosbergs uzvar kvalifikācijā Bahreinā; Fetels paliek ārpus desmitnieka", "category": "Auto", "body": "Ar pārliecinošu \" Mercedes \" pārsvaru noslēdzās arī Bahreinas GP kvalifikācija, kur pole izcīnīja  Niko Rosbergs . Vācietim tā bija pirmā pole šajā sezonā un otrā pēc kārtas Bahreinas GP izcīņā. Kamēr visi piloti pirmās kvalifikācijas sesijas pirmajā daļā veica vismaz vienu lidojošo apli, \"Williams\" komanda turpināja demonstrēt ļoti pašpārliecinātu sniegumu un abi piloti pirmo reizi trasē devās tikai pēdējās piecās pirmās sesijas minūtēs. Ar mīkstām riepām Botass uzrādīja otro laiku, bet Masa ceturto. Tostarp \"Mercedes\" piloti pirmo kvalifikācijas daļu pārvarēja ar vienu lidojošo apli ar cietākajām riepām. \"Lotus\" komandai nācās cīnīties par izkļūšanu no Q3 un galarezultātā Pastors Maldonādo bija pirmais, kas izkrita pirmajā kvalifikācijas kārtā, kamēr Romēns Grožāns bija pēdējais, kas iekļuva otrajā kārtā. Aiz svītras palika arī abi \"Caterham\" un \"Marussia\" piloti, kā arī \"Sauber\" pilots Adrians Zutils. Otrajā kvalifikācijas kārtā lielākais pārsteigums bija Sebastiana Fetela izstāšanās – vācietis vēlāk ziņoja, ka problēmas sagādāja pārslēgšanās uz zemākiem pārnesumiem. Tostarp Fetela komandas biedrs Daniels Rikjardo uzrādīja trešo apļa laiku, tomēr austrālietis saņems 10 starta pozīciju sodu par incidentu Malaizijas sacīkstē. Kopā ar Fetelu otrajā kvalifikācijas kārtā aiz svītras palika arī Niko Hilkenbergs, kas kļuva par otru lielāko pārsteigumu. Ārpus ātrāko desmitnieka palika arī abi \"Toro Rosso\" piloti Daņila Kvjats un Žans Ēriks Verņē, kā arī Estebans Gutjeress un Romēns Grožāns. Ar pirmo mēģinājumu izšķirošajā kārtā par 0,3s ātrāks nekā komandas biedrs bija Niko Rosbergs, kamēr trešo labāko apļa laiku uzrādīja Valteri Botass. Turklāt Rosberga rezultāts tikai par sekundi atpalika no pērnā gada pole rezultāta Bahreinas trasē. Arī otrajā mēģinājumā nekas neminījās pirmajā starta rindā, jo Luiss Hamiltons savā mēģinājumā pieļāva kļūdu. Tostarp trešo rezultātu uzrādīja Rikjardo, kurš saņems 10 starta pozīciju sodu, bet ceturtais palika Botass. Interesanti, ka Kimi Raikonens pirmo reizi šajā sezonā kvalifikācijā bija ātrāks par komandas biedru Fernando Alonso. Bahreinas GP starta kārtība", "link": "https://www.delfi.lv/auto/42826676/motorusports/44372249/niko-rosbergs-uzvar-kvalifikacija-bahreina-fetels-paliek-arpus-desmitnieka"},
{"title": "'Nissan GT-R' īpaši sportiskajā 'Nismo' versijā", "category": "Auto", "body": "Kompānija \" Nissan \" oficiāli atklājusi superauto \"GT-R\" īpaši sportisko modifikāciju \"Nismo\". Plašākai sabiedrībai automobilis pirmo reizi tiks parādīts mēneša beigās notiekošajā Tokijas autoizstādē. \"Nissan GT-R Nismo\" aprīkots ar modernizētu 3,8 litru sešcilindru turbomotoru, kā jauda no standarta 550 zirgspēkiem palielināta līdz 605 ZS, kas pieejami pie 6800 apgr./min. Savukārt dzinēja maksimālais griezes moments pieaudzis par 18 ņūtonmetriem – līdz 650 Nm. Vēl \"Nismo\" versijai salīdzinājumā ar standarta \"GT-R\" ir stingrākas balstiekārtas atsperes un amortizatori, kā arī resnāki šķērsstabilizatori. Savukārt amortizatoru darbības režīmi no \"Comfort\", \"Normal\" un \"R\" tagad pārsaukti par \"Track\", \"Race\" un \"Race Plus\". \"Nismo\" modifikācijai ir arī papildus virsbūves aerodinamiskie elementi, bet aizmugurējais antispārns pie 300 km/h braukšanas ātruma nodrošina papildus 100 kg piespiedējspēku. Par papildus samaksu pieejami \"Öhlins\" amortizatori, kas pieregulēti atbilstoši klienta individuālajām vēlmēm. Kā norāda ražotājs, \"Nissan GT-R Nismo\" leģendāro Nirburgringas trasi Vācijā spēs izbraukt septiņās minūtēs un 8,69 sekundēs, kas ir aptuveni par 10 sekundēm ātrāk nekā standarta \"GT-R\" labākais rezultāts šajā trasē.", "link": "https://www.delfi.lv/auto/42826674/modelu-jaunumi-testi/43828872/nissan-gt-r-ipasi-sportiskaja-nismo-versija"},
{"title": "'BMW 3.0 CSL Hommage' prototips", "category": "Auto", "body": "Kompānija  BMW  prezentējusi jaunu konceptuālu automobili – \"3.0 CSL Hommage\", kas izgatavots par godu 70. gadu sportiskajam \"3.0 CSL\" (E9 – rūpnīcas indekss). \"Hommage\" sērijas prototipi ir veltīti BMW markas vēsturiskajiem spēkratiem un demonstrē, cik nozīmīga ir automobiļa markas vēsture nākotnes produktiem. CSL abreviatūra atšifrējama kā \"Coupe Sport Leichtbau\" jeb \"Viegla sportiskā kupeja\". Oriģinālais \"BMW 3.0 CSL\" bija par 200 kilogramiem vieglāks nekā standarta \"3.0 CS\", kas 70. gados bija liels sasniegums. Lai arī jaunais \"BMW 3.0 CSL Hommage\" prototips nav izgatavots uz kāda šobrīd eksistējoša modeļa, tas jau startā radīts maksimāli viegls. Ja oriģinālajā \"CSL\" svara samazināšanai konstrukcijā plaši tika pielietots alumīnijs, tad jaunajā prototipā maksimāls vieglums panākts, izmantojot oglekļa šķiedru. Autoražotājs neatklāj detalizētāku informāciju par \"BMW 3.0 CSL Hommage\" tehniskajiem risinājumiem, vien atklāj, ka tam ir hibrīda spēka agregāts, kurā iekļauts arī sešcilindru benzīna motors.", "link": "https://www.delfi.lv/auto/42826674/modelu-jaunumi-testi/46006635/bmw-30-csl-hommage-prototips"},
{"title": "Konstantīns Calko izcīna sensacionālu uzvaru NEZ 'Legend Car' čempionāta Rīgas posmā", "category": "Auto", "body": "NEZ \"Legend Car\" čempionāta 2. posmā, kas risinājās  CSDD  Biķernieku trasē, negaidītu, bet skaistu uzvaru izcīnīja latviešu sportists  Konstantīns Calko , kurš finišēja līdzjutēju aplausu pavadīts, informē sacensību rīkotāji. Kopumā CSDD Biķernieku trasē uzvarētāji tika noskaidroti četrās ieskaites klasēs, kopā piedaloties 77 dalībniekiem no Baltijas, Skandināvijas, Gruzijas, Baltkrievijas un Krievijas. Visgaidītākās uz starta bija 29 \"Legend Car\" klases automašīnas, no kurām astoņas pilotēja Latvijas sportisti. Cīņa par uzvarētāja titulu katrā no trim braucieniem bija neticami spraiga, jo par uzvaru cīnījās gan Somijas čempions Henrijs Tuomala, gan pasaules čempions Emils Persons un citi ātrākie Somijas braucēji. Latviešu līdzjutējiem par prieku veiksmīgākais šoreiz izrādījās Latvijas autosportists Konstantīns Calko, kurš visos trīs braucienos uzrādīja lielisku sniegumu un stabilitāti, kas ļāva izcīnīt uzvaru posmā. Pirmajos divos braucienos Calko izcīnīja 3. vietu, kamēr uzvaras sadalīja somu sportisti Henrijs Tuomala un Matias Hertens. Posma kopvērtējuma uzvaru izšķīra tieši noslēdzošais sacīkšu brauciens, kurā kontaktu cīņas rezultātā bija spiests izstāties Henrijs Tuomala, savukārt Matias Hertens finišēja tikai 7. vietā. Calko trešajā braucienā aizvadīja spraigu cīņu ar pasaules čempionu Emilu Personu, taču piekāpās viņam noslēdzošajā sacīkšu aplī un finišēja otrajā vietā. Ar to pietika, lai Latvijas sportists ar četru punktu pārsvaru izcīnītu negaidītu uzvaru posma kopvērtējumā. Otro vietu ieguva Matiass Hertens, savukārt trešais kopvērtējumā bija vēl viens somu braucējs Marko Kilpia. Otrs ātrākais no latviešu braucējiem bija Uldis Timaks, kurš visos braucienos stabili turējās pirmajā desmitniekā un kopvērtējumā ieguva augsto 4. vietu. Pieredzējušajam Jānim Horelikam šoreiz desmitais labākais rezultāts. \"Treniņos un kvalifikācijā somu un zviedru sportisti bija par divām sekundēm aplī ātrāki, tomēr īsi pirms pirmā sacensību brauciena manai komandai izdevās novērst būtisku tehnisku problēmu, kas man ļāva uzrādīt daudz labāku sniegumu. Esmu ļoti priecīgs un apmierināts ar aizvadītajām sacīkstēm,\" pēc finiša atzina Konstantīns Calko. Noslēdzošajā sacīkšu braucienā nopietnu avāriju piedzīvoja latviešu \"Legend Car\" braucējs Mārtiņš Niedols, kura automašīna pēc sadursmes apmeta vairākus kūleņus, tomēr pēc ārstu apskates tika secināts, ka ar sportistu viss ir kārtībā un cietusi ir tikai automašīna. Nākamais un noslēdzošais NEZ \"Legend Car\" čempionāta posms notiks Somijā, Ahvenistes trasē 10. un 11. septembrī. Šo posmu plāno apmeklēt arī lielākā daļa no Latvijas \"Legend Car\" braucējiem.", "link": "https://www.delfi.lv/auto/42826676/motorusports/47661001/konstantins-calko-izcina-sensacionalu-uzvaru-nez-legend-car-cempionata-rigas-posma"},
{"title": "F-1 skandāls saasinās - Raikonens sola boikotēt atlikušos 'Grand Prix' posmus", "category": "Auto", "body": "Kimi Raikonena un \" Lotus \"  F-1  komandas nesaskaņas turpina paplašināties - nu jau somu pilots piedraudējis boikotēt atlikušos divus šīs sezonas \" Grand Prix \" posmus, jo komanda viņam nemaksā algu, vēsta britu mediji. Jau šajā sacīkstē, Abu Dabi \"Grand Prix\" Raikonens piekrita piedalīties pēdējā brīdī, bet nākamajās divās sola palikt mājās. \"Es atbraucu uz šejieni tikai tāpēc, ka ceru panākt risinājumu,\" BBC citē Raikonenu. \"Ceru, ka viss tika atrisināts un mēs pabeigsim sezonu godam. Ja tas neizdosies, situācija būs nepatīkama.\" Raikonens apgalvo, ka visu šo gadu \"Lotus\" komanda viņam nav samaksājusi nevienu centu. Somu pilota alga ir astoņi miljoni eiro, plus piemaksa 50 tūkstoši eiro par katru punktu. Tas nozīmē, ka uz šo brīdi komanda viņam ir parādā 17,15 miljonus eiro par šo sezonu vien, un arī par 2012.gadu Raikonens neesot saņēmis algu. \"Lotus\" komanda, kurai ir finansiālas problēmas, izteikusies, ka svarīgāk ir samaksāt pārējiem darbiniekiem, jo Raikonens tik un tā jau esot miljonārs un viņa dzīve ir nodrošināta. \"Es saprotu viņu nostāju, taču ja man tiek stāstīts kaut kas pavisam cits... Ja kāds domā, ka es nestrādāju komandas labā un nerūpējos par to, tad tā tas gluži nav,\" saka Raikonens. \"Es cenšos katrā sacīkstē sasniegt maksimāli labāko rezultātu.\" Pēc Abu Dabi F-1 kalendārā atlikušas vēl divas sacīkstes - ASV \"Grand Prix\" Ostinā un Brazīlijas \"Grand Prix\" Interlagosas trasē.", "link": "https://www.delfi.lv/auto/42826676/motorusports/43780110/f-1-skandals-saasinas-raikonens-sola-boikotet-atlikusos-grand-prix-posmus"},
{"title": "'Lotus' F-1 komandas investori vienības sastāvā vēlas redzēt Hulkenbergu", "category": "Auto", "body": "\" Lotus \"  F-1  komandas naudas devēji vēlas šīs vienības sastāvā nākamajā sezonā redzēt vācieti Niko Hulkenbergu, kurš šobrīd pārstāv \" Sauber \" komandu. Kā zināms, \"Lotus\" komandā nākamgad vairs nebrauks soms  Kimi Raikonens , kurš  noslēdzis vienošanos ar \"Ferrari\" . Līdz ar to šobrīd tiek meklēts viņa aizstājējs un kā reālākais kandidāts tiek uzskatīts tieši Hulkenbergs. Otrs \"Lotus\" pilots arī nākamsezon būs francūzis Romēns Grožāns. \"Es gribētu, lai Raikonena un nākamā \"Lotus\" pilota, kurš, visticamāk, būs Hulkenbergs, pāreja noritētu raitāk, taču dzīvē lietas dažreiz nenotiek tik vienkārši,\" izteicies kompānijas \"Quantum Motorsports\" vadītājs Mansūrs Ijazs. Šis uzņēmums, kas nesen vēl tika saukts par \"Infinity Racing Partners Limited\", iegādājies 35% \"Lotus\" komandas akciju. \"Kā nākamie īpašnieki un akciju turētāji vēlamies, lai tas būtu tieši Hulkenbergs.\" \"Varu pateikt, ka līgums ar šo pilotu ir jau sagatavots un gatavs parakstīšanai. Zinām, ka Hulkenbergs ir sajūsmināts par pievienošanos komandai, un, domāju, tas tikai ir īsa laika jautājums, lai visas detaļas tiktu noformētas. Viņš ir nākotnes braucējs, turklāt jau ar pietiekami ilgu karjeru un nākamo piecu septiņu gadu laikā var izspraukties līdz pašai augšai, ja būs nodrošināts ar labu bolīdu, labām tehnoloģijām un spēcīgu komandu aiz viņa,\" uzskata Ijazs. Kā zināms, \"Lotus\" jau krietnu laiku cīnās ar finansiālām nedienām, turklāt tā Raikonenam nav samaksājusi algu vairāk nekā 17 miljonu eiro apmērā. Pats somu braucējs izteicies, ka  varētu boikotēt sezonas pēdējās divas sacīkstes . Hilkenbergs šobrīd pasaules čempionāta kopvērtējumā pēc 17 posmiem ar 39 punktiem atrodas 11.vietā. Savukārt labākais no \"Lotus\" braucējiem ir Raikonens, kurš izcīnījis 183 punktus un divus posmu līdz sezonas beigām atrodas kopvērtējuma trešajā pozīcijā.", "link": "https://www.delfi.lv/auto/42826676/motorusports/43786312/lotus-f-1-komandas-investori-vienibas-sastava-velas-redzet-hulkenbergu"},
{"title": "BMW parādījis bezpilota rodsteru", "category": "Auto", "body": "Kompānija  BMW  pašlaik Lasvegasā notiekošajā starptautiskajā elektronikas izstādē CES prezentējusi bezpilota automobili \"i Vision Future Interaction\". Konceptuālais automobilis izstrādāts uz rodstera prototipa \"BMW i8 Spyder\" bāzes un demonstrē, kā varētu izskatīties šīs markas bezpilota spēkrata tehnoloģijas. \"BMW i Vision Future Interaction\" aprīkots ar jaunas paaudzes projekcijas ekrānu. Savukārt uz priekšējā paneļa ir 21 collas ekrāns, kas bezpilota braukšanas režīmā var kalpot arī kā multimediju sistēmas ekrāns, piemēram, interneta mājaslapu pārlūkošanai vai filmu skatīšanai. Tāpat šim spēkratam ir žestu atpazīšanas sistēma, kas jau distancēti spēj atpazīt, piemēram, kuru pogu vēlaties nospiest. \"BMW i Vision Future Interaction\" ir trīs braukšanas režīmi – \"Pure Drive\", \"Assist Mode\" un \"Auto Mode\". Pirmajā gadījumā par spēkrata vadību atbild tikai pats autovadītājs, otrajā gadījumā pievienojas braukšanas asistents, kas ļauj automātiski izvairīties no pēkšņiem šķēršļiem uz ceļa.", "link": "https://www.delfi.lv/auto/42826674/modelu-jaunumi-testi/46915863/bmw-paradijis-bezpilota-rodsteru"},
{"title": "Nitiša komandas biedrs Anglijas posmā būs Nelsons Pikē juniors", "category": "Auto", "body": "Latvijas pilota Reiņa Nitiša komandas biedrs gaidāmajā pasaules rallijkrosa čempionāta posmā Laidenhilas trasē Anglijā būs bijušais  F-1  pilots Nelsons Pikē juniors, vēsta seriāla mājas lapa. Pikē startēs \"RX Lites\" klasē, pārstāvot \"Olsbergs MSE\" komandu, kurā šosezon brauc arī Nitišs, gan \"SuperCar\" klasē. Brazīliešu pilotam Anglijas posmā būs deviņi konkurenti. \"Esmu ļoti iepriecināts par uzaicinājumu startēt Anglijā,\" saka Pikē. \"Es ilgu laiku esmu dzīvojis Lielbritānijā un uzvarējis te F-3 čempionātā, bet kopš manām pēdējām sacīkstēm Anglijā pagājuši jau pieci gadi. Priecājos par doto iespēju kaut ko vairāk uzzināt par rallijkrosu un iepazīties ar Eiropas braucējiem. Šīs man būs pirmās \"RX Lite\" sacensības un labs treniņš \"X Games\".\" Kā zināms,  pasaules rallijkrosa čempionātā piedalās arī bijušais F-1 čempions Žaks Vilnēvs , kurš startē \"SuperCar\" ieskaitē.", "link": "https://www.delfi.lv/auto/42826676/motorusports/44521374/nitisa-komandas-biedrs-anglijas-posma-bus-nelsons-pike-juniors"},
{"title": "'BMW M550d' būs ar 380 ZS jaudīgu trīs turbīnu dīzeļdzinēju", "category": "Auto", "body": "Saskaņā ar mediju rīcībā nonākušajiem datiem, \"BMW M550d\" tiks komplektēts ar sešcilindru dīzeļdzinēju, kas aprīkots ar trim turbīnām. Motora griezes moments būs 700 Nm. Tādējādi šī modifikācija būs kā alternatīva jau pazīstamajai \"BMW 550i\" benzīna dzinēja modifikācijai, kas attīsta 408 ZS un 600 Nm. Pēc provizoriskas informācijas, \"BMW M550d\" modifikācija būs kā sedana (F10 – rūpnīcas indekss), tā arī universāļa (F11) versijā; kā ar aizmugurējo, tā arī visu riteņu piedziņu. Gaidāms, ka šis triju turbīnu dīzeļdzinējs vēlāk būs pieejams arī \"BMW X5\" un \"X6\" modelim.", "link": "https://www.delfi.lv/auto/42826674/modelu-jaunumi-testi/41886393/bmw-m550d-bus-ar-380-zs-jaudigu-tris-turbinu-dizeldzineju"},
{"title": "VW izgatavojis viena litra motoru ar 272 ZS", "category": "Auto", "body": "Koncerns \" Volkswagen \" (VW) pašlaik notiekošajā Vīnes motoru simpozijā prezentējusi savus jaunākos spēka agregātus. Viens no interesantākajiem ir viena litra trīscilindru turbomotors ar 272 zirgspēkiem. VW pagaidām neatklāj, vai jaunais viena litra motors ir vēl izstrādes stadijā un prezentētais ir vien tā prototips vai arī tas ir gatavs sērijveida ražošanai. Tik lielu jaudu no samērā tik maza motora izdevies panākt, jo turbīnai ir arī elektriskais pastiprinātājs (e-booster). Motora rūpnīcas indekss ir EA211, tas attīsta 272 ZS un 270 ņūtonmetru griezes momentu. Vēl VW prezentēja arī jauno sešlitru V12 benzīna motoru, kas attīsta 608 ZS (pie 6000 apgr./min) un 900 Nm griezes momentu, kas pieejams diapazonā no 1500 līdz 4500 apgr./min. Autoražotājs apgalvo, ka šis būs visekonomiskākais 12 cilindru motors luksusa auto segmentā. Atkarībā no spēkrata, kurā tas tiks uzstādīts, VW sola, ka W12 motors nodrošinās paātrinājumu mazāk nekā četrās sekundēs līdz 100 km/h un ļaus luksusa automobilim traukties ar vairāk nekā 300 km/h. Jaunais sešlitru W12 motors tiks piedāvāts nākamās paaudzes \" Audi  A8\" limuzīnam, \" Bentley  Bentayga\" apvidus automobilim, kā arī, iespējams, nākamās paaudzes \"Phaeton\" sedanam.", "link": "https://www.delfi.lv/auto/42826658/zinas/45950187/vw-izgatavojis-viena-litra-motoru-ar-272-zs"},
{"title": "Foto: Jaunā 'Audi Q7' prezentācija Andrejsalā", "category": "Auto", "body": "Otrdienas vakarā, 9. jūnijā, Rīgā tika prezentēts jaunās paaudzes apvidus automobilis \" Audi  Q7\". Uz svinīgo pasākumu Andrejsalas restorānā \"Aqua Luna\" bija aicināti aptuveni 400 viesu. Baltijas tirgū vēl pirms prezentācijas par jauno \"Audi Q7\" noslēgti jau 35 pārdošanas līgumi, no kuriem aptuveni puse – Latvijā. \"Audi Q7\" ir viens no četru gredzenu zīmola flagmaņiem. \"Audi\" apvidus automobiļu veiksmes stāsts aizsākās 2006. gadā, kad tirdzniecībā tika laists pirmās paaudzes \"Q7\". Kopš tā laika uzņēmums ir pārdevis vairāk nekā divus miljonus \"Q\" saimes modeļu, tostarp vairāk nekā pusmiljonu \"Q7\" automobiļu. Otrās paaudzes \"Audi Q7\" ir veidots jaunajā \"QDesign\" dizaina valodā. Turklāt tas ir daudz efektīvāks, vieglāks un ietilpīgāks nekā iepriekšējais modelis. Tagad tas sver par 325 kg mazāk un ir viens no vieglākajiem apvidniekiem klasē. Tā motori patērē par 28% mazāk degvielas. Automobiļa aprīkojumu papildina daudzas jaunas autovadītāja palīgsistēmas un plašs informācijas un izklaides sistēmu klāsts, piemēram, \"Audi\" virtuālā autovadītāja kabīne.", "link": "https://www.delfi.lv/auto/42826658/zinas/46085343/foto-jauna-audi-q7-prezentacija-andrejsala"},
{"title": "Jauni attēli ar ekskluzīvā interjera 'Audi A8' limuzīnu", "category": "Auto", "body": "Kompānija \" Audi \" publicējusi jaunus attēlus ar \"A8\" limuzīna ekskluzīvo modifikāciju \"exclusive\", kas kopumā tiks izgatavota tikai 50 vienībās un atšķirsies ar īpašu interjera apdari. \"Audi A8 exclusive\", kas būs pieejams tikai pagarinātās riteņu garenbāzes versijā ar 500 zirgspēku jaudīgo W12 dzinēju. No standarta \"A8\" flagmaņa tas atšķiras ar ekskluzīvu interjera apdari. Dekori ir veidoti no \"Fine Grain Olive Ash Natural Silver Brown\" krāsas ādas. To pelēkbrūnais tonis harmonizē ar granītpelēkajiem dizaina elementiem, šuvēm un sēdekļu centrālajiem ielaidumiem. Granītpelēkais tonis ir izmantots arī stūrē, durvju augšējos paneļos un priekšējā paneļa augšējā daļā, bet pats priekšējais panelis ir pārklāts ar smalku \"Nappa\" ādu. Griestu tapsējums ir no \"Alcantara\" materiāla \"Snow White\" krāsā, aizmugurējais plaukts ir pārklāts ar šo pašu materiālu \"Cognac Brown\" krāsā, bet paklāji ir \"Jet Gray\" krāsā. Katram \"Audi A8 exclusive\" automobilim uz durvju sliekšņa apdares būs īpašs logo.", "link": "https://www.delfi.lv/auto/42826674/modelu-jaunumi-testi/43829394/jauni-atteli-ar-ekskluziva-interjera-audi-a8-limuzinu"},
{"title": "Calko gandrīz izdodas uzvarēt, Imolas ELMS posmā izcīnīta otrā vieta", "category": "Auto", "body": "Autosportists  Konstantīns Calko  no Latvijas kopā ar savu komandu izcīnījis otro vietu LMP3 klasē Eiropas Lemānas čempionāta (ELMS) otrajā posmā, kas norisinājās brīvdienās Itālijā. Četru stundu sacensībās leģendārajā Imolas sacīkšu trasē, kas nosaukta par godu Enco Ferrari un viņa dēlam Dino, Calko pārstāvētā \"SVK by Speed Factory\" komandai LMP3 klasē pretī stājās vēl četras ekipāžas, portālu DELFI informēja sportista pārstāvji. Calko šajā trasē iepriekš savā karjerā vēl nebija startējis, turklāt komandai šis bija tikai otrais starts ELMS čempionātā, līdz ar to pats sportists necerēja, ka varētu izdoties pacīnīties par uzvaru. Treniņbraucieni liecināja, ka \"Ginetta- Nissan \" prototipam aizvien pietrūkst jaudas, bet tad komandas mehāniķiem izdevās paveikt neticamo un auto jaudu palielināt par aptuveni 50 zirgspēkiem. Pateicoties šim iepriekš neizmantotajam potenciālam, gandrīz visu sacīksti vadībā atradās tieši Calko un viņa abu komandas biedru pilotētais spēkrats. Jau sākumā no trases pamanījās izlidot Calko komandas biedrs Dainis Matijošaits, kurš tādā veidā zaudēja aptuveni minūti. Vēlāk mazliet paveicās, jo trasē devās drošības auto un uz veiksmīgas boksu apmeklējuma stratēģijas rēķina zaudēto laiku daļēji izdevās atgūt, paceļoties uz otro vietu. Tobrīd pie mašīnas stūres sēdēja Calko, vēlāk spējot pārņemt sacīkstes vadību. Lai pabeigtu četras stundas garo sacīksti, \"SVK by Speed Factory\" komanda veica 124 apļus un aptuveni divas trešdaļas no distances bija vadībā LMP3 klasē. Kad ritēja sacensību pēdējā stunda, tābrīža līderi Calko tiesneši iesauca boksos, jo mašīnas priekšējie lukturi bija palikuši pārāk nespodri. Tādā veidā tika zaudētas vērtīgas piecas minūtes un pirmā vieta klasē. Uzvaru LMP3 klasē guva \"University Of Bolton\" vienība, kuras sastāvā startēja Robs Gerofols, Jenss Petersens un Mortens Donss. \"SVK by Speed Factory\" komanda ar pilotiem Calko, spāni Fusteru un lietuvieti Matijošaiti, atpalika divus apļus, izcīnot otro vietu. 11. un 12. jūlijā Austrijā norisināsies ELMS sezonas trešais posms.", "link": "https://www.delfi.lv/auto/42826676/motorusports/45981599/calko-gandriz-izdodas-uzvaret-imolas-elms-posma-izcinita-otra-vieta"},
{"title": "Baumanis: veiksim labojumus regulējumos un mēģināšu otro dienu sākt ar labu rezultātu", "category": "Auto", "body": "Atgādinām, ka Baumanis \"Super 1600\" klasē pēc trim kvalifikācijas braucieniem kopvērtējumā ir trešajā vietā.  Portāls \"Delfi\" pēc pirmās dienas aicināja Jāni Baumani uz īsu sarunu. Trešā vieta izklausās labi, bet neesmu īsti apmierināts ar pēdējo šodienas braucienu, jo mašīna īsti neklausīja. Kopvērtējuma trešā vieta noderēs nākamajā dienā. Tagad zinām mašīnas regulējumus, kurus ir jāpārtaisa, uzmanību pievēršot ātrumkārbai. Ir vēlme un mērķtiecība rītdienu uzsākt ar labāku rezultātu. Rīt visam ir jābūt labi. Man pirmajā braucienā bija otrā pozīcija, kas ir gandrīz iekšmala, tad man izdevās izraut startu un uzvarēt braucienu, tad otrajā \"hītā\" sanāca startēt no pašas ārmalas. Iepriekš vēroju, ka no ārmalas neviens netika augstāk par ceturto vietu, bet man izdevās nokļūt otrajā pozīcijā un cīnīties ar citiem braucējiem. Pēdējā braucienā man nesanāca starts, vai precīzāk pārējiem tas sanāca ļoti labs, taču nebija tas, ko biju gaidījis. Acīmredzot ne vienmēr var paļauties uz savu pārliecību. Šogad konkurenti man arī ir ļoti spēcīgi. To atzīst arī tie braucēji, kas šajā klasē startē vairākus gadus, bet ir interesanti. Kļūdas nevar pieļaut, jo viena kļūda var sabojāt visu braucienu. Ir jācīnās līdz galam, jo viena neveiksme kādā no līkumiem var atmaksāties arī nākamajos pagriezienos. Tā kā rīt mēģināšu nepieļaut kļūdas.  Šādā trasē nekad neesmu braucis, tā atšķiras no visām trasēm, kurās esmu braucis. Šeit ir ātri un nepārredzami pagriezieni, kas liek koncentrēties uz visiem 110 procentiem. Ir \"jāspiež grīdā\" un jādomā par nākamiem trim līkumiem. Šeit ir ļoti interesanti, bet vajadzīgs laiks, lai pie tās pierastu. Šobrīd esmu veicis 16 apļus šajā trasē un ierindojos trešajā vietā. Cerams, ka rīt būs labāk. Ir sarežģīti, kad esi reizi jau uzvarējis. Sajūtas ir tādas, ka visi no manis tagad prasa tikai uzvaras, bet šogad ir spēcīgs čempionāts. Četros posmos bijuši trīs dažādi uzvarētāji, tas parāda, ka viss nav tik vienkārši.  Šajā trasē ir viens stabils līderis – čehs Smetana, kurš brauc bez kļūdām. Konkurence šo visu padara interesantāku gan braucējiem, gan līdzjutējiem, kuriem gribas sadursmes un apdzīšanas.", "link": "https://www.delfi.lv/auto/42826676/motorusports/44692338/baumanis-veiksim-labojumus-regulejumos-un-meginasu-otro-dienu-sakt-ar-labu-rezultatu"},
{"title": "Masas vietā es arī nebūtu klausījis komandas pavēlei, apgalvo F-1 leģenda Moss", "category": "Auto", "body": "Leģendārais britu  F-1  pilots Stērlings Moss atbalsta Felipes Masas rīcību Malaizijas \" Grand Prix \" laikā, kad brazīliešu pilots ignorēja \" Williams \" komandas pavēli palaist garām savu somu kolēģi Valteri Botasu. \"Ja līgumā nav iekļauts punkts, ka jums ir jālaiž garām komandas biedrs, tad ar viņu ir jācīnās kā ar jebkuru citu pretinieku trasē. Bet līgumu, kurā būtu iekļauts šāds punkts, personīgi es neparakstītu,\" intervijā \"Motorsport Magazine\" izteicies Moss. \"Es komandas biedru esmu palaidis garām tikai vienreiz, un tas bija Huans Manuels Fanhio. Un izdarīju es to tikai aiz cieņas.\" \"Sezonas beigās var parādīties pamatojums, kāpēc palaist garām komandas biedru, ja viņam ir lielākas izredzes pacīnīties par uzvaru čempionātā, bet šis bija tikai otrais posms sezonā. Masas vietā es būtu rīkojies tieši tāpat,\" uzsver Moss. Malaizijas \"Grand Prix\" Masa izcīnīja septīto, Botass - astoto vietu.", "link": "https://www.delfi.lv/auto/42826676/motorusports/44361747/masas-vieta-es-ari-nebutu-klausijis-komandas-pavelei-apgalvo-f-1-legenda-moss"},
{"title": "Džensons Batons svin 250. 'Grand Prix' jubileju", "category": "Auto", "body": "2009.gada  F-1  pasaules čempions Džensona Batons šajā nedēļas nogalē Bahreinā piedalīsies savā 250. \" Grand Prix \" sacīkstē. Viņš būs tikai piektais pilots F-1 vēsturē, kurš sasniedzis šo iespaidīgo skaitli. Līdz šim 250 \"Grand Prix\" sacīkstes aizvadījuši brazīlietis Rubenss Baričello, kam pieder rekords - starts 326 F-1 posmos, vācietis  Mihaels Šūmahers  (307), itāļi Rikardo Patrēze (256) un Jarno Trulli (252). Interesanti, ka savā  200. \"Grand Prix\" sacīkstē Batons izcīnīja uzvaru . Cik laimīga viņam būs šī jubilejas sacikste? Pievēršanās autosportam britu pilotam Džensonam Batonam bija zvaigznēs ierakstīta - Džons un Saimona Batoni vārdu savam jaundzimušajam dēlam deva par godu ģimenes draugam Ērlingam Džensenam, dāņu rallijkrosa pilotam, ar kuru jaunībā sacentās Džons Batons. Aktīvais un kustīgais Džensons mierīgs bija tikai tad, kad pa televizoru skatījās autosporta sacīkstes. Pārējā laikā viņam vajadzēja braukt pašam. Septītajā dzimšanas dienā uzdāvinātais miniatūrais motocikls nebija ilgam laikam, bet ar nākamo Ziemassvētku dāvanu - 60 kubikcentimetru kartingu astoņus gadus vecais  Džensons Batons  izcīnīja savu pirmo uzvaru savā pašā pirmajā sacīkstē un paziņoja tēvam, ka būs F-1 čempions. Džons Batons visādi atbalstīja dēlu un maksāja par viņa aizraušanos, līdz 11 gadu vecumā Džensons, uzvarējis visās 34 sacīkstēs Lielbritānijas kartinga čempionātā kadetu klasē, noslēdza profesionāļa līgumu ar Itālijas komandu. 17 gadu vecumā Batons kļuva par jaunāko Eiropas \"Formula Super A\" čempionāta uzvarētāju. Neskatoties uz uzvarām, tituliem un panākumiem, Džensonu Batonu piemeklēja līdzīgs liktenis kā leģendāro brazīlieti Airtonu Sennu - abiem neizdevās tikt pie autovadītāja apliecības ar \"pirmo piegājienu\". Batons savu eksāmena instruktoru esot pārbiedējis, lielā ātrumā izbraucot cauri šaurai spraugai starp mašīnām... Lai gan Džensons Batons jau 18 gadu vecumā bija izcīnījis Lielbritānijas \"Formula  Ford \" čempiona titulu un parādījis pārliecinošu sniegumu, braucot ar vienu vairākkārtējā F-1 čempiona Alēna Prosta mašīnām, zvanu no slavenā britu F-1 komandas īpašnieka Frenka  Viljamsa viņš sākumā noturējis par joku. Džensons krogā kopā ar draugiem dzimtajā Fromas pilsētā atzīmēja Ziemassvētkus, kad atskanēja šis telefona zvans ar uzaicinājumu uz testu sesiju, kas patiesībā izrādījās darba piedāvājums. Cīņā par testpilota vakanci Džensons pārspēja savu konkurentu un piecas dienas pirms puiša 20 dzimšanas dienas Frenks Viljamss pavēstīja, ka viņš ir pieņemts. Tēvs un dēls neslēpa prieka asaras viens no otra. Savā debijas sezonā Džensons Batons kļuva jaunāko tā brīža punktu guvēju F-1, bet uz nākamajiem diviem gadiem tika izīrēts \"Benetton\" komandai. Slava jaunajam pilotam gan diezgan ātri \"sakāpa galvā\" - modeles par draudzenēm, dzīvoklis Monako, 21 metru gara jahta, \"Ferrari\" automašīnas, un dzīvesveids, kas, paša vārdiem runājot, gandrīz esot sagrāvis viņa karjeru. \"Benetton\" F-1 komandas boss Flavio Briatore Batonu pat esot nodēvējis par \"slinko pleiboju\". 2003.gadā Batons pievienojās \"BAR- Honda \" komandai un uzlaboja savus rezultātus, taču iemantoja iesauku \"bezuzvaru talants\". Līdz pat 2006. gadam viņa vārds neparādījās \"Grand Prix\" uzvarētāju sarakstā, līdz Ungārijas posmam, kurā Batons izcīnīja savu pirmo F-1 uzvaru. Taču \"BAR-Honda\" turpināja būt konkurētnespējīga, un Batons arī nākamos divus gadus par uzvarām posmos necīnījās. 2008.gadā Japānas autoražotājs \"Honda\" negaidīti paziņoja par aiziešanu no F-1, un komandu pārpirka Ross Brauns. Viņa zināmākais \"darba piemērs\" ir vācieša Mihaela Šūmahera septiņi F-1 čempiona tituli - tie visi izcīnīti Brauna vadībā. Sezonas sākums bija dramatisks - Džensons Batons un \"Brawn GP- Mercedes \" uzvarēja sešos no pirmajiem septiņiem sezonas posmiem. Vēlāk pārējās komandas pietuvojās Brauna formulas līmenim, taču ar iegūto sākotnējo pārsvaru un pārējās sezonas laikā nopelnītajiem punktiem pietika, lai Batons jau priekšpēdējā posmā izcīnītu F-1 čempiona titulu. 2010.gadā Batons spēra kārtējo negaidīto soli, un pievoenojās \"McLaren\" komandai, ko pārstāv joprojām. Par savu labāko uzvaru Batons sauc ne tikai pašu pirmo, 2006. gadā Ungārijā, bet arī 2011.gadā Kanādā un tajā pašā gadā Suzukas trasē Japānā. \"Kanādā es startēju kā pēdējais un uzvarēju, pēdējā aplī apsteidzot Sebastjanu [Fetelu],\" atceras Batons. \"Ja man tomēr jāizvēlas viena, vislabākā, uzvara, tā būtu Suzukā, jo šī ir īpaša trase un es uzvarēju gadu pēc postošā cunami, kas bija vēl jo īpašāk.\" Par savas F-1 karjeras mulsinošāko momentu Batons sauc 2011.gada Ķīnas \"Grand Prix\" posmā piedzīvoto. \"Es iebraucu citas komandas pitstopā! Pat tad, kad biju apstājies \" Red Bull \" boksā un mehāniķi māja, lai braucu prom, man šķita, ka esmu pie savējiem,\" smejas Batons. \"Atceros, ka pie sevis nodomāju - kas viņiem lēcies?, bet tad uzreiz sapratu, kas par lietu.\" Džensonam Batonam pa šiem 15 gadiem ir bijis diezgan daudz komandas biedru - pirmais bija  Ralfs Šūmahers , tagad - dānis Kevins Magnusens, bet par labāko kolēģi britu pilots sauc savu tautieti Lūisu Hamiltonu. \"Lūiss bijis mans interesantākais un aizraujošākais komandas biedrs,\" atzīst Batons. \"Viņš bija emocionāls, taču vienmēr superātrs. Reizes, kad es Lūisu pārspēji, man bija ļoti īpašas.\" Kamēr abi brauca vienā komandā, Džensons izcīnījis par 15 punktiem vairāk nekā Hamiltons, bet Lūisam ir par 10 \"Grand Prix\" uzvarām vairāk. Lielāko uzslavu Batons ir saņēmis no sava tēva, kurš  pagājušā gada nogalē aizgāja aizsaulē.  \"Tētis man teica - tu varbūt neesi ātrākais pilots pasaulē... taču tu esi labākais,\" stāsta F-1 čempions. \"Toreiz šie vārdi man ļoti daudz ko nozīmēja, un ir ļoti svarīgi joprojām.\"", "link": "https://www.delfi.lv/auto/42826676/motorusports/44366849/dzensons-batons-svin-250-grand-prix-jubileju"},
{"title": "Hamiltons un Rosbergs ātrākie pirmajā treniņā Bahreinā", "category": "Auto", "body": "Ar abu \" Mercedes \" pilotu ātrākajiem apļa laikiem ir noslēgusies pirmā treniņu sesija pirms Bahreinas GP izcīņas. Treniņi aizritēja sausā trasē un jau ar pirmajām minūtēm ātrākie bija \"Mercedes\" piloti Hamiltons un Rosbergs. Tikai sesijas vidusdaļā, ar svaigu riepu komplektu priekšā abiem aizsteidzās  Fernando Alonso , tomēr drīz vien sekoja \"Mercedes\" atbilde un atkal Hamiltons bija ātrāks par Rosbergu. Trešais palika Alonso, bet ceturto rezultātu uzrādīja Malaizijas GP pārsteiguma autors Niko Hilkembergs ar \"Force India\" formulu. Sesijas laikā nopietni incidenti neradās, ja neskaita, ka vairāki piloti regulēri bloķēja riteņus, izbrauca drošības joslā, bet Fernando Alonso bija spiests apstāties boksu celiņā. Bahreinas GP – Treniņi 1", "link": "https://www.delfi.lv/auto/42826676/motorusports/44370147/hamiltons-un-rosbergs-atrakie-pirmaja-trenina-bahreina"},
{"title": "'Audi' luksusa kupejas prototips 'Prologue'", "category": "Auto", "body": "Kompānija \" Audi \" pašlaik notiekošajā Losandželosas autoizstādē prezentējusi konceptuālu automobili \"Prologue\", kā veidolu izstrādājis markas jaunais galvenais dizaineris Marks Lihte. Prototips demonstrē \"Audi\" markas turpmākā dizaina attīstības virzienu. \"Audi Prologue\" ir 5,1 metru garš, bet tā riteņu garenbāze ir 2,94 metri. Tādējādi prototips ir par 35 mm īsāks nekā \"Audi A8\" limuzīns, kā arī riteņu garenbāze ir par 52 mm īsāka nekā sērijveida sedanam. Prototips aprīkots ar pneimatisko balstiekārtu un 22 collu riteņu diskiem – tikpat iespaidīgas ir keramiskās bremes, kuru disku diametrs ir 20 collas. Savukārt šī pilnpiedziņas automobiļa aizmugurējie riteņi ir pagriežami par pieciem grādiem. \"Audi Prologue\" aprīkots ar četrlitru V8 benzīna turbomotoru, kas attīsta 605 zirgspēku jaudu un 700 ņūtonmetru griezes momentu. Dzinējs sajūgts ar astoņpakāpju automātisko pārnesumkārbu un ļauj nepilnas divas tonnas smagajai luksusa kupejai no vietas līdz 100 km/h paātrināties 3,7 sekundēs. Turklāt šim spēkratam ir \"overboost\" funkcija, kura uz 15 sekundēm ļauj maksimālo griezes momentu palielināt par 50 Nm.", "link": "https://www.delfi.lv/auto/42826674/modelu-jaunumi-testi/45238082/audi-luksusa-kupejas-prototips-prologue"},
{"title": "Konstantīns Calko sašutis pēc kārtējā ELMS posma Austrijā", "category": "Auto", "body": "\"European Le Mans Series\" (ELMS) čempionāta trešo posmu Austrijā ar izstāšanos noslēdzis vienīgais Latvijas pārstāvis šajās sacensībās  Konstantīns Calko . Sportists atzīst, ka ir neapmierināts ar kompānijas \"Ginetta\" servisu \"Red Bull Ring\" trasē, jo izstāties nācās nekvalitatīvu un nepietiekamā daudzumā esošu aerodinamikas detaļu dēļ. \"SVK by Speed Factory\" komanda iepriekšējā posmā Imolā, Itālijā cīnījās par uzvaru un arī Austrijā kvalifikācijas braucieni liecināja, ka pirmā uzvara nav tālu. Diemžēl četru stundas garās izturības sacensības neizvērtās tik labas kā iecerēts. \"Trešais posms mums beidzās ar lielu neveiksmi - nesanāca nobraukt pat 75% un oficiāli neesam klasificēti. Šoreiz esmu ļoti neapmierināts ar \"Ginetta\" rūpnīcas piedāvāto servisu. Nevarējām turpināt sacensības, jo viņiem nebija līdzi detaļu un nevarējām saremontēt mašīnu,\" pēc sacensībām sašutis bija Konstantīns Calko. \"Treniņbraucieni sākās ļoti labi. Neskatoties uz to, ka pusotru mēnesi nebiju braucis ar sporta auto, pirmajā treniņā apli izdevās nobraukt tikai par 0,1 sekundi lēnāk par galveno konkurentu Čārliju Robertsonu (\"Team LNT\"). Uz otro treniņu izmainījām prototipa uzstādījumus, kā arī izmēģinājām jaunas bremžu sistēmas detaļas, taču risinājumi nepavisam nepatika un atgriezāmies pie rīta pusē izmantotajiem uzstādījumiem.\" \"Kvalifikācijā visu laiku cīnījos par pirmo vietu, bet neslēpšu, ka pieļāvu kļūdas, tāpēc kādu laiku nevarēju uzlabot rezultātu. Pēdējā aplī saņēmos un, lai gan bija kļūdas, veicu to 0.2 sekundes ātrāk par iepriekšējo labāko rezultātu, ierindojoties uzreiz aiz Robertsona,\" stāsta Calko. \"Pirms sacensību starta sanāca parunāt ar visiem vadošajiem LMP3 klases pilotiem. Pozitīvā noskaņojumā sarunājām, ka cīnīsimies līdz beigām, bet prātīgi. Sanāca tā, ka jau pirmajā aplī sākās sīva cīņa ar Robertsonu, Marku Žulzicki (\"Lanan Racing\") un GT klases braucējiem, un tā turpinājās līdz manas maiņas beigām. Dažos momentos bija tik bīstami, ka es pat brīnījos, kā izdevās izvairīties no sadursmes. Diemžēl vienā brīdī izlidoju no trases asfaltētajā drošības zonā, bet, mēģinot atgriezties trasē, pieskāros zālei un mašīnai izrāva visu difuzoru. Tas ir ārprāts, jo parasti tā nenotiek. Biju dusmīgs gan uz sevi, gan \"Ginetta\" par detaļu kvalitāti.\" Mašīna tika sataisīta 20 minūšu laikā un pēc tam trasē devās lietuvietis Dainis Matijošaits, kurš labi nobrauca savu maiņu un atdeva mašīnu komandas biedram no Spānijas, atrodoties pēdējā vietā. Hesuss uzreiz ar labiem rezultātiem sāka cīnīties un aizkļuva līdz trešajai vietai, bet tad pēkšņi piektajā līkumā viņam, braucot pa trajektoriju, izrāva difuzoru un aizmugurējās aerodinamikas elementus. \"Aautosportā tā nenotiek,\" saka calko. \"Hesuss atbrauca uz boksiem, secinājām, ka aizmuguri vēl var sataisīt, bet rūpnīcai nebija detaļu un mēs bijām spiesti pabeigt sacīksti.\" \"Kopumā esmu apmierināts ar savu ātrumu un saprotu, ka tagad droši varu braukt ar līderiem,\" saka Calko. \"Mašīnu esmu apguvis vēl vairāk, bet vienīgi ļoti žēl, ka tomēr nesanāca uz pjedestāla padziedāt himnu.\" ELMS sezonas ceturtais posms notiks 6. septembrī Francijā, Pola Rikāra trasē. Tas būs čempionāta priekšpēdējais posms.", "link": "https://www.delfi.lv/auto/42826676/motorusports/46206715/konstantins-calko-sasutis-pec-karteja-elms-posma-austrija"},
{"title": "Rekorda braucienā 'Audi A6' vidējais patēriņš – 3,7 litri uz 100 km", "category": "Auto", "body": "Ar dīzeļdzinēju aprīkots \" Audi  A6 ultra\", kas 9. jūnijā devās braucienā pa 14 Eiropas valstīm bez atkārtotas degvielas tvertnes uzpildīšanas, veiksmīgi nobraucis plānoto distanci un uzstādījis Ginesa rekordu visvairāk šķērsoto valstu skaitā. Automobilis 28 stundas brauca ar vidējo ātrumu 80 km/h un vidēji patērēja 3,7 litrus dīzeļa uz 100 km. Šis rezultāts par 0,5 litriem uz 100 km uzlabojis ražotāja norādīto vidējo degvielas patēriņu. Maršruts tika izveidots tā, lai ar automobili būtu jāšķērso pēc iespējas mazāk sastrēgumu. Tomēr ekipāžai nācās stāvēt vienā neplānotā sastrēgumā, kas bija izveidojies satiksmes negadījuma dēļ kalnu tunelī. \"Audi A6 ultra\" aprīkots ar divlitru dīzeļdzinēju, kas attīsta 190 zirgspēku jaudu. Atkarībā no versijas motors tiek sajūgts vai nu ar sešpakāpju manuālo, vai septiņpakāpju sekvenciālo \"S tronic\" pārnesumkārbu. Automobilim ir 73 litru degvielas tvertne, bet ražotāja norādītais vidējais degvielas patēriņš ir 4,2 litri dīzeļa uz 100 km.", "link": "https://www.delfi.lv/auto/42826658/zinas/46107473/rekorda-brauciena-audi-a6-videjais-paterins-3-7-litri-uz-100-km"},
{"title": "'Nissan GT-R Midnight Opal' tikai 100 vienībās", "category": "Auto", "body": "Kompānija \" Nissan \" izgatavojusi \"GT-R\" speciālo versiju \"Midnight Opal\", kas tiks izgatavota 100 vienību ierobežotā sērijā. Tehniskā ziņā \"Nissan GT-R Midnight Opal\" paliks bez izmaiņām. Tāpat kā standarta modelis, tas aprīkots ar 3,8 litru biturbo sešcilindru benzīna dzinēju, kas attīsta 550 zirgspēku jaudu. Motors sajūgts ar sešpakāpju sekvenciālo pārnesumkārbu. No vietas līdz 100 km/h superauto paātrinās 2,7 sekundēs.", "link": "https://www.delfi.lv/auto/42826674/modelu-jaunumi-testi/43490305/nissan-gt-r-midnight-opal-tikai-100-vienibas"},
{"title": "'BMW' prezentēs ekoloģisku sporta auto konceptu", "category": "Auto", "body": "“Ilgtspējība kļūst arvien būtiskāka,” preses paziņojumā pauž “BMW” kompānijas valdes loceklis Klauss Drēgers. “Ilgtermiņa attīstības konceptu jūs redzēsiet jau pēc pāris nedēļām Frankfurtes autoizstādē. “BMW EfficientDynamics Vision” prototips demonstrēs, cik efektīvi var būt sportiskie automobiļi. Jūs redzēsiet, ka ilgtermiņa attīstība nav fokusēta tikai uz agregātiem, bet arī uz dizainu un izmantotajiem materiāliem.” Gaidāms, ka ekoloģiskā sporta auto koncepts būs divvietīga kupeja ar vidusmotora komponējumu, kas ietvers “BMW EfficientDynamics” ekoloģiskās programmas jaunākos sasniegumus. Vai sportiskā auto koncepts būs elektromobilis vai hibrīds, pagaidām nav zināms.", "link": "https://www.delfi.lv/auto/42826674/modelu-jaunumi-testi/25965919/bmw-prezentes-ekologisku-sporta-auto-konceptu"},
{"title": "Biķernieku rallijkrosa trasē šonedēļ tiks pabeigta 'netīrā seguma' būvniecība", "category": "Auto", "body": "CSDD  Biķernieku kompleksās sporta bāzes rallijkrosa trasē ceļu būves firmas SIA \" Binders \" speciālisti piektdien, 1. jūlijā, pabeigs tā sauktā netīrā seguma būvniecību. Trases garums kopā sasniegs oficiāli noteikto 1294 metru garumu, no kura vairāk nekā 500 metri ir \"netīrā seguma\" posms. \"Netīrais segums\" sastāv no minerālmateriāla un cementa maisījuma, un šai trases daļai ir jāput un jābūt abrazīvai, lai mazinātu riepu saķeri ar segumu. Atbilstoši Starptautiskās Automobiļu federācijas ( FIA ) prasībām jaunā rallijkrosa trase būs pagaidām vienīgā Latvijā, kuras sporta veidam raksturīgā \"netīrā seguma\" posms tiek ieklāts līdzīgi kā asfalts – ar ieklājēju. Šobrīd trasē norit arī asfaltēšana un teritorijas labiekārtošana. Jau ziņots, ka CSDD Biķernieku kompleksajā sporta bāzē ir uzstādīts pasaulē labākais motosporta trašu drošības aprīkojums – dzelzsbetona barjeras, drošības sētas un dalībnieku parka nobrauktuvju (pitlīniju) dubultās dzelzsbetona sienas. Daļa no tā ir pasaulē vadošā drošības aprīkojuma ražotāja,  Šveices  uzņēmuma \"Geobrugg\" dāvinājums  Biķernieku trasei . Līdz ar šī dāvinājuma saņemšanu starptautiskie drošības eksperti atzīst, ka Biķernieku trase un jaunbūvētā rallijkrosa trase tiek plānota un veidota, pievēršot pastiprinātu uzmanību sportistu un skatītāju drošībai.", "link": "https://www.delfi.lv/auto/42826676/motorusports/47622951/bikernieku-rallijkrosa-trase-sonedel-tiks-pabeigta-netira-seguma-buvnieciba"},
{"title": "Raikonena pāreja uz 'Ferrari' var sašķelt komandu, uzskata 'Red Bull' padomnieks", "category": "Auto", "body": "\" Red Bull \" F-1 komandas padomnieks Helmuts Marko uzskata, ka soma Kimi Raikonena pievienošanās \" Ferrari \" var sašķelt šo komandu, raksta ārzemju prese. \"\"Ferrari\" nopietni riskē, uzaicinot pie sevis Raikonenu,\" Marko izteicies intervijā izdevumam \"Motorsport\". \"Ir divas iespējas - vai nu \"Ferrari\" kļūs par ļoti spēcīgu konkurentu un vienu no galvenajiem pretendentiem uz Konstruktoru kausu, vai arī komanda sašķelsies divās nometnēs. Laiks rādīs, kā būs.| Savukārt tajā, kāpēc  \"Red Bull\" izvēlējās Danielu Rikjardo  nevis Raikonenu, Marko uzsvēra \"vecuma jautājumu\". \"Mēs nolēmām, ka labāk izvēlēties no ilglaicīgas perspektīvas pozīcijām,\" Marko citē \"O Estado de S.Paulo\". \"Cik gadu ir Kimi? 34? Danielam ir 24 gadi un līgums ar viņu noslēgts uz trim sezonām. Tādējādi Daniels bija labāka izvēle no komandas perspektīvu viedokļa.\" \"Vadīt divus tādus pilotus jā Sebastkanu [Fetelu] un Kimi vienā komandā nebūtu viegli,\" norāda Marko. \"Viņi abi mērķētu uz to, lai būtu labākie. Rikjardo zina, ko mēs no viņa sagaidām, un es ceru, ka pēc trim četrām sacīkstēm viņš sāks sagādās Fetelam presingu. Viņam nav jāuzvar Sebastjans, bet jānodrošina punkti komandai.\" Kā zināms, tiek runāts, ka Raikonens ir noslēdzis līgumu ar \"Ferrari\" pēc sistēmas 2+1.", "link": "https://www.delfi.lv/auto/42826676/motorusports/43642155/raikonena-pareja-uz-ferrari-var-saskelt-komandu-uzskata-red-bull-padomnieks"},
{"title": "'Ferrari': ar atgriešanos, Kimi", "category": "Auto", "body": "Itāļu autoražotāja \" Ferrari \"  F-1  komanda trešdien oficiāli apstiprinājusi somu pilota Kimi Raikonena atgriešanos komandā. \"Laipni lūgts atpakaļ, Kimi!\" teikts komandas mājas lapā. Līgums ar somu pilotu noslēgts uz diviem gadiem, un viņa komandas biedrs būs spānis  Fernando Alonso , ziņo \"Ferrari\" preses dienests. Tādējādi nākamsezon komandu pārstāvēs divi pasaules čempioni. \"Man patiešām ir prieks atgriezties \"Ferrari\" komandā, kurā es pavadīju trīs fantastiskus un veiksmīgus gadus,\" saka Raikonens. \"Nevaru vien sagaidīt, kad atkal varēšu braukt ar mašīnu, ko rotā slavenais zirgs un atjaunot sadarbību ar cilvēkiem, ar kuriem man ir saglabājušās labas attiecības, kā arī strādāt kopā ar Fernando, kurš ir izcils braucējs.\" Jau ziņojām, ka brazīliešu pilots Felipe Masa, kas astoņus gadus pārstāvēja \"Ferrari\" krāsas, ir paziņojis  par aiziešanu no komandas sezonas beigās . Kā zināms, savu pagaidām vienīgo F-1 pasaules čempiona titulu Raikonens ieguva 2007. gadā, pārstāvot tieši \"Ferrari\" komandu. 2009. gada sezonas beigās viņš aizgāja no F-1 un pievērsās rallija sacensībām, startējot pasaules čempionātā (WRC), bet 2012. gada sezonā atgriezās F-1, pievienojoties \" Lotus \" komandai. F-1 Raikonens debitēja 2001. gadā \" Sauber \" komandā, bet jau 2002. gadā pārgāja uz \" McLaren \", kurā palika līdz 2006. gada sezonas beigām.", "link": "https://www.delfi.lv/auto/42826676/motorusports/43645991/ferrari-ar-atgriesanos-kimi"},
{"title": "Paralimpiskais čempions Dzanardi atgriežas autosportā", "category": "Auto", "body": "47 gadus vecais Dzanardi šosezon startēs \"Blancpain Sprint Series\" prototipu seriālā, braucot ar \" BMW  Z4\" automašīnu. Seriāla pirmais posms paredzēts 18.aprīlī. Par aiziešanu no autosporta Dzanardi paziņoja 2009. gadā, bet pa šo laiku viņš ir paguvis kļūt par divkārtēju paparlimpisko čempionu -  itāļu sportists triumfēja 2012.gada Londonas paralimpisko spēļu riteņbraukšanas sacensībās . Kā zināms, 2001.gadā Džanardi piedzīvoja smagu sacīkšu avāriju, kā rezultātā viņam tika amputētas abas kājas. Taču tas netraucēja itāļu pilotam atgriezties autosportā - divus gadus pēc negadījuma viņš ar īpaši pielāgotu \"BMW\" automašīnu sāka piedalīties  FIA   WTCC  čempionātā, kurā startēja līdz pat 2009.gadam, kad paziņoja par aiziešanu no autosporta.", "link": "https://www.delfi.lv/auto/42826676/motorusports/44021608/paralimpiskais-cempions-dzanardi-atgriezas-autosporta"},
{"title": "'Google' bezpilota auto nobraucis pusmiljonu kilometru bez starpgadījumiem", "category": "Auto", "body": "Amerikāņu tehnoloģiju giganta \" Google \" radītais bezpilota automobilis izmēģinājuma braucienos veicis vairāk nekā 480 tūkstošus kilometru. Šobrīd \"Google\" bezpilota automobiļiem uz \" Toyota  Prius\" bāzes pievienojies arī ar tamlīdzīgu sistēmu aprīkots hibrīda apvidnieks \" Lexus  RX 450h\". Kā preses paziņojumā norāda \"Google\", neviens no bezpilota automobiļiem nav iekļuvis avārijā, tāpēc kompānija pieņēmusi lēmumu turpmāk šajos spēkratos braukt nevis divatā, bet pa vienam. Iepriekš viens no \"Google\" darbiniekiem sēdēja pie stūres, lai vajadzības gadījumā pārņemtu bezpilota auto vadību, bet otrs – uzmanīja datorus, kuri kontrolē automobiļa vadību. Jau tuvākajā laikā \"Google\" bezpilota automobiļus plānots izmēģināt sniegota ceļa apstākļos. Tāpat paredzēts apmācīt sistēmu atpazīt ceļa zīmes un luksoforus, kas uzstādīti ceļa remonta zonās. \"Google\" bezpilota automobiļi orientējas telpā, analizējot dažādu sensoru, kameru, lāzera radaru un GPS iegūtos datus. Informāciju par katru ceļa posmu, tostarp joslu skaitu tajā, luksoforiem, ceļa zīmēm un norādēm elektronika lejupielādē no \"Google\" serveriem. Atgādinām, ka pie savām bezpilota sistēmām strādā arī autoražotāji paši, starp kuriem ir \"Cadillac\", \"BMW\", \"Volkswagen\" un \"Volvo\".", "link": "https://www.delfi.lv/auto/42826658/zinas/42579006/google-bezpilota-auto-nobraucis-pusmiljonu-kilometru-bez-starpgadijumiem"}
]